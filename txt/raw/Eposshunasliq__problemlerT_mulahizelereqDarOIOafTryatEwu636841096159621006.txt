AZƏRBAYCAN MİLLİ ELMLƏR AKADEMİYASI  
FOLKLOR İNSTİTUTU 
 _______________________________________________ 
 
 
Filologiya üzrə elmlər doktoru, 
professor Kamran İmran oğlu 
Əliyevin anadan olmasının 60 
illiyinə həsr edilir. 
 
 
 
 
 
EPOSŞÜNASLIQ: 
  
PROBLEMLƏR, 
MÜLAHİZƏLƏR 
 
 
 
 
 
 
 
 
 
BAKI - 2013
Eposşünaslıq: problemlər, mülahizələr_________________  
 
 2 
 
 
 
 
 
Elmi redaktoru:        Muxtar KAZIMOĞLU (İmanov) 
                                              filologiya üzrə elmlər doktoru 
 
 
Tərtib edənlər:          Fidan QASIMOVA, 
                                              Gülnar OSMANOVA 
 
 
 
 
 
 
Eposşünaslıq: problemlər, mülahizələr. Bakı, “Elm və 
təhsil”, 2013, 256 səh. 
 
Kitabda professor Kamran Əliyevin tədqiqatları əsasında epos-
şünaslığın nəzəri problemlərinə həsr edilmiş məqalələr toplanmışdır. 
 
 
E 4603000000  Qrifli nəşr 
              N-098-2013   
 
 
 
© Folklor İnstitutu, 2013 
_________________ Eposşünaslıq: problemlər, mülahizələr 
 
 3 
Mahmud ALLAHMANLI 
filologiya üzrə elmlər doktoru 
 
EPOSUMUZ, BƏDİİ DÜŞÜNCƏMİZ  
VƏ ETNOPOETİKAMIZ 
 
Türk xalqlarının şifahi düşüncəsində mühüm bir hissəni 
dastanlar təşkil edir. Onun öyrənilməsi, tədqiqi istiqamətdə 
günümüzə qədər xeyli işlər görülüb və indi də görülmədədir. 
Buraya toplama sahəsində görülən işləri də əlavə etmək olar. 
Çünki bütün öyrənilmə və tədqiqlər toplamadan başlayır. On 
doqquzuncu yüzillikdən bu yana xalq ədəbiyyatının toplan-
ması, nəşri və tədqiqi sahəsində lazımı qədər ləyaqətli işlər 
görülmüşdü. Düzdü, son dövrlərdə bu müqəddəs işə müəyyən 
haram əllər uzadılmışdı. Özündən folklor düzəltmə işləri ol-
muşdu. Elə dastanlarımızın toplanması, nəşri və tədqiqində də 
bu cür hallar müşahidə olunur. Məsələn, «Koroğlu» dasta-
nının son dövrlərdəki nəşrləri, ayrı-ayrı variantlarının ortaya 
çıxması və s. Bunlar heç bir yaxşılıqdan xəbər vermir. Hətta 
onu da əlavə edək ki, son dövrün bir sıra tədqiqatlarında xal-
qın bu möhtəşəm abidəsinin köklərinin Azərbaycandan kənar-
da axtarışları başlanıbdı. Buna rəvac vermək, ictimaiyyətə 
təqdim etmək özlüyündə daha qorxuludur. Bir növ xalqın mil-
li-mənəvi mədəniyyətinə atılan çirkablardı. Mənəvi dəyərlərin 
zədələnməsidir. Ancaq bizim nəzərimizdə bunlar keçici, ötəri 
bir hadisədir. Bildiyimiz bir məsələ var ki, o da folklorun 
ləyaqət və müqəddəslik faktı kimi yaddaşlarda daşınmasıdır. 
Ləyaqət və müqəddəslik dedik, elə araşdırmaların mühüm bir 
qismində bu hal özünü daha çox incəlikləri və tərəfləri ilə 
göstərir. Və bir-birindən maraqlı problemlərin qaldırılmasına, 
araşdırmaların ortaya çıxmasına gətirib çıxarır. Eyni zamanda 
sonrakı tədqiqatlar üçün mövzu verir. Ədəbiyyatşünas alim 
Eposşünaslıq: problemlər, mülahizələr_________________  
 
 4 
K.Əliyevin «Eposun poetikası: «Dədə Qorqud» və «Koroğlu» 
(Bakı, “Elm və təhsil”, 2011) kitabı bu baxımdan daha çox 
maraq doğurur. Maraqlı və orijinal düşüncəni sərgiləyir. 
Adından da göründüyü kimi kitabda iki böyük dastanımız 
problem kimi təhlil olunur. Onlardan biri «Kitabi-Dədə Qor-
qud», digəri «Koroğlu» dastanıdır. Təkrar qeyd edək ki, bu 
dastanlarla bağlı kifayət qədər araşdırmalar aparılıb və indi də 
aparılmadadır. Dilçilər dil tarixinin öyrənilməsi, etimologi-
yası və s. etnoqraflar xalq məişətinin görünüşünü, etnoqrafik 
faktları, tarixçilər tarixi faktların hansı səviyyədə təqdimini, 
ədəbiyyatşünaslar bədiilik, poetika tərəflərini və s. öyrənmə-
dədilər. «Kitabi-Dədə Qorqud» elm aləminə məlum olduğu 
gündən araşdırılır və elə möhtəşəm abidədir ki, yenə də araş-
dırmalara, yeni tədqiqatlara yol açır. Ona əl uzadanın heç bi-
rinin əli boşda qalmayıbdı. Ədəbiyyatşünas alimimiz K.Əli-
yevin də bu kitabı onun əlinin boşda qalmadığını, əksinə əlinə 
zər gəldiyini təsdiqləyir.  
«Kitabi-Dədə Qorqud» dastanları Azərbaycan xalqının 
yaratdığı ən möhtəşəm abidədir. Bunu tədqiqatçılar ana yasa-
mız kimi də vurğulayır. Doğrudan da, burada anayasalıq bütün 
tərəfləri ilə görünür. Bu hər cür rəsmiyyətdən, ciddilikdən uzaq 
bədiiliyə bükülü bir anayasalıqdı. Xalqımızın həyatının, məişə-
tinin, tarixinin elə bir tərəfi yoxdur ki, orada bu və ya digər 
dərəcədə, həm də qeyri-adiliklə, təbiiliklə əksini tapmasın. Fik-
rimizcə, onun poetikası sona qədər açılması mümkün olmayan 
bir sirdir. Günlərin birində folklorşünas alimimiz prof. P.Əfən-
diyevlə «Kitabi-Dədə Qorqud»la bağlı söhbət edirdik. Söhbət 
əsnasında o vurğuladı ki, Azərbaycan xalqının bir qismət çö-
rəyi ovsanata keçib, «Dədə Qorqud» dastanları günümüzə qə-
dər gəlib çatıbdı. Bu təsadüfi deyim deyildi. Əksinə, burada 
böyük bir həqiqət gizlənirdi. Çünki Azərbaycan xalqı maddi, 
mənəvi, fiziki baxımdan çox itkilərlə üzləşibdi. Bunu tarixin 
_________________ Eposşünaslıq: problemlər, mülahizələr 
 
 5 
ayrı-ayrı dönəmlərinə baxdıqda, eləcə də bu gün baş verənlərdə 
bir aydınlıqla görürük. Torpaq itkilərimiz, maddi və mənəvi 
mədəniyyətimizə uzanan məkrli əllər bunun bariz nümunəsidi. 
Ancaq birmənalı olaraq təsdiqləyək ki, belə möhtəşəm abidə 
yaradan xalqlar ölümsüzlüyünü yazırlar. «Kitabi-Dədə Qor-
qud», «Koroğlu» dastanları əbədiyaşarlığın nümunəsidi.  
Prof.K.Əliyevin «Eposun poetikası: «Dədə Qorqud» və 
«Koroğlu» əsəri, adından da göründüyi kimi, iki dastanımız 
üzərində tədqiqatları əhatə edir. Burada ilk öncə «Kitabi-Dədə 
Qorqud» dastanları ilə bağlı yeddi problem mövzu («Etno-
poetika məsələləri», «Dəli Domrul» boyu təsadüf, yoxsa zə-
rurət», «Çoban oğlu Təpəgöz», «Bayındır xanın nəvəsi 
Uruz», «Dirsə xan oğlu Buğac», «Oğuz elinin xanımları», 
«Beyrəyin qanlı köynəyi») təhlilini tapır. İlk öncə onu deyək 
ki, tədqiqatçı alim bu kitabla folklorşünaslığa özünün töhfə-
sini vermişdir. Burada maraqlı cəhət müəllifin dastandakı 
hadisələrə orijinal, tamamilə fərqli və özünəməxsus olacaq 
prizmadan baxmasıdır. Düzdür, qaldırılan problemlərlə bağlı 
qorqudşünaslıqda kifayət qədər təhlillər aparılıb, mülahizələr 
söylənmişdi. Bu mülahizələr, mübahisələr sırasında diqqəti 
daha çox cəlb edən «Kitabi-Dədə Qorqud» dastanlarında şeir 
məsələsi ilə bağlıdır. Bəzi tədqiqatçılar bu nümunələri, yəni 
şeir məsələsini qəbul etmir, onu qafiyəli nəsr kimi vurğulayır-
lar. Etiraf edək ki, «Kitabi-Dədə Qorqud» dastanlarında ol-
duqca diqqəti cəlb edəcək qafiyəli nəsr faktları var. Bu mə-
nada bu dastan əvəzsizdi, heç nə ilə müqayisə olunmaz. Di 
gəl, qafiyəli nəsr oradakı poeziya nümunələrinin olmasını kə-
narlaşdırmır. Bu, bir başqa istiqamətdi. Məsələnin mahiyyə-
tinə vardıqda da bu görünür. Etiraf edək ki, «Kitabi-Dədə 
Qorqud» dastanları özündə çox gizlinləri qoruyub saxladığı 
kimi, poeziya məsələlərini də bir ədəbiyyat hadisəsi kimi 
günümüzə çatdırmışdı. Yadıma hindlilərin dini kitabları 
Eposşünaslıq: problemlər, mülahizələr_________________  
 
 6 
düşür. Onlar kitab içində kitab kimi vurğulanır. Yəni qədim 
hindlilər tarixin keşməkeşlərini, ölüm-itimlərini nəzərə alaraq 
bütün olanlarını gələcəyə çatdırmaq üçün müxtəlif vasitələr-
dən istifadə etmişlər. Bədii nümunələrin qorunub saxlanması, 
gələcək nəsilə çatdırılması sahəsində də gərəkli işlər görmək 
məqsədində olmuşlar. Daha doğrusu, səmavi kitablarına bədii 
nümunələr, poeziya nümunələrini yerləşdirmək yolunu tut-
muşdular. Düzdü, «Kitabi-Dədə Qorqud»da bu bütün tərəfləri 
ilə belə də görünmür. Ancaq məsələ oradakı şeir nümunələ-
rinin olub-olmaması ilə bağlıdır. «Kitabi-Dədə Qorqud» das-
tanlarında qafiyəli nəsr məsələnin bir tərəfidir. Bu haqda 
təkrar deyirik, kifayət qədər fikirlər söylənibdi. Məsələnin di-
gər tərəfində şeir nümunələrinin ortaya qoyulması, aydınlaş-
ması dayanır. Prof. K.Əliyevin də məqaləsinin mahiyyətində 
bu dayanır. Tədqiqatçı alimimiz yazır: «Aydın məsələdir ki, 
bədii düşüncə birdən-birə doğulmur və reallığa çevrilən bədii 
fakt və nümunələr də birdən-birə yaranmır. Onun təkamülü və 
formalaşması xeyli vaxt və zaman tələb edir. Bununla bərabər 
bədii düşüncənin məzmun və ifadə planı aid olduğu etnosun 
təbiətindən kənarda deyil. Əslində, etnopoetika bədii düşüncə 
ilə etnosun təbiəti arasındakı əlaqə və təması öyrənən, bu 
əlaqə və təmasın xüsusiyyət və əlamətlərini öyrənən bir elm 
sahəsi kimi qavranılır» (səh. 3). Burada bədii düşüncənin 
birdən-birə doğulmaması və bədii nümunələrin birdən-birə 
yaranmaması məsələsi xüsusi olaraq vurğulanır. Türk düşün-
cə tərzində bədii düşüncənin formalaşması və inkişaf tarixi 
həmişə öyrənilmə zərurətindədi. «Kitabi-Dədə Qorqud» das-
tanları poeziya müstəvisində bu tarixin daha qədimdəki qat-
larına nəzər yetirmək anlamında əvəzsizdi. Müəllifin də şeir 
nümunələrinin mövcudluğunu mətndən çıxış etməklə konkret 
faktlar əsasında göstərməsi bu istiqamətin müəyyənləşməsi 
sahəsində çox gərəkli görünür. Eposda mövcud şeir nümunə-
_________________ Eposşünaslıq: problemlər, mülahizələr 
 
 7 
lərinin ortaya çıxarılmasının gərəkliyini vurğulayan K.Əliyev 
bir məsələni xüsusi olaraq qeyd edir: «Şübhəsiz, eposda da 
qoşa misralı şeir kifayət qədərdir. Lakin məsələ burasındadır 
ki, həmin nümunələr bizim indiyə qədər vərdişlə qəbul etmə-
diyimiz nəsr mətninin içində gizlənmişdir» (səh. 6). Bax, mə-
sələ burasındadır, açılmalı, aydınlaşmalı da budur. Türk şei-
rinin inkişaf tarixini (həm özünə qədərki, həm də sonrakı dövr 
nəzərdə tutulur) öyrənmə baxımından «Kitabi-Dədə Qorqud» 
əvəzsizdi. Çünki dastan kifayət qədər diqqəti cəlb edəcək 
rəngarəng şeir nümünələrinə bəzənmişdir. Bu bəzəniş onun 
nəsrini də poetikləşdirmişdi. Ritmikliyin haradan gəlməsi isə 
bir başqa problemdi. Onun köklərinin araşdırılması isə kifayət 
qədər yozumlara, təhlillərə yol açır.  
«Kitabi-Dədə Qorqud» dastanları ilə bağlı araşdırmalar-
da diqqəti cəlb edən problemlərdən biri tədqiqatçıların Dəli 
Domrulla bağlı müxtəlif mülahizələrdə görünmələridi. K.Əli-
yev də kitabında «Dəli Domrul» boyu təsadüf, yoxsa zərurət» 
adında bir bölmə verib. Və müəllif elə başlanğıc cümləsində 
bu suala özü də cavab verir və xüsusi olaraq vurğulayır ki, 
«Dədə Qorqud kitabı» süjet və kompozisiyası, struktur əla-
mətləri, bədii dil xüsusiyyətləri və nəhayət ideya siqləti ilə 
bitkin bir mədəniyyət hadisəsidir» (səh.19). Bizim də nəzə-
rimizdə dastan bütün müstəvilərdə bitkin mədəniyyət hadi-
səsidir. Ozanların dilindən yazıya alan şəxs özü də dastandan 
görünür ki, ozanlar qədər vergili, əvəzsiz istedada malikmiş. 
Və tədqiqatçı alimimizin dediyi kimi, abidənin «yüz dəfə 
ölçülüb, bir dəfə biçilməsinə şübhə yeri qalmır» (səh. 19). 
Bunu tam aydınlığı ilə görmək üçün dastandakı müqəddimə 
ilə bütün dastan boyu səpələnən hadisələri, hadisələrin ge-
dişini və rəngarəngliyini, cümlə, söz və ifadələrin alt qatında 
gizlənənləri, bütünlükdə alt və üst qatdakı mahiyyəti izləmək 
lazımdı. Fikrimizcə, müqəddimə «Kitabi-Dədə Qorqud» das-
Eposşünaslıq: problemlər, mülahizələr_________________  
 
 8 
tanının açarıdır. Dastana giriş, müəmmaların, qaranlıqların 
açılışı və müəyyənləşməsi oradan başlayır. Etiraf edək ki, bu 
dastan türkün düşüncə mərkəzidir.  
«Dəli Domrul» boyu təsadüf, yoxsa zərurət»də qaldırılan 
problemlərdən biri «Dəli Domrul» boyunun tənhalığı nədən tö-
rəyir» məsələsidir. Dastan ənənəsində yüzə-yüz konkret zaman 
və məkan məsələsini qoymaq olmur. Türk dastan düşüncəsində 
bunun axıra qədər görünüşü də yoxdu. Bu olsa-olsa üzdə belə 
görünə bilər. Burada hər bir yaranan dastan bir istiqamətdə 
konkret məkanla səciyyələnir, onun alt qatında bütünlükdə xal-
qın düşüncəsinin izləri əhatələnir. Ona görə də «Dəli Domrul» 
boyundakı hadisələrin fərqlilik tərəflərinin axtarışının açılışına 
tədqiqatçı alimimizin çıxması çox uğurludur. Dastan özlüyün-
də bədiilik, tarixilik, məişət, etnoqrafik müstəvidə informasiya 
mənbəyidir. İllah da «Kitabi-Dədə Qorqud». Və müəllifin «la-
kin fəhmlə, qeyri-iradi olaraq «Dəli Domrul» boyunu eposdan, 
«Dədə Qorqud» eposunu isə «Dəli Domrul» boyundan kənar 
təsəvvür etmək, sadəcə ağlasızmazlıqdır» (səh. 24) qənaəti bü-
tün müşküllərə cavabdır. Bunun isə açılışı yazıda (məqalədə) 
dastandan və boyun özündən gələn gizlinlərin üzə çıxarılması 
ilə təsdiqlənir. Biz də o qənaətdəyik ki, «Dəli Domrul» boyu 
«Dədə Qorqud» eposunun strukturundan-süjetindən, kompozi-
siyasından, poetika elementlərindən ayrılmaz və təcridolun-
mazdır. Hətta «Dəli Domrul» boyu olmasaydı, sözsüz ki, epos 
öz bitkinliyini, dərin məna siqlətini, əzəmətini və monumental-
lığını xeyli itirmiş olardı» (səh.34). Etiraf edək ki, «Kitabi-
Dədə Qorqud» dastanlarında hər bir boyun, hadisənin, təsvirin, 
obrazın öz yeri var. Onlar bir inci kimi qeyri-adiliklə, ecaz-
karlıqla düzülmüşdü. Bu dastan sözün, düşüncənin qüdrətinin, 
əvəzsizliyinin ifadəsi kimi yaranmışdı. İnsan ağlının möcüzə-
sinin faktıdı. Azərbaycan dilinin imkanlarını, zənginliyini, xal-
qın düşüncəsinin dərinliyini ifadə və yaşatmaq baxımından heç 
_________________ Eposşünaslıq: problemlər, mülahizələr 
 
 9 
bir abidə bununla müqayisə oluna bilməz. Ona görə də burada-
kı hadisələrin, təsvirlərin, boyların hər birində gizlinləri, alt və 
üst qatda olan mahiyyəti açmaq, dərinliklərə baş vurmaq la-
zımdı. K.Əliyevin «Eposun poetikası: «Dədə Qorqud», «Ko-
roğlu» kitabında diqqəti cəlb edəcək problem mövzulardan biri 
«Çoban oğlu Təpəgöz» başlığı ilə verilən yazısıdır. Qeyd edək 
ki, dastan bəşər aləminə məlum olandan bəri «Basatın Təpə-
gözü öldürdüyü» boyla bağlı mülahizələr yürüdülməkdə, təh-
lillər aparılmadadı. Bu təkcə Azərbaycan ədəbi-nəzəri fikrinin 
deyil, bütünlükdə dünya folklorşünaslığının marağında olan 
problem mövzulardandı. Elə Azərbaycan ədəbiyyatşünaslığın-
da, folklorşünaslığında Təpəgözlə bağlı çoxlu təhlillər aparılıb, 
müxtəlif fikirlər söylənibdi. Ditsdən prof. K.Əliyevə qədər das-
tanla bağlı yazılanlara diqqət yetirsək görərik ki, daha çox «Ba-
satın Təpəgözü öldürdüyü» boy araşdırmaların probleminə 
çevrilibdi. Etiraf edək ki, həmin təhlillər də kifayət qədər mü-
kəmməlliklə və nəzəri baxımdan öz dövrü və bu gün üçün yük-
sək səviyyədə aparılmışdı. K.Əliyev «Çoban oğlu Təpəgöz» 
məqaləsində dastançılıqla bağlı bir həqiqəti vurğulayır: «Qeyd 
etmək lazımdır ki, xalq təfəkkürünün və xalq istəyinin təcəssü-
mü olan «Dədə Qorqud» eposu həm qəhrəmanlıq abidəsi, həm 
də tədqiqat obyekti kimi bütün dövrlərin eposudur. Çünki bu 
abidənin etnik tarixi, bədii-fəlsəfi gücü tükənməz və sonsuz-
dur» (səh. 36). Bu, yəni dastanın bütün dövrlərin eposu olması 
məsələsini dərk etmə onun açılışında, təhlilində başlıca və əsas 
olandı. Bunu dərk etmədən dastandakı hər hansı boyla, mövzu 
ilə, strukturla, motivlə bağlı mülahizələr aparmaq uğurlu nəti-
cələr verə bilməz. Çünki dastançılıq ənənəsində dastanın bütün 
dövrləri əhatələməsi başlıca xətt kimi həmişə özünü göstərib. 
«Kitabi-Dədə Qorqud» dastanlarında isə bunun görünüşü daha 
əhatəliliklə əksini tapır. Bu səbəbdən də dastanın etnik tarixi 
xalqın etnik tarixi qədər qədim, bədii-fəlsəfi gücü xalqın bədii 
Eposşünaslıq: problemlər, mülahizələr_________________  
 
 10 
fəlsəfi gücü qədər güclüdü. «Duxa Qoca oğlu Dəli Domrul» və 
«Basatın Təpəgözü öldürdüyü boy» işarələdiyi informasiya ba-
xımından özündə həmin əski çağların düşüncəsini ehtiva edir. 
Bu düşüncə eyni zamanda onun poetik dərkinə yol açır. Burada 
digər bir məsələ qəhrəmanlığı ilə Oğuz elində ad çıxaran 
igidlərin Təpəgözlə qarşılaşmada görünən acizliyidi. Dastana 
bunun gəlişi heç də təsadüfi səciyyə daşımır. Ozanlar maraqlı 
məsələ burasındadır ki, bu boyla nələri işarələmək, sabahlara 
gedişdə nələri çatdırmaq məqsədini güdmüşlər? K.Əliyev vur-
ğulayır: «Mənzərə aydın olduğu qədər də faciəlidir: kafirlərə 
qalib gələnlər Təpəgözün əlində həlak olurlar. 
Bəs onda xalq təfəkkürü belə bir bədheybət, idbar və 
qaniçən obrazı yaratmaqla nəyə işarə edir? Hətta nəzərə alsaq 
ki, həmişə qalib gələn igidlərin bu cür ardıcıllıqla məğlub 
olması fikrinin özü belə dastan düşüncəsinə tamamilə yaddır, 
onda məsələ bir az da çətinləşir və ciddi sual yaranır: Bəs 
Təpəgöz nə üçün dastana daxil edilmişdir»? (səh. 40-41). Mə-
sələnin müəmması da elə burasındadır. Düşünmək gərəkdir 
ki, Təpəgözü başqası yox, məhz Basat öldürür. Hər ikisinin 
Oğuzla bağlantıları var. Oğuza qənim kəsilən bədheybətin 
(Təpəgözün) də Oğuz eli ilə bağlantıları var, onu cəzasına 
çatdıran Basatın da. Oğuz düşüncəsi birmənalı şəkildə qəbul 
etmək lazımdı ki, hansısa bir düşməni, peyda olan yağını 
cəzalandıracaq qəhrəmanı öz içində yetişdirir. Bu dastanda da 
belə görünür. Bütün bunlar son olaraq onu deməyə əsas verir 
ki, «Təpəgözün eposun poetikasında tutduğu yer və mövqe nə 
qədər möhkəmdirsə, daşıdığı funksiya da çoxşaxəlidir. Tə-
pəgöz həm öz düşmənçiliyi, həm də Basata məğlubiyyəti ilə 
Oğuz elinin gücünü əks etdirir. Çünki Təpəgözün simasında 
ən böyük düşmən, Basatın simasında isə Təpəgözü məğlub 
edən ən qüdrətli qəhrəman Oğuz elindən olandır» (səh. 48). 
Bu bütünlükdə dastan ənənəsi üçün səciyyəvi hadisədir. Və 
_________________ Eposşünaslıq: problemlər, mülahizələr 
 
 11 
«Kitabi-Dədə Qorqud» dastanlarında da təkrarlanır. Yəni 
dastanlarda qəhrəmanın məğlubedilməzliyi əsas motiv kimi 
axıra qədər qorunur. Hadisələrin gedişində hər hansı büd-
rəmələrə, sapmalara baxmayaraq sondakı qələbə onundu. 
K.Əliyevin təhlilərində qaldırdığı problemlər sırasında 
maraq doğuran digər bir xətt «Bayındır xanın nəvəsi Uruz» 
məqaləsindədi. Türk dastan ənənəsində qəhrəmanlığın yaşar-
lığı və ötürülməsi var. Bu bütün dastanlarda bu və ya digər 
dərəcədə özünün əksini tapır. Çünki xalq düşüncəsində qəhrə-
manlığın sonuclanması, hansısa mərhələdə yekunlaşması ol-
mur. «Manas», «Corabatır», «Canqar», «Koroğlu» və s. das-
tanlarımız buna nümunədir. «Kitabi-Dədə Qorqud» dastan-
larında da belədir. Oğuz elinin yaşarlığı məsələsi Qazan xanı 
baş qəhrəman kimi narahat edir. Bu narahatlıq özündən son-
rakı zamanla bağlıdır. Qazan xanın oğlu Uruzla bağlı boyda 
bu məsələ tam aydınlığı ilə görünür. Ümumiyyətlə, ata - oğul 
keçidləri, nəsil yaşarlığı bütün müstəvilərdə, eləcə də «Kitabi-
Dədə Qorqud» dastanlarında özünü qoruyub saxlayır. Məsə-
lən, «Qanlı Qoca oğlu Qanturalı» boyunda. Qazan xanın nara-
hatlığında isə məsələ bütünlükdə Oğuz elinə hesablanır. «Sa-
lur Qazanın evinin yağmalandığı» boyda ovla bağlı söhbətdə 
Aruz Qocanın dediyi: «- Ağam Qazan, məsləhətdir – (dedi). 
Amma sası dinli Gürcüstan ağzında oturursan, ordun üstünə 
kimi qorsan»? sualına cavab düşünülmüş və olduqca uzaq 
məqsədə xidmət edir. «Qazan ayıtdı: – Üç yüz yigitlə oğlum 
Uruz mənim evim üstündə dursun! – dedi. («Kitabi Dədə 
Qorqud». Bakı, Gənclik, 1978, səh.31-32). «Qazan bəyin oğlu 
Uruz bəyin dustaq olduğu» boyda isə Qazan xanın ətrafındakı 
igidlərlə fəxr etdiyi halda, qarşısında oğlu Uruzu görüb ağla-
masının şahidi oluruq. «Salur Qazanın dustaq olub oğlu Uruz 
çıxardığı» boyda isə məsələnin bir başqa tərəfi ilə qarşılaşırıq. 
Bu, «Uruzun qanlı kafir əlindən babasını alması» ilə bağlıdır. 
Eposşünaslıq: problemlər, mülahizələr_________________  
 
 12 
Bütün bunlar bir problem kimi ədəbiyyatşünas alimimizin 
diqqətini cəlb etmiş və «Bayandur xanın nəvəsi Uruz» məqa-
ləsində qənaətlərini ümumiləşdirmişdir. Və son olaraq dastan 
ənənəsində yaşarı olacaq bir məsələ vurğulanır: «Bəlkə, belə 
demək olar ki, «Dədə Qorqud» eposunun mətnində ayrıca bir 
«Uruz» Oğuznaməsi var. Düşünmək olar ki, eposla bağlı epik 
ənənə daha çox hakimiyyət şəcərəsinin təsirilə yaranan ənə-
nədir. Uruz isə hər şeydən qabaq, eposda epik ənənənin qoru-
yucusudur» (səh. 60-61). Burada hakimiyyət şəcərəsi dövlət-
çilik və qəhrəmanlığın yaşarlığı kontekstində müşahidə olu-
nur və uzun zamanları adlayaraq epik ənənədə qorunur.  
Kitabda «Kitabi-Dədə Qorqud» dastanları ilə bağlı daha 
üç problem ətrafında da ədəbiyyatşünas alimimizin mülahi-
zələrini, maraqlı qənaətlərini görürük. Bu «Dirsə xan oğlu Bu-
ğac», «Oğuz elinin xanımları», «Beyrəyin qanlı köynəyi» mə-
qalələrindəki aparılan təhlillərdi. Fikrimizcə, «Dirsə xan oğlu 
Buğac» boyu özünün informasiya yükü, təsvirin özünəməx-
susluğu, xarakterlərin və həyat hadisələrinin ifadəsi, məişət 
faktlarının zənginliyi baxımından daha çox araşdırmaların 
problem faktıdı və yəqin ki, hələ çox zamanlar bu belə də ola-
caqdı. Burada Oğuz cəmiyyətində övladsızlıq məsələsi, qadın 
sevgisi, qadına sevgi, cəmiyyətin özündəki nizamın fərdlərin 
kimliyindən, hansı səviyyədə dayanışından asılı olmayaraq 
sabitqədəmliyi məsələsi qoyulur və əksini tapır. Məhz prof. 
K.Əliyev bu boyla bağlı düşüncələrində bir məqamı xüsusi 
olaraq vurğulayır: «…Dədə Qorqud» eposu vahid mexanizm 
halında götürüldükdə boyların ayrı-ayrı təhlili ilə müqayisədə 
nəhəng və möhtəşəm görünür və əzəmətli ideyaların daşıyı-
cısına çevrilir» (səh. 62-63). Bu möhtəşəmlik dastanın elm alə-
minə məlum olduğu vaxtdan araşdırılmada, sirləri ilə ortaya 
qoyulma məqsədindədi. Elə «Dirsə xan oğlu Buğac» boyu ilə 
bağlı kitabdakı təhlil də buna xidmət edir. Maraqlı məsələdir 
_________________ Eposşünaslıq: problemlər, mülahizələr 
 
 13 
ki, hansı səbəbdən ozan-yazıçı bu boyu ilk yerə çıxarmışdı. Bu 
bir başqa araşdırmanın problem mövzusudu. Bizim diqqəti-
mizdə Bayındır xanın təşkil etdiyi məclisdə Dirsə xanın yerinin 
yaratdığı problemdi. Bu isə oğuz elində övladı olmayana mü-
nasibətin ifadəsidi. Dirsə xanın «bəri gəlgil, başım baxtı, evim 
taxtı» münasibəti ilə Xan qızının (həyat yoldaşının) «xan ba-
bamın göygüsü, qadın anamın sevgisi, göz açıban gördüyüm, 
könül verib sevdiyim Dirsə xan» düşüncəsi arasında böyük 
mətləblər, Oğuz elinin ailə nizamı, davamlılıq dərəcəsi aşağı-
dan yuxarıya qədər aydınlıqla cızılır. Digər istiqamətdə qəhrə-
manın yerinin müəyyənləşməsi məsələsində övladı olmayanın 
qara otaqda oturdulması boyda təsadüfi, adi sıradan olan kimi 
qarşılanmır və çox doğru olaraq «xan qızı, səbəb nədir, degil 
mənə» sualı ilə axtarılır. Bütün bunlar dastan poetikasında bir 
problem kimi işlənmə gərəyində olan məsələlərdi. «Baybura 
oğlu Bamsı Beyrək» də problem müstəvisində «Dirsə xan oğlu 
Buğac» boyu ilə müəyyən tərəflərilə birləşir. Ədəbiyyatşünas 
K.Əliyev «Beyrəyin qanlı köynəyi» məqaləsində xüsusi olaraq 
bir məsələni vurğulayır: «Dədə Qorqud» eposunun poetika 
sistemi son dərəcə mükəmməl bədii bir sistemdir. Eposa daxil 
olan boyların süjet strukturu fərqlərdən çox yaxınlıqları əks 
etdirir. Obrazlara gəldikdə isə onlar da bir-biri ilə sıx əlaqəli 
formadadır. Buna görə də eposun əsl məzmun və mahiyyətinin 
meydana çıxarılması boylar arasındakı fərqlərin deyil, yaxınlıq 
və əlaqələrin tapılmasından, onların təhlil və şərhindən xeyli 
dərəcədə asılıdır» (səh. 85). Bu çox mühüm məsələdir. Dastan-
dakı hadisələrin gedişi, boyların düzülüşü, özlüyündə bir sis-
temin faktı təsiri bağışlaması məhz yaxınlıqların, bağlantıların 
ilk növbədə ortaya çıxmasını problem kimi ortaya qoyur və 
işin bu istiqamətdə aparılmasını gərəkli edir. Beləliklə, ədəbiy-
yatşünas alimimiz K.Əliyevin «Kitabi-Dədə Qorqud» dastan-
ları ilə bağlı araşdırmaları böyük dəyər qazanmaqla hələ das-
Eposşünaslıq: problemlər, mülahizələr_________________  
 
 14 
tanda çox araşdırılmalı məsələlərin olması faktını da ortaya 
qoyur və sonrakı araşdırmalar üçün gərəkli mənbəyə çevrilir.  
Kitabda mühüm bir hissəni «Koroğlu» dastanı ilə bağlı 
araşdırmalar təşkil edir. «Kitabi-Dədə Qorqud dastanlarından 
sonra xalqımızın yaratdığı ən möhtəşəm abidə «Koroğlu» das-
tanıdır. İlk mətbu məlumatdan («Tiflis vərəqələri» (1830, № 
68) bu günə qədər müxtəlif səviyyələrdə söz deyilmiş, bir-bi-
rindən fərqli qənaətlərlə həmişə diqqət mərkəzində olmuşdur. 
Dastanın nəşri məsələlərində də fərqlilik və ziddiyyət doğura-
caq məqamlar kifayət qədərdir. Bu İ.Şopen, A.Xodzko, 
S.S.Penni, V.Xuluflu, H.Əlizadə, M.H.Təhmasib, F.Fərhadov 
və son dövrün digər nəşrlərində bu və ya digər dərəcədə özünü 
göstərməkdədi. Onu da əlavə edək ki, «Koroğlu» dastanı bir 
dastan olaraq formalaşma dövrünü başa vurmayıb. Bu gün də 
onun ayrı-ayrı qolları toplanıb nəşr olunur. Məsələn, keçən 
əsrin səksəninci illərindən bu yana nəşr olunan qollar buna 
nümunədir. Ancaq bir məsələni etiraf edək ki, «Koroğlu» das-
tanının nəşr və toplanmasında son dövrlər ciddi nöqsanlar nə-
zərə çarpmaqdadı. Bunların böyük bir hissəsi möhtəşəm abi-
dəmizin adına layiq olmayan işlərdi. Dastanın süni qollarının 
düzəldilməsi, süni dırnaqarası toplamaların aparılıb geniş 
ictimaiyyətə təqdimi və yaxud da arxivlərdən hansısa nəşrə la-
yiq olmayan əlyazmanın çıxarılıb dastan adına nəşri və s. 
Bunlar yaxşı heç nədən xəbər vermir. Bunlar ya folklorşünaslıq 
səriştəsizliyindən, ya da xalqa yad olmadan irəli gəlir. Hətta 
tədqiqatlarda, aparılan araşdırmalarda da bu var. Bir məsələni 
qeyd edək ki, son dövr «Koroğlu» dastanı ilə bağlı araşdırma-
ların mühüm bir qismində ad və başlıq Azərbaycan «Koroğ-
lu»sudu. İçində isə Azərbaycan «Koroğlu»sundan başqa hər nə 
desən var. Narahatçılıq yaradan budur ki, «Koroğlu»nun bir 
dastan kimi mahiyyətinin açılması Azərbaycandan başqa hər 
yerdə axtarılır. Və belə düşünürsən ki, «Koroğlu»nun ayağını 
_________________ Eposşünaslıq: problemlər, mülahizələr 
 
 15 
Azərbaycandan üzmək tendensiyası var. Etiraf etmək lazımdır 
ki, «Koroğlu» dastanı Azərbaycan xalqının canı, qanı, bütün-
lükdə düşüncəsi ilə suvarıb yaratdığı bir dastandı. «Kitabi-Də-
də Qorqud»dan sonrakı möhtəşəm abidəsidir. Ədəbiyyatşünas 
alim K.Əliyevin «Koroğlu» dastanı ilə bağlı araşdırması bir 
başqa məsələdir. Son dövrün uğurları sırasında olan hadisədir. 
Tədqiqatçı alimimiz «Koroğlu» dastanı ilə bağlı mülahizələrini 
etnopoetika müstəvisində araşdırır. Müəllifin qənaətləri dörd 
problem yazıda («Koroğlu dəlilərin dəlisi», «Koroğlu» epo-
sunda dəli aşıq», «Bədii məkanın xarakteri», «Fiziki gücün 
semantikası») ümumiləşdirilir. Bu yazılarda bir problem, özü 
də gərəkli olan problem vurğulanır. «Azərbaycan qəhrəmanlıq 
dastanlarının aparıcı xüsusiyyətlərindən biri də igidliyin və 
qəhrəmanlığın təntənəli şəkildə ifadəsidir. Qəhrəmanlıq das-
tanları yalnız xalqın təfəkkür tərzinin, düşüncə sisteminin və 
yaradıcılıq imkanlarının inikası deyil, həmçinin bundan daha 
artıq dərəcədə xalqın, etnosun fiziki gücünün nümayişidir. Hə-
yatda görə bilmədiklərini, bəzən də görmək istədiklərini das-
tan, epos dili ilə nəql etmək keçmişi və gələcəyi bu gün 
ətrafında birləşdirmək deməkdi» (səh. 149). Burada onu da 
əlavə edək ki, bütün folklor nümunələrində keçmiş, bu gün və 
gələcəyə idealların, düşüncənin ötürülməsi var. Dastanlar da 
həmin sıradadır. Sadəcə olaraq bəzilərində az və çox olması ilə 
fərqlənə bilər. Ancaq hamısı düşüncə tipi kimi eyni ideala xid-
mət edir. «Koroğlu» dastanı da epos ənənəsində məhz bunların 
ifadəçisi funksiyasını daşıyır.  
«Koroğlu – dəlilərin dəlisi» məqaləsində konkret olaraq 
«dəliqanlılıq», «dəlisovluq», «dəli nərə», «dəli könül» bir 
problem kimi qoyulur və açılma məqsədi daşıyır. Göründüyü 
kimi, burada konkret olacaq bir problem və onun həlli məsələsi 
aydınlıqla görünür. Azərbaycan dastançılığında dəlinin seman-
tikası bütün tərəfləri ilə qəhrəmanlığa, igidliyə simvolizə olu-
Eposşünaslıq: problemlər, mülahizələr_________________  
 
 16 
nur. «Kitabi-Dədə Qorqud»da Dəli Dondar, Dəli Domrul, Dəli 
Qarcar adlarındakı mahiyyət özlüyündə bir ənənə kimi sonrakı 
dastançılığa ötürülür və bütün tərəfləri ilə «Koroğlu» dasta-
nında təkrarlanır. «Azərbaycan folklorunun həmişəyaşar abidə-
lərindən biri olan «Koroğlu» eposunda 7777 dəlinin olması 
faktı toplum igidliyin mahiyyət və məzmununun rəmzidir. 
«Dədə Qorqud» eposundan başlayaraq və qulağımız eşidəndən 
bəri «dəli» anlayışının igid mənasında işlənməsi heç bir 
mübahisə doğurmur. Dəli Domrul, Dəli Dondar, Dəli Həsən və 
s.» (səh. 99). «Koroğlu» dastanında «dəli»nin semantikası bü-
tün çılpaqlığı ilə igidliyə, qəhrəmanlığa yüklənir. Bu bütün-
lükdə dastan boyu ayrı-ayrı qollarda özünün ifadəsini tapır. 
Məsələn, «Koroğlunun Bağdad səfəri» (buna «Durna teli» qolu 
da deyilir) qolunda «hoydu, dəlilərim, hoydu, yeriyin meydan 
üstünə» çağırışında və yaxud da yenə həmin qolda «nə edək, 
dəlilər, nə edək, düşmənin bağrın didək» sual-cavabında sırf 
Çənlibel qəhrəmanlarına və qəhrəmanlığına hesablanır. Qəhrə-
manlığın hələ başlanğıcında Alı kişinin oğlu Rövşənə bu 
yerlərdə Dəli Həsən adlı bir igid var, ondan ehtiyatlı ol deməsi 
də özlüyündə qəhrəmanlığı işarələyir. Və bu qəhrəmanlıq 
funksiyası dastanda təqdim olunan dəlilik anlamında elə ikinci 
qolda («Koroğlu və Dəli Həsən» qolunda) tam aydınlığı ilə 
mahiyyətini ortaya qoyur. Prof.K.Əliyev də məhz konkret 
nümunələr əsasında («mənəm bu yerlərdə bir dəli-dolu», «mən 
dəlidən öyüd sizə», «mənəm igidlərdə bir dəli-dolu», görsün 
mən dəlinin indi gücünü» və s.) Koroğlu dəliliyinin, dəliqan-
lılığının nələrə hesablandığını tam aydınlığı ilə təqdim edir. 
«Dəli nərə», «dəli könül» («coşdu, dəli könül, coşdu») də məhz 
həmin dastandakı dəliliyin bir komponenti kimi onun dərkinə, 
mahiyyətin ifadəsinə xidmət edir.  
«Koroğlu» eposunda dəli aşıq» məqaləsində isə məsə-
lənin digər bir tərəfi, Aşıq Cünunla bağlı olanlar əksini tapır. 
_________________ Eposşünaslıq: problemlər, mülahizələr 
 
 17 
Dəli ozan adına möhtəşəm abidəmiz «Kitabi-Dədə Qorqud» 
dastanlarında rast gəlirik. «Qazan bəy aydır: 
- Mərə dəli Ozan! Dilə məndən nə dilərsən! 
Çətirli otaqmı dilərsən? Qul-qaravaşmı dilərsən? 
Altun-axçamı dilərsən, verəyim – dedi» («Kitabi-Dədə 
Qorqud». Bakı, Gənclik, 1978, səh. 65). Bu «Baybura oğlu 
Bamsı Beyrək» boyundan verilən nümunədir. «Kitabi-Dədə 
Qorqud» dastanlarında Dəli ozan düşüncəsi bir xətt kimi keçir 
və qəhrəmanı işarələyir. Həmin ənənə özlüyündə bütün 
mahiyyəti ilə fərqliliklərə baxmayaraq «Koroğlu» dastanında 
təkrarlanır. Və «aşıqlığım bəsdi mənə» düşüncəsinə qədər gə-
lib çıxır. «Epos poetikasının elə mühüm elementləri də vardır 
ki, əsas qəhrəmanla deyil, digər obrazlar və digər struktur 
vahidləri ilə təmsil olunur. Belə obraz çeşidini aşıq və ozan 
surətlərində, saz və qopuz simvollarında kifayət qədər aydın 
görmək və təsəvvür etmək mümkündür. Bu məsələ yalnız ona 
görə deyildir ki, dastanlar aşıqlar tərəfindən söylənilir, yeni 
əsrlərə və yeni nəsillərə ötürülür, məhz ona görədir ki, dastan 
ritmi birbaşa aşıqdan və sazdan asılı olur. Beləliklə, aşıq və 
saz epos poetikasının özündə – strukturunda aparıcı vahidə və 
simvola çevrilir. «Koroğlu» eposundakı Aşıq Cünun məhz 
belə obrazlardandı» (səh. 118). Ozanlıqda da belədir. «Kitabi-
Dədə Qorqud»un müqəddiməsində «qolça qopuz götürüb 
eldən-elə, bəydən-bəyə ozan gəzər, ər comərdin, ər nakəsin 
ozan bilər, iləyinizdə çalıb ayıdan ozan olsun» qənaəti də 
ozan, qopuz timsalında aşığın sələfini işarələyir. Aşıq Cünun 
bütün tərəfləri ilə Koroğlu mühitində, koroğluxanlıqda aşıq-
lığın funksiya daşıyıcısına çevrilir. Çənlibelə gəlişi və bütün-
lükdə fəaliyyəti də bunu deməyə əsas verir. 
Dastanda maraqlı məsələlərdən biri məkan məsələsidir. 
K.Əliyevin «Koroğlu» dastanı ilə bağlı araşdırmalarında bu 
problem «Bədii məkanın xarakteri» məqaləsində ümumiləş-
Eposşünaslıq: problemlər, mülahizələr_________________  
 
 18 
dirilir. Dastanın ilk qolunda, ata ilə oğul arasındakı söhbətdə 
bu bütün tərəfləri ilə aydın görünür. Tədqiqatçı alim də mə-
kan məsələsində həmin nümunəni verir: «Getdilər, getdilər, 
bir uca dağın başına çatdılar. Alı kişi soruşdu: 
- Oğlum, bura necə yerdir? 
Rövşən dedi: 
- Ata, bura hər tərəfi qayalıq, çənli, çiskinli bir dağ belidir. 
…Alı kişi dedi: 
- Oğul, mənim axtardığım yer buradır» («Koroğlu» das-
tanı. Bakı, Nurlan, 2009, səh. 14-15). «Koroğlunun İstanbul 
səfəri»ndə də Nigar xanımın «Koroğlu, Çənlibel budurmu» 
sualına Koroğlunun «Nigar, Çənlibel budu, bu» cavabında 
bütün tərəfləri ilə görünür. Tədqiqatçı alimimiz dastandakı 
məkan problemini təhlil edərək maraqlı bir qənaətlə fikirlərini 
ümumiləşdirir. «Koroğlu» eposunda məkan xarakteri üç mü-
hüm məqamla təyin olunur: real məkan, ara məkan və ideal 
məkan. Real məkan paşaların hakim olduğu İstanbul, Ərzin-
can, Rus, Qars, Toqat və başqalarıdır. İdeal məkan isə heç 
vaxt dəyişmir. Bu, Çənlibeldir. Real məkan ilə ideal məkan 
arasında keçid xarakteri daşıyan bir ara məkan da mövcuddur 
ki, bu, konfliktin həlli məkanıdır» (səh. 148). Bütün bunlar 
dastanlarımızdan, epos düşüncəmizdən gələn informasiyalar-
dı. Ədəbiyyatşünas alimimiz K.Əliyev də həmin informa-
siyalardan çıxış etməklə dastan düşüncəsində yaşayan ruhu 
açmağa çalışmış və sözün həqiqi mənasında buna da nail ol-
muşdur. Son olaraq onu da bir daha təkrarlayaq ki, ədəbiy-
yatşünas alimimiz bu tədqiqatı ilə folklorşünaslığımıza özü-
nün layiqli töhfəsini vermişdi.  
 
_________________ Eposşünaslıq: problemlər, mülahizələr 
 
 19 
Xəliyəddin XƏLİLLİ 
filologiya üzrə fəlsəfə doktoru 
 
İCTİMAİ ELMLƏRİN YENİDƏN YARADILMASI 
İSTİQAMƏTİNDƏ YENİ BİR ADDIM 
 
Kamran bəylə (Əliyevlə) aspirantlıq illərindən tanış 
idim, xoş münasibətimiz vardı. O, Naxçıvan özəl Universite-
tinin prorektoru olanda mən də baş müəllim idim. Yaxın 
münasibətlərimiz də buradan başladı. Lakin münasibətlərimi-
zi dərinləşdirən əsas amil onun 1998-ci ildə nəşr etdirdiyi 
“Yalquzaq” povesti oldu. 
Ruhi sarsıntılar, məyusluq, məğlubluq hissi keçirdiyim 
günlərdə oxuduğum bu əsər məni təlatümə gətirdi, mənə ya-
şam, yaradıcılıq ruhu və mövzu verdi. Onun yaratdığı “yal-
quzaq” obrazı məni elə silkələmişdi ki, əsərdə çatışmazlıq, 
hər hansı nöqsan görə bilmirdim. Lap uzaq keçmişimə, gənc-
liyimə qayıtmaq, yenidən bədii ədəbiyyata keçmək fikrinə də 
düşdüm. Bədii yazılarımın əlyazmasını oxuyub, nəşrini 
məsləhət bilməyən, böyük şəxsiyyəti və bənzərsiz qələmi ilə 
seçilən xalq yazıçısı Sabir Əhmədovun cərrah bıçağı tək sərt 
təsiredici sözləri: “Xəliyəddin, sən hamı kimi yazırsan, hamı 
kimi yazmaqdan pis şey yoxdur, hamı kimi yazanlar gəncləri, 
ümumən oxucuları bədii ədəbiyyatdan uzaqlaşdırır. Bu tip 
yazıçılar Azərbaycanda bədii ədəbiyyatı ölümcül vəziyyətə 
gətirmişlər, sən də onlara qoşulsan...” sözləri qulağımda səs-
ləndi. Bu sözlər “Yalquzaq” povestinin oyatdığı bədii ədə-
biyyata qayıtmaq fikrindən imtinaya məcbur etsə də, yalquzaq 
ideyasının, simvolunun Azərbaycan xalqının milli təfəkkü-
ründə tarixi funksiyasını obyektiv şəkildə dərk etmək, milli 
tariximizdə onun yerini müəyyən etmək yanğısı şüurumda 
sönməz bir istəyə çevrildi. Beləliklə, mən “Yalquzaq” poves-
Eposşünaslıq: problemlər, mülahizələr_________________  
 
 20 
tinin təsiri altında “Türk xalqlarının mənəvi, tarixi qələbəsini 
təmin edən Bozqurd” (“Dədə Qorqud” jurnalı, 2003, N3) 
məqaləsini yazdım. Buradan isə, bütün ideyaları Bozqurd 
mənəviyyatı üzərində qurulan “Dədə Qorqud” oğuznamələ-
rinin tədqiqinə keçdim.  
Sonra mən Kamran bəyin “Hüseyn Cavid: həyatı və ya-
radıcılığı” (B., 2008) monoqrafiyasını oxudum. Monoqrafiya 
dünyanın ucsuz-bucaqsız, qarlı-boranlı, fırtınalı, zəlzələli, 
qışlı-baharlı, yaylı-payızlı mənəviyyat aləmində nəcabətlilər, 
ləyaqətlilər, şərəflilər, qürurlular üçün nümunə olmaqla yol 
göstərən Hüseyn Cavid əzəməti bütün çalarları, aydınlığı ilə 
ifadə olunmuşdur. O, tədqiqatçısı K.Əliyevin də ruhuna ha-
kim olmuş, onu mənəviyyat dünyasının sakini etmiş, yalqu-
zaq aləminə, Dədə Qorqud dünyasına çəkmişdir. Beləliklə, 
Kamran qələminin yaratdığı yalquzaq obrazının əcdadlara 
çağıran ulartısı ruhumu oyadıb “Dədə Qorqud” oğuznamələri 
ilə yaşamağıma impuls verdi. Biz 2003-cü ildən hər ilin aprel 
ayının 8-də “Dədə Qorqud” günü münasibəti ilə MEA Folklor 
İnstitutunda keçirilən elmi konfransda “Dədə Qorqud” oğuz-
larının məkanı, zamanı, həyatı, təfəkkürü, dastanların dili, 
forma, məzmun və b. xüsusiyyətləri haqqında məruzələrdə 
çıxış edirik. K.Əliyevin “Eposun poetikası”: “Dədə Qorqud” 
və “Koroğlu” (B., 2011) adlı kitabında “Dədə Qorqud” oğuz-
namələrindən bəhs edən paraqraflar əsasən onun “Dədə Qor-
qud” günü münasibəti ilə keçirilən konfranslardakı məruzə-
lərinin təkmilləşmiş variantıdır. Onun yaradıcılığında özünü 
göstərən başlıca keyfiyyət XX əsrin 40-cı illərindən Azərbay-
can ictimai elmlərində görünməyən orijinal nəzəri mühakimə-
lərdir. Belə ki, 1920-ci il kommunist işğalından sonra Azər-
baycan milli ziyalısına qarşı keçirilən repressiya ilə, - akade-
mik Z.Bünyadovun sözləri ilə desək, -“Respublikamızda 
yüzlərlə alim “millətçi” damğası ilə ağlasığmaz cinayətlərdə 
_________________ Eposşünaslıq: problemlər, mülahizələr 
 
 21 
günahlandırılıb, fiziki cəhətdən məhv edilmişdir. Azərbaycan 
elmi başsız qalmış, ictimai və tarix elmləri sahəsində nəsil-
lərin bir-birini əvəz etməsi ənənəsi pozulmuşdur. Bunun mü-
qabilində isə respublikada ictimai elmlərin yaradıcı inkişafına 
böyük ziyan və dağıdıcı zərbə vurmağa hazır olan könüllü və 
yetişdirilmiş apolegetlər meydana çıxmışdır”. Elə bunun 
nəticəsidir ki, Kommunist Rus imperiyasının ictimai elmlər 
sahəsində Azərbaycanda yetişdirdiyi onlarla akademik, yüz-
lərlə elmlər doktorunun ünvanında bir dənə nəzəriyyə, hətta 
adicə tədqiqat metodu belə yoxdur. Dünya elmində birmənalı 
sübut edilmişdir ki, nəzəriyyə olmayan yerdə elm yoxdur. 
Bütün elmlər nəzəri yaradıcılıq prosesində yaranır, formalaşır. 
Sovet imperiyası dövründə və son illərdə çox az, tək-tək 
alimlərin yaradıcılığı istisna olunmaqla, Azərbaycanda ictimai 
elmlər sahəsində yazılanların böyük əksəriyyəti manipulyasi-
yadan başqa bir şey deyildir. Odur ki, K.Əliyevin yaradıcılığı 
müasiri olduğu ictimai elm tədqiqatçısının (99 faizinin) 
əsərləri ilə müqayisədə yeni keyfiyyəti ilə dərhal diqqəti cəlb 
edir. K.Əliyevin haqqında danışılan əsəri ilə yaşadığımız 
günlərdə Azərbaycan elminə gələn yeniliklərdən biri məsə-
lənin sual formasında dəqiq qoyuluşu və sistemli, müxtəlif 
variantlı (üslublu) birmənalı cavablandırılmasıdır. 
K.Əliyevin yaradıcılığında Azərbaycanın müasir ictimai 
elmlərinə gətirdiyi digər yenilik odur ki, burada “Rus sovet 
ictimai elmi”ndən və başqa ölkə alimlərinin əsərlərindən nə-
zəriyyə kimi iqtibas edilmiş, yerli-yersiz, tez-tez, çox vaxt da 
süni uyğunlaşdırılaraq istinad edilən fikirlər bir kənara atılır, 
dil, hallar, vəziyyətlər, proses, hadisə və sistemlər sosial, mə-
nəvi, siyasi, iqtisadi və təbiət qanunlarının qarşılıqlı fəaliyyət 
vəhdətindən doğan hallar və proseslər kimi izah edilib 
əsaslandırılır. Şərh etdiyi etnososial və mənəvi proseslərin, 
situasiyaların və sistemlərin öz elementlərini, hissələrini hara-
Eposşünaslıq: problemlər, mülahizələr_________________  
 
 22 
dan necə aldığını dəqiqliklə göstərən müəllif “Dədə Qorqud” 
oğuznamələrində əks olunmuş faktları lazım gəldikdə ümumi-
ləşdirir, ehtiyac olduqda xüsusiləşdirir, ən incə məqamlarda 
fərdiləşdirmədən ustalıqla istifadə edir. 
Avropa ictimai elmlərində XIX əsrdən mövcud olan – 
izah edəcəyi məsələyə şəxsi nəzəri baxışını irəli sürüb – 
ardınca izah edəcəyi məsələlərin qoyulması və izah edilməsi 
ənənəsini Azərbaycan ictimai fikrinə gətirir. “Dədə Qorqud” 
kitabındakı hər bir boyun ayrılıqda izahından əvvəl “Etnopoe-
tika məsələləri” adlanan fəsildə dastanların dil, sosial-mənəvi, 
iqtisadi-siyasi sisteminə nəzəri münasibətini bildirir. Etnopoe-
tikanın yaranma tarixi və müasir vəziyyətindən bəhs etdikdən 
sonra ona tərif verərək yazır: “Etnopoetika bədii düşüncə ilə 
etnosun təbiəti arasındakı əlaqə və təması öyrənən, bu əlaqə 
və təmasın xüsusiyyət və əlamətlərini meydana çıxaran bir 
elm sahəsi kimi qavranılır”. Azərbaycan ictimai ədəbiyyatın-
da etnopoetikanın tərifi ilə birinci dəfədir ki, rastlaşıram (əgər 
nəzərimdən yayınan belə bir müəllif varsa, ondan üzr istə-
yirəm). Bu, rus ədəbiyyatından tanış olduğum bir neçə təriflə 
müqayisədə kifayət qədər dəqiqdir. 
Bədii janrlarda etnopoetikanın səviyyəsindən bəhs edən 
müəllif yazır ki, yazılı ədəbiyyat nümunələri ilə müqayisədə 
folklor örnəkləri etnopoetika müstəvisini tam aşkarlamaq 
üçün daha çox xammal ehtiyatlarına malikdir. Bədii forma-
larda etnopoetikanın əks olunma dərəcələrindən bəhs edən 
müəllif yazır ki, türk etnosunun yaratdığı bədii irsin, o cüm-
lədən, şeir sənətinin etnik mahiyyətini izləmək bu sənətin 
necə təsvir olunmasından çox asılıdır. Məsələn, şeirin janr 
zənginliyi etnopoetika məsələlərini tədqiq etmək üçün o qədər 
də optimal deyil. Çünki janrlar həm sonradan doğulandır və 
etnik keyfiyyətləri ifadə etmək baxımından xeyli gecikmişdir, 
həm də bir-birindən törəmədir”.  
_________________ Eposşünaslıq: problemlər, mülahizələr 
 
 23 
Müxtəlif folklor şeiri formalarında etnopoetikanın fərqli 
ifadə olunmasını şərh edən müəllif yazır ki, obraz və obraz-
lılıq birbaşa etnopoetikanın aparıcı sütunu olsa da, onun in-
kişaf meyilləri şeirin kifayət qədər formalaşmasından sonrakı 
mərhələni ehtiva edir. Əslində bədiilik ölçülərinin özünün də 
doğurduğu sualların aydın və dürüst cavablandırılması etnosla 
poetik düşüncə arasındakı ilkin əlaqələrin tapılmasından 
asılıdır. Bunun ardınca şeirin ilkin quruluşunun, strukturunun 
formalaşması haqqında nəzəri müddəasını irəli sürərək yazır: 
“Etnopoetik düşüncə ilkin olaraq şeirin quruluşunu – struk-
turunu və deməli, misranı axtarır. Axtarılan misranın isə bi-
rinci növbədə digər bir misraya ehtiyacı vardır, çünki o qə-
tiyyən tək yaşaya bilməz. Bədii düşüncə harmoniyadır və 
təklikdə harmoniya yoxdur”. 
K.Əliyev kiçik atomdan da başlamış ən böyük varlıq – 
kainata qədər təşəkkül və yaşam qanunu harmoniyanın etno-
poetikada şeir formalarını da yaratdığını aşağıdakı kimi izah 
edir: “Misra tənhalığın əzabından qurtaran şeir qoşa misranın 
ölçü bərabərliyi və ritm uyarlığı ehtiyacı hiss edəndə isə föv-
qəladə bir kəşf edilir: “Etnosun doğma dilinin qrammatik qu-
ruluşu üçün son dərəcə səciyyəvi olan heca həm ədəbi ölçü 
vahidi, həm də ritm əsası kimi seçilir! Başqa sözlə, qoşa mis-
ranın boyu – ölçü bərabərliyini ortaya qoymaq zərurəti mey-
dana çıxanda heca say məxrəcinə gətirilərək ölçü vahidi ro-
lunda çıxış edir. Qoşa misranın ritmi, ahəng istəyini təmin 
edən bölgü və qafiyəni də məhz sədaqətli heca müəyyənləş-
dirir”. Bu nəzəri müddəaları əsasında Azərbaycan oğuzlarının 
ilkin şeir formalarının yaranmasını izah edən K.Əliyev bu nə-
ticəyə gəlir ki, ən qədim və ilk türk şeir forması qoşa misralı 
olmuşdur. Azərbaycan şeirinin qoşamisralı şeirdən dörd mis-
ralı şeirə keçid mərhələsi əsərdə yetərincə şərhini tapmışdır. 
Əsərdə “Dədə Qorqud” oğuznamələrinin şeir formala-
Eposşünaslıq: problemlər, mülahizələr_________________  
 
 24 
rının ümumtürk və Azərbaycan şeiri tarixində yeri məsələsinə 
xüsusi diqqət yetirilmişdir. Tədqiqatçı belə nəticəyə gəlir ki, 
“Dədə Qorqud” oğuznamələrində “mətn ardıcıl formadadır, 
yəni həmin mətnlərdə nəsr və şeir bir-birindən ayrılmamış-
dır”, “Dədə Qorqud” şeirindən danışmaq şeirin təşəkkül və 
ilkin inkişaf dövründən söhbət açmaq deməkdir”. K.Əliyev 
düzgün olaraq göstərir ki, Dədə Qorqud eposunda şeirdən 
bəhs edən müəlliflər mətndən şeir kimi seçilib ayrılmış nü-
munələrdən istifadə etmişlər. Bu mənada tədqiqatçı T.Hacıye-
vin “dastanın nəsr kimi verilən hissələri də şeirlə və ya şeir 
tələblərini ödəyən qisimlərlə doludur” mülahizəsini yüksək 
qiymətləndirir. “Dədə Qorqud” eposunda mətn içərisində yer-
ləşmiş qoşa misralı şeir nümunələrindən bəhs edərək yazır: 
“Görünür, bədii düşüncədə ayırma – seçmə məqamı gələndə 
köməyə çatan ilk yardımçı qüvvə məhz poetik düzüm olub!” 
“Dədə Qorqud” oğuznamələrində şeirin səciyyəvi xüsusiyyə-
tindən bəhs edən tədqiqatçı yazır ki, “ayrıca qeyd etmək la-
zımdır ki, “Dədə Qorqud” eposunda qoşamisralı şeir nümu-
nələri ilə müqayisədə qoşa misraya olan meyillik potensialı 
daha güclüdür”.  
Azərbaycan və ümumtürk ilkin şeir formaları üzərində 
dərin təhlil aparan K.Əliyev qoşamisralı şeir formasından 
dördlüyə keçid haqqında yazır: “Tarix poetik fikrinin inkişaf 
tarixində bir misra digər bir misranı axtarıb tapmaqla qoşa-
misralı ilkin şeiri yaradırsa, qoşa misra da öz tayını tapıb 
dördlük formasını meydana çıxarır. Amma bu dördlük forma-
sı heca, bölgü və misra baxımından olmasa da, qafiyə baxı-
mından müəyyən mürəkkəblik yaradır”. Müəllif “Dədə Qor-
qud” oğuznamələrindən seçdiyi nümunələr əsasında qoşamis-
ralı şeirdən dördlüyə keçid prosesini də yetərincə şərh edir. 
Azərbaycan və ümumtürk şeirinin yaranma tarixi, şeir 
formalarının inkişafı və strukturu haqqında mülahizələrini so-
_________________ Eposşünaslıq: problemlər, mülahizələr 
 
 25 
na çatdıran (bu əsərdə) tədqiqatçı Azərbaycan ictimai elmlə-
rinin cavab verməli olduğu və yan keçdiyi, ən yaxşı halda xa-
tırlatmaqla izahsız üstündən ötüb keçdiyi bir problemi diqqətə 
çəkərək yazır: “Bunlar nə qədər doğru olsa da (özünün şeir 
formaları haqqında mülahizələrini nəzərdə tutur – X. X.), am-
ma yenə bir mühüm sual açıq qalır: bütün bu şeir struktu-
runun etnosun təbiəti ilə nə əlaqəsi vardır?” 
Tədqiqatçı sualın cavabında yazır: “Qədim türk şeirinin 
poetik qaynağı və bu mənada şərti olaraq, onun totemi Atdır! 
Türk təfəkkürünün və dünyagörüşünün, türk məişətinin və 
həyat tərzinin yeniləşməsində, türk qəhrəmanlarının təşəkkül 
tapması və formalaşmasında atın rolu əvəzsizdir. Qədim 
türkün atı çöllərdən yığışdırıb mədəniləşdirməsinə cavab 
olaraq, at da bunun əvəzində türkə, sözün həqiqi mənasında, 
dünyanı bəxş etmişdir”.  
Bu mülahizələrdən sonra tədqiqatçı ona qədər türkün 
həyatında atın rolu haqqında mühüm mülahizələri təfəkkür 
süzgəcindən keçirir, atın hər bir əzasını türkün həyatındakı 
rolundan ayrılıqda bəhs edərək, ayaqlarının və yerişinin türk 
şeir formalarının yaranması üçün əsas olduğunu, yorğa yeriş-
dən qoşa misranın, dördnala çapışdan dördlüyün, yortamdan 
doğan ritmdən çarpaz qafiyənin yarandığını incəliyinə qədər 
şərh edir.  
Elə buradaca təəssüflə qeyd etməyə lüzum görürük ki, 
türk, o cümlədən Şərq musiqisinin, yaranması və inkişafında 
dəvə yerişindən doğan ritmin rolundan musiqi ədəbiyyatında 
kifayət qədər bəhs olunsa da, at yerişindəki ritmin musiqiyə 
hər hansı formada təsirindən bəhs olunmamışdır. “Oğuz 
cəmiyyətində at bütün dinamikanın mənbəyi” hesab olunursa, 
şeir formalarının yaranmasında iştirak edirsə, o, mütləq 
musiqidə də iz buraxmalıdır. Arzu edərdik ki, xalq musiqisi 
tədqiqatçılarımız, musiqi tarixçilərimiz məsələnin bu cəhətini 
Eposşünaslıq: problemlər, mülahizələr_________________  
 
 26 
diqqətdə saxlasınlar. 
Atın türk poetik təfəkkürünün formalaşmasında rolu 
haqqında K.Əliyevin qənaəti belədir: “Tam qətiyyətlə bildir-
mək olar ki, türk etnosu öz həyat tərzi, qəhrəmanlığı, fəaliyyət 
dairəsi və hətta o dünyası üçün ata borclu olduğu kimi, poetik 
təfəkkürünün formalaşması üçün də məhz ata borcludur”. 
Etnopoetika və “Dədə Qorqud” eposunda ümumi etno-
poetika məsələlərindən bəhs etdikdən sonra K.Əliyev dasta-
nın ayrı-ayrı boylarının etnopoetik təhlilinə keçir. Haqqında 
mübahisəli fikirlər söylənən, hətta “Dədə Qorqud” eposuna 
yad kimi qiymətləndirilən “Dəli Domrul” boyunu etnopoetik 
cəhətdən təhlil edir. Göstərir ki, “Dədə Qorqud” eposu tədqi-
qata cəlb olunan vaxtdan bu boy haqqında fərqli mülahizələr 
ortaya çıxmış, bəzi tədqiqatçılar onu ən qədim boy, bəziləri 
eposun strukturuna yad boy, digərləri təcrid edilmiş boy 
hesab etmişlər. Nəhayət, K.Əliyev özü bu boyu eposun digər 
boylardan fərqləndirən cəhətləri qeyd edir, Oğuz elinin apa-
rıcı simaları Bayındır və Qazan xanın, həmçinin Oğuz elinin 
ən məşhur qəhrəmanlarının heç birinin “Dəli Domrul” bo-
yunda görünməməsini xatırladır. Oğuz cəmiyyətində ata-oğul 
- hər ikisi, hər an bir-birinin yolunda ölümə hazır olduğu hal-
da, “Dəli Domrul” boyunda bunun tam əksidir, eposun boyla-
rında oğuz igidlərinin vuruşduğu düşmən obrazları Dəli Dom-
rulun üzləşdiyi düşməndən tamamilə fərqlidir, digər boylarda 
oğuzların zamanı və məkanı aydın, dəqiq təsəvvür olunduğu 
halda, “Dəli Domrul” boyunda zaman çox qısa, məkanında 
isə “Dədə Qorqud” eposunun tarixi coğrafiyasından əsər-əla-
mət yoxdur. “Dəli Domrul” boyu üslubuna görə də spesifik 
səciyyəyə malikdir, bütün boylardan fərqlidir, bütövlükdə sü-
jetin nağıl tipində olması kimi əlamətləri diqqətə çəkir və 
yazır: 
“Dəli Domrul” boyu ilə bütövlükdə “Dədə Qorqud” 
_________________ Eposşünaslıq: problemlər, mülahizələr 
 
 27 
eposu arasında olan bu ayrılıqlar elmi həqiqətdir. Başqa sözlə, 
yuxarıda irəli sürülmüş müddəaları boyun eposla fərqlilik 
göstəricisi kimi qəbul etməyə tam əsas vardır”. Şərhini davam 
etdirərək tədqiqatçı yazır: “Dədə Qorqud” eposunun struktu-
rundan çıxarıb atmağa, onu “oyundan kənar” duruma salmağa 
rəvac verən həmin müddəaların sayını artırmadan da yanlış 
qərar çıxarmaq, “Dəli Domrul” boyunu eposa pərçimlənmiş 
bir boy elan etmək mümkündür. Lakin fəhmlə, qeyri-iradi 
olaraq “Dəli Domrul” boyunu eposdan, “Dədə Qorqud” epo-
sunu isə “Dəli Domrul” boyundan kənar təsəvvür etmək, sa-
dəcə ağlasığmazdır. Bəs elədirsə, “Dəli Domrul” boyunun 
epos strukturunda zərurət olmasını sübut edən əsas dəlillər nə-
dən ibarətdir?” 
Tədqiqat üslubuna sadiq olan K.Əliyev “Dəli Domrul” 
boyuna məxsus həyat tərzinin, igidlərə məxsus sosial-mənəvi 
keyfiyyətlərin, adət-ənənələrin, inam və etiqadın digər boylar-
da da eyni ilə əks olunmasını konkret faktlarla və ardıcıllıqla 
izah edir. Göstərir ki, ardıcıl olaraq hərbi məşqi, akını, döyüşü 
təsvir və tərənnüm edən “Dədə Qorqud” eposunun “Dəli 
Domrul” boyunda oğuzların dinc həyatının bir anı təsvir olun-
muşdur. Boyun eposun digər boylardan əsas fərqi də elə 
budur: “Dəli Domrul” boyunu diqqətlə nəzərdən keçirdikdə 
digər boylardan dinclik dövrünün həyat tərzi eyni ilə əks 
olunmuşdur. Akın olmadığı üçün, eposun digər boylarındakı 
qəhrəmanlar kimi, Dəli Domrul da “qırx igidlə yeyib, içib, 
istirahətdədir. Digər boyun qəhrəmanları kimi, Dəli Domrul 
da dinc həyatdan bezib, “yaxşı igidin canını qurtarmağa, 
döyüşə can atır; bu boyda da at obrazı digər boylarda olduğu 
kimidir, digər boyun qəhrəmanları kimi, Dəli Domrul da 
atdan yıxılmayınca düşmən ona üstün gələ bilmir; Dəli Dom-
rulun üzərində körpü saldığı quru çaylar digər boylarda da 
təsvir olunur. “Dəli Domrul” boyu “Dəli” adını öz sərlöv-
Eposşünaslıq: problemlər, mülahizələr_________________  
 
 28 
həsində daşıyan yeganə boy olsa da, eposun digər boylarında 
vəsf olunan məşhur qəhrəmanların hamısı – Dondar, Budaq, 
Uran, Qarcar, Ozan, Əyrək və Səyrək “dəli” tituluna malik 
qəhrəmanlardır. Domrulun üzləşdiyi düşmən eposun dəli 
titullu qəhrəmanlarının üzləşdiyi bütün düşmənlərdən, hətta 
təpəgözdən də qüvvətli olduğu üçün, dəlilik-igidlik Domrulun 
həyatının bütün mərhələsini əhatə etdiyi üçün, bu boyda “Də-
li” titulu, epiteti boyun başlığına çıxarılır, boy “Dəli Domrul” 
adlandırılır. Müəllif düzgün olaraq göstərir ki, “Dədə Qor-
qud” eposunda igidliyi, qəhrəmanlığı simvolizə edən dəlilik 
“Koroğlu” dastanındakı “oxşar mövqelərlə tam səsləşir”. 
K.Əliyev yazır: “Bu deyilənlərdən aydın olur ki, ”Dəli Dom-
rul” boyu “Dədə Qorqud” eposunun strukturundan – süjetin-
dən, kompozisiyasından, poetika elementlərindən ayrılmaz və 
təcridolunmazdır. Hətta “Dəli Domrul” boyu olmasaydı, söz-
süz ki, epos öz bitkinliyini, dərin məna siqlətini, əzəmətini və 
monumentallığını xeyli itirmiş olardı”.  
K.Əliyev, “Basat Təpəgözü öldürdüyü boy”u “Çoban 
oğlu Təpəgöz” adı ilə tədqiq etmişdir. Tədqiqatçı yazır ki, 
“Dədə Qorqud” eposunun əksər tədqiqatçıları, elm aləmində 
müəyyən nüfuz və avtoritetə malik M.Təhmasib, Ə.Sultanlı, 
O.Ş.Gökyay, V.Jirmunski, K.Abdulla kimi tədqiqatçılar Tə-
pəgöz obrazından xüsusi bəhs etmişlər. Lakin “eposun poe-
tikasında səciyyəviliyi və qeyri-adiliyi ilə seçilən Təpəgözün 
sirri hələ də kifayət qədər açılmamışdır”. Təpəgözün mənşəyi 
məsələsindən bəhs edən müəlliflərin yaradıcılığını təhlil edən 
araşdırıcı yazır ki, “əksər tədqiqatçılar Təpəgözə münasibətdə 
onun mənşə məsələsinə daha çox üstünlük vermiş və bu 
istiqaməti bütün məsələlərdən önə çıxarmışlar... ona görə ki, 
Təpəgözün əsl mahiyyətinin açılıb elmi izah verilməsi onun 
mənşəyinin nə dərəcədə və nə qədər bəlli olmasından asılı-
dır”. Sözünə davam edən müəllif yazır: “Bütün bunları xüsusi 
_________________ Eposşünaslıq: problemlər, mülahizələr 
 
 29 
qeyd etməklə yanaşı, onu da vurğulamaq lazımdır ki, Təpəgö-
zün mənşəyinin deyil, məhz poetikasının dəqiq və hərtərəfli 
öyrənilməsi onun əsl məzmununun üzə çıxarılmasına, eposun 
strukturunun və sisteminin dərkinə, bəzi sözlərinin açılmasına 
və aydınlaşmasına daha çox (hətta mənşəyinin öyrənilməsin-
dən də artıq dərəcədə!) yardımçı ola bilər”. 
Problemin birmənalı həllinə nail olmaq təşəbbüsünə, 
iddiasına düşən tədqiqatçı onu bir qədər də dəqiqləşdirərək 
yazır: “Mənzərə aydın olduğu qədər də faciəlidir: kafirlərə 
qalib gələnlər Təpəgözün əlində həlak olurlar. Bəs onda xalq 
təfəkkürü belə bir bədheybət, idbar və qaniçən obrazı yarat-
maqla nəyə işarə edir? Hətta nəzərə alsaq ki, həmişə qalib 
gələn igidlərin bu cür ardıcıllıqla məğlub olması faktının özü 
belə dastan düşüncəsinə tamamilə yaddır, onda məsələ bir az 
da çətinləşir və ciddi bir sual yaranır: bəs Təpəgöz nə üçün 
dastana daxil edilmişdir?” 
Göründüyü kimi, K.Əliyev məsələnin bu cür dəqiq, bir-
mənalı qoyuluşu ilə nəinki “Dədə Qorqud” oğuznamələrinin 
tədqiqində obyektiv elmi nəticələrə nail olmağa cəhd edir, 
eyni zamanda ictimai elmlərimizdə elm adına gedən manipul-
yasiyanın qarşısını almaq üçün bir nümunə verir. Bu nümunə 
onun kitabına daxil edilmiş bütün problem məqalələrdə özünü 
göstərsə də, “Çoban oğlu Təpəgöz” məqaləsində daha qaba-
rıqdır. 
“Dədə Qorqud” oğuznamələrinin tədqiqatçıları həmişə 
dastanın qəhrəmanlıq tərəflərini, qəhrəmanlarını qabartmış, 
onun qalib vəziyyətlərindən bəhs etmişlər və etməkdədirlər. 
“Dədə Qorqud” oğuznamələrində xanlar xanı Bayındır xan 
Oğuz elinin birinci şəxsi adlandırılır, həmişə taxtı-tacında, 
oğuz bəyləri ilə qonaqlıqlarda, məsləhətləşmələrdə görünür. 
Onun bu məziyyətləri, birinci şəxs olmasının sözlə deyilməsi 
istisna edilsə, az qala birinci şəxs olmasını şübhə altına alır. 
Eposşünaslıq: problemlər, mülahizələr_________________  
 
 30 
Elə tədqiqatçılar da bundan çıxış edərək Bayındır xanın birin-
ci şəxs olmasını deməklə kifayətlənmişlər. Lakin K. Əliyevdə 
o, “Dədə Qorqud” oğuznamələrinin tədqiqi tarixində ilk dəfə 
birinci şəxs kimi təqdim və tədqiq olunur. O, birinci şəxs ola-
raq hamıdan yüksək səviyyədə etnomənəvi, etnososial pro-
sesi, onun konflikt doğuracaq, toplumun gələcəyinə təhlükə 
yaradacaq məqamları görən lider kimi təhlil olunur. “Basat 
Təpəgözü öldürdüyü boy”da təsvir olunduğu kimi. 
Bayındır xan qalın Oğuz elini məğlub vəziyyətə, hətta 
məhvolma vəziyyətinə salacaq narahatlığı hiss edir, vəziyyəti 
şəxsən görmək üçün hadisə yerinə gedir. Bu o çağ idi ki, 
“Qazanın qardaşı Qaragünə Təpəgöz əlində zəbun oldu. 
Dözən oğlu Alp Rüstəm şəhid oldu. Usun qoca oğlu kibi 
pəhlivan əlində şəhid oldu. Dəmir Tonlı Mamaq əlində həlak 
oldu. Bığı qanlı Bəkdüz Əmən əlində zəbun oldu. Ağ saqqallı 
Aruz qocaya qan qusdurdu. Oğlu Qiyan Səlcuğun ödü yarıldı. 
...Alplar başı Qasana zərbə urdı, dünya başına tar oldu”.  
Oğuzun vətənində, uca dağlarının birində özünə məskən 
salan Təpəgöz oğuzları yeyib tükədirmədədir. Mübarizə, 
döyüş əzmini itirmiş Oğuz eli çarə axtarır. İlk dəfə hərbi 
gücdən imtina edib ağıla güc vermişlər. Elə bu səbəbdən də 
Dədə Qorquda müraciət etdilər, onu Təpəgözlə danışığa 
göndərdilər. Bayındır xan öz ətrafı ilə bir il əvvəl Oğuz elinin 
ağsaqqallarından, soy başçılarından Aruzun oğuzda kimsənin 
qarşısına çıxa bilmədiyi Sarı Çoban oğuz adət-ənənəsinə zidd 
olaraq binar bulağa qonmuş pəri qızlardan birini tutub zina 
etdiyi yerə gəlir. Çobanın zinasından sonra uçub gedirkən pəri 
qız deyir: “Çoban, yil təmam olacaq məndə əmanətin var, gəl, 
al!” – “Əmma Oğuzun başına zaval gətirdin” xəbərdarlığı. 
Yeni ildə, çoban yenə yaylağa, binar bulağa çatanda “Genə 
qoyun hürkdü. Çoban iləri vardı. Gördü kim, bir yığnaq yatır, 
yıldır-yıldır yıldırıyır. Pəri qız gəldi. Aydır: “Çoban, əmanə-
_________________ Eposşünaslıq: problemlər, mülahizələr 
 
 31 
tini gəl al! Əmma Oğuzun başına zaval gətürdin!” xəbərdar-
lığına əhəmiyyət vermədən ilk öncə onu sapand daşına tutub, 
sonra da eləcə qoyub sürüsünün ardınca getməsi, onunla bir 
daha maraqlanmaması, nəhayət, Bayındır xan dəstəsi ilə 
yığınağa çatır, ətrafındakı bəylər yığınağı döyəcləməyə baş-
layır, vurduqca böyüyür, nəhayət, qoca Aruz atdan enib onu 
döyəcləməyə başlayır, birdən mahmızı yığına toxunur, pərdə 
partlayır, içindən bir oğlan uşağı çıxır, lakin alnında bir gözü 
vardı. Beləliklə, Təpəgöz meydana çıxır. Elə o andaca do-
ğulan bu uşaq Təpəgöz adlandırılsa da, onun gələcəyinin, 
yaşamının nə ola biləcəyinə o qədər də əhəmiyyət verilmir. 
Aruz qoca Bayındır xandan onu aparıb oğlu Basatla birgə 
böyütməsinə icazə verməsini rica edir. Bayındır xan icazə 
verir, Aruz qoca Təpəgözü evinə aparır. Təpəgözün varlığının 
davamının nələrə səbəb olması barədə dastanda və tədqiqatda 
yetərincə bəhs olunur. 
Yuxarıda bəhs edildiyi kimi, K.Əliyevin Bayındır xanı 
qorxunun taxtından durğuzub yaranmış vəziyyəti şəxsən 
görməsi üçün Oğuz elini gəzintiyə çıxarması variantı ilə tam 
razıyam. Bu sosial Təpəgözlərin yaranmasının bir variantıdır. 
“Basat Təpəgözü öldürdigi boy”da təsvir olunduğu boyda 
olduğu kimi, doğulan bəlanın ilkin işartıları görünəndə ona 
əhəmiyyət verilməməsi, onu doğuran səbəblərin vaxtında qiy-
mətləndirilməməsi də son nəticədə sosial Təpəgöz yetişdirir. 
Bu mənada Bayındır xanın pərdədən çıxan Təpəgözü doğuran 
səbəbi və onu məhv etmək əvəzinə qorunmasına şərait yarat-
ması son nəticədə bütün ölkəni və onun özünü qorxuya 
salmalı idi, göründüyü kimi, saldı da. 
Nəhayət, Basatın Salaxana qayasına Təpəgözü öldürmə-
yə hazırlaşması ilə Oğuz eli qorxunun üçüncü, sonuncu 
ibrətverici mərhələsinə daxil olur. Basat Təpəgözü öldürmək 
üçün Salaxana qayasına yola düşür. “Basat Dəpəgözü öldür-
Eposşünaslıq: problemlər, mülahizələr_________________  
 
 32 
digi boy”da Salaxana qayasına Təpəgözü öldürməyə yola 
düşərkən o, oğuzların Təpəgözlə əvvəlki döyüşlərdəki fiziki 
gücün nümayəndəsi kimi deyil, həm də ağılın nümayəndəsi 
kimi çıxış edir. Nəhayət, Basatın Salaxana qayasına çatıb 
Təpəgözlə döyüşə başladığı vaxtdan gözəgörünməz bir qüvvə 
də ona yardıma başladı. Əslində Basatın qələbəsini də elə bu 
gözəgörünməz qüvvə, güc təşkil etdi. Təpəgözün də gücü, 
göründüyü kimi, anası pəri qızın onun barmağına taxdığı 
üzükdə idi. “Alplar başı Qazan” tam məğlub duruma düşüb 
Təpəgözlə döyüşə getməyi heç kimə məsləhət görmürdü. Tə-
pəgözlə döyüşə getmək istəyən Basatı bu yoldan çəkindirmək 
üçün Təpəgözlə döyüşünü ona xatırladaraq deyir: 
Qara vuran qopdu Dəpəgöz, 
Ərş yüzündə çevirdim, olmadım, Basat! 
Qara qaplan qopdı Dəpəgöz, 
Qara-qara tağlarda çevirdim, alımadım, Basat! 
Qağan aslan qopdu Dəpəgöz, 
Qalın sazlarda çevirdim, alımadım, Basat! 
Ər olsan, yeg. 
Olsan, mərə, mən Qazan olmıyasan, Basat! – dedi. 
Ağ saqqallı babanı ağlatmagil! 
Ağ birçəkli ananı bozlatmagil! 
Göründüyü kimi, bütün qələbələrə hərbi üsulla çatan 
Oğuz eli, Təpəgözlə mübarizədə bu üsulun kara gəlməməsin-
dən tam məğlub vəziyyətə düşür, varlığını qorumaq üçün 
ağıldan başqa söykənəcəyi bir qüvvə qalmır. Dədə Qorquda 
müraciət olunur, danışıq, anlaşma, razılaşma üçün Təpəgözün 
yanına göndərilir. Təpəgözün yanına gələn Dədə Qorqud, 
oğuz elinin ona kəsim verməyə razı olduğunu bildirib, miqda-
rını müəyyənləşdirməyə çalışır. Təpəgöz gündə altmış adam 
verilməsini tələb edir. Dədə Qorqudun səyi – ağıl işlətməsi 
sayəsində Təpəgöz oğuz elinin ona yeməyə gündə iki adam, 
_________________ Eposşünaslıq: problemlər, mülahizələr 
 
 33 
500 qoyun, yeməyini bişirmək üçün iki adam verməyə razı 
salır. 
Beləliklə, Oğuz eli bütünlüklə məhv olmaqdan müvəq-
qəti xilas olur. Oğuz elində növbə ilə gündə iki oğlu olan 
birini Təpəgözün yeməsi üçün verirdi. Nəhayət, növbə iki 
oğlundan birini Təpəgözün yeməsi üçün vermiş Qapaqqan 
kişiyə çatır. Oğuz elini həyəcan yenidən bürüyür. Qapaqqanın 
oğlunun əvəzindən oğuz eli bir əsir göndərsə də, başa düşürlər 
ki, bu üsul onları xilas etməyəcək. Hadisələr belə davam 
edərsə, onlar məhvə məhkumdur. Dastandan göründüyü kimi, 
Təpəgözün üstünə gedəcək Basatın qardaşı Qıyan Səlcuğu da 
Təpəgöz öldürmüşdü. 
Deməli, Oğuz elinin məhvolmadan xilas olunması üçün 
yeni düşüncə sistemi yaranmalı idi. Bu düşüncəni yaratmaq 
məqsədi ilə bütün Oğuz eli qorxu və həyəcan içində fikirlə-
şirdi. 
“Dədə Qorqud” oğuznamələrinin tədqiqatçıları arasında 
ilk dəfə K.Əliyev oğuz türklərinin etnomənəvi inkişafında 
xüsusi, yeni keçid mərhələsi olan bu məqamı görmüş və belə 
qiymətləndirmişdir: “Fikrimizcə, boydakı qorxu hissi Təpə-
gözün adı ilə bağlı olmaqla yanaşı, həm də Bayındır xanın öz 
taxtını tərk etməsində - Oğuz elini səyahətə çıxmasındadır. 
Bayındır xanın öz taxtından uzaqlaşıb kənara getməsi onu 
həmişə öz taxtında və öz yerində görməyə vərdiş etmiş Oğuz 
bəyləri və hətta bütövlükdə Oğuz eli üçün son dərəcə ciddi bir 
narahatlığın ilk əlaməti və nişanəsidir. Əslində bu faktın özü 
də eposun poetikası üçün qeyri-adi dərəcədə əhəmiyyətə 
malikdir”. 
Oğuz elini məhvolma səviyyəsinə çatdıran hadisənin 
səbəbini dəqiq müəyyən etmək üçün döyüş prosesində 
ardıcıl olaraq Təpəgöz də Basatın onu öldürməsi ilə 
razılaşırmış kimi görünür. Nəhayət, Basat Təpəgözün öz 
Eposşünaslıq: problemlər, mülahizələr_________________  
 
 34 
qılıncı ilə onun boynunu vurur. Xəbər Oğuz elinə çatır, Dədə 
Qorqudun ağsaqqallığı ilə orduda yenidən şadlıq məclisi qu-
rulur. Basatla Təpəgözün döyüşü prosesində Təpəgöz və Ba-
satın mifoloji və obyektiv insani tərəfləri tədqiqatçı tərəfindən 
ciddi və aydın elmi arqumentlərlə təhlil edilmişdir ki, bu da 
ona obyektiv elmi nəticəyə gəlməyə imkan vermişdir. 
K.Əliyev “Çoban oğlu Təpəgöz” problem məqaləsində 
ümumən “Dədə Qorqud” oğuznamələrinin, birinci olaraq 
“Basat Dəpəgözü öldürdigi boy”un poetik və etnopoetik 
cəhətlərindən folklorşünaslıq, ədəbiyyatşünaslıq baxımından 
ilk dəfə bəhs etməsi təqdir edilməlidir ki, arzu edərdik ki, 
məsələnin bu cəhətinə folklorşünaslarımız da münasibət 
bildirsinlər. Bizi maraqlandıran onun etnososial yeniliyidir. 
K.Əliyev yazır: “Mənzərə aydın olduğu qədər də faciə-
lidir: kafirlərə qalib gələnlər Təpəgözün əlində həlak olurlar”. 
Bəs onda xalq təfəkkürü belə bir bədheybət, idbar və 
qaniçən obrazı yaratmaqla nəyə işarə edir? 
K.Əliyev bu sualın cavabını boyun təhlili ilə aydınlaş-
dırır ki, “Təpəgözün simasında ən böyük düşmən, Basatın 
simasında isə Təpəgözü məğlub edən ən qüdrətli qəhrəman 
Oğuz elindən olandır”. Təpəgözü Oğuz elinin adət-ənənəsi-
nin, sosial normalarının pozulması yaradırsa, ona qalib gələn 
Basatı isə oğuz elinin bütün varlığı ilə bəlanı aradan qaldır-
maq cəhdi, birliyi yaradır. Müəllifin boyun təhlili prosesində 
müəyyən etdiyi ikinci cəhət isə Oğuz cəmiyyətində ilk dəfə 
yaranan sosial qorxu hissini müəyyən etməsidir. Sosial qorxu 
hissinin yaranması, formalaşması milli inkişafın ilkin təkan-
verici mərhələsidir. (Bu haqda ətraflı bax: Z.Freyd. Totem və 
tabu; F.İsmayılov. Klassik psixologiyanın əsasları. B., 2003). 
K.Əliyevin “Basat Dəpəgözü öldürdiği boy”unda və “İç 
Oğuza Taş Oğuz asi olub Beyrək öldüğü boy”da Basat obra-
zının poetik təhlilinə hər hansı müdaxiləmiz yoxdur. Lakin 
_________________ Eposşünaslıq: problemlər, mülahizələr 
 
 35 
Basat obrazının Təpəgözlə mübarizəsindən sonra Beyrəyin 
Basatı xatırlamasının tədqiqata cəlb edilməsi və “Əslində 
“Təpəgöz” boyundakı Basat dastanla mifin sərhəddində daya-
nır” elmi qənaəti “Dədə Qorqud” oğuznamələrinin tarixinin 
obyektiv qiymətləndirilməsi üçün son dərəcə qiymətlidir. 
K.Əliyev dastanın tədqiqində hər hansı fərdi obrazdan 
və ya hadisədən bəhs etdikdə onu eposun poetik sistemi 
çərçivəsində araşdırır, odur ki, obraz və hadisəni əks etdirən 
poetik obraz və hadisəni əks etdirən poetik sistemlə bərabər 
sosial sistemin də özünəməxsusluqları aşkarlanır, üzə çıxarı-
lır. Bu cəhət onun “Bayındır xanın nəvəsi Uruz” məqaləsində 
daha qabarıq görünür. Uruzun qəhrəmanlığını, onu doğuran 
səbəbləri təhlil edən araşdırıcı müəyyən edir ki, “Dədə 
Qorqud” oğuznamələrinin bütün gənc qəhrəmanları Buğac, 
Beyrək, Basat qeyri-adi bir hadisənin, Yeynək, Səyrək, İmran 
gözlənilməz bir xəbərin təsiri altında meydana çıxıb, qalib 
gəlib qəhrəmana çevrilərsə, Uruz isə əksinə, meydana çıxar-
kən ardıcıl iki dəfə məğlub olur, hətta əsir düşür. Yeni qəh-
rəmanın taleyinin bu yeni yolunu doğuran səbəblərdən bəhs 
edən tədqiqatçı yazır: “Eposun sıra ilə birinci olan “Dirsə xan 
oğlu Buğac xan” boyunda gənc qəhrəmanla bağlı qeyri-adi bir 
hadisə - onun buğaya yenilməz şəkildə qalib gəlib Dədə 
Qorquddan Buğac adı alması ilə müqayisədə Uruzun məğlu-
biyyəti həm eposun strukturunda, həm də Oğuz elində gö-
rünməmiş və gözlənilməz hadisəyə çevrilir. Bəs konkret ola-
raq bu gözlənilməzlik həm eposun strukturu, həm də Oğuz eli 
üçün hansı mahiyyət kəsb edir? 
Eposun strukturunda qeyri-adiliyə gəldikdə bu, yuxarıda 
qeyd etdiyimiz epik ənənə, daha doğrusu epik ənənənin po-
zulması ilə bağlıdır. Yəni epik ənənənin topoloji həlqələri 
kimi Buğacın, Beyrəyin, Basatın şücaəti qalsın bir tərəfə, ən 
azı Yeynək, Səyrək, İmran necə qalib gəldilərsə, Uruz da 
Eposşünaslıq: problemlər, mülahizələr_________________  
 
 36 
elə qalib gəlməli idi. Lakin bunlara bənzər heç nə baş 
vermir. Beləliklə, klassik epik ənənə ilə yeni bir düşüncə 
üz-üzə gəlir və toqquşur”. 
Dədə-Qorqud eposunun bütün qəhrəmanları gözlənil-
məz, ən təhlükəli məqamlarda üzə çıxıb, ad, titul və mülk al-
dıqları halda, Uruz ata-babadan ona çatan müəyyən mülkün 
sahibidir, qəhrəmanlığa da hazırlanır. Qəhrəmanlıq şəraiti də 
ona təqdim olunurdu. İlk dəfə babası Qazan xan ova gedərkən 
öz dəstəsi ilə yurdunu qorumağı ona tapşırır. Uruz bu işin öh-
dəsindən gələ bilmir, əsir düşür. Bunun ardınca babası Qaza-
nın ondan qəhrəman yetişəcəyinə şübhə ilə yanaşdığını bildi-
rəndə o, babasını ona qəhrəmanlıq meydanı verməməkdə suç-
layır. Lakin Qazan xanın dediyi sözlərdən göründüyü kimi, o, 
Uruzun qəhrəmanlıq göstərməsini onun özündən çox gözlə-
yirdi. 
Qazan xan oğlu Uruza deyir: 
“Qarşum əl baqdğumda səni gördim. 
On altı yaş yaşladın. 
Bir gün ola, düşəm öləm, sən qalasan – 
Yay çəkmədün, ox atmadın, 
Baş kəsmədin, qan dökmədin, 
Qanlu Oğuz içində çöldi almadın. 
Yarınkı gün zəman dinib, bən ölüb sən qalacaq tacım-
taxtım sana vermiyələr, - deyib sonımi andım, ağladım, oğul! 
– dedi. 
K.Əliyev düzgün olaraq yazır ki, “Beləliklə, yalnız 
ikinci və dördüncü boyların sonluqları deyil, dördüncü boyun 
proloqunda da Qazan bəyin oğlu haqqındakı düşüncələri, 
yəni onun gələcəkdə taxt-taca sahib çıxmağı barədə ar-
zusu bir daha sübut edir ki, eposun mətnində Uruza olan 
ardıcıl marağın real bir səbəbi var: çünki Uruz Qazan 
xanın oğlu, Bayındır xanın nəvəsidir”. 
_________________ Eposşünaslıq: problemlər, mülahizələr 
 
 37 
Tədqiqatçı düzgün müəyyən edir ki, “Dədə Qorqud” 
oğuznamələrini yaradan epik ənənə içərisində yeni bir ənənə 
yaranmaqdadır, bu epik ənənə daha çox hakimiyyət şəcərə-
sinin təsiri ilə yaranırdı. Göründüyü kimi, istər epik ənənə və 
hər hansı bədii inikas sosial həyatı əks etdirir, ondan doğur. 
K.Əliyevin düzgün olaraq müəyyən etdiyi kimi, “Dədə Qor-
qud” eposunda Uruz obrazı, “Uruz Oğuznaməsi”ndə oğuz cə-
miyyətində yeni yaranmaqda olan “Sayılıb seçilən nəsil ənə-
nəsi”, bu nəslin hakimiyyətinin nəsildən-nəslə keçən şəcərə-
sini qurmaq ideyası meydana çıxırdı. Lakin bu ideya sahib-
lərinin onu həyata keçirməyə nə gücləri, nə də cəsarətləri 
yetərli idi. Mövcud etnososial durum buna imkan vermirdi. 
“Sayılıb seçilən nəslin” nümayəndələrinin, həmçinin müsbət 
qabiliyyətləri ilə diqqəti cəlb edən ayrı-ayrı bəylərin gözlənil-
məz, fövqəladə hadisələr zamanı Oğuz eli tərəfindən üzərinə 
qoyulmuş vəzifənin öhdəsindən gələ bilməməsi fakt idi. Bu-
nun bariz nümunəsi Uruz idi. Odur ki, tayfa və tayfa itti-
faqının idarəsi ancaq fövqəladə hadisələr zamanı qılıncı ilə 
söz demiş, bəylərdən ibarət olması ənənəsi divan üzvləri tə-
rəfindən hələ qorunurdu. Oğuz bahadırlarından Səyrək qabi-
liyyətinə görə Bayındır xanın, Qazan xanın hörmətini qazanıb 
onların divanında iştirak edirdi. Hətta qılıncı ilə divanda yer 
almış “bəyləri basıb” Qazan xanın önündə otururdu. Nəhayət, 
qılıncı ilə divanda yer almış bəylərdən Tərs Uzamış divanda 
hər kəsin qılıncı, şücaəti ilə tutduğu yerdə oturması ənənə-
sinin pozulmasına etiraz edərək Səyrəyə deyir: “Mərə Usun 
qoca oğlu, bu oturan bəglər hər biri oturduğu yeri qılıncilə, 
ətməgilə alıbdır. Mərə sən başmı kəsdin, qanmı tökdün, acmı 
toyurdun, yalıncıqmı tonatdın” – dedi. Əslində bu etiraz 
birinci növbədə Bayındır və Qazan xana aid idi. Adətlərin 
qorunması səlahiyyəti birinci olaraq onlara aid idi. Qanundan 
qüvvətli tənzimləyici, müəyyən edilmiş, hamı üçün eyni olan 
Eposşünaslıq: problemlər, mülahizələr_________________  
 
 38 
adəti pozub divana kənar şəxsi boşlayan onlar idi. Göründüyü 
kimi Tərs Uzamışın etirazı qarşısında Bayındır xan da, Qazan 
xan da susur. Yalnız Səyrək etiraza cəhd göstərir, Tərs Uza-
mış divanda yer almağın şərtini ikinci dəfə təkrar etməklə, 
sanki divanbaşı kimi diqtə edir. Onun bu hərəkəti heç kimdə 
etiraz doğurmur. Əksinə, rəğbət hissi yaradır. Səyrək divanda 
iştirak etməyə layiq olduğunu sübut etmək üçün Qazan 
xandan akın diləyir. Qazan xan dərhal icazə, “üç yüz say 
cidalı igid” verir. Onlara beş gün xüsusi qonaqlıq təşkil edib, 
akına yola saldı. Çünki bu iş ona Səyrəkdən vacib idi. Onun 
Səyrəyin divanda iştirakına şərait yaratmasının düzgün ol-
duğu sübut olacaq, avtoriteti daha da yüksələcəkdi. Lakin 
arzu olunanın əksi oldu. Akında Səyrək əsir düşdü, üç yüz 
igid məhv oldu. 
Göründüyü kimi, Bayındır xan, Qazan xan və onun dar 
ətrafı tərəfindən, K.Əliyevin düzgün müəyyən etdiyi kimi, 
“sayılıb seçilən nəslin” “hakimiyyət şəcərəsini” qurmaq bir 
ideya kimi doğulmuşdu və buna can atılırdı. Lakin açıq, 
zorakı addımlara yol verilmirdi. Çünki sosial-mənəvi nizamın 
pozulmasından Təpəgöz yarandı ki, bunun da acı nəticəsini 
Oğuz eli görmüşdü.  
K.Əliyevin düzgün müəyyən etdiyi kimi, Uruzun 
qəhrəmanlığı “Dədə Qorqud” eposunda Buğacın, Beyrəyin, 
Basatın, ən azı Yeynəyin, Səyrəyin, İmranın qəhrəmanlığının 
epik ənənəsinin davamı kimi yox, yeni ideya ilə “hakimiyyət 
şəcərəsi” məzmunu almış Bayındır və Qazan xanın “sayılıb 
seçilən nəslin” nümayəndəsi kimi qəhrəmanlıq göstərməli idi. 
Bu ideya iki dəfə ardıcıl məğlub olandan sonra, “Salur Qazan 
dustaq olub oğlu Uruzu çağırdığı boy”dan göründüyü kimi, 
köhnə epik ənənə ilə baş tutur. Digər qəhrəmanlıq səhnələri 
ilə müqayisə də bir qədər də süni və sönük görünür. Buna 
baxmayaraq, “Dədə Qorqud” eposunda etnosun milli təməl 
_________________ Eposşünaslıq: problemlər, mülahizələr 
 
 39 
prinsipləri – soy-kökün şərəfini şəxsi həyatından yüksək qiy-
mətləndirmək, ata şərəfini həyatı bahasına olsa belə qorumaq, 
ana haqqını tanrı haqqı kimi müqəddəs tutmaq, can şirinli-
yinin hərisi olmamaq, layiqli varis tərbiyə etmək və s. ide-
yalar Uruzla bağlı daha ətraflı yer alır, “Dədə Qorqud” 
eposunun ümumi ideologiyasını təşkil edir. 
Əsərdə məqalələrin düzülüşü “Dədə Qorqud” boylarının 
hər birinin ayrılıqda tədqiqata cəlb olunması görüntüsü yarat-
sa da, məqalələrlə tanışlıq onun hər birinin eposda əks olunan 
etnososial mənəvi sistemi bütünlüklə əks etdirdiyini göstərir. 
K.Əliyev ilkin olaraq tək-tək fərdlərdə özünü göstərən qəhrə-
manlıq xüsusiyyətlərinin müəyyən hadisələrlə bağlı ilkin 
formalaşma mərhələsində olan bəy-xan təbəqəsində, Vətən-
Oğuz eli, Oğuz ağsaqqalları ilə bağlı hadisələrdə kişili-qadınlı 
bütün oğuzların eyni dəyərlərə malik igidlər, döyüşçülər oldu-
ğunu konkret faktlar əsasında izah edir və əsaslandırır. Yük-
sək analitik təfəkkürü, məntiqi mühakimələri əsasında tədqi-
qatçı yazır: “Dədə Qorqud” eposu vahid mexanizm əsasında 
götürüldükdə, boyların ayrı-ayrı təhlili ilə müqayisədə nəhəng 
və möhtəşəm görünür və əzəmətli ideyaların daşıyıcısına çev-
rilir”. Göründüyü kimi, “Dirsə xan oğlu Buğac” məqaləsinin 
də “Dirsə xan oğlu Buğac Boyı”nın materiallarını digər boyun 
eyni məzmunlu hadisələri ilə müqayisə edib “Dədə Qorqud” 
eposunu vahid mexanizm halında götürmək ideyasını birinci 
özü həyata keçirir, “Dədə Qorqud” eposunun “məşhur tədqi-
qatçılarının” bu boyun obrazlarını “ötəri” hesab etməsini das-
tan boylarında söykəndiyi faktlar və elmi arqumentləri ilə tək-
zib edir. Əsaslandırır ki, “Dirsə xan oğlu Buğac xan boyu”-
nun eposun bütöv mətni ilə struktur əlaqəsi vardır. Şübhəsiz, 
o ayrı məsələdir ki, bu struktur əlaqələri son dərəcə incə, bə-
zən də “gözəgörünməz” formadadır”. Sözünə davam edən 
tədqiqatçı yazır: “Buğac eposun birinci boyunu təmsil edir, 
Eposşünaslıq: problemlər, mülahizələr_________________  
 
 40 
birinci boyun qəhrəmanıdır və eposun sonrakı boylarında ta-
nış olacağımız qəhrəmanların ilkidir. “Dirsə xan oğlu Buğac 
xan boyu” adlanan bu birinci boyla eposun strukturu arasında 
iki cür əlaqə vardır. Birincisi budur ki, ilk boydur. İkincisi isə 
boyun daxilindəki məzmunla eposun bütöv strukturlarının 
əlaqəsidir. Başqa sözlə, birinci boy eposun doğuluş boyu ol-
duğu kimi, boyun özündə də əsas məzmun doğuluşla bağ-
lıdır”. 
“Dastanda qəhrəmanlarla bağlı hadisələri düzgün oxu-
maq, qəhrəmanı olduğu kimi dəyərləndirmək, qəhrəmanın 
şəxsiyyətində və fəaliyyətində ehtiva olunan xalq fikrini və 
düşüncəsini tam dəqiqliyi ilə tapmaq və aşkara çıxarmağı 
folklorşünaslığın ana vəzifəsidir” tələbkarlığı ilə çıxış edən 
tədqiqatçı Dirsə xanın Bayındır xanın şənlik məclisinə daxil 
olarkən onu qarşılayıb qara çadıra aparıb, altına qara keçə 
döşəyib, qabağına qara qoyun ətindən yaxnı qoyarkən, Dirsə 
xan niyə belə edildiyini soruşduqda cavab verirlər ki, tapşırıq 
Bayındır xandandır ki, “oğlı-qızı olmayanı tənri-təla qarğa-
yıbdır, biz dəxi qarğarız – demişdir” – dedilər. K.Əliyev Ba-
yındır xanın bu qarğışını “ölüm haqqında qarğış” kimi səciy-
yələndirir. Bayındır xanın “ölüm” qarğışına tuşlanmış Dirsə 
xan son dərəcə məyus - “İgidlərim, qalxıb yerinizdən durun! 
Bu eyib mənə ya məndən, ya arvadımdandır” – dedi. Evinə 
döndü. Hadisəni “Qadınım, dayağım, döl verənim!” deyə 
yüksək qiymətləndirdiyi arvadına danışdı. Alçalıdılmadan elə 
həyəcanlanmışdı ki, sevdiyi, yüksək qiymətləndirdiyi arvadını 
öldürmək niyyətinə düşmüşdü. Ərini səbirlə dinləyən, tənələ-
rinə dözümlü yanaşan xanımı onun sözlərindən anladı ki, 
Bayındır xan insanların bu vəziyyətini tanrıdan görür, Dirsə 
xanla heç bir şəxsi-qərəzliyi yoxdur. Oğuz cəmiyyətində 
oğullu-qızlı olmaq, şəcərəyə malik olmaq sosial statusa malik 
olmağın ilkin şərti idi. Sonsuz olduğu üçün Dirsə xan Oğuz 
_________________ Eposşünaslıq: problemlər, mülahizələr 
 
 41 
elinin yüksək statuslu məclisinə boşlanmamışdı, iştirakdan 
məhrum edilmişdi. Tədqiqatçı Dirsə xanın bu vəziyyətini 
“ictimai ölüm” kimi qiymətləndirir. 
Ərinin suçlanması və ölümlə hədələnməsinə “Son 
dərəcə təmkinli” yanaşan xanımı Dirsə xanı inandırır ki, 
acları doyur, borclunu borcdan qurtar ki,  
“Ola kim, bir ağzı dualının alqışilə 
Tənri bizə bir yetman əyal verə” – ona məsləhət verir. 
Dirsə xan xanımının dediklərini ürəkdən icra edir. “Bir 
ağzı dualının alqışı ilə Allah-Təala bir əyal verdi. Xatını 
hamilə oldu. Bir neçə müddət sonra bir oğlan toğırdı”. Bütün 
bu prosesi diqqətə çəkən tədqiqatçı düzgün olaraq qənaətə 
gəlir ki, “Dirsə xan oğlu Buğac” boyundakı məntiqi gediş 
məhz bu doğuluşu nəzərə çatdırmaqdır”. Doğulan uşaq 
valideynlərini sonsuzluğun qurbanı olmaqdan xilas edir. 
On beş il öncə Dirsə xanın sosuzluqda suçlanıb qovul-
duğu, Bayındır xanın hər il çadır qurub oğuz igidlərini qonaq-
ladığı, yazda və payızda, ildə iki dəfə onlar qarşısında güc-
qüvvət rəmzi, təbliği olaraq ən güclü buğa və buğranın döyü-
şünü təşkil edirdi. Meydana döyüş üçün yenə buğa və buğra 
gətirirlər. Meydanda aşıq-aşıq oynayan uşaqlardan üçü təş-
kilatçıların xəbərdarlığı ilə qaçsa da, Dirsə xanın oğlu qaçmır. 
Buğa onun üstünə yeriyib öldürmək istəyir. Dirsə xanın oğlu 
cəsarətlə buğa ilə döyüşür. Bayındır xanın buynuzu ilə bərk 
daşı un kimi üyüdən buğasını yıxıb, başını kəsir. 
“Oğuz bəyləri gəlib oğlanın başına toplandılar, əhsən 
dedilər: “Dədəm Qorqud gəlsin, bu oğlana ad qoysun, özüylə 
götürüb, atasının yanına getsin. Atasından oğlana bəylik istə-
sin, təxt alıb versin”, - dedilər. Tədqiqatçı dastandakı etnoso-
sial-mənəvi prosesi obyektiv olaraq belə qiymətləndirərək ya-
zır: “Bayındır xanın meydanındakı şücaəti artıq Buğacı qəh-
rəman kimi tanıdır. Dədə Qorqud ona ad qoyur və Buğaca 
Eposşünaslıq: problemlər, mülahizələr_________________  
 
 42 
bəylik verilməsi isə atasının öhdəsinə buraxılır. Beləliklə, 
yeni məntiq təsdiq olunur: eposun ilk qəhrəmanının yaşını 
Allah, adını Dədə Qorqud, bəyliyini isə atası verir”. 
K.Əliyev Kommunist Rus imperiyası əsarəti illərində 
cəmiyyətdə inasanın Azərbaycan ictimai “elmləri”ndə unut-
durulmuş sosial və mənəvi ölüm məsələlərinin Oğuz türklə-
rinin milli təməl sənədi “Dədə Qorqud” eposunda əks olun-
duğunu Dirsə xanın və ailəsinin həyat yolunda dəfələrlə uğra-
dığı qələbə və məğlubiyyətlər nümunəsində izah edir. Nəticə 
olaraq göstərir ki, “Bununla da “Dirsə xan oğlu Buğac boyu” 
bütün başqa tərəfləri ilə yanaşı, özünü eposun poetikasında 
doğuluş aktı kimi təsdiqləmiş olur və məhz eposun da do-
ğuluş boyuna – birinci boyuna çevrilir. Dastanın qəhrəmanlıq 
ideologiyası məhz onun üzərində qurulur”. 
K.Əliyev əsərin hər paraqrafında “Dədə Qorqud eposu-
nun və ümumən folklor tədqiqinin nəzəriyyəsinə aid araşdır-
mada obyekt seçdiyi problemlərin obyektiv həllinə nail olmaq 
üçün yeni elmi-nəzəri müddəasını irəli sürür. “Beyrəyin qanlı 
köynəyi” məqaləsində də bu üslubunu davam etdirərək yazır: 
”Dədə Qorqud” eposunun poetik sistemi son dərəcə mü-
kəmməl bədii bir sistemdir. Eposa daxil olan boyların süjet 
strukturu fərqlərdən çox yaxınlıqları əks etdirir. Obrazlara 
gəldikdə isə onlar da bir-biri ilə sıx əlaqəli formadadır. Buna 
görə də eposun əsl məzmun və mahiyyətinin meydana çıxarıl-
ması boylar arasındakı fərqlərin deyil, yaxınlıq və əlaqələrin 
tapılmasından, onların təhlil və şərhindən xeyli dərəcədə 
asılıdır. Həmin asılılığın və təmasın əyani formada nümayişi 
Beyrək obrazı ilə bağlı məsələlərdə bir daha bütün aydınlığı 
ilə görünür”. Tədqiqatçı “Dədə Qorqud” eposunun əsas poetik 
xüsusiyyətləri haqqında mülahizələrini Beyrək obrazı ilə bağlı 
informasiya və hadisələrlə izah edir. Ata-oğul münasibətlərini 
təhlil edərkən tədqiqatçı göstərir ki, eposda bu münasibətlərin 
_________________ Eposşünaslıq: problemlər, mülahizələr 
 
 43 
geneoloji tərəfləri deyil, sosial xüsusiyyətləri qabarıqdır. 
Eposun əsas qəhrəmanları oğul-ata Buğac-Dirsə xan, Uruz-
Qazan xan, Beyrək-Baybörə xan münasibətlərində ümumi 
cəhətlər nə qədər çox olsa da, Beyrəklə digər qəhrəmanlar 
arasında nəzərə çarpacaq fərqli keyfiyyətlər var. Əsərdə 
“Dədə Qorqud” eposunda oğuzların təsvir olunan geyimləri, 
onun formaları, mərasim və peşə məşğuliyyəti ilə bağlı 
məzmun çaları ətraflı şərh olunmuşdur. 
K.Əliyev düzgün olaraq “Dədə Qorqud” eposunda təs-
vir olunan Oğuz cəmiyyətini “nizamlı cəmiyyət” kimi qiy-
mətləndirir. Bu nizamı oğuzların həyat tərzi, dil, şeir for-
maları, andlar sistemi, əsir düşən, darda qalan qəhrəmanlar 
haqqında informasiyalar vasitəsi ilə izah edir. Qəhrəmanların 
ağır, əsir, naməlum vəziyyətləri haqqında informasiyaları 
araşdıran tədqiqatçı müəyyən edir ki, yaralı Buğac, əsir düşən 
Uruz, Qazan, Qazılıq Qoca, Yeynək, Əzrayılla qarşılaşan Dəli 
Domrul, Təpəgözlə vuruşan Basat haqqında qeyri-dəqiq mə-
lumatlar gəlmiş, onların heç biri haqqında ölüm xəbəri 
olmamışdır, son nəticədə onların heç biri də ölmür, salamat 
qalır. Lakin “Bayburənin oğlu Bamsı Beyrək boyu”nda yalan 
kimi təqdim edilən Beyrəyin qanlı köynəyi digər boyda – “İç 
Oğuza Daş oğuzdan dönük çıxması və Beyrəyin öldüyü 
boy”da həqiqəti ifadə edən xəbərə çevrilir. 
Beyrəyin ölümünü “Dədə Qorqud” eposunun andlar 
sistemi ilə izah edən K.Əliyev düzgün olaraq yazır ki, 
Beyrəyin ölümü hansı formada olmasından asılı olmayaraq, o, 
ölməli idi. Nəzərə almaq lazımdır ki, o, “bəylərin alqışı alqış, 
qarğışı qarğış” olan çağın bəyi idi. Özü də bəylərin alqışının 
nəticəsi kimi dünyaya gəlmişdi. Deməli, andın onun üzərində 
daha güclü psixoloji təsiri var idi. 
İbtidai, ənənəvi cəmiyyətlər haqqında məlumatlar göstə-
rir ki, bu cəmiyyətlərdə andların müqəddəsliyi birmənalıdır. 
Eposşünaslıq: problemlər, mülahizələr_________________  
 
 44 
İlahi, ruhi simvol kimi psixikaya təlqin olunmuş, şüurda ha-
kim mövqeyə malik olan andın pozulması onu pozan üçün 
ölüm hökmü idi. Onun ikinci bir yozumu yox idi. Kimliyin-
dən asılı olmayaraq, andı pozan insan özünü ölümə məhkum 
etdiyini qəbul edirdi. Cəmiyyət, ətrafı, doğmaları da onunla 
əlaqəni kəsir, onun ölümə məhkumluğunu qəbul və diqtə edir-
di. Andın psixoloji təsiri onu pozmuş adamı mənəvi böhrana 
salır, qısa müddətdə məhv edirdi. XX əsrin 30-cu illərində an-
dını pozmuş insanların daxili-psixoloji sarsıntısının təzyiqin-
dən məhv olması haqqında yetərincə şahidli məlumatlar var.  
Nəzərə alsaq ki, “Dədə Qorqud” oğuznamələrindəki 
andlar, andların yarandığı ilk çağlar idi. Əsirlikdən qurtulub, 
sevgilisinə qovuşmaq üçün Beyrək onu xilas edən adama 
vədini yerinə yetirəcəyinə - Qılıncıma toğranayın! Oxuma 
sancılayın! Yer kibi kəsiləyin! Torpaq kibi savrulayın! - deyə 
and içmiş 16 il vüsalına qovuşmaq arzusu ilə yaşadığı Banu 
Çiçəyin bir ləyaqətsizə ərə veriləcəyi xəbərindən təsirlən-
mişdi. Əsirlikdən qurtarıb, elinə qayıdıb Banu Çiçəyə toy etsə 
də, oğuz mənəvi dəyərləri 39 əsir yoldaşını xilas etmədən 
gərdəyə girməyə ona icazə vermirdi. 
Göründüyü kimi, Banu Çiçəyin başqasına ərə veriləcəyi 
xəbəri Beyrəyin ruhi müvazinətini qırmış, o, müqəddəs Oğuz 
andını pozmuşdu, deməli ,ölməli idi. Ölür də.  
Göründüyü kimi, milli epik poetika, milli adətdən fərqli 
olaraq, qəhrəmanına mərhəmətlə yanaşır, ona təkrar xətalar 
etməyə yol vermir. O, kafir qızının Banu Çiçəyin məhəb-
bətinə şərik ola biləcəyi fikrini bir daha hiss etdirmir. Hərbi 
basqınla 39 bəy dostunu xilas edir. Başqa bir hadisədə oğuz 
cəmiyyətinə, adət-ənənəsinə, mənəvi dəyərlərinə, soy-kökünə 
sadiq bəy, qəhrəman kimi öldürülür.  
K.Əliyev “Dədə Qorqud” eposunun daha çox hadisə-
lərdə xatırlanan, ən çox sevilən Boz ayğırlı Bamsı Beyrək 
_________________ Eposşünaslıq: problemlər, mülahizələr 
 
 45 
obrazının şərhindən “Koroğlu” eposunun tədqiqinə keçir: 
“Dədə Qorqud” eposundan gələn epik ənənə sindromunun 
Koroğlunun gücü haqqında daha geniş təsəvvür yaratdığını” 
yazan tədqiqatçı istər epik ənənə, istər etnososial qəhrəmanlıq 
ənənəsi, gücün semantikası, istər qəhrəmanlığın terminolo-
giyası, ozan-aşıq ənənəsi və s. cəhətlərdən “Koroğlu” eposu-
nun “Dədə Qorqud” oğuznamələrində tərənnüm olunan etno-
mənəvi dəyərlər sisteminin qırılmaz, canlı davamı olduğunu 
faktlar və elmi-məntiqi üslubla əsaslandırır. 
Milli yaranış dastanımız “Dədə Qorqud” eposunun 1300 
illik yubileyi, bununla bağlı elmi-nəzəri konfranslar, 8 aprelin 
təqviminin “Dədə Qorqud” günü elan edilməsi, ardıcıl olaraq 
hər ilin bu günü “Dədə Qorqud” elmi konfransının keçirilmə-
si, ictimai elmlərin bütün sahələrinin nümayəndələrinin eposa 
müxtəlif aspektdən münasibəti imperiyanın Azərbaycanda 
“ictimai elm” adlandırdığı manipulyasiya sistemini dağıdıb 
ictimai elmlərin həqiqi elm kimi yaranmasına yol açmaqdadır. 
K.Əliyevin haqqında bəhs olunan əsəri hər ilin 8 aprelində 
AMEA “Folklor İnstitutu”nda “Dədə Qorqud günü müna-
sibəti ilə keçirilən konfranslar və elmi polemikaların məhsu-
ludur. Əsərlə hərtərəfli tanışlıq nəticəsində K.Əliyevin alim, 
elmi işçi olmaq üçün ilkin əsas olan dərin elmi-nəzəri təfək-
kürə malik olduğunun şahidi oluruq. Elə bu səbəbdəndir ki, o, 
“Dədə Qorqud” eposunda tarixin dərin qatlarında toplanmış, 
zaman-zaman mühafizə olunaraq günümüzə gəlib çatmış et-
nososial və mənəvi sistemləri obyektiv dəyərləndirməyə nail 
ola bilmişdir. Məhz buna görə K.Əliyev XXI əsrdə Azər-
baycanda ictimai elmləri yenidən yaradan azsaylı alimlər 
cərgəsində görünür. 
Yuxarıda göstərilən bütün müsbət tərəfləri ilə bərabər, 
K.Əliyevin Sovet imperiyasının elmi ideologiya kimi forma-
laşdırdığı manipulyativ təsirdən tam xilas ola bilmədiyi də 
Eposşünaslıq: problemlər, mülahizələr_________________  
 
 46 
sezilir. Məsələn, “Dədə Qorqud” oğuzlarının Divanındakı ni-
zam “və canlı mənzərədə Oğuz dövlətinin və dövlətçiliyinin 
mikromodelini görmək o qədər də çətin deyildir” (s. 13) – 
yazır. “Dədə Qorqud” dastanında dövlətçilik ideologiyasını 
oğuzların orta əsrlərdə Azərbaycana gəlmə olduğunu şüurlara 
yeritmək üçün Sovet tarixşünaslığı uydurub. Hansı ki, “Dədə 
Qorqud” eposunda dövlətin hər hansı bir elementini əks 
etdirən adi işarə belə yoxdur. 
“Dədə Qorqud” oğuznamələrinə mexaniki İslam calağı 
ərəb xilafəti tərəfindən edilmişdir. “Dədə Qorqud” eposu ilə 
İslam dini arasında ən azı 1500 -2000 il məsafə var. “Dədə 
Qorqud” eposuna İslam dini calağı haqqında yetərincə obyek-
tiv elmi tədqiqatlar var. Bunun ən bariz sübutu, faktı ondan 
ibarətdir ki, “Dədə Qorqud” eposunda İslam dinindən yazan 
müəlliflərin heç biri eposdakı mərasimlərdən bəhs edərkən bir 
dənə də olsun İslam dinindən gələn mərasimi və ya ayinindən 
bəhs edə bilməmişdi, onunla rastlaşmamışdı. Tədqiqatçı Sarı 
çoban Pəri qız münasibətini doğma türkcəmizdəki “bic” 
anlayışı əvəzinə İslam dininin “izdivac” terminindən istifadə 
etmişdir. O, yazır: “Təpəgöz Çobanla Pərinin izdivacından 
doğulur və yarıməfsanəvi bir obrazdır” (s. 40). İzdivac qanuni 
nikahdır. O, Təpəgöz doğura bilməzdi. E.ə. IV minilliyin 
sonu III minillikdə Anaxaqanlıqdan Ataxaqanlığa keçilir, 
onunla birlikdə təkkəbinliyə keçid insanlıq tarixinin ən əzablı, 
ən qanlı çağıdır. Sərbəst və gizli cinsi əlaqənin cəmiyyətdən 
qaldırılması çox əzablı və qanlı olaylardan keçdi. Dünya xalq-
larının mifoloji təfəkkür tarixindəki Təpəgöz obrazları müx-
təlif norma və sosial qadağaların birmənalı məzmun alması 
üçün yaradıldı. Oğuz epik ənənəsi zorakı, gizli cinsi əlaqənin 
məhsulu kimi Təpəgözü yaratdı. Bununla da öz məqsədini 
eposdan göründüyü kimi, çox uğurla reallaşdıra bildi. 
Nədənsə müəllif bütün məqaləsində “Dədə Qorqud” 
_________________ Eposşünaslıq: problemlər, mülahizələr 
 
 47 
eposunda sosial-mənəvi hadisələrin mahiyyətinə can atdığı 
halda “Oğuz elinin xanımları” məqaləsində qadınla bağlı 
əsasən zahiri, fərqləndirici xüsusiyyətlərdən bəhs etmişdir. 
Müəllifin əsəri “Dədə Qorqud” eposunun ayrı-ayrı boylarına 
həsr olunmuş məqalələr məcmuəsi kimi tərtib etməsi qüsurlu 
struktur seçimidir. İlk baxışda əsərin təsir gücünü zəiflədir. 
Əsərlə tanışlıqdan göründüyü kimi, müəllif ayrı-ayrı boyları 
tədqiqat obyekti seçsə də, boyda araşdırma obyekti seçilən 
mənəvi dəyər və ya ideya eposun bütün boylarının material-
ları cəlb olunmaqla problemə kompleks yanaşılmışdır. “Epo-
sun poetikası: “Dədə Qorqud” və “Koroğlu” (B., 2011) əsəri 
monoqrafiya tələblərinə cavab verir. 
Bu kimi xətalar və göstərdiyimiz çatışmazlıqlar əsərin 
elmi səviyyəsinə və tədqiqatçının müstəqil yaradıcılıq qabiliy-
yətinə kölgə salacaq səviyyədə deyil. Əsər Azərbaycanda 
ictimai elmlərin yenidən yaradılması üçün nümunə olacaq 
elmi-nəzəri mülahizələr və tədqiqat üslubu ilə zəngindir. 
Əsər həm milli mənlik şüuruna, həm də müstəqil elmi 
tədqiqat üslubuna yiyələnmək üçün gənclərin stolüstü kitabı 
olmağa layiqdir.  
 
 
Eposşünaslıq: problemlər, mülahizələr_________________  
 
 48 
Oruc ƏLİYEV 
filologiya üzrə fəlsəfə doktoru 
 
EPOS POETİKASININ TƏDQİQİ 
 
Filologiya elmləri doktoru, professor Kamran Əliyev 
“XX əsr Azərbaycan romantiklərinin ədəbi-nəzəri görüşləri”, 
“Hüseyn Cavidin şəxsiyyəti və poetikası”, “Mirzə Fətəlidən 
Hüseyn Cavidə qədər”, “Cavid möcüzəsi”, “Azərbaycan 
romantizminin poetikası”, “Romantizm və folklor” və bir sıra 
digər elmi əsərlərin müəllifidir. Onun yeni əsərində isə “Dədə 
Qorqud” və “Koroğlu” eposlarının poetikasından bəhs olunur. 
Əsər etnopoetika məsələlərinin izahı ilə başlanılır. Et-
nopoetika məsələlərinin bir elm kimi açdığı imkanların ki-
fayət qədər öyrənilmədiyini güman edən müəllif onu da yada 
salır ki, bədii düşüncə birdən-birə doğulmur və reallığa çev-
rilən bədii nümunələr heç də birdən-birə yaranmır. 
Tədqiqatçının fikrincə, folklor nümunələri etnopoetika 
müstəvisini tam aşkarlamaq üçün daha çox material verir. 
Müəllif onu da yada salır ki, şeirin janr zənginliyi etnopoetika 
məsələlərini tədqiq etmək üçün o qədər də optimal deyil. 
Bununla yanaşı, etnopoetik düşüncənin öyrənilməsi üçün şeir 
sənətinin mahiyyətini təmin edən obrazın və obrazlılığın önə 
keçirilməsi isə tarixi ilkinlik baxımından kompleks yanaşmanı 
yaxına buraxmır. Bunları xatırladan müəllif göstərir ki, bə-
diilik ölçülərinin özünün də doğurduğu sualların dürüst ca-
vablanması etnosla poetik düşüncə arasındakı ilkin əlaqələrin 
tapılmasından asılıdır. O, bu barədə yazır. 
“Beləliklə, etnopoetik düşüncə ilkin olaraq şeirin quru-
luşunu – strukturunu və deməli, misranı axtarır. Axtarılan 
misranın isə birinci növbədə digər bir misraya ehtiyacı vardır, 
çünki, o qətiyyən tək yaşaya bilməz. Bədii düşüncə harmo-
_________________ Eposşünaslıq: problemlər, mülahizələr 
 
 49 
niyadır və təklikdə harmoniya yoxdur”. 
“Dədə Qorqud” eposunun süjet və kompozisiyası, 
struktur əlamətləri, bədii dil xüsusiyyətləri, ideya siqləti ilə 
bitkin bir mədəniyyət abidəsi kimi araşdıran Kamran Əliyev 
boyları bir-birinə yaxınlaşdıran, bu yaxınlıqları zərgər ustalığı 
ilə tənzimləyən əlamətlərin eposda kifayət qədər olduğunu 
nəzərdən keçirir. Bu kontekstdə “Dəli Domrul boyu”nun 
digər boylarla, bütövlükdə isə eposun özü ilə əlaqə və təma-
sının zahirən zəif görünməsinin təbii olaraq bir çox mübahisə 
və ehtimalların da əsasına çevrildiyini xatırladır . 
Məlum olduğu kimi, “Dəli Domrul” boyu “Dədə Qor-
qud” eposunun boyları içərisində ən çox mübahisə törədən 
boylardan biri, bəlkə də birincisidir. Bu məsələyə toxunan 
müəllif belə güman edir ki, bunun da nəticəsində Dəli Dom-
rulun aparıcı bir qəhrəman kimi öyrənilməsinə az diqqət ye-
tirilmiş, hətta qəribə də olsa bu boyu eposun strukturunda yad 
bir boy elan etmişlər. Bir çox qorqudşünaslar isə “Dəli Dom-
rul” boyunun ən qədim boy olması faktını irəli sürməklə əs-
lində son dərəcə ehtiyatla və bir az da gizli şəkildə bu boyun 
eposla struktur əlaqələrə malik olmadığını işarələmişlər. 
Müəllif “Dəli Domrul” boyunun eposun strukturu ilə 
uyuşub-uyuşmaması məsələsinin qorqudşünaslıqda hələ də 
açıq qalmaqda olduğunu, bunun da bir sıra faktlar və dəlillərlə 
bağlı olduğunu ehtimal edir. Bunları sadalıqdan sonra belə 
qənaətə gəlir ki, eposu “Dəli Domrul boyu”ndan kənar təsəv-
vür etmək, sadəcə ağlasığmazdır. Bu mülahizələrini əsaslan-
dırmaq üçün tutarlı dəlil və faktlarını irəli sürür. Müəllifin 
fikrincə, qəhrəmanlıq abidəsi olan “Dədə Qorqud” eposunda 
oğuzların keçmişinə dair böyük bir dövr – Oğuz cəmiyyətinin 
qəhrəmanlıq salnaməsi ilə yanaşı, dinclik mərhələsi də öz 
əksini tapıb. Ayrı-ayrı boylarda belə epizodlar üzərində da-
yanan müəllif bu yolla “Dəli Domrul boyu”nun eposun digər 
Eposşünaslıq: problemlər, mülahizələr_________________  
 
 50 
boyları ilə əlaqəsini üzə çıxarır, onu epos strukturunun zəruri 
bir vahidi hesab edir. Bundan başqa, “Dədə Qorqud” epo-
sunun strukturunda aydın bir xətt kimi keçən igidin atdan ası-
lılığı prinsipinin “Dəli Domrul” boyunda özünü doğrultma-
sını, eposda advermə ənənəsinin bu boyda özünün zirvə 
nöqtəsinə çatmasını və bir sıra digər belə faktları diqqətə 
çəkərək belə nəticəyə gəlir ki, “Dəli Domrul” boyu “Dədə 
Qorqud” eposunun strukturundan – süjetindən, kompozisiya-
sından, poetika elementlərindən ayrılmaz və təcridolunmaz-
dır. “Hətta “Dəli Domrul” boyu olmasaydı, sözsüz ki, epos öz 
bitkinliyini, dərin məna siqlətini, əzəmətini və monumen-
tallığını xeyli itirmiş olardı. Çünki digər boylarda adda-budda 
və epizodik səviyyədə təsvir edilən Oğuz elinin dinc, sakit 
dövrü yalnız “Dəli Domrul boyu”nda özünün tam həllini 
tapmışdır. “Dədə Qorqud” eposu üçün zəruri olan “Dəli Dom-
rul” ilə qədim türklərin həyatının bitkin və bütöv mənzərəsini 
əks etdirmək vəzifəsi həyata keçirilmiş və eyni zamanda, 
eposun ədəbi-bədii strukturu tamamlanmışdır” (s.34). 
Tədqiqatçı yada salır ki, “Dədə Qorqud” eposunun 
öyrənilməsi müxtəlif dövrləri əhatə etmiş, hər dövrdə bu 
abidənin tədqiqi ilə bağlı müəyyən ədəbi-nəzəri, tarixi-fəlsəfi 
baxışlar sistemi formalaşmış, mətn dəqiqləşdirmələri aparıl-
mış, dil xüsusiyyətləri aydınlaşdırılmış, eposun daha qabarıq 
görünən məsələləri barədə xeyli məqalə və monoqrafiya çap 
olunmuş, lakin bütün bunlarla yanaşı bir çox aktual prob-
lemlərin təhlili hələ də öz həllini gözləyir. Çünki bu abidənin 
etnik-tarixi, bədii-fəlsəfi gücü tükənməz və sonsuzdur. Bu 
mənada müəllif eposun poetikasında səciyyəvililiyi və qeyri-
adiliyi ilə seçilən Təpəgözün sirrinin də hələ kifayət qədər 
açılmadığını güman edir. 
Məlum olduğu kimi, Təpəgözün mənşəyi qorqudşünas-
lığın müəyyən mərhələlərində aktual məna kəsb etmiş, əksər 
_________________ Eposşünaslıq: problemlər, mülahizələr 
 
 51 
tədqiqatçılar Təpəgözə münasibətdə onun mənşəyi məsələsinə 
daha çox üstünlük vermişlər. Buna təbii baxan Kamran Əli-
yev onu da vurğulayır ki, Təpəgözün poetikasının dəqiq və 
hərtərəfli araşdırılması onun əsl məzmununun üzə çıxarılma-
sına, eposun strukturunun və sisteminin dərkinə, bəzi sirlə-
rinin açılmasına və aydınlaşdırılmasına daha çox yardımçı ola 
bilər. Müəllif bunun üçün “Basatın Təpəgözü öldürdüyü 
boyu”n ümumi mənzərəsinə diqqət yetirir. Bu ümumi mən-
zərədə Bayandır xanla əlaqədar faktı yada salır. Belə ki, o biri 
boylarda öz yerində görünən oğuz bəylərini öz ətrafına top-
layan, onlarla iqamətgahında məsləhətləşmələr aparan Ba-
yandır xan səyahətə çıxır. Tədqiqatçının fikrincə, boydakı 
qorxu hissi Təpəgözün adı ilə bağlı olmaqla yanaşı, həm də 
Bayandır xanın öz taxtını tərk etməsində – Oğuz elini səya-
hətə çıxmasındadır. Müəllif bunu Oğuz bəyləri, bütövlükdə 
Oğuz eli üçün son dərəcə ciddi bir narahatlığın ilk əlaməti və 
nişanəsi sayır. 
Kamran Əliyev Təpəgözü eposun strukturunda idbar və 
mifik düşmən obrazı kimi təhlil edir. Təpəgöz Oğuzun əbədi 
düşməni olan kafirlərdən də qat-qat güclü görünür. Bütün 
düşmənlərə üstün gələn Oğuz igidləri Təpəgözün qabağında 
əsir-yesir olurlar. Müəllif göstərir ki, Təpəgöz Çobanla Pəri-
nin izdivacından doğulan yarıməfsanəvi bir obrazdır, deməli 
reallıqla mifin müştərək təcəssümüdür. 
Təpəgöz bir kimsə ilə deyil, yalnız Dədə Qorqudla danı-
şığa gedir və onun şərtləri ilə razılaşır, buna səbəb Dədə Qor-
qudda da reallıqla mifin qovuşuq şəkildə olmasıdır. Müəllifin 
fikrincə, Basat dastanda mifin sərhədində dayanır. O, Təpə-
gözü öldürənə qədər və Təpəgözü öldürəndə dastan qəhrə-
manıdır, onu öldürdükdən sonra isə mifik qəhrəmana çevrilir. 
Tədqiqatçı bu barədə mülahizələrini belə ümumiləşdirir: 
“Bütün bunlardan göründüyü kimi, Təpəgözün eposun 
Eposşünaslıq: problemlər, mülahizələr_________________  
 
 52 
poetikasında tutduğu yer və mövqe nə qədər möhkəmdirsə, 
daşıdığı funksiya da bir o qədər çoxşaxəlidir. Təpəgöz həm öz 
düşmənçiliyi, həm də Basata məğlubiyyəti ilə Oğuz elinin gü-
cünü əks etdirir. Çünki Təpəgözün simasında ən böyük düş-
mən, Basatın simasında isə Təpəgözü məğlub edən ən qüdrət-
li qəhrəman Oğuz elindən olandır. “Dədə Qorqud” eposunda 
Oğuz təfəkkürü Oğuzdan başqasını qəbul etmir. (s. 48) 
Müəllif qəhrəmanlıq motivlərini araşdırmaqla “Dədə 
Qorqud” eposunda qaranlıq qalan bir çox cəhətlərə aydınlıq 
gətirməyə üz tutur. 
Məlum olduğu kimi, gənc bahadır Uruz eposun ikinci, 
dördüncü və on birinci boyunda iştirak edir. Qorqudşünaslar 
bu boylardan on birinci boyu əvvəlki iki boydan fərqləndirir 
və gənc bahadır Uruz üçün, əsas boy hesab edirlər. 
Kamran Əliyev belə fikirdədir ki, Uruz on birinci boyun 
əsas qəhrəmanı olsa da, onun başqa boylarda iştirakı heç də 
az əhəmiyyət daşımır. Belə ki, Uruzun əsirlikdəki dəyanət və 
dönməzliyinə söykənən davranışı ona qələbəyə bərabər tutula 
bilən şərəf və ləyaqət gətirir. Bu barədə öz mülahizələrini 
açıqlayan müəllif yazır: 
“Bütün bu faktlar göstərir ki, Uruz bir tərəfdən öz ya-
şıdları olan bəylərdən fərqlənir, digər tərəfdən də eposun 
strukturunda aparıcı bir mövqe daşıyır. Bəlkə belə demək olar 
ki, “Dədə Qorqud” eposunun mətnində ayrıca bir “Uruz” 
Oğuznaməsi var. Düşünmək olar ki, eposla bağlı epik ənənə 
daha çox hakimiyyət şəcərəsinin təsiri ilə yaranan ənənədir. 
Uruz isə hər şeydən qabaq, eposda epik ənənənin qoruyu-
cusudur.  
“Dirsə xan oğlu Buğac boyu” üzərində araşdırmalarını 
davam etdirən tədqiqatçı Dirsə xan oğlu Buğac obrazının 
eposdakı mövqeyinə müəyyən qədər aydınlıq gətirmək istə-
yir. Müəllifin fikrincə, “Dədə Qorqud” eposu vahid mexa-
_________________ Eposşünaslıq: problemlər, mülahizələr 
 
 53 
nizm kimi götürüldükdə boyların ayrı-ayrılıqda təhlili ilə 
müqayisədə nəhəng və möhtəşəm görünür. O, “Dirsə xan oğlu 
Buğac boyu”nun eposun bütöv strukturu ilə sıx əlaqəli oldu-
ğunu doğru hesab edir. 
“Deməli, boydakı Buğacla bağlı doğuluş aktı üç dəfə 
təkrar olunur – anadan doğulmaq, ad almaq, ölümdən xilas 
olmaq və üç dəfə də təsdiq edilir. Dirsə xan da iki dəfə (oğlu 
olanda – Dirsə xanın adamlarına qarışır və tutulub oğlu 
tərəfindən xilas ediləndə), xan qızı da iki dəfə (oğlu olanda və 
südü ilə oğlunu xilas edəndə) doğulur. Bununla da “Dirsə xan 
oğlu Buğac boyu” bütün başqa tərəfləri ilə yanaşı özünü 
eposun poetikasında doğuluş aktı kimi təsdiqləmiş olur və 
məhz eposun da doğuluş boyuna – birinci boyuna çevrilir.  
Eposun əsl məzmun və mahiyyətinin meydana çıxarıl-
masının boylar arasındakı yaxınlıq və əlaqələrin tapılmasın-
dan, onların təhlil və şərhindən xeyli dərəcədə asılı olduğunu 
önə çəkən müəllif bunun Beyrək obrazı ilə bağlı məsələlərdə 
bir daha bütün aydınlığı ilə göründüyünü ehtimal edir. 
Apardığı təhlil və araşdırmalar nəticəsində müəllif belə 
qənaətə gəlir ki, “Dədə Qorqud” eposuna daxil olan boyların 
süjet strukturu fərqlərdən çox yaxınlıqları əks etdirir. 
 
 
 
Eposşünaslıq: problemlər, mülahizələr_________________  
 
 54 
İslam SADIQ 
filologiya üzrə fəlsəfə doktoru 
 
TƏZƏ BAXIŞ, 
YENİ GÖRÜNTÜLƏR 
 
Dünya epik sənətinin iki zirvəsi, iki şah əsəri olan «Də-
də Qorqud» və «Koroğlu» eposları iki yüz ilə yaxındır ki, 
Azərbaycandan kənarda və Azərbaycanda tədqiqat obyekti 
kimi daim diqqət mərkəzindədir. Bu da onunla bağlıdır ki, hər 
iki eposun poetikası çox zəngindir, tədqiqatçılar üçün açdığı 
imkanlar geniş və tükənməzdir. «Dədə Qorqud» və «Ko-
roğlu» eposları dönə-dönə öyrənilsə də, araşdırılsa da, onlara 
yenidən müraciət etmək, hər dəfə təzə fikir söyləmək müm-
kündür. Filologiya elmləri doktoru, professor Kamran Əliye-
vin «Eposun poetikası: «Dədə Qorqud» və «Koroğlu» 
kitabını tərəddüd etmədən məhz köhnə materiala yeni 
tədqiqatçı baxışının bəhrəsi adlandırmaq olar. 
Kitabın «Dədə Qorqud»la bağlı bölümündə əsas diqqət 
eposun poetik strukturunun bütövlüyü, tamlığı, ayrı-ayrı boy-
ların təcridolunmazlığı kimi çox mühüm bir məsələyə yö-
nəldilmişdir. Bu da təbiidir, çünki «Dədə Qorqud» eposu 
vahid mexanizm halında götürüldükdə boyların ayrı-ayrı təh-
lili ilə müqayisədə nəhəng və möhtəşəm görünür və əzəmətli 
ideyaların daşıyıcısına çevrilir». Bir vaxtlar boyları bir-bi-
rindən və eposun ümumi stukturundan ayırmaq, təcrid etmək 
cəhdlərinin bu möhtəşəmliyin üstünə kölgə salmaq niyyətin-
dən doğmadığını desək də, onlarda xoş niyyət də duyulmurdu. 
Qorqudşünaslıqda ilk dəfə V.V.Bartold tərəfindən söylənmiş, 
sonralar P.A.Falev və V.M.Jirmunski tərəfindən təkrarlanmış, 
hətta Türkiyə və Azərbaycan alimlərindən bir çoxunun da 
razılaşdığı belə bir fikir kök salmışdır ki, guya «Dəli Domrul» 
_________________ Eposşünaslıq: problemlər, mülahizələr 
 
 55 
boyu eposun qalan boyları ilə uyuşmur, əsərin ümumi struk-
turu ilə bağlanmır, yad görünür və kənardan gəlmədir. Təx-
minən eyni fikirlər «Buğac» və «Təpəgöz» boyları haqqında 
da söylənmişdir. Doğrudur, M.H.Təhmasib bu fikirləri vaxtın-
da təkzib etmişdir, lakin mübahisələrə hələ də son qoyul-
mamışdır. Bu baxımdan Kamran Əliyevin kitabı xüsusilə 
dəyərli və əhəmiyyətlidir. Kitabdakı «Dəli Domrul» boyu: 
təsadüf, yoxsa zərurət?» və «Çoban oğlu Təpəgöz» başlıqlı 
yazılar demək olar ki, bu iki boyun eposun ümumi strukturu 
ilə bağlılığı məsələsinə həsr edilmişdir. K.Əliyev özü doğru 
yazır ki, «Təpəgözün əsl mahiyyətinin açılması və elmi izahı 
onun mənşəyinin nə dərəcədə və nə qədər bəlli olmasından 
asılıdır». Əslində hər bir süjetin, motiv və obrazın mənşəyi 
bütövlükdə eposun poetikasının mayasını, nüvəsini təşkil edir. 
Ona görə də nəinki hər bir süjet, motiv və obrazın, hətta ən 
kiçik poetik elementin belə oğuz epik təfəkküründən yaran-
dığını, yaxud kənardan alındığını, onların digər oğuznamə-
lərlə bağlanıb-bağlanmadığını, nüvəsində Oğuz düşüncə və 
həyat tərzini səciyyələndirən detalların olub-olmadığını doğ-
ru-dürüst müəyyənləşdirmədən eposun poetikası haqqında 
sanballı elmi fikir söyləmək mümkün deyil. Hər bir məsələnin 
düzgün həlli onun yolunun düzgün tapılmasından asılıdır. 
Sevindirici haldır ki, K.Əliyevin kitabında «Dədə Qorqud» və 
«Koroğlu» eposlarının poetikası ilə bağlı tədqiqatçının qarşı-
sında duran məsələlərin həlli yolları düzgün tapılmışdır. 
K.Əliyev tədqiqat zamanı özünəməxsus bir yol seçmiş, 
birbaşa «Dəli Domrul» boyunu eposun boyları və ümumi 
strukturu ilə bağlayan faktlara keçməmiş, məsələyə əks qütb-
dən yanaşaraq əvvəlcə bu boyu digər boylardan təcrid etməyə 
imkan verən fərqli cəhətləri üzə çıxarmışdır. Bu cür qabarıq 
nəzərə çarpan yeddi zahiri fərqi geniş şəkildə səciyyələndir-
dikdən sonra belə qənaətə gəlmişdir ki, «Dəli Domrul» bo-
Eposşünaslıq: problemlər, mülahizələr_________________  
 
 56 
yunun əleyhinə olan və bu boyu «Dədə Qorqud» eposunun 
strukturundan çıxarıb atmağa, onu «oyundankənar» duruma 
salmağa rəvac verən həmin müddəaların sayını artırmadan da 
yanlış qərar çıxarmaq, «Dəli Domrul» boyunu eposa «pərçim-
lənmiş» bir boy elan etmək mümkündür. Lakin fəhmlə, qeyri-
iradi olaraq «Dəli Domrul» boyunu eposdan, «Dədə Qorqud» 
eposunu isə «Dəli Domrul» boyundan kənar təsəvvür etmək, 
sadəcə, ağılasığmazdır». Yuxarıdakı prinsiplərlə yanaşaraq 
bütün boyları bir-birindən təcrid edib «Dədə Qorqud» epo-
sunun strukturunu dağıtmaq çox da çətin olmaz, çünki bu cür 
zahiri fərqlər bütün boylar arasında mövcuddur. Boylardan 
hər birinin ayrıca süjet və kompozisiyası var, onlardakı hadi-
sələr, motivlər və təsvirlər də müxtəlifdir. Dastan ənənəsinə 
görə, bu mütləq belə də olmalıdır. Boylar bir-birini təkrar-
lamamalıdır. Eposun ümumi strukturu və poetikası dedikdə 
isə ayrı-ayrı boyların mayasını təşkil edən epik təfəkkür və 
düşüncənin, poetik ənənənin, ənənəvi formulların və təsvir 
vasitələrinin eyniliyini başa düşmək lazımdır. Bütün bunlar 
ayrı-ayrı boyları bir-birinə bağlayan və eposun ümumi 
strukturunu yaradan ən başlıca poetik elementlərdir. 
İndi K.Əliyevin qarşısında «Dəli Domrul» boyunu epo-
sa və digər boylara bağlayan faktları üzə çıxarmaq vəzifəsi 
durur. Bunun üçün ən ümdə məsələ «Dədə Qorqud» eposu-
nun mətnini dərindən, bütün incəliklərinə qədər duymaqdır və 
K.Əliyevin mətni istənilən səviyyədə duyduğu tədqiqatdan 
aydın görünür. Ona görə də onun arqumentləri inandırıcı və 
tutarlıdır. Bu arqumentlərdən bir neçəsini göstərmək olar: 1) 
Dəli Domrulun Oğuz elinin gələcəyi naminə «yaxşı igidin 
canını» qurtarmaq arzusu və «qırq igid ilən yeyüb-içüb 
oturması» faktları «Dəli Domrul» boyunun eposun digər boy-
ları ilə əlaqəsini təmin edir, onu epos strukturunun zəruri bir 
vahidi səviyyəsinə qaldırır; 2) Azərbaycan və ümumtürk 
_________________ Eposşünaslıq: problemlər, mülahizələr 
 
 57 
dastan yaradıcılığında At obrazının tutduğu yer son dərəcə 
əhəmiyyətlidir. Atın igidin uğurlarında aparıcı mövqedə ol-
ması, atın igiddən üstün tutulması «Dəli Domrul» boyunda 
yeni xətt kimi ortaya çıxır. Bəkil, Uruz, Qanturalı atdan yıxı-
landa düşmən onların üstünü aldığı kimi, Dəli Domrul da at-
dan yerə düşəndə Əzrayıl onun sinəsinə qonur. Bu fakt «Dəli 
Domrul» boyunu eposdan kənar etmək təsəvvürlərini tamami-
lə alt-üst edir; 3) Dədə Qorqud özünün ad vermə səlahiyyə-
tindən istifadə edərək hərəyə öz keyfiyyətinə uyğun ad verir, 
ancaq Allahın igidə yaş vermək işinə qarışmır. Eposdakı bu 
ənənə «Dəli Domrul» boyunda özünün zirvə nöqtəsinə çatır 
və boy eposun strukturunda daha da möhkəmlənir; 4) Dəli 
Domrul eposdakı Dəli Dondar, Dəli Qarcar, Dəli Budaq, Dəli 
Uran, Dəli Ozan sırasına başçılıq edir və bu sıra bir qəhrəman 
kimi Dəli Domrulun eposun strukturundan ayrılmazlığını 
sübut edən ciddi dəlil səviyyəsinə yüksəlir; 5) «Dədə Qor-
qud» eposunda Oğuz həyatının ciddi simvollarından biri də 
çaydır. Suları coşqun çay obrazının xüsusi halı quru-çay «Də-
li Domrul» boyunda sadəcə olaraq süjetə daxil olmur, həm-
çinin əlahiddə boyla bütöv eposun əlaqəsini təmin edir. 
Bütövlükdə eposun və ayrılıqda boyun mətnlərində bu 
arqumentlərin sayını daha da artırmağa imkan verən zəngin 
informasiya mövcuddur. Onları saymağa ehtiyac yoxdur, 
lakin K.Əliyevin birinci bənddə toxunduğu faktı bir qədər də 
açmaq lazımdır. «Dədə Qorqud» və «Koroğlu» eposlarının 
ruhuna hopmuş başlıca ideya və epik qəhrəmanların ən ümdə 
idealı vətənə və xalqa xidmət etməkdir. Bu əsərlərdə epik 
qəhrəmanların şəxsi maraqları, şəxsi mənafeləri yoxdur. Bu-
ğac Buğanı, Basat Təpəgözü öldürməklə Oğuzu ölüm təhlü-
kəsindən qurtarırlar. Dəli Domrul Əzrayılla vuruşur ki, Oğuz-
da ölüm olmasın. Göründüyü kimi, boyun ideyası və Dəli 
Domrulun idealı bütövlükdə eposun ideyası və digər qəhrə-
Eposşünaslıq: problemlər, mülahizələr_________________  
 
 58 
manların idealı ilə eynidir. Deməli, K.Əliyevin yuxarıda sada-
ladığı arqumentlər düzgün nəticə çıxarmaq üçün yetərlidir: 
«Dəli Domrul» boyu «Dədə Qorqud» eposunun strukturun-
dan-süjetindən, kompozisiyasından, poetika elementlərindən 
ayrılmaz və təcridolunmazdır. Hətta «Dəli Domrul» boyu ol-
masaydı, sözsüz ki, epos öz bitkinliyini, dərin məna siqlətini, 
əzəmətini və monumentallığını xeyli itirmiş olardı» 
Bir çox tədqiqatçıların «Dədə Dorqud» eposunun ümumi 
strukturundan ayırmağa çalışdıqları ikinci boy «Təpəgöz» 
boyudur. Bu boyun süjetinin yunanların «Odisseya»sından 
götürüldüyünü söyləyənlər də olmuşdur. Halbuki, 1813-cü ildə 
eposu ilk dəfə üzə çıxarıb alman dilində nəşr etdirmiş F.Dits 
qəti şəkildə yazmışdır ki, oğuzların Təpəgözü yunanlarınkın-
dan deyil, əksinə, yunanlarınkı oğuzlardan götürülmüşdür. 
Təəssüflər olsun ki, «Təpəgöz» boyu haqqındakı bu cür ziddiy-
yətli fikirlər indi də davam etməkdədir. Bircə faktı unutmaq 
lazım deyil ki, doğuluşundan ölümünə qədər Təpəgözün bütün 
həyatı Oğuzla bağlı olduğu halda, Polifemin yunanlarla heç bir 
bağlılığı yoxdur. Bunun məntiqi nəticəsi odur ki, doğuluşundan 
ölümünə qədər bütün həyatı Oğuzla bağlı olan bu obraz Oğuz 
eposuna kənardan gətirilə bilməzdi. Əksinə, yunanlarla heç bir 
bağlılığı olmayan Polifem obrazının isə kənardan alınma 
ehtimalı daha çoxdur. Doğrudur, K.Əliyevin kitabında bu 
məsələlərə toxunulmur, lakin Təpəgöz obrazının mənşəyinin 
müəyyənləşdirilməsi dolayısı ilə bu obrazın və süjetin Oğuz 
eposuna kənardan gəlmədiyinin təsdiqi deməkdir. 
«Dədə Qorqud» boylarını bir-birinə bağlayan elə zərif 
tellər var ki, onları çox zaman adi gözlə görmək olmur. 
K.Əliyev eposdakı bu zərif telləri yaxşı gördüyünə görə 
Təpəgözlə bağlı hələ də qaranlıq qalmış müəyyən məsələləri 
aydınlaşdıra bilmişdir. Bunlardan ən başlıcası Bayındır xanla 
bağlıdır. Eposun bütün boylarında Bayındır xan öz iqamətga-
_________________ Eposşünaslıq: problemlər, mülahizələr 
 
 59 
hındadır, taxtında oturmuşdur, Oğuz bəyləri onun başındadır-
lar. Yalnız «Basatın Təpəgözü öldürdüyü boy»da Bayındır 
xan öz iqamətgahından və taxtından ayrılmışdır, ondan uzaq-
laşmışdır. Öz iqamətgahından və taxtından ayrılmaq onu Tə-
pəgözlə qarşılaşdırmış, Təpəgözü də ilk dəfə Bayındır xanın 
özü görmüşdür. Bayındır xan xanlar xanıdır, Oğuzun qoruyu-
cusudur. Təpəgöz Oğuz üçün real təhlükədir. Deməli, epos 
təfəkkürünə görə, Oğuz üçün real təhlükəni məhz elə Oğuzun 
qoruyucusu görməliydi. Belə də olur. K.Əliyevə görə, hətta 
«bu qorxu hissi Bayındır xanın ürəyinə dammış, onu ayağa 
qaldırıb taxtından çox-çox uzaqlardakı Təpəgözün yanına gə-
tirmişdir». Bütün bunlar Təpəgöz obrazının və boyunun epo-
sun strukturundan və poetikasından ayrılmaz olduğunu aydın 
göstərir. Bu da onun mənşəyi haqqında tam təsəvvür yaradır.  
K.Əliyev Təpəgözün həyatını və eposdakı funksiyasını 
Bayındır xanın onu gördüyü andan ölümünə qədər diqqətlə 
izləmişdir. Təpəgöz eposun strukturunda idbar və mifik bir 
düşmən obrazı kimi təkdir. Onun adı özündən, üzündən və 
gözündən bəlli olur və Dədə Qorqudun gəlib ona ad vermə-
sinə də ehtiyac qalmır, çünki doğulan kimi onun adı bəllidir: 
Təpəgöz!» 
Təpəgöz Oğuzun ən qorxulu, məğlubedilməz düşməni-
dir. Oğuzun ən adlı-sanlı igidləri onun əlində həlak olurlar. 
Oğuz-Təpəgöz qarşıdurmasında qələbə ikincinin tərəfindədir. 
Oğuz «olum ya ölüm» dilemması qarşısındadır. Ona görə 
K.Əliyevi haqlı olaraq aşağıdakı sualların cavabları maraq-
landırır: «bəs onda xalq təfəkkürü belə bir bədheybət, idbar və 
qaniçən obrazı yaratmaqla nəyə işarə edir? Hətta nəzərə alsaq 
ki, həmişə qalib gələn igidlərin bu cür ardıcıllıqla məğlub 
olması faktının özü belə dastan düşüncəsinə tamamilə yaddır, 
onda məsələ bir az da çətinləşir və ciddi bir sual yaranır: Bəs 
Təpəgöz nə üçün dastana daxil edilmişdir?» Təpəgöz obrazı-
Eposşünaslıq: problemlər, mülahizələr_________________  
 
 60 
nın mənşəyi və eposun strukturundakı funksiyası da məhz bu 
sualların cavablarından sonra aydın olacaq.  
Təpəgözün atası Sarı Çobandır, oğuzdur, anası Pəri qızı-
dır, oğuz deyil. K.Əliyev doğru deyir ki, Təpəgöz yarıməfsa-
nəvi bir obrazdır, reallıqla mifin müştərək təcəssümüdür. 
Onun reallığı atası Sarı Çobandan, mifikliyi anası Pəri qızın-
dan gəlir. Təpəgözün adlı-sanlı, güclü-qüvvətli Oğuz igidlə-
rinə qalib gəlməsi onun mifik yarısı ilə bağlıdır. Üstəlik anası 
ona bir sehrli üzük də vermişdir. İndi Təpəgözü qılınc kəsmir, 
ona ox batmır. Təpəgözlə yalnız Dədə Qorqud danışığa gedə 
bilər. Belə də olur, çünki Dədə Qorqud İlahi mənşəyə malik-
dir. Tanrıdan bir az aşağıda, insandan xeyli yüksəkdə durur. 
Bunu onun bir çox əməllərində, o cümlədən Təpəgözlə da-
nışığında görmək olar. Deməli, Təpəgözlə qarşılaşmaq üçün 
Oğuzun içindən İlahi mənşəyə malik qəhrəman çıxmalıdır. 
Basatın körpə ikən itməsi və onun aslan südü ilə bəslənməsi 
məhz epik təfəkkürün unutmadığı və Təpəgözlə qarşılaşmaq 
üçün vaxtında gördüyü hazırlıq aktı kimi başa düşülməlidir. 
Buradakı «aslan südü ilə bəslənmə» faktı artıq Tpəgözün ya-
rıməfsanəvi rəqibinin mövcud olduğuna açıq-aydın bir işa-
rədir. Nəhayət, sonda belə də olur. Basat Təpəgözün üstünə 
gedir, aslan südü ilə onun canına keçmiş mifik gücün hesa-
bına Oğuzun ən qorxulu düşməninə qalib gəlir. Boyda epik 
təfəkkür hadisələri o qədər mükəmməl hazırlayıb, zərgər də-
qiqliyi ilə elə ardıcıllıqla düzüb-qoşmuşdur ki, anlaşılmayan, 
sual doğuran bircə dənə də məqam qalmamışdır. K.Əliyev bu 
məsələləri hərtərəfli çözələyərək araşdırmasının sonunda bo-
yu qısaca olaraq belə səciyyələndirmişdir: «Təpəgözün epo-
sun poetikasında tutduğu yer və mövqe nə qədər möhkəmd-
irsə, daşıdığı funksiya da bir o qədər çoxşaxəlidir. Təpəgöz 
həm öz düşmənçiliyi, həm də Basata məğlubiyyəti ilə Oğuz 
elinin gücünü əks etdirir. Çünki Təpəgözün simasında ən 
_________________ Eposşünaslıq: problemlər, mülahizələr 
 
 61 
böyük düşmən, Basatın simasında isə Təpəgözü məğlub edən 
ən qüdrətli qəhrəman Oğuz elindən olandır. «Dədə Qorqud» 
eposunda Oğuz təfəkkürü Oğuzdan başqasını qəbul etmir». 
Burada «Oğuzdan olmayan» ifadəsində Təpəgözün Pəri 
qızından doğulması nəzərdə tutulmuşdur. Sarı Çobanla Pəri 
qızının yaxınlığı nəticəsində Oğuz qanı ilə yad qan bir-birinə 
qarışmış və bundan Təpəgöz törəmişdir. Oğuz təfəkkürünün 
qəbul etmədiyi Təpəgözə qarşı epik təfəkkür Basatı yaratmış və 
onu aslan südü ilə bəsləmişdir. Hər şey ölçülüb-biçilmiş, yerli-
yataqlı düşünülmüş və böyük ustalıqla düzülüb-qoşulmuşdur.  
«Dədə Qorqud» eposunda ən qabarıq nəzərə çarpan və 
dönə-dönə təkrarlanan motivlərdən biri Dədə Qorqudun Oğuz 
igidlərinə ad verməsidir. Buğanı öldürdüyünə görə, Buğaca 
Buğac, at basdığına görə, Basata Basat adı verilməsi eposda 
öz əksini tapmışdır. Bu motiv eposun ruhuna hopmuş və bir 
ənənəyə çevrilmişdir. K.Əliyevin kitabında da bu motivin 
araşdırılmasına xüsusi diqqət yetirilmiş, geniş yer ayrılmışdır. 
Tədqiqatçı Buğac və Basat adlarının verilmə faktının epos-
dakı təsvirinə söykənərək belə qənaətə gəlmişdir ki, «yəqin 
Beyrəyə də («börü» qurd mənasındadır) qurdu basdığına görə, 
ad vermişlər. Ehtimal ki, həmin boyun belə bir variantı möv-
cud olmuşdur». Boyun belə bir variantının olub-olmaması o 
qədər də önəmli deyil. Önəmli olanı Beyrək adının Dədə 
Qorqud tərəfindən verilməsidir ki, bu da eposun ümumi poe-
tik ruhuna uyğundur və deməli, K.Əliyevin qənaəti tamamilə 
ağılabatandır. Burada Koroğlu dəlilərinin adlarından bəzilə-
rini xatırlamaq yerinə düşər: Halaypozan, Toxmaqvuran, 
Tanrıtanımaz və s. Bu adların verilməsi haqqında «Koroğlu» 
dastanında ümumiyyətlə söhbət getmir. Lakin adların məna-
larından aydın görünür ki, onların heç biri yoxdan yaranma-
yıb. Bu adların hər birinin konkret yaranma səbəbi və tarixi 
var. Bunu Tanrıtanımazla bağlı bir söhbət də təsdiqləyir. «Qu-
Eposşünaslıq: problemlər, mülahizələr_________________  
 
 62 
lun qaçmağı» qolunda qulu Tanrıtanımaza tapşırıb Çənlibelə 
yola salanda Dəmirçioğlu deyir: 
- Ayə, Tanrıtanımaz, sən Tanrısız, Allahsız bir adamsan. 
Yolda acığın tutar, ona bir şey-zad eləyərsən ha… Bax, Çən-
libelə salamat apar çıxart! 
Tanrıtanımaz dedi: 
- Tanrını da tanımasam, Koroğlunu tanıyıram. Elə şey 
eləmərəm. 
Hər şey aydındır. Tanrını tanımadığına görə ona Tan-
rıtanımaz adı verilmişdir. Deməli, bütün adların verilmə ta-
rixçəsinin təsviri epik təfəkkür üçün çox elə də önəm daşımır. 
Bu adların etimologiyası onların özlərində qorunub-saxlan-
mışdır. Bəlkə də Buğac, Basat adları haqqında verilmiş açıq 
informasiyalar digər adların da eyni qaydada verildiyi haq-
qında oxucuda təsəvvür yaratmaq üçün bir ipucudur.  
Eposda Dədə Qorqudun ad vermədiyi qəhrəmanlardan 
biri Uruzdur. Uruz üç boyun iştirakçısıdır. Bu üç boyu bir-biri 
və digər boylarla müqayisəli şəkildə araşdıraraq, K.Əliyev belə 
nəticə çıxartmışdır ki, «Uruz, hər şeydən qabaq, eposda epik 
ənənənin qoruyucusudur. Həyatda sayılıb-seçilən nəsil ənənəsi, 
yəni şəcərəsi olan və həyatda şəcərəsini qorumağı bacaran 
eposda da epik ənənəni qorumağa daha çox səlahiyyətlidir. Be-
lə bir səlahiyyət sahibi məhz Uruzdur, çünki Uruz Qazan xanın 
oğlu, Bayındır xanın nəticəsidir!». Deməli, Uruz anadangəlmə 
adı olan igiddir, epik təfəkkür yalnız onun bu adı doğrultmağı-
na, təsdiqləməyinə xidmət etməlidir. Eposda da hadisələr məhz 
bu axarda gedir və sonda Uruz, doğrudan da öz qəhrəman-
lığını, bununla da Uruz adına layiq olduğunu təsdiqləyir.  
Uruz və Qazan xanın timsalında K.Əliyev eposda geniş 
yer tutan ata-oğul münasibətlərini təhlil süzgəcindən keçirmiş, 
onları bir silsilə şəklində ardıcıl izləmişdir. Bəlli olmuşdur ki, 
Basatın Təpəgözü öldürməklə həm də atası Aruzu, Əmrənin 
_________________ Eposşünaslıq: problemlər, mülahizələr 
 
 63 
atası Bəkili, Beyrəyin öz barmağının qanını sürtüb gözlərini 
açmaqla atası Baybörəni xilas etmələri Uruzun dustaq atası 
Qazan xanı xilas etməsi ilə bir silsiləyə daxildir və onlar bir-
birilə sıx bağlıdır. Əslində bu silsilə eposun mayasına hopmuş 
etnopoetik düşüncənin həmin boyları bir-birinə bağlayan çox 
qabarıq təzahürlərindən biridir. Əgər Uruz Qazan xanın oğlu, 
Bayındır xanın nəvəsi kimi hakimiyyət şəcərəsinin ağır yükünü 
daşıdığına görə, eposdakı epik qəhrəmanlar sırasının başında 
durursa, onda eposa epik təfəkkürdən süzülüb gələn bütün ata-
oğul münasibətlərinin kökündə də Uruz-Qazan münasibəti 
dayanır. K.Əliyev də apardığı müqayisəli təhlillərdən sonra 
doğru olaraq bu qənaətə gəlmişdir ki, «eposun mətnindəki di-
gər ata-oğul münasibətləri müstəqil olmayıb, Uruzla Qazan xan 
arasındakı münasibətlərin təkrarıdır». 
K.Əliyevin kitabının ikinci bölümündə «Koroğlu» das-
tanının poetikasında mühüm yer tutan, lakin az öyrənilmiş bir 
sıra məsələlər araşdırılmışdır. «Dəli» sözünün Koroğlu başda 
olmaqla bütün dəlilərin epiteti olduğunu bilirik. Ona görə də 
bu sözlə dastanın mətnində tez-tez rastlaşırıq. Bundan başqa, 
dastanda «dəli aşıq», «dəli könül», «dəli nərə» ifadələri də 
işlənmişdir. Bütün bunlarda «dəli» sözünün bir neçə məna 
çalarından istifadə edilmişdir. K.Əliyev «dəli» sözünün işlən-
diyi bütün ifadələri seçib toplamış, onların hər birinin işlənmə 
yerini, vaxtını və daşıdığı mənanı hərtərəfli araşdırmışdır. 
Onun «dəli nərə» ilə bağlı fikirləri daha çox maraq doğurur. 
Dastandan bəllidir ki, Koroğlunun qəhrəmanlığı Misri qılınc-
dan, Qıratdan və dəli nərəsindən ayrı təsəvvür oluna bilməz. 
Bunların üçü də İlahi mənşəyə malikdir: Qırat Dərya atının 
cinsindəndir, Misri qılıncın materialı göydən düşmüşdür, dəli 
nərə Koroğluya Qoşabulağın suyu vasitəsilə verilmişdir. Dəli 
nərənin Koroğlu üçün nə demək olduğunu onun Ərəb Rey-
hanla qarşılaşdığı səhnədə aydın görürük: «Koroğlu gördü 
Eposşünaslıq: problemlər, mülahizələr_________________  
 
 64 
yox, Ərəb Reyhan da balaca canavar deyil. Axırda qəzəblənib 
elə bir dəli nərə çəkdi ki, dağ-daş səsə gəldi. Ərəb Reyhanın 
adamları hamısı qırğı görmüş cücə kimi qaçıb dağıldılar. Ko-
roğlu onu başına qaldırıb yerə vurdu. Sinəsinə çöküb xəncəri 
boğazına dayadı». Eyni mənzərə Bolu bəylə olan qarşılaş-
mada da təkrarlanır. K.Əliyev bütün bu səhnələri araşdıraraq 
yazır: «Koroğlunun igidliyini, dəliqanlılığını ifadə edən dəli 
nərəsi ondan ayrılmazdır. Başqa sözlə, dəli nərə dəliqanlılığın 
ən qabarıq, ən nümayişkaranə və ən parlaq ifadə formasıdır». 
Məsələ burasındadır ki, dəli nərə çəkəndə Koroğlunun 
qollarının gücü-qüvvəsi birə min qat artırdı. Əgər belə olmasay-
dı, Koroğlu təkbaşına Ərəb Reyhanın və Bolu bəyin qoşununu 
pərən-pərən sala bilməzdi. Burada dəli nərə fiziki gücün ən mü-
hüm atributuna çevrilir. Fiziki güc isə igidliyin, qəhrəmanlığın 
ən birinci şərtidir. Bu məsələ K.Əliyevin kitabındakı «Fiziki gü-
cün semantikası» başlığında bütün incəliklərinə qədər öyrənil-
mişdir. Tədqiqatçı araşdırmadan öncə qəhrəmanlıq dastanlarını 
qısaca olaraq belə səciyyələndirmişdir: «Qəhrəmanlıq dastanları 
yalnız xalqın təfəkkür tərzinin, düşüncə sisteminin və yaradıcılıq 
imkanlarının inikası deyil, həmçinin bundan daha artıq dərəcədə 
xalqın, etnosun fiziki gücünün nümayişidir». Bu fikrin təsdiqini 
dastanın bütün qollarında görmək olur. «Durna teli», yaxud 
«Bağdad səfəri» qolu isə bu baxımdan daha səciyyəvidir: Aslan 
paşa Eyvazı, Dəmirçioğlunu və Bəlli Əhmədi tutur. Koroğlu və 
dəliləri onları qurtarmaq üçün Bağdada gedirlər. Burada qoca 
biçinçi ilə rastlaşırlar. Qoca ağlayır və bəlli olur ki, onu ağladan 
Aslan paşanın namərdliyidir. Koroğlu ilə qoca biçinçi arasında 
belə bir dialoq gedir. Qoca biçinçi deyir:  
- Bala, düzdü, mən nə Rüstəm Zal olmuşam, nə Gizi-
roğlu Mustafabəy deyiləm, nə də Koroğluya tay olan deyiləm. 
Amma cavanlığımda mən də özümə görə bir kişi olmuşam» 
Söhbətin məğzindən aydın görünür ki, qoca biçinçinin 
_________________ Eposşünaslıq: problemlər, mülahizələr 
 
 65 
canında cavanlığındakı kimi kişilik eşqi, igidlik, qəhrəmanlıq 
duyğuları da yaşayır və dünyadakı haqsızlıqlarla, namərdlik-
lərlə bu qoca yaşında da barışa bilmir. 
K.Əliyev bu səhnənin ona oxşar digər səhnələrlə çox uğur-
lu və elmi cəhətdən inandırıcı müqayisəsini aparmışdır. Belə 
səhnələrə ilk dəfə «Koroğlunun İstanbul səfəri»ndə rast gəlinir. 
Evində qonaq qaldığı qarı Koroğlunu əvvəlcə Rüstəm pəhləva-
na, sonra ərəb Reyhana, Giziroğlu Mustafabəyə bənzədir və 
sonda Koroğlu olduğunu deyir. Müəllif qoca biçinçinin və qarı-
nın sadalamasında güclərin aşağıdan yuxarıya doğru sıralan-
dığını yaxşı duymuşdur. Ən zəif gücün adı birinci çəkilir və 
güclər artan sıra ilə davam edərək bütün hallarda ən böyük güc-
də – Koroğluda dayanır. Qoca biçinçinin öz sıralamasının so-
nunda «Nə də Koroğluya tay olan deyiləm» vurğulaması bunu 
təsdiqləyir. Qarıdan fərqli olaraq qoca biçinçinin sırasında 
üçüncü yer boş qalmışdır. K.Əliyevin Eyvazın Ərəb Reyhanla 
qarşılaşdığı və ona qalib gəldiyi səhnədən sonra bu boşluğu dol-
durub, ora Eyvazın adını yazmağı tamamilə yeni baxışdır və 
elmi cəhətdən doğru fikirdir, dastanın poetikasına da uyğundur. 
Eyvazın adı qarıya bəlli ola bilməzdi, çünki bu hadisələr das-
tanın üçüncü qolunda cərəyan edir. Hələ Eyvazın adı heç Ko-
roğlunun özünə tanış deyil. Ona görə də Eyvazın adının yerində 
Ərəb Reyhanın adının gəlməyi tamamilə təbiidir. Qoca biçin-
çinin siyahısında üçüncü yerin boş buraxılmasının iki səbəbi 
var: 1) qoca biçinçinin sözlərindən göründüyü kimi, o da cavan-
lığında mərd, igid və qəhrəman bir adam olub. Ərəb Reyhan «nə 
qədər canavar olsa da» onun gözündə mərd və igid ola bilməzdi. 
Ona görə qoca biçinçi onun adını dilinə gətirməmişdi, yəni Ko-
roğlu ilə tamamlanan (əslində başlanan) bu siyahıda Ərəb Rey-
hana yer yoxuydu; 2) Bəs Eyvazın adı niyə çəkilməmişdir? Çün-
ki birmənalı şəkildə Eyvaz dar ağacının altında olduğuna görə, 
hələlik o sırada adı çəkilməməliydi. Hadisələri diqqətlə izlədik-
Eposşünaslıq: problemlər, mülahizələr_________________  
 
 66 
dən sonra Kamran Əliyev sıranın düzgün variantını bərpa edir:  
1. Koroğlu 
2. Giziroğlu Mustafabəy 
3. Eyvaz 
4. Rüstəm Zal 
Bu sıranı dastanda olduğu və K.Əliyevin doğru söylə-
diyi kimi, artan ardıcıllıqla da düzmək olar: 
5. Rüstəm zal 
3. Eyvaz 
2. Giziroğlu Mustafabəy 
1. Koroğlu 
Bu siyahı güləş və döyüş taktikasına da tamamilə uy-
ğundur. Ən güclü pəhləvanlar və döyüşçülər meydana axırda 
çıxırlar. 
Yuxarıdakı sırada birincilik epos qəhrəmanı kimi Ko-
roğlunun halal haqqıdır. Bu onun adına yazılıb, boyuna biçi-
lib. K.Əliyevin araşdırmaları da məhz aşağıdakı nəticəyə gə-
tirib çıxarmışdır: «Dəryadan (sudan!) sıyrılıb çıxan atlara, 
ildırım parçasından (oddan!) hazırlanmış qılınca və Qoşabu-
laq suyu ilə cilalanan dəli bir nərəyə sahib olan Koroğlu öz 
birinciliyini tamamilə qoruyub saxlayır. «Koroğlu»dakı fiziki 
gücün semantikası epos poetikasının strukturunu tənzimləyir 
və tam şəkildə özündə ehtiva edir». 
K.Əliyevin kitabında geniş şəkildə tədqiq olunmuş möv-
zulardan biri də Çənlibellə bağlıdır. Çənlibel haqqında indiyə 
qədər çox yazılıb, müxtəlif fikirlər söylənib. Ona müxtəlif as-
pektlərdən yanaşılıb. Çənlibel həm real məkan, həm qeyri-real 
məkan, həm də vətənin rəmzi adlandırılıb. Bunların hamısı 
doğrudur və Çənlibelin atributları ilə üst-üstə düşür. 
Çənlibel «Koroğlu» dastanında mühüm yer tutur. Koroğ-
lunu Çənlibelsiz, Çənlibeli də Koroğlusuz təsəvvür etmək müm-
kün deyil. Birinci qolu çıxmaq şərtilə dastanın bütün qolları 
_________________ Eposşünaslıq: problemlər, mülahizələr 
 
 67 
Çənlibeldən başlanır və Çənlibeldə sona çatır. Birinci qol Çənli-
beldən başlamasa da, onun seçimi və Alı kişi və Koroğlunun 
burada yurd salması ilə tamamlanır. Ona görə K.Əliyev doğru 
olaraq yazır: «Koroğlu» eposunda baş qəhrəmanın hərəkəti ilə 
bağlı olaraq məkanlar tez-tez dəyişir və müxtəlif istiqamətləri 
əhatə edir. Şübhə yoxdur ki, bu, bilavasitə epos poetikası ilə 
bağlı məsələdir. Amma eposda bir məkan da var ki, həmişə də-
yişməz qalır. Belə bir məkan Çənlibeldir». «Koroğlu» eposunda 
bizə tanış olmayan, yaxud uydurma təsiri bağışlayan bir dənə də 
toponim, yəni qeyri-real məkan yoxdur: İstanbul, Bağdad, Dər-
bənd, Naxçıvan, Qars, Ərzincan, Rum və s. İlk baxışda yalnız 
Çənlibel qeyri-real məkan, mifik yer adı təsiri bağışlayır. Lakin 
bu yalnız ilk baxışda belədir. Birinci qolda Rövşənin Alı kişiyə 
hərtərəfli nişan verdiyi və Alı kişinin də «mən bu yerləri yaxşı 
tanıyıram» dediyi Çənlibel real məkandır. Ata-oğul bu real 
məkanda yurd salırlar. Koroğlu da hələlik yalnız Həsən xandan 
atasının intiqamını almışdır və real qəhrəmandır. Onun ideal 
qəhrəmana çevrilməsi birbaşa Çənlibelin ideal məkana çev-
rilməsi ilə bağlıdır. Çənlibeli isə yalnız Nigar xanımın gəlişi 
ideal məkana çevirmişdir və bundan sonra bütün xanların, paşa-
ların, bəylərin qızları real məkana sığışmadıqlarına görə, ideal 
məkana can atmışlar. Hər bir real məkanda ideal qəhrəmanlar 
var. Lakin onlar bu məkanlarda heç cür ideal qəhrəman ola bil-
mirlər. Ona görə ideal məkana – Çənlibelə, Koroğlunun başına 
toplaşırlar. K.Əliyev bütün real məkanları ideal məkana qarşı 
qoymuş, onları reallaşdıran və ideallaşdıran özünəməxsus xüsu-
siyyətləri diqqətlə çözələmiş, apardığı hərtərəfli müqayisələrdən 
sonra maraqlı fikirlər söyləmişdir. Bunları sadalamağa ehtiyac 
yoxdur. Çənlibelin niyə ideal məkan olduğu haqqında aydın 
təsəvvür yaratmaq üçün «Mərcan xanımın Çənlibelə gəlməyi» 
qolundan bir səhnəni xatırlatmaq kifayətdir. Mərcan xanımı 
Kankanoğlundan ayırıb zorla başqasına ərə vermək istəyirlər. 
Eposşünaslıq: problemlər, mülahizələr_________________  
 
 68 
Onların sevgisi ideal sevgi olduğuna görə, real məkanın qayda-
qanunları qarşısında acizdirlər. İdeal sevgililərin bir-birinə qo-
vuşması üçün ideal məkan lazımdır. Bunu Mərcan xanım başa 
düşür və Kankanoğluna deyir: «Mən elə yer tanıyıram ki, orada 
Xotkarın hökmü işləmir». Deməli, «Koroğlu» dastanında Xot-
karın hökmü işləyən hər yer real məkandır. Yalnız Çənlibel bu 
hökmün coğrafiyasından kənardadır.  
K.Əliyev öz araşdırmalarında dastanda tez-tez rast gəli-
nən, lakin diqqətdən kənarda qalmış üçünücü bir məkan da 
tapıb üzə çıxarmışdır. Bu da əksər hallarda münasibətlərin ay-
dınlaşdırıldığı yerdir. Koroğlu «İstanbul səfəri»ndə Bürcü Sul-
tanla, «Bağdad səfəri»ndə Giziroğlu Mustafa bəylə, «Eyvazın 
Çənlibelə gətirilməyi» qolunda Ərəb Reyhanla, Dəmirçioğlu 
və Hasan paşa ilə məhz ara məkanda qarşılaşır. Yer güclü olur 
deyirlər. Bu sözü, eyhamı eşitməmək üçün Koroğlu ara məkan 
kimi həmişə Çənlibeldən çox uzaq yerləri seçir. Bu, Koroğ-
lunun igidliyinin, qəhrəmanlığının üstünə kölgə salmamaq 
məqsədi daşıyır. Yəni, Koroğlu hər yerdə Koroğludur. 
Aşıq Cünunun aşağıdakı sözləri də ideal məkan kimi 
Çənlibeli yaxşı səciyyələndirmişdir: «Koroğlu, mən sənin haq-
qında çox sözlər eşitmişdim. Sənə pis deyən də vardı, yaxşı 
deyən də vardı. Amma mən gördüklərimi gördüm. Burada, sə-
nin yanında qalmaq oraya getməkdən çox yaxşıdır». Cəfər pa-
şanın Çənlibeldən qayıdan kimi, Aşıq Cünunu zindana sal-
dırması da real məkanla ideal məkanın fərqini aydın göstərir. 
K.Əliyevin «Eposun poetikası: «Dədə Qorqud» və «Ko-
roğlu» kitabında araşdırılan problemlər təkcə bunlar deyil. 
Onların hamısı haqqında danışmağa ehtiyac yoxdur. Əsər 
bütövlükdə hər iki eposun mətninə baxışın yeniliyi, tədqiqat 
üslubunun orijinallığı və söylənən fikirlərin həm elmiliyi, 
həm də təzəliyi ilə seçilir. Kitab Qorqudşünaslığa və Koroğ-
luşünaslığa dəyərli töhfədir. 
_________________ Eposşünaslıq: problemlər, mülahizələr 
 
 69 
 Maarif XALIQLI 
tarix elmləri namizədi 
 
POETİKA MƏSƏLƏLƏRİNƏ YENİ BAXIŞ 
 
Tanınmış ədəbiyyatşünas-alim Kamran Əliyevin folklor-
şünaslıq istiqamətində də dəyərli araşdırmaları həmişə elmi-
nəzəri baxımdan mühüm əhəmiyyət kəsb edib. Onun 2011-ci 
ildə «Elm və təhsil» nəşriyyatında çapdan buraxılan «Eposun 
poetikası: «Dədə Qorqud» və «Koroğlu» adlı fundamental 
araşdırması da bu cəhətdən çox qiymətli əsərdir. Kitabın adın-
dan da göründüyü kimi, müəllif burada konkret olaraq «Kitabi-
Dədə Qorqud» və «Koroğlu» dastanları üzərində poetika ilə 
bağlı maraqlı və yeni fikirlər nümayiş etdirib.  
«Etnopoetika məsələləri» adlı yazısı ilə kitaba giriş ve-
rən alim çox doğru olaraq elə ilk abzasdanca oxucuya bu ter-
minin mənası, meydana gəlmə səbəbilə bağlı bu fikirləri çat-
dırır:  
«Etnopoetika» anlayışı dünya elmi fikrində son dərəcə 
yenidir və bir elm kimi onun açdığı imkanlar hələlik kifayət 
qədər öyrənilməmişdir. Eyni zamanda, həmin anlayışın ehtiva 
etdiyi məna və məzmun hələ bu termin ortaya çıxmamışdan 
çox-çox əvvəl bir çox tədqiqatçıların diqqətindən yayınma-
mışdır. Təəssüf ki, bu diqqət bəzən ötəri, bəzən dolayı, bəzən 
də hiss edilməz dərəcədə olub, gizli formada özünü göstər-
mişdir» (s. 3).  
Göründüyü kimi, Kamran müəllim ilk növbədə məşğul 
olduğu elm sahəsinin yaranma tarixinə nəzər salır, etnopoe-
tika sahəsinin hələ yeni olduğunu, yetərincə tədqiq olun-
madığını göstərir və çəkinmədən özü bu yeni yolla getməyə 
qərar verir. Yəni bir görkəmli alim kimi müəllif yeni bir yol 
açaraq folklorşünaslıqda, ədəbiyyatşünaslıqda bununla həm 
Eposşünaslıq: problemlər, mülahizələr_________________  
 
 70 
də gələcək tədqiqatlara müasir elmi yanaşma metodu baxı-
mından da əlverişli imkanlar açır. Əlbəttə ki, bütün böyük 
alimlər, görkəmli tədqiqatçılar özlərindən sonra gələcək təd-
qiqatçılara – gənc alimlər nəslinə bu cür yeni və geniş yollar 
açmışlar. Professor Kamran Əliyev də məhz bu cür xoşbəxt-
liyə nail olmuş alimlərimizdən olmaqla tarixçi-etnoqraf alimi-
miz Xəliyəddin Xəlillinin təbirincə desək, «ictimai elmlərin 
yenidən yaradılması istiqamətində yeni bir addım» (bax: 
«Kredo» qəzeti, 30 iyun 2012-ci il) atmışdır. Bu məsələ ilə 
bağlı X.Xəlillinin fikirlərindən bir parçaya diqqət etmək ma-
raqlıdır: 
«K.Əliyevin yaradıcılığında Azərbaycanın müasir icti-
mai elmlərinə gətirdiyi digər yenilik odur ki, burada «Rus 
sovet ictimai elmi»ndən və başqa ölkə alimlərinin əsərlərin-
dən nəzəriyyə kimi iqtibas edilmiş, yerli-yersiz, tez-tez, çox 
vaxt da süni uyğunlaşdırılaraq istinad edilən fikirlər bir kə-
nara atılır, dil, hallar, vəziyyətlər, proses, hadisə və sistemlər 
sosial, mənəvi, siyasi, iqtisadi və təbiət qanunlarının qarşılıqlı 
fəaliyyət vəhdətindən doğan hallar və proseslər kimi izah 
edilib əsaslandırılır. Şərh etdiyi etnososial və mənəvi proses-
lərin, situasiyaların və sistemlərin öz elementlərini, hissələrini 
haradan necə aldığını dəqiqliklə göstərən müəllif «Dədə Qor-
qud» oğuznamələrində əks olunmuş faktları lazım gəldikdə 
ümumiləşdirir, ehtiyac olduqda xüsusiləşdirir, ən incə mə-
qamlarda fərdiləşdirmədən ustalıqla istifadə edir». 
Göründüyü üzrə, Xəliyəddin müəllim burada professor 
K.Əliyevin yenilikçi alim kimi elmə gətirdiyi xüsusiyyətləri 
dəqiqliklə verə bilmiş, bu zaman məhz professorun birbaşa 
elmi yaradıcılığının məziyyətlərindən çıxış etməklə fikrini 
əsaslandırmışdır. 
Tədqiq etdiyi mövzu ilə bağlı professor haqlı olaraq 
göstərir ki, «bədii düşüncə birdən-birə doğulmur və reallığa 
_________________ Eposşünaslıq: problemlər, mülahizələr 
 
 71 
çevrilən bədii fakt və nümunələr də birdən-birə yaranmır. 
Onun təkamülü və formalaşması xeyli vaxt-zaman tələb edir». 
Bu fikirlərin üstündə düşünərək dərindən araşdırmalar aparan 
müəllif bədii düşüncənin yaranıb-formalaşma mərhələsini 
tarixi fonda izləmək və müşahidə aparmaq üçün də çox doğru 
olaraq ən qədim folklor abidəmiz olan «Dədə Qorqud» dasta-
nına müraciət edir. «Kitabi - Dədə Qorqud»un dastan poe-
tikasını hərtərəfli izləyərək maraqlı və orijinal qənaətlərə gə-
lir, indiyədək filoloji fikirdə mövcud olmayan tapıntılar əldə 
edir və onu elmi-nəzəri dövriyyəyə daxil edir. 
Kamran müəllimin araşdırdığı mövzuya hansı zərifliklə, 
hansı dəqiqliklə yanaşmasını izləmək üçün yenə onun öz 
yazdıqlarına və qarşısına qoyduğu məqsədə yetmək üçün 
hansı üsula əl atmasına diqqəti yönəldək: 
«Türk etnosunun yaratdığı bədii irsin, o cümlədən şeir 
sənətinin etnik mahiyyətini izləmək bu sənətin necə təsnif 
olunmasından çox asılıdır. Məsələn, şeirin janr zənginliyi et-
nopoetika məsələlərini tədqiq etmək üçün o qədər də optimal 
deyil. Çünki janr sonradan doğulandır və etnik keyfiyyətləri 
ifadə etmək baxımından xeyli gecikmişdir. Eyni zamanda 
janrlar bir-birindən törəmədir. Necə ki, bayatı, tuyuq, oxşama, 
sayaçı sözləri, holavar kimi janrlar struktur baxımından bir-
birinin davamı və ekvivalentidir. Yaxud heç bir şübhə yoxdur 
ki, cığalı təcnis ayrılıqda götürülmüş təcnis janrının əlavə-
sidir. Və yaxud janr qardaşlığına mənsub qoşma və gəraylını 
(böyük və kiçik qardaşı!) bir-birindən ayıran başlıca cəhət 
yalnız və yalnız onların misralarındakı hecaların sayıdır. Hət-
ta bir çox milli şeir janrları – bayatı, mani, gəraylı, türkü, var-
sağı... ayrı-ayrı türk tayfalarının adından qaynaqlanıb «etnik 
mənşəyi göstərən şəkillər» olsalar belə, janrla etnopoetika 
arasındakı ünsiyyətin bütün genişliyi ilə dərki yolunda o 
qədər də asan hədəf deyildir» (s. 4). 
Eposşünaslıq: problemlər, mülahizələr_________________  
 
 72 
Fikir verin, Kamran müəllim nə qədər tədqiqatçı incəliyi 
göstərmiş, hətta janrların struktur baxımından bir-birinin da-
vamı, ekvivalenti olması amilini tarixi-filoloji aspektdən incə-
ləmiş, hətta bu zaman obrazlı şəkildə qoşma və gəraylını bir-
birinə «böyük və kiçik qardaş» hesab etməklə bu kimi fərq-
lərin arasında da «janr qardaşlığı» kimi ədəbi varisliyin olma-
sını söyləmişdir. Bu, hər şeydən əvvəl, o deməkdir ki, alim 
adicə janrlar arasında olan daxili bağlılığın özündə belə ha-
mının incəliklə görüb-sezə bilməyəcəyi ani nüansları tuta bil-
miş, hələ üstəlik də ardınca da milli şeir janrlarımızın türk 
tayfa adlarından qaynaqlandığı faktını da bu arada diqqətdən 
yayındırmamışdır. Lakin hələ bunlarla da kifayətlənməyib 
tədqiqatlarının məcrasını bu istiqamətdə üfüqi və şaquli xətlər 
üzrə genişləndirmişdir. 
Beləcə, «Dədə Qorqud» şeirindən danışmaq şeirin tə-
şəkkül və ilkin inkişaf dövründən söhbət açmaq deməkdir» (s. 
10) qənaəti – düşüncəsi ilə alim “Kitabi- Dədə Qorqud” das-
tanı üzərində, eləcə də «Koroğlu» dastanı ilə bağlı müşahidə 
və araşdırmalar aparır, eposun poetikasına dair zəngin fikirlər 
nümayiş etdirməyə müvəffəq olur. Həm də bu zaman maraqlı 
və üstün cəhət orasıdır ki, müəllif etnopoetika anlayışına 
münasibətdə yeni elmi fikirlərini elmi-ədəbi ictimaiyyətlə bö-
lüşməyə şanslı olur. Məsələn, onun aşağıdakı fikirləri elə həm 
də qorqudşünaslıq elmi üçün yenidir: 
«Beyrək» boyunda Beyrəyin andına diqqət yetirək: 
Qılıncıma toğranayın! 
Oxıma sancılayın! 
Yer kibi kərtləyin! 
Torpaq kibi savrılayın! 
Elə buradaca qorqudşünaslıqda xeyli vaxtdır ki, müba-
hisə obyekti olan Beyrəyin ölüm səbəbinə də aydınlıq gətir-
mək olar. Belə ki, eposda tez-tez təkrar olunan bir aforizm 
_________________ Eposşünaslıq: problemlər, mülahizələr 
 
 73 
vardır: «Bəylərin alqışı alqış, qarğışı qarğışdır». Beyrək isə 
kafər qızı qarşısında and içir ki, yurduma qovuşduqdan sonra 
gəlib səni aparacağam və hərgah gəlməsəm qılıncıma doğra-
nayım, yəni ölüm mənə halaldır! Beyrək sözünə əməl edə bil-
mir və bəyin qarğışı qarğış olur: qılıncıyla doğranır (özünün 
və yaxud doğmalarının qılıncı olmasının burda məsələyə heç 
bir dəxli yoxdur, çünki doğmaları elə onun özüdür!). (Bax: 
səh. 12). 
Epos poetikası və etnopoetika məsələlərini bu cür özü-
nəməxsus incəliklərlə araşdırıb üzə çıxaran professor Kamran 
Əliyevə möhkəm can sağlığı, iradə möhkəmliyi və elmi isti-
qamətdə yeni-yeni uğurlar arzulayırıq! 
 
 
 
 
 
 
 
 
 
 
 
 
 
 
 
 
 
 
 
 
Eposşünaslıq: problemlər, mülahizələr_________________  
 
 74 
Hüseyn HƏŞİMLİ, 
filologiya üzrə elmlər doktoru,  
Əməkdar elm xadimi 
 
EPOS POETİKASI: UNİKAL  
VƏ UNİVERSAL YANAŞMA 
 
Çağdaş Azərbaycan ədəbiyyatşünaslığının istedadlı və 
məhsuldar nümayəndələri sırasında məxsusi yeri və xidmət-
ləri olan filologiya elmləri doktoru, professor Kamran Əliye-
vin imzası elmi-ədəbi mühitimizdə ötən əsrin yetmişinci illə-
rinin ikinci yarısından, yəni təxminən otuz beş il bundan öncə 
görünməyə başlayıb və çox çəkmədən də diqqəti cəlb edib, 
onun araşdırmaları elə ilk vaxtlardan konseptuallığı, orijinal-
lığı və dolğunluğu ilə maraq doğurub. Məqalədən məqaləyə 
yetkinləşən, püxtələşən tədqiqatçının ilk kitabı isə 1985-ci 
ildə işıq üzü görüb. “XX əsr Azərbaycan romantiklərinin ədə-
bi-nəzəri görüşləri” adlanan həmin dəyərli nəşr də daxil ol-
maqla Kamran müəllimin çoxsaylı kitabları ilə yaxından ta-
nışlıq görkəmli alimin elmi-ədəbi mütaliə əhatəsinin genişli-
yini və tədqiqat dairəsinin universallığını ayrıca qeyd etməyə 
əsas verir. Doğrudur, professor Kamran Əliyev adı çəkiləndə, 
ilk növbədə, onun Azərbaycan romantizmi ilə bağlı funda-
mental tədqiqatları göz önünə gəlir. Bu da səbəbsiz deyil, 
çünki o, namizədlik və doktorluq dissertasiyalarını, eləcə də 
bir sıra dəyərli monoqrafiyalarını məhz həmin ədəbi cərəya-
nın mühüm problemlərinin araşdırılmasına həsr edib. Bununla 
belə, tanınmış alimin digər ədəbi sahələri, problem və şəx-
siyyətləri əhatə edən diqqətəlayiq tədqiqatları da az deyil. 
Üstəlik, o, qələmini publisistika və bədii nəsrdə də uğurla sı-
naqdan çıxarmışdır. Fikrimizcə, K.Əliyevin çoxşaxəli yaradı-
cılığının tam mənzərəsinə nəzər salıb onun kitablarının aşağı-
_________________ Eposşünaslıq: problemlər, mülahizələr 
 
 75 
dakı ümumiləşmiş təsnifatını aparmaq mümkündür : 
1. Ədəbiyyatımızdakı romantizm cərəyanının nəzəri-
estetik aspektdə və hərtərəfli şəkildə tədqiqinə layiqli töhfə 
sayılan araşdırmalar – buraya yuxarıda adı çəkilən ilk kitabla 
yanaşı, “Azərbaycan romantizminin poetikası”, “Azərbaycan 
romantizminin nəzəriyyəsi” (bu kitab rusca da çıxıb) mo-
noqrafiyaları daxildir; 
2. Bu istiqamətin davamı və inkişafı kimi Azərbaycan 
romantizminin ən parlaq simalarından biri, mütəfəkkir ədi-
bimiz Hüseyn Cavidin yaradıcılıq yoluna, əsrarəngiz sənət 
dünyasının incələnməsinə həsr olunmuş kitablar - “Hüseyn 
Cavidin şəxsiyyəti və poetikası”, “Cavid möcüzəsi”, “Hüseyn 
Cavid : həyatı və yaradıcılığı” ; 
3. XIX-XX əsrlər ədəbiyyatımızın bir sıra nümayəndə-
lərinin yaradıcılığını yeni təfəkkür işığında müxtəlif rakurs-
lardan dəyərləndirən “Mirzə Fətəlidən Hüseyn Cavidə qədər” 
adlı məqalələr toplusu ; 
4. Ədəbiyyatşünaslığın, o cümlədən ədəbi tənqidin tarixi 
və nəzəriyyəsi ilə bağlı əsərlər : ustad alim haqqında “Abbas 
Zamanov olmasaydı”, eləcə də müxtəlif nəsillərə mənsub 
tənqidçi və ədəbiyyatşünaslara, tənqidin nəzəri və metodoloji 
məsələlərinə həsr olunmuş “Tənqidin poetikası” kitabları ; 
5. Folklor və yazılı ədəbiyyat probleminə, dastan poeti-
kasına aid araşdırmalar- “Romantizm və folklor”, “Eposun 
poetikası: “Dədə Qorqud” və “Koroğlu” kitabları ; 
6. Professional elmlə praktik bilikləri bacarıqla uzlaşdı-
ran, abituriyentlər üçün nəzərdə tutulmuş “Ədəbiyyat”, 
“Azərbaycan dili” üzrə dərs vəsaitləri (müştərək) ; 
7. Sənədli publisistikanın diqqətəlayiq nümunəsi -“Sə-
dərək döyüşləri” kitabı ; 
8. Müəllifin bədii təfəkkürünün orijinal imkanlarını üzə 
çıxaran “Yalquzaq”, “Vağzal” kimi nəsr əsərləri … 
Eposşünaslıq: problemlər, mülahizələr_________________  
 
 76 
Sadalanan istiqamətlərin əksəriyyəti üzrə müxtəlif jur-
nal, toplu və qəzetlərdə alimin dərc olunmuş çoxsaylı yazı-
larını da buraya əlavə etmək yerinə düşər. 
Yuxarıda qeyd etdiyimiz kimi, K.Əliyev hər şeydən 
əvvəl, romantizmşünasdır və bu sahədə öz elmi sözünü layi-
qincə demiş və deyən alimdir. Eyni zamanda, onun digər 
mövzulu araşdırmalarında da yüksək professionallıq və ak-
tuallıq aşkar görünür. Bütovlükdə Kamran müəllim elmə, 
ədəbi fikirə, bədii sözə böyük məhəbbət bəsləyən və əsl ziyalı 
məsuliyyəti ilə yanaşan, onunla yaşayan idrak adamıdır, “qə-
ləmə qurşanmağı papiros çəkməkdən asan bilən” (ruhun şad 
olsun, Məmməd Araz!) “yazarlardan” deyil. Alimin hər bir 
məqaləsində, hər bir kitabında elmi yenilik ruhu, tədqiqatçı 
professionallığı, dolğunluq və inandırıcılıq aşkar görünür. Bu 
baxımdan Kamran Əliyevin “Eposun poetikası: “Dədə Qor-
qud” və “Koroğlu” adlı yeni kitabı da təqdirəlayiq olub elmi 
siqləti ilə diqqəti çəkir. 
Doğrudur, bu vaxtadək hər iki dastanın poetikasının təd-
qiqi sahəsində ciddi işlər görülüb, bir sıra mühüm araşdır-
malar ortaya çıxıb. Lakin bu istiqamətdə incələnməli mətləb-
lər, öyrəniləsi məsələlər də az deyil. K.Əliyevin kitabı da 
məhz indiyədək özünün lazımi elmi tədqiqini, əhatəli təhlilini 
tapmayan problemlərə həsr olunması və gəlinən nəticələrin 
mükəməlliyi ilə razılıq doğurur. 
Monoqrafiyanın ilk hissəsi dünya eposunun nadir inci-
lərindən olan “Kitabi-Dədə Qorqud”un poetikası ilə bağlı 
müxtəlif problemlərin tədqiqinə həsr olunmuşdur. Həmin his-
sənin “Etnopoetika məsələləri” adlanan ilk bölməsi bir neçə 
cəhətdən maraq doğurur. Hər şeydən öncə, onu vurğulamaq 
gərəkdir ki, Kamran müəllim adı çəkilən eposun poetik struk-
turunda adətən nəsr şəklində verilən bir sıra parçaların əslində 
şeir nümunəsi olduğu qənaətini irəli sürmüş, fikrini tutarlı 
_________________ Eposşünaslıq: problemlər, mülahizələr 
 
 77 
təhlillər və arqumentlərlə əsaslandırmışdır. Digər tərəfdən isə 
dastan mətnindəki şeirlərin təşəkkülü, onların qafiyə və bənd 
düzəni barədə tutarlı nəticələrə gəlmişdir. Nəhayət, bütün 
bunların qədim türk məişəti və mədəniyyəti kontekstində də-
yərləndirilməsi, xüsusən dastandakı dördmisralı şeirlərin qa-
fiyə quruluşunun at yerişləri ilə əlaqəli şərhi diqqəti çəkir. 
Bəllidir ki, zaman-zaman müxtəlif tədqiqatçılar “Kitabi-
Dədə Qorqud”dan söz açarkən “Dəli Domrul” boyunun epo-
sun ideya-bədii arxitektonikası ilə o qədər də bağlanmadığını, 
müəyyən mənada, yad göründüyünü vurğulamışlar. Bu mə-
sələni “Dəli Domrul” boyu: təsadüf, yoxsa zərurət?” adlı böl-
mədə ayrıca nəzərdən keçirib geniş təhlillər aparan K.Əliyev 
əvvəlcə həmin boyu “yad saymağa” rəvac verən faktorlara 
diqqəti yönəltmiş, sonra isə bunun belə olmadığını, dastan 
poetikasının daha çox alt qatında gizlənən məqam və mətləb-
lərin aşkarlanmasında açar rolunu oynayan detalları, “Dəli 
Domrul” boyunun poetik və semantik özəlliklərini, obrazların 
davranış, mahiyyət və statusunu, xüsusən dinc həyat, qurucu-
luq yönlü tədbirlərini (Dəli Domrulun quru çay üzərindən 
körpü salması həm də bu aspektdə yozulur) eposun bütün 
strukturu kontekstində incələmiş, belə nəticəyə gəlmişdir ki: 
“Digər boylarda adda-budda və epizodik səciyyədə olan Oğuz 
elinin dinc, sakit dövrü yalnız “Dəli Domrul“ boyunda özü-
nün tam həllini tapmışdır. “Dədə Qorqud” eposu üçün zəruri 
olan “Dəli Domrul” boyu ilə qədim türklərin həyatının bitkin 
və bütöv mənzərəsini əks etdirmək vəzifəsi həyata keçirilmiş 
və eyni zamanda, eposun ədəbi-bədii məntiqi tamamlanmış-
dır”. 
“Kitabi-Dədə Qorqud”dakı Təpəgöz obrazının mənşəyi, 
mifoloji semantikası, dastan süjetində yeri, daşıdığı çoxşaxəli 
funksiya barədəki təhlillər də sistematikliyi və kompleksliyi 
ilə diqqəti çəkir. İlk hissənin “Bayandır xanın nəvəsi Uruz” 
Eposşünaslıq: problemlər, mülahizələr_________________  
 
 78 
adlı bölməsi də epos poetikası ilə bağlı bir sıra məqam və 
mətləbləri aşkarlayır. Qazan xanın oğlu Uruzun cəmi üç 
boyda görünməsinə baxmayaraq, dastanın əsas obrazlarından 
biri kimi özünəməxsus tərzdə, təkamül və inkişafda təqdimi 
məsələləri elmi inandırıcılıq və dəqiqliklə aydınlaşdırılmışdır. 
“Dirsə xan oğlu Buğac” adlı bölmədə isə monoqrafiya müəl-
lifi indiyədək o qədər də geniş öyrənilməyən Buğac obrazına 
diqqət yetirmiş, onu hərtərəfli şəkildə araşdırmış, müvafiq bo-
yun epos strukturunda niyə məhz ilk boy kimi təqdimini şərt-
ləndirən cəhətləri də dastanın öz bətnində gizlənmiş detallara 
istinadən məharətlə incələmişdir.  
Monoqrafiyanın “Oğuz elinin xanımları” adlı bölməsin-
də isə eposdakı qadın obrazları ilə əlaqədar unikal və kon-
septual təhlillərlə qarşılaşırıq. Kamran müəllim dastan mət-
nini həssaslıqla incələmiş, burada xanımların təqdimində is-
tifadə edilən bədii təsvir və ifadə vasitələrinin mahiyyətinə 
varmış, əhatəli araşdırma yolu ilə həmin obrazların mənsub 
olduqları boy, qəbilə barədə də mükəmməl nəticələrə gəl-
mişdir. Alimin qənaətinə görə : “Dirsə xanın xanımı və Qazan 
xanın xanımı Burla xatun İç Oğuzdandırlar. Banıçiçək Dış 
Oğuzdan, Selcan xatun və Dəli Domrulla Səgrəyin xanımları 
isə kafər düşərgəsindən İç Oğuza gəlmişlər. Dış Oğuzdan və 
kafər düşərgəsindən İç Oğuza gəlin gələn qızlar bu düşərgələr 
arasındakı barışığı simvolizə edirlər və barışığın karantıdırlar. 
Deməli, “Dədə Qorqud” eposu vuruş və davanın deyil, məhz 
barışıq və vahid dünya modelinin eposudur”.  
Kitabın ilk hissəsinin “Beyrəyin qanlı köynəyi” adlı son 
bölümündə isə dastanın əsas surətlərindən olan Bamsı Bey-
rəyin zahiri və daxili portreti, düşüncə, hərəkət və davranışları 
eposun bir sıra digər obrazları ilə müqayisə aspektində araşdı-
rılmışdır. Xüsusən Oğuzların geyimi olan qaftanla bağlı təhlil 
və dəyərləndirmələr maraq doğurur. Həmçinin Beyrəyin 
_________________ Eposşünaslıq: problemlər, mülahizələr 
 
 79 
keşməkeşli ömür yolu, faciəli aqibəti eposun ideya-bədii arxi-
tektonikası, qədim Oğuz cəmiyyətinin ideal və reallıqları kon-
tekstində təhlil olunub qiymətləndirilmişdir. Bütövlükdə bu 
hissə “Dədə Qorqud” poetikasının bir çox özəlliklərinin yeni 
təfəkkür işığında tədqiqi ilə səciyyələnir. 
Eyni professionallıq və mükəmməllik monoqrafiyanın 
“Koroğlu” eposuna həsr olunmuş ikinci hissəsində də müşa-
hidə olunur. Bu hissədə verilmiş dörd bölmənin hər biri təd-
qiqat predmeti kimi seçilən problemin hərtərəfli şəkildə və 
bütün incəliklərinə qədər araşdırılması ilə səciyyələnir. “Ko-
roğlu-dəlilərin dəlisi” bölməsində dastan mətninin müxtəlif 
qatları üzrə aparılan struktur-semantik təhlillər, eposun baş 
qəhrəmanının xarakterindəki dəliqanlılıq və dəlisovluğun tə-
zahür çalarları, onun əsas fiziki özəlliklərindən biri olan dəli 
nərənin, habelə dastanın ideya-bədii arxitektonikasında “dəli 
könül” ifadəsinin işlənmə məqamları, daşıdığı məna və s. 
barədə incələmələr bu nəticəyə gəlməyi tamamilə şərtləndirir 
ki, dastandakı dəlilərin 7777 kimi göstərilən simvolik sayına 
birini də əlavə etmək gərəkir,- “Bu isə dəlilərin dəlisi olan 
Koroğludur”. Həmin tematikanın davamı kimi monoqrafiyada 
“Koroğlu” eposundakı “Dəli Aşıq”- Aşıq Cünun obrazının 
araşdırılması da xüsusi maraq doğurur. Aşığın Çənlibelə gəli-
şindən başlamış iştirak etdiyi bütün boyları müvafiq kontekst-
də və ən incə detallara varmaqla tədqiqat müstəvisinə çəkən 
kitab müəllifi bu surətin mahiyyəti, əsərdəki hadisələrin axarı 
boyunca oynadığı rol, daşıdığı status barədə ətraflı təhlillər 
aparmış, “eposda igidlərin-dəlilərin yanında bir dəli aşığın da 
olmasını Koroğlunun bitkin və mədəni cəmiyyət quruculuğu 
işinin təsdiqi” kimi mənalandırmışdır.  
Epik əsərlərdə, o cümlədən eposda məkan və zamanın 
xarakteri ayrıca öyrənilməyə layiq məsələlərdən biridir. Bu 
həm də əsərin ideya-bədii arxitektonikası ilə bağlı bir çox 
Eposşünaslıq: problemlər, mülahizələr_________________  
 
 80 
mühüm mətləblərin aşkarlanmasına da lazımi köməklik gös-
tərmək imkanlarına malikdir. Bütün bunların fonunda K.Əli-
yevin monoqrafiyada “Koroğlu” dastanında bədii məkanın 
xarakteri problemini əhatəli şəkildə araşdırması ciddi əhəmiy-
yət daşımaqla bir sıra məqamlara, o cümlədən eposda realla 
idealın nisbəti məsələsinə də aydınlıq gətirir, dastanın mü-
kəmməl, bitkin poetikası barədə təsəvvürləri dərinləşdirir və 
dolğunlaşdırır. Dastanda hadisələrin baş verdiyi müxtəlif mə-
kanları, onların təqdim üsullarını araşdıran professor Kamran 
Əliyevin yəqinləşdirdiyi aşağıdakı yekun qənaət elmi-ədəbi 
baxımdan tamamilə məntiqi və inandırıcıdır: “Koroğlu” epo-
sunda məkanın xarakteri üç mühüm məqamla təyin olunur: 
real məkan, ara məkan və ideal məkan. Real məkan paşaların 
hakim olduğu İstanbul, Ərzincan, Rum, Qars, Toqat və başqa-
larıdır. İdeal məkan isə heç vaxt dəyişmir. Bu, Çənlibeldir. 
Real məkanla ideal məkan arasında keçid xarakteri daşıyan 
bir ara məkan da mövcuddur ki, bu, konfliktin həlli məkanı-
dır”.  
Analoji universal və unikal yanaşma tərzi “Koroğlu” 
eposunda fiziki gücün semantikası probleminin araşdırılma-
sına həsr olunmuş son bölmədə də özünü göstərir. Koroğ-
lunun qeyri-adi fiziki qüdrətinin dastan mətnində təqdimini 
Ərəb Reyhan, Giziroğlu Mustafa bəy kimi obrazlarla müqa-
yisədə təhlilə cəlb edən müəllif onun birincilik statusunu epos 
poetikasının prinsipləri baxımdan yetərincə dəyərləndirmişdir. 
Monoqrafiya ilə ətraflı tanışlıq onu deməyə tam əsas 
verir ki, professor Kamran Əliyevin haqqında danışılan kitabı 
folklorşünaslığımızın son illərdəki mühüm uğurlarından 
biridir. “Dədə Qorqud” və “Koroğlu” kimi monumental epos-
ların poetikası ilə bağlı bir çox məsələləri ilk dəfə sistemli, 
əhatəli tədqiqat predmetinə çevirən, dolğun, inandırıcı nəticə-
lər ortaya qoyan tədqiqatçının bədii mətnlərə, ədəbi fakt və 
_________________ Eposşünaslıq: problemlər, mülahizələr 
 
 81 
detallara yüksək professionallıqla, universal və unikal yanaş-
ma zəminində, ümumtürk dastançılıq ənənələri kontekstində 
araya-ərsəyə gətirdiyi bu monoqrafiya bütövlükdə ədəbi-nə-
zəri fikrimizin qiymətli bir əsərlə zənginləşməsinin ifadəsidir. 
 
P. S. Azərbaycan ədəbiyyatşünaslığının inkişafına otuz 
ildən artıq bir müddətdə vicdanla, ləyaqətlə xidmət edən filo-
logiya üzrə elmlər doktoru, professor Kamran Əliyev altmış 
yaşını tamamlamaq ərəfəsindədir. Qarşıdan gələn əlamətdar 
yubileyi münasibəti ilə hörmətli alimi ürəkdən təbrik edir, ona 
möhkəm cansağlığı və yeni elmi uğurlar diləyirik! 
 
 
 
 
 
 
 
 
 
 
 
 
 
 
 
 
 
 
 
 
Eposşünaslıq: problemlər, mülahizələr_________________  
 
 82 
Cəlal QASIMOV 
filologiya üzrə elmlər doktoru, professor 
 
MİLLİ ETNİK YADDAŞIN POETİKASI 
 
Azərbaycan ədəbiyyatında mükəmməl məktəb yaratmaq 
səviyyəsinə qalxan yazıçı və şairlər sayca çox olsa da, Azər-
baycan ədəbiyyatşünaslığında bunların sayı olduqca azdır. 
Fikrimizcə, Azərbaycan ədəbiyyatşünaslığında sayılıb seçilən 
ən böyük məktəbi Məmməd Cəfər Cəfərov yaratmışdırsa, 
milli folklorşünaslığımızda eyni qədirşünaslıq işini Məmməd-
hüseyn Təhmasib görmüşdür. M.Cəfər məktəbinin ən layiqli 
nümayəndələrindən biri də istedadlı alim, tanınmış tədqiqatçı 
professor Kamran Əliyevdir. Son illərdə onun folklorla bağlı 
yazdığı «Romantizm və folklor» (2006), «Eposun poetikası: 
«Dədə Qorqud» və «Koroğlu» (2011) kitabları, eyni zamanda 
folklorun müxtəlif problemlərinə həsr olunmuş çoxsaylı mə-
qalələri sübut edir ki, K.Əliyev həm də M.Təhmasib məktəbi-
nin özünəməxsusluqlarını dərindən bilən folklorşünas alimdir.  
Professor K.Əliyevin «Romantizm və folklor» əsəri 
ədəbiyyatşünaslıqdan folklorşünaslığa keçidin başlanğıcıdır-
sa, «Eposun poetikası: «Dədə Qorqud» və «Koroğlu» mono-
qrafiyası isə alimin folklorşünaslıqda özünü təsdiqidir. Təkcə 
adını çəkdiyimiz bu iki kitab bizə belə deməyə əsas verir ki, 
K.Əliyev hər iki məktəbin dəyərli ənənələrini dərindən mə-
nimsəmiş və onun hər iki məktəbdə təmsil olunmağa mənəvi, 
əxlaqi haqqı və səlahiyyəti çatır. 
Üzərində poetika sözü yazılan ilk kitab Arsitotelin, hə-
ləlik son kitab isə professor Kamran Əliyevindir. Maraqlıdır 
ki, poetika hər iki kitabın yalnız üz qabığında, sərlövhəsində 
deyil, həm də iç qatında, mahiyyət və məzmunundadır. Kam-
ran Əliyevin adı gedən kitabını oxuduqca bir daha yəqinlik 
_________________ Eposşünaslıq: problemlər, mülahizələr 
 
 83 
hasil olur ki, «Kitabi-Dədə Qorqud» və «Koroğlu» eposu bu 
gün də kifayət qədər tədqiq olunmamış və bundan sonra da 
ciddi araşdırmalara ehtiyac vardır. 
Azərbaycan ədəbiyyatşünasları arasında özünəməxsus 
deyim və yozum tərzi, eləcə də məntiqli mühakimələri ilə 
yadda qalan, təhlillərində ədəbiyyatşünaslıqla folklorşünaslı-
ğın sintezindən çıxış edən, elmi-məntiqi üslub tərzi ilə seçilən 
tədqiqatçı alim Kamran Əliyev bütün əsərlərində olduğu kimi 
«Eposun poetikası: «Dədə Qorqud» və «Koroğlu» (2011) 
monoqrafiyasında da yaradıcılıq prinsiplərinə sadiq qalır. İs-
tər Azərbaycan, istərsə də dünya Qorqudşünaslığında və Ko-
roğluşünaslığında hər iki dastanın tədqiqi ilə bağlı görkəmli 
və tanınmış alimlərin kifayət qədər fundamental və sanballı 
tədqiqat əsərləri mövcuddur. Kamran Əliyevin ümumtürk 
eposunun şah əsərlərindən olan «Kitabi-Dədə Qorqud» və 
«Koroğlu»ya həsr olunmuş bu tədqiqat əsərini son illərin 
nəinki poetika məsələləri ilə bağlı, bütövlükdə Qorqudşünas-
lığın və Koroğluşünaslığın ən yaxşı, ən sanballı və həm də ən 
son nailiyyətlərindən biri hesab etmək olar.  
«Kitabi-Dədə Qorqud»u süjet və kompozisiyası, struk-
tur əlamətləri, bədii dil xüsusiyyətləri və ideya siqləti ilə 
bitkin və kamil bir mədəniyyət abidəsi adlandıran professor 
K.Əliyev «Dəli Domrul» boyunun dastanın strukturuna yad 
bir boy olması məsələsində Xalıq Koroğlu, Orxan Şaiq 
Gökyay və başqa görkəmli folklorşünas alimlərin fikirləri ilə 
barışmır. O, dastanın mətnindən çıxış edərək məntiqli elmi 
mühakimələri ilə oxucunu inandırır və sübut edir ki, Oğuz 
elinin sakit və dinc dövrünün xüsusiyyətlərini özündə ehtiva 
edən «Dəli Domrul» dastanın əsas və aparıcı boylarındandır. 
Onun qənaətlərinə görə «Dəli Domrul» boyu nəinki eposa 
yaddır, əksinə eposun strukturundan-süjetindən, kompozisiya-
sından, poetika elementlərindən ayrılmaz və təcridolunmaz-
Eposşünaslıq: problemlər, mülahizələr_________________  
 
 84 
dır. Alim göstərir ki, «Dəli Domrul» boyu olmasaydı, sözsüz 
ki, epos öz bitkinliyini, dərin məna siqlətini, əzəmətini və 
monumentallığını xeyli itirmiş olardı. Çünki digər boylarda 
adda-budda və epizodik səciyyədə olan Oğuz elinin dinc, 
sakit dövrü yalnız «Dəli Domrul» boyunda özünün tam həllini 
tapmışdır. «Dədə Qorqud» eposu üçün zəruri olan «Dəli 
Domrul» boyu ilə qədim türklərin həyatının bitkin və bütöv 
mənzərəsini əks etdirmək vəzifəsi həyata keçirilmiş və eyni 
zamanda, eposun ədəbi-bədii məntiqi tamamlanmışdır».  
Bayındır xanın nəvəsi Uruzdan bəhs açan professor 
K.Əliyev dastanın üç boyunda («Salur Qazanın evinin yağma-
landığı boy» (ikinci boy), «Qazan bəyin oğlu Uruz bəyin dus-
taq olduğu boy» (dördüncü boy), «Salur Qazanın dustan ol-
duğu və oğlu Uruzun onu xilas etdiyi boy» (on birinci boy)) 
iştirak edən Uruz yalnız bir boyda düşmənə qələbə çalır. 
Maraqlıdır ki, İmran, Yeynək, Səyrək döyüşdən qalib ayrılsa 
da, Uruz məğlub çıxır. Qəhrəmanlıq dastanında klassik epik 
ənənəmi pozulur? Xeyr. Alim oxucunun diqqətini alt qata, 
təhtəlşüura, gizli mətləblərə yönəldir və göstərir ki, burada da 
dastan poetikasına xələl gəlməmişdir. Zahirdə, görüntüdə 
Uruz, həqiqətən də, adları çəkilən əvvəlki iki boyda məğlub 
kimi təsvir edilir. Lakin K.Əliyev diqqəti bu məlum faktların 
naməlum tərəflərinə çəkir. Məlum olur ki, on birinci boydakı 
Uruzun qəhrəmanlığı, şücaəti ikinci və dördüncü boylardakı 
«məğlub», əsir Uruzdan boy alır, qaynaqlanır. Çünki əsirlikdə 
olan Uruzun məhbəsdə göstərdiyi qəhrəmanlıq və cəsarət heç 
də, özünün və başqalarının, cəng zamanı müharibə meydanın-
da göstərdiyi qəhrəmanlıqlardan geri qalmır.  
Dünya qorqudşünaslığında ən çox tədqiq olunan obraz-
lardan biri və bəlkə də birincisi Təpəgözdür. Kamran müəllim 
bu məsələyə yenidən qayıdır və onu Təpəgözün mənşəyi və 
məkanı deyil, daha çox poetik strukturu düşündürür. Müəllif 
_________________ Eposşünaslıq: problemlər, mülahizələr 
 
 85 
hesab edir ki, Təpəgözün mənşəyinin deyil, məhz poetika-
sının dəqiq və hərtərəfli öyrənilməsi onun əsl məzmununun 
üzə çıxarılmasına, eposun strukturunun və sisteminin dərkinə, 
bəzi sirlərinin açılmasına və aydınlaşmasına daha çox yar-
dımçı ola bilər. 
Bizə elə gəlir ki, Təpəgözün qaniçən, bədheybət və va-
himəli verilməsi eposu yaradan etnosun özünü təmizləmə və 
özünüyaşam prosesi ilə bağlıdır. Bunu etnosun oğuzlara me-
sajı kimi də qəbul etmək olar: türk öz geninə haram qatanda, 
onun gələcək nəslini iki genin daşıyıcısına çevirəndə faciə və 
fəlakət baş verir. Təpəgöz Oğuz eli üçün sapı özündən olan 
baltadır. Ona görə də Təpəgöz adı Dədə Qorqud tərəfindən 
verilmir, çünki şərin simvolu olan Təpəgöz adı onun doğuluşu 
ilə birlikdə dünyaya gəlmişdir. 
K.Əliyevin dediyi kimi, Bayındır xanın da bütün boylar-
dan fərqli olaraq yalnız bu boyda taxtından ayağa qalxması, 
hərəkətə keçməsi yalnız özünə deyil, bütövlükdə oğuz elinə 
və oğuz yurduna gələn bəlanın ciddiliyindən xəbər verir. 
K.Əliyevin qənaətlərinə görə, Təpəgöz real Oğuz elindən 
gələn adamlarla dil tapa bilmir. O, yalnız reallıqla mifin 
qovuşmasından olan bir şəxslə Dədə Qorqudla dil tapıb da-
nışa bilir. Deməli, onu aradan götürə biləcək qüvvə də belə 
bir şəxs olmalıdır. Müəllif haqlı olaraq göstərir ki, Təpəgözlə 
real oğuz adamı danışıq apara bilmədiyi kimi, ona real oğuz 
igidi də qalib gələ bilməz. Çünki həqiqətlə mifin qovuşuğun-
dan yaranan Təpəgöz özündə həqiqəti və mifi daşıyan Dədə 
Qorqudla dil tapa bilirsə, ona qalib gəlmək istəyən igid də 
özündə məhz həqiqətlə mifi yanaşı, paralel yaşadan obraz 
olmalıdır. Oğuz yurdunun belə bir qəhrəmanı var: Basat! Ba-
satın real söykənəcəyi atası Aruzdursa, mifik qaynağı döşün-
dən süd içib bəsləndiyi aslandır. 
Müəllif «Dədə Qorqud» eposunu haqlı olaraq ayrı-ayrı 
Eposşünaslıq: problemlər, mülahizələr_________________  
 
 86 
müstəqil boylar kimi deyil, vahid, bir-biri ilə sıx əlaqədə olan, 
mükəmməl və bitkin poetik struktura malik əsər kimi tədqiq 
edir. Buğac boyunda qəhrəmanın və digər obrazların doğulu-
şuna diqqət yetirən müəllifin qənaətinə görə «Dirsə xan oğlu 
Buğac» boyu özünü eposun poetikasında doğuluş aktı kimi 
təsdiqləmiş olur və eposun da doğuluş boyuna – birinci bo-
yuna çevrilir. 
Kamran müəllim epik qəhrəmanlıq dastanlarında çox in-
cə bir məqama da diqqət yetirir. Bu epik dastan ənənəsində 
qəhrəmanın statusu məsələsidir. Dədə Qorqudun, Qazan xa-
nın və ya Koroğlunun, Aşıq Cünunun statusları. Koroğludakı 
Aşıq Cünun Dədə Qorqud ideyalarının və əməllərinin davam-
çısıdır. Qılıncın səlahiyyəti Qazanda, qopuzun səlahiyyəti isə 
Dədə Qorqudda olduğu kimi, Koroğlu eposunda da bəzi istis-
naları nəzərə almasaq bu, məsələ eyniyyət təşkil edir. Belə ki, 
«Koroğlu» dastanının əvvəlki qollarında həm qopuzun (həm 
sazın), həm də qılıncın səlahiyyəti Koroğludaydısa, Aşıq Cü-
nunun Çənlibelə gəlişindən sonra isə Koroğlu özünün saz 
səlahiyyətini Aşıq Cünuna verir. Doğrudur, bundan sonra da 
yeri gələndə Koroğlu müəyyən məclislərdə çalıb oxuyur, la-
kin özünün deyil, Aşıq Cünunun sazı ilə. Koroğlunun çalıb 
oxuması Aşıq Cünunun səlahiyyətlərinə şərik çıxmaq demək 
deyil. Çünki dastan boyu Aşıq Cünun öz sazı ilə birgə görün-
düyü kimi, öz ağsaqqallıq missiyasını da ləyaqətlə yerinə 
yetirir.  
K.Əliyevin Aşıq Cünun araşdırması məndə belə bir 
təəssürat yaratdı ki, aşıq, aşiq hansısa gözələ vurulmaq və ya 
qəhrəmana pərəstiş və sadiqlik deyil, eyni zamanda azadlığa, 
halallığa sadiq olan iman sahibidir.  
K.Əliyevin tədqiqatında «Kitabi-Dədə Qorqud» və «Ko-
roğlu» eposu ayrı-ayrılıqla tədqiq olunsa da (baxmayaraq ki, 
müəllif Koroğludan bəhs edəndə Dədə Qorqud motivlərinə də 
_________________ Eposşünaslıq: problemlər, mülahizələr 
 
 87 
müraciət edir və onlar arasında paralelliklər aparır. Dəli sö-
zündə və ya Koroğlu ilə Qazan xanın yuxusu arasındakı əlaqə 
və s.) Koroğlu və Qoşabulaq suyu, Koroğlu nərəsi, Koroğlu-
nun atı və Koroğlunun fiziki gücü, sazı və sözü. «Koroğlu» 
dastanında «dəli» yalnız qəhrəmanların adı qarşısında işlənən 
epitet kimi təqdim olunmur, eyni zamanda «dəli nərə», «dəli 
at» mənalarında işlənməsinin məna çalarlarının da eposun 
poetikasına uyğunluğu fiziki gücün əlamətləri kimi elmi-mən-
tiqi cəhətdən əsaslandırılır. K.Əliyev tədqiqatlarında müəllifin 
elmi-nəzəri hazırlığı, məntiq, real fakt və real mətn bir-birini 
tamamlayır. Ona görə də professorun gəldiyi elmi nəticələr 
inandırıcı və təbii görünür. Məsələn, Koroğludakı dəlilik, də-
liqanlılıq, dəlisovluq, dəli könül, dəli aşığın Azərbaycan xalq 
dastanlarının poetik sistemində yeri və mövqeyi və başqa 
məsələlərdə olduğu kimi.  
Dəyişən və dəyişməyən bədii məkanın eposun poetikası 
ilə bağlılığından danışan K.Əliyev öz fikirlərini belə ümumi-
ləşdirir: «Koroğlu» eposunda məkanın xarakteri üç mühüm 
məqamla təiyn olunur. Real məkan, ara məkan və ideal mə-
kan. Real məkan paşaların hakim olduğu İstanbul, Ərzincan, 
Rum, Qars, Toqat və başqalarıdır. İdeal məkan isə heç vaxt 
dəyişmir. Bu, Çənlibeldir. Real məkanla ideal məkan arasında 
keçid xarakteri daşıyan bir ara məkan da mövcuddur ki, bu, 
konfliktin həlli məkanıdır».  
Professor K.Əliyevin fikrincə, etnopoetika bədii düşün-
cə ilə etnosun təbiəti arasındakı əlaqə və təması öyrənən, bu 
əlaqə və təmasın xüsusiyyət və əlamətlərini meydana çıxaran 
bir elm sahəsidir. Elə bu monoqrafiya da əlaqə, təmas və 
ünsiyyət kitabıdır. Bu ünsiyyət Kamran Əliyevlə yaddaş, 
şəcərə arasında, reallıqla mif arasında, xaosla kosmos ara-
sında, etnosla epos arasında və nəhayət, müəlliflə irs-varis və 
oxucu arasında olan ünsiyyətdir. 
Eposşünaslıq: problemlər, mülahizələr_________________  
 
 88 
Son olaraq deməliyəm ki, professor K.Əliyevin «Epo-
sun poetikası: «Dədə Qorqud» və «Koroğlu» monoqrafiyası 
yalnız «Kitabi-Dədə Qorqud» və «Koroğlu»nun deyil, bütöv-
lükdə milli etnik yaddaşın tədqiqinə həsr olunmuş mükəmməl 
və fundamental bir poetika kitabıdır. Professor Kamran Əli-
yevin bu kitabı ilə yalnız Qorqudşünaslığın və Koroğluşünas-
lığın deyil, bütövlükdə eposun poetik sisteminin, poetik struk-
turunun tədqiqinin yeni mərhələsinin əsası qoyulur desək ya-
nılmarıq. Hesab edirik ki, əgər konfliktin həlli ara məkan-
dırsa, konfliktin dərki məkanı da bu kitabın sətirləridir. 
 
 
 
 
 
 
 
 
 
 
 
 
 
 
 
 
 
 
 
 
 
 
_________________ Eposşünaslıq: problemlər, mülahizələr 
 
 89 
Məhərrəm CƏFƏRLİ 
filologiya üzrə elmlər doktoru, 
Rafiq BABAYEV 
filologiya üzrə elmlər doktoru 
 
EPOS MƏNTİQİ:  
«DƏDƏ QORQUD»DAN «KOROĞLU»YA 
 
«Kitabi-Dədə Qorqud»un dastan yaradıcılığındakı ata 
ocağı, ana qucağı mövqeyi etnopoetikanın perspektivlərini 
müəyyənləşdirib. Epos məntiqi «Koroğlu»nun poetikasına da 
bu prizmadan yanaşmağın vacibliyini ortaya qoyur. 
Tədqiqatları həmişə filoloji fikrin diqqət mərkəzində 
olan filologiya elmləri doktoru, professor Kamran Əliyev 
«folklor irsi ilə etnopoetika arasındakı məsafə yazılı ədəbiy-
yatla etnopoetika arasındakı məsafədən çox-çox qısadır və 
xalq yaradıcılığı nümunələri bədii düşüncə ilə etnopoetika 
arasında ən qısa körpüdür» - qənaətindədir. Elə bu qənaətlə də 
son araşdırmaları üçün bu «ən qısa körpünü» seçmişdir. 
Alimin «Eposun poetikası: «Dədə Qorqud» və «Koroğlu» 
kitabı məzmunca da, strukturca da orijinal və maraqlıdır; bu 
isə onun problemə yeni baxış sistemi ilə bağlıdır. 
Tədqiqatçı problemə üç istiqamətdə yanaşır: 
Söyləyici, mətn, struktur, baş qəhrəman səviyyəsində; 
Digər obrazlar, digər struktur vahidlər səviyyəsində; 
Epos poetikasında aparıcı vahidə, simvola çevrilən saz 
və aşıq səviyyəsində; 
«Kitabi-Dədə Qorqud»un və «Koroğlu»nun poetikası 
araşdırıcıların, necə deyərlər, tez-tez «döydükləri qapılardan-
dır» - bu qapıların o biri üzündəki elmi mənzərə isə hər dəfə 
bitkinliyi, yetkinliyi, dolğunluğu ilə ciddi rezonans doğurub. 
«Eposun poetikası: «Dədə Qorqud» və «Koroğlu» uzun 
Eposşünaslıq: problemlər, mülahizələr_________________  
 
 90 
illərin gərgin axtarışlarının, dərin elmi ümumiləşdirmələrin, 
örnək yeni təfəkkür tərzinin nəticəsi kimi dastanşünaslıqda öz 
yolu, öz rolu olan əsərdir. Elə bilirsən, əsərboyu alim öz işini 
qəsdən çətinləşdirir; sonda isə məlum olur ki, çox ciddi elmi 
nəticə, necə deyərlər, bu çətinliyin «ovcunun içində imiş». 
«Şeirin janr zənginliyinin etnopoetika məsələlərini tədqiq et-
mək üçün o qədər də optimal» olmadığını qeyd edən müəllif 
öz tədqiqatı ilə «etnopoetik düşüncənin ilkin olaraq şeirin qu-
ruluşunu-strukturunu və deməli, misranı axtardığını» sübut 
edir. 
Beləcə dastan strukturunda qoşa misranın aktivlik və-
ziyyətinə diqqət yönəlir: «Bədii düşüncə harmoniyadır və tək-
likdə harmoniya yoxdur. Misra tənhalığının əzabından qurta-
ran şeir qoşa misranın ölçü bərabərliyi və ritm uyarlığı ehti-
yacı hiss edəndə isə fövqəladə bir kəşf edilir: etnosun doğma 
dilinin qrammatik quruluşu üçün son dərəcə səciyyəvi olan 
heca həm ədəbi ölçü vahidi, həm də ritm əsası kimi seçilir!». 
K.Əliyev «Dədə Qorqud» eposunda dördlüklərdən iba-
rət şeir nümunələrinin, bayatı düşüncəsinin imkanlarından 
danışarkən açıq qalan bir suala da cavab axtarır: «Bütün bu 
şeir strukturlarının etnosun təbiəti ilə nə əlaqəsi vardır?». 
Kitabın «Dəli Domrul» boyu: təsadüf, yoxsa zərurət» 
hissəsində alim yazır: «Dəli Domrul» boyu digər boyların 
sırasında son dərəcə tək-tənhadır. Onda belə bir sual meydana 
çıxır: «Dəli Domrul» boyunun tənhalığı nədən törəyir?». 
Səbəblər az deyil: 
Dəli Domrul özündən güclü heç kəsi, hətta dövləti 
belə tanımır, bununla da boydakı hadisələr Oğuz elindən 
kənar hadisələr təsiri bağışlayır; 
Boyun heç bir yerində heç bir igid Dəli Domrulun 
mübarizəsində iştirak etmir, Dəli Domrul tək-tənha görü-
nür; 
_________________ Eposşünaslıq: problemlər, mülahizələr 
 
 91 
Dəli Domrulun ata-anası öz canlarını övladları üçün 
qurban verməkdən açıq-açığına imtina edirlər və eposun 
mətninin valideyn-övlad münasibətləri strukturu da açıq-
açığına pozulur; 
Eposun boylarında igidlərin vuruşduğu düşmən 
obrazlarla Dəli Domrulun qarşılaşdığı Əzrayıl arasında 
yer-göy qədər fərq vardır; 
«Dəli Domrul» boyundakı hadisələrin zamanı son 
dərəcə qısadır və yalnız bir-iki gün ərzində baş verir; 
«Dəli Domrul» boyunda eposun «tarixi» coğrafiya-
sından əsər-əlamət belə yoxdur; 
Bu boy üslubuna görə də spesifik səciyyəyə malikdir. 
Alimin fikrincə, «Dəli» titulu «Dəli Domrul» boyunu 
«Dədə Qorqud» eposunun strukturundan həm təcrid edən, 
həm də onu eposa möhkəm və sıx tellərlə bağlayan dayaq 
nöqtəsidir. Dəli Dondaz, Dəli Budaq, Dəli Uran, Dəli Qarcaq, 
Dəli Ozan, Dəli İgid («Kitabi-Dədə Qorqud»), Dəli Həsən 
(«Koroğlu») mühitinin bir «doğma dəlisi» də Domruldur. 
Beləliklə, «Dəli Domrul» boyu ilə qədim türklərin həya-
tının bitkin və bütöv mənzərəsini əks etdirmək vəzifəsi həyata 
keçirilmiş və eyni zamanda, eposun ədəbi-bədii məntiqi ta-
mamlanmışdır». 
«Kitabi-Dədə Qorqud» strukturu, semantikası, obrazlar 
aləmi baxımından zəngin hadisə olduğu üçün müəllif geniş 
seçim imkanlarından məharətlə istifadə etmişdir. 
«Çoban oğlu Təpəgöz» hissəsində iddia olunur ki, 
eposun poetikasında səciyyəviliyi və qeyri-adiliyi ilə seçilən 
Təpəgözün sirri hələ də kifayət qədər açılmamışdır. Sözünün 
üstündə duran tədqiqatçı məsələyə gözlənilməz tərəflərdən 
yanaşır, dəlillərlə inandırır ki, iddiasında haqlıdır. O yazır: 
«Təpəgöz eposun strukturunda idbar və mifik bir düşmən ob-
razı kimi təkdir. Onun adı özündən, üzündən və gözündən 
Eposşünaslıq: problemlər, mülahizələr_________________  
 
 92 
bəlli olur və Dədə Qorqudun gəlib ona ad verməsinə də eh-
tiyac qalmır, çünki doğulan kimi onun adı bəllidir». 
Miflə dastanın döyüşü zəminində Dirək Təkur, Aruz 
Qoca, Təpəgöz paralelliklərini izləyən müəllif belə bir qənaə-
tə gəlir: «Təpəgözün Aruz Qoca simasında üzə çıxması ən 
yaxın dövrün hadisəsidir, yəni Təpəgözün ölümü ilə Aruzun 
Beyrəyi öldürməsi arasında o qədər böyük zaman fasiləsi 
yoxdur. Amma uzaq gələcəkdə Təpəgözü Basat əvəz edə 
bilər, çünki Təpəgözdəki mənfi elektrat birbaşa onu öldürən 
Basata keçmişdir. Əslində «Təpəgöz» boyundakı Basat das-
tanla mifin sərhəddində dayanır. O, Təpəgözü öldürənə qədər 
və Təpəgözü öldürəndə dastan qəhrəmanıdır, onu öldürdük-
dən sonra isə mifik qəhrəmana çevrilir». 
Bütün bunlar isə müəllif düşüncəsi və yanaşmasının 
elmi-nəzəri özünəməxsusluğunu ortaya qoyur. 
«Bayındır xanın nəvəsi Uruz» hissəsində alim maraqlı 
bir məsələni elmi dövriyyəyə daxil edir: Uruz obrazı səviy-
yəsində klassik epik ənənə ilə yeni bir düşüncə üz-üzə gəlir və 
toqquşur. 
Araşdırmalar da bu istiqamətdə aparılır və belə bir nəti-
cəyə gəlinir: «Həyatda sayılıb seçilən nəsil ənənəsi, yəni şə-
cərəsi olan və həyatda şəcərəsini qorumağı bacaran eposda da 
epik ənənəni qorumağa daha çox səlahiyyətlidir. Belə bir 
səlahiyyət sahibi məhz Uruzdur, çünki Uruz Qazan xanın 
oğlu, Bayındır xanın nəvəsidir!». 
«Dirsə xan oğlu Buğac» hissəsində diqqət Buğacla 
bağlı doğuluş aktının üç dəfə təkrar olunmasına yönəldilir 
(anadan olması, ad alması, ölümdən xilas olması). Bu zəmin-
də Dirsə xanın da (iki dəfə), onun halalının da (iki dəfə) doğu-
luşu belə bir qənaətə gəlməyə imkan yaradır: «Dirsə xan oğlu 
Buğac boyu» bütün başqa tərəfləri ilə yanaşı, özünü eposun 
poetikasında doğuluş aktı kimi təsdiqləmiş olur və məhz 
_________________ Eposşünaslıq: problemlər, mülahizələr 
 
 93 
eposun da doğuluş boyuna – birinci boyuna çevrilir». 
K.Əliyev, göründüyü kimi, obrazlara müxtəlif istiqa-
mətlərdən yanaşmaqla yeni elmi baxışın reallaşmasına nail 
olmuşdur. «Oğuz elinin xanımları»nın təqdimində bu, təş-
behlərin müqayisəsində də üzə çıxır. Müəllifin fikrincə, «söy-
ləyicinin mətni payızda, yaxud qış aylarının birində söyləmə-
si» ciddi faktora çevrilmişdir. Bu xanımların xarakterlərinin 
açılmasında «həyatla ölüm arasında qalma» məqamı da xü-
susi əhəmiyyət daşıyır. 
Alim «Beyrəyin qanlı köynəyi»ni eposun poetika siste-
mində mühüm element kimi dəyərləndirir. Niqab, dəmir don, 
qaftan (köynək) həm də seçilmə, fərqlənmə nişanələri kimi də 
diqqətdədir. 
Qaftan tanınmaq, nişanlılıq, etibar, inam kimi funksi-
yaların daşıyıcısı da olur. Kitabda oxuyuruq: «Dədə Qorqud» 
eposunun sonuncu boyunda Beyrək öldürülür. Beləliklə, 
«Baybörənin oğlu Bamsı Beyrək» boyunda yalan kimi təqdim 
edilən Beyrəyin qanlı köynəyi digər boyda – «İç Oğuza Daş 
Oğuzun dönük çıxması və Beyrəyin öldüyü boy»da həqiqəti 
ifadə edən xəbərə çevrilir». 
Epos məntiqinə yeni baxış nöqtəsindən yanaşılma epos 
üçün xarakterik olan məsələlərin indiyəcən görünməyən 
tərəflərinin aşkarlanmasına, təhlilinə zəmin yaratmışdır. 
Məlumdur ki, mifoloji dünya modelinin strukturu, kos-
mosla xaos arasında funksional münasibətlər «Koroğlu» epo-
sunda bilavasitə dəli obrazında gerçəkləşmişdir. 
Kitabın bir hissəsinə verilmiş ad bu istiqamətdəki axta-
rışların postulatıdır: «Koroğlu – dəlilərin dəlisi». Dəlilik 
ənənə hadisəsidir, tədqiqatlarda göstərildiyi kimi, ikili seman-
tikaya malik obrazların keçid statusunu bildirir. 
K.Əliyevin qənaəti belədir: «Belə bir məsələ aydınlaşır 
ki, eposun məhz ilk, orta və son boylarında (ikinci, on ikinci 
Eposşünaslıq: problemlər, mülahizələr_________________  
 
 94 
və axırdan ikinci) Koroğlu özünü Dəli Koroğlu kimi təqdim 
edir. Deməli, epos sadəcə Koroğlu ilə başlayıb, Koroğlu ilə 
davam edib, Koroğlu ilə də qurtarmır, daha dəqiqi, dəli Ko-
roğlu ilə başlayıb, Dəli Koroğlu ilə davam edir və Dəli Ko-
roğlu ilə də başa çatır». 
Koroğlu «dəliliyinin göstəriciləri»: 
1. Dəliqanlılıq; 
2. Dəli nərə; 
3. Dəlisovluq; 
4. Dəli könül. 
Tədqiqatçı bütün bu özünəməxsusluqları özünəməxsus 
şəkildə incələyir, təqdimat zamanı bir sıra incə mətləbləri 
qabardır. Onun fikrincə, Koroğlunu Dəli Həsəndən, Dəmir-
çioğlundan daha güclü səviyyəyə gətirən qəhrəmanın dəli bir 
nərəyə malik olmasıdır. «Belə bir üstünlük isə epos qəhrə-
manının haqqıdır». 
«Koroğlunun İstanbul səfəri», «Dəmirçioğlunun Çənli-
belə gəlməsi», «Eyvazın Çənlibelə gətirilməyi», «Koroğlu ilə 
Bolu bəy» qollarında dəlisovluğun məqamları konkret fakt-
larla şərh edilir. Qeyd olunur ki, eposun mətnində Koroğ-
lunun dəli könlünün coşması iki qolda müşahidə olunur: «Ey-
vazın Çənlibelə gətirilməyi» və «Koroğlunun Dərbənd sə-
fəri». Hər ikisində dəli könlü övladla bağlı duyğular coşdurur. 
Birinci hərəkətlə, ikinci vüsalla bağlı olur. 
Müəllif yazır: «Bütün bunlar təsdiq edir ki, «Koroğlu» 
eposundakı dəlilərin-igidlərin sayı şərti olsa belə 7777-dir. Bu 
rəqəm müqəddəs olmaqla bərabər, Çənlibeldə Koroğlunun ət-
rafına toplaşan və onunla birgə fəaliyyət göstərən bütün dəli-
lərin simvolik sayıdır, amma buraya bir rəqəmini də artırmaq 
lazımdır. Bu isə dəlilərin dəlisi olan Koroğludur». 
Müəllif sonrakı hissədə bu sıraya başqa bir obraz da 
əlavə edir: «Koroğlu» eposunda dəli aşıq. 
_________________ Eposşünaslıq: problemlər, mülahizələr 
 
 95 
Koroğlu ətrafına toplaşmağın üç üsulu kitabda təhlil və 
təqdim edilir: 
Tutuşub barışmaq forması (Dəli Həsən); 
Könüllü gəliş forması (Bəlli Əhməd); 
Tanıyıb seçmək forması (Dəmirçioğlu). 
Aşıq Cünunun – dəli aşığın Çənlibelə gəlişinin tama-
milə fərqli formada olmasını üzə çıxaran alim qaynaqlara da 
üz tutur: «Koroğluya və dəlilərə rəğbət bəsləyən aşıqlar «də-
li» mənasını verən «Cünun» və «abdal» adları daşıyırlar – 
Aşıq Cünun, Abdal Qasım (sonuncu ada dastanın Paris nüs-
xəsində rast gəlirik)». 
«Dədə Qorqud»la «Koroğlu» arasındakı müqayisələr 
maraqlı bir qənaəti də reallaşdırır. Müəllif haqlı olaraq yazır: 
«Dədə Qorqud» eposundan aydınlaşır ki, dastan yaradıcılı-
ğının ilkin çağlarında hünər və igidlik meydanı ilə saz və söz 
meydanı bir olmuş, yəni diferensiasiyaya uğramamışdır. «Ko-
roğlu» eposunda isə ayrılma prosesi özünü kifayət qədər ay-
dın göstərməkdədir». 
Bu məqamda epos məntiqi çox sərvaxtdır: Koroğlu da 
aşıqdır – ancaq öz statusunu Aşıq Cünuna güzəştə gedir. Bir 
məsələ də gün kimi aydındır: eposda Koroğlunun misri qılın-
cının aparıcı mövqeyi və Aşıq Cünunun sazının aparıcı möv-
qeyi. Misri qılınc xalq qəhrəmanının əlindədirsə, saz da xalq 
aşığının əlindədir. 
Bütün bunlar yeni müstəvidən təhlilə cəlb olunur, mü-
qayisələr aparılır, zəruri cəhətlər aktuallaşdırılır. Epik düşün-
cə etnik düşüncənin parlaq nəticəsi kimi təqdim olunur. 
«Aşıq Cünun «Koroğlu» eposunun poetikasında son 
dərəcə zəruri funksiyaların daşıyıcısıdır. Eposda igidlərin – 
dəlilərin yanında bir dəli aşığın da olması Koroğlunun bitkin 
və mədəni cəmiyyət quruculuğu işinin təsdiqidir» - qənaətinə 
gələn Kamran Əliyev həm də eposda «Bədii məkanın xa-
Eposşünaslıq: problemlər, mülahizələr_________________  
 
 96 
rakteri» məsələsinə toxunur. Onun fikrincə, dastanda dəyi-
şilən məkanlar vardır, bir də dəyişilməz qalan məkan. 
Çənlibel ideal bir məkan, ideal cəmiyyətin simvolu kimi 
təqdim olunur. 
Deməli: 
Çənlibel dəyişilməz məkandır, ona görə də ideal 
məkandır;  
Çənlibel ideal məkandır, ona görə də dəyişilməz mə-
kandır; 
Çənlibel dəyişilməz, ideal məkan olduğundan ideal 
cəmiyyətin simvoludur. 
Dastandakı dəyişilən məkanları tədqiqatçı real məkan 
kimi təqdim edir; real məkanla ideal məkan arasındakı müna-
sibətlər aydınlaşdırılarkən lazım olan psixoloji mühitə xüsusi 
diqqət yetirilir. Dəmirçi dükanında Koroğlu ilə Dəmirçioğ-
lunun hərəkətləri dəyərləndirilir, maraqlı bir nəticəyə gəlinir: 
«Dəmirçioğlunun bu hərəkəti Koroğluya cavab olsa da, əs-
lində real məkana qarşıdır, çünki pul Çənlibelin deyil, real 
məkanın nişanəsidir». 
İdeal məkanla real məkan bir-birinə qovuşmurlar – on-
ları bir-birinə birləşdirən məkanı müəllif ara məkan adlan-
dırır. 
Koroğlu ilə Dəmirçioğlunun arasındakı konfliktin həll 
olunduğu yer, Ərzurumdakı pəhləvan meydanı, aşıq meydan-
ları, Keçəl Həmzə ilə Koroğlunun üz-üzə gəldiyi dəyirman, 
Koroğlu ilə Hasan paşanın görüşdüyü Çənlibelin «üç ağac-
lığındakı bulaq başı» ara məkandır. 
Tədqiqatçı ara məkanı haqqın, ədalətin rəmzi kimi qəbul 
və təqdim edir. 
Deməli: 
Professor Kamran Əliyev «Koroğlu» eposunda mə-
kanın xarakterini üç mühüm məqamla təyin etmişdir. 
_________________ Eposşünaslıq: problemlər, mülahizələr 
 
 97 
Real məkanlar dəyişir. 
İdeal məkan isə heç vaxt dəyişmir. Bu, Çənlibeldir. 
«Real məkanla ideal məkan arasında keçid xarakteri 
daşıyan bir ara məkan da mövcuddur ki, bu, konfliktin 
həlli məkandır». 
Kitabda «Fiziki gücün semantikası» da «Bədii məka-
nın xarakteri» ilə bağlı şərhini tapır və epos məntiqinin nə-
ticəsi kimi reallaşır. «Kitabi-Dədə Qorqud» və «Koroğlu» 
dastanlarında obrazlararası paralellikləri izləyən tədqiqatçı 
belə bir fikrə gəlir ki, qəhrəmanın gücü eposun strukturunu 
müəyyənləşdirir və bədii mətn gücdən asılı olur. Hətta təh-
kiyə də buna tabedir. 
Ən nəhayət, obrazların şərti sırası güclərin şərti sırasıdır. 
Deməli, fiziki güc eposda ciddi mövqeyə malikdir, bu 
isə onun semantikasını araşdırmağı aktuallaşdırır. Öz yeni 
kitabında epos poetikasının yeni hüdudlarını müəyyənləşdirən 
K.Əliyev maraqlı müqayisələr aparır. «Koroğlunun İstanbul 
səfəri» qolunda qarı ilə Koroğlunun qısa söhbətinə istinadən 
müəllif güclərin bölgüsünü hazırlayır: 
1. Koroğlu 
2. Giziroğlu Mustafa bəy 
3. Ərəb Reyhan 
4. Rüstəm pəhləvan. 
«Durna teli» qolunda qoca biçinçi ilə Koroğlunun söh-
bətində güclərin sırası aşağıdakı kimi olur: 
1. Koroğlu 
2. Giziroğlu Mustafa bəy 
3. … 
4. Rüstəmi-Zal. 
Maraqlıdır ki, güclərin yeni sırası müəyyənləşdirilir, 
aparılan müqayisələrlə epos məntiqi özünü tam doğruldur, 
indiyəcən diqqətdən kənarda qalan məqamlar aşkarlanır. 
Eposşünaslıq: problemlər, mülahizələr_________________  
 
 98 
K.Əliyev yazır: «Dəryadan (sudan!) sıyrılıb çıxan atlara, 
ildırım parçasından (oddan!) hazırlanmış qılınca və Qoşa-
bulaq suyu ilə cilalanan dəli bir nərəyə sahib olan Koroğlu öz 
birinciliyini tamamilə qoruyub saxlayır. «Koroğlu»dakı fiziki 
gücün semantikası epos poetikasının strukturunu tənzimləyir 
və tam şəkildə özündə ehtiva edir». 
Elmi yeniliklərlə zəngin olan bu kitabda eposşünaslığı-
mızın bir çox məsələləri fundamental hadisələr kimi tədqiqata 
cəlb olunub. «Eposun poetikası: «Dədə Qorqud və «Koroğ-
lu», yəqin ki, gələcək tədqiqatlar üçün etibarlı mənbə, geniş 
perspektivlərə malik fikir, düşüncə qaynağı kimi qəbul edi-
ləcək. Əsər eposşünaslığımızda yeni bir mərhələnin yaradıl-
masına iddialı olduğunu sübuta çatdıracaqdır. Bizim qeydlə-
rimiz kitabın elmi məziyyətlərini bütövlükdə əhatə etmir və 
edə də bilməz. 
Belə hesab edirik ki, filologiya elmləri doktoru, profes-
sor Kamran Əliyev bu kitabda yeni bir elmi mənzərə yarat-
mış, mütəxəssisləri də, oxucuları da yaddaşa yazılan, unudul-
maz bu mənzərə ilə «tanış olmağa» çağırmışdır. 
  
 
 
_________________ Eposşünaslıq: problemlər, mülahizələr 
 
 99 
Nizami MURADOĞLU   
 
KAMRAN ƏLİYEVİN “EPOSUN POETİKASI:  
“DƏDƏ QORQUD” VƏ “KOROĞLU” KİTABI 
HAQQINDA DÜŞÜNCƏLƏR 
 
Milli, tarixi, poetik düşüncəmizin formalaşmasında folk-
lorun rolu əvəzedilməzdir. Bu baxımdan Azəbaycan şifahi xalq 
ədəbiyyatı incilərindən olan dastanlar millətimizin tarixini, 
məişətini, əxlaqını, yaşayış tərzini öyrənən və öyrədən ən ciddi 
məxəzlər kimi böyük əhəmiyyət kəsb edir. Dastanlar da digər 
folklor nümunələri kimi ilkin mərhələdə bir adamın, fərdin 
yaradıcılıq məhsulu olsa da, günümüzə kollektiv baxışların 
məcmusu kimi gəlib çıxmışdır. Yəni dastan ozanlar tərəfindən 
yerinə, şəraitinə görə müxtəlif deformasiyalara uğrayaraq söy-
lənilmişdir ki, bu da çoxlu variantların yaranması ilə nəticələn-
mişdir. Bu səbəbdən elə dastanların öyrənilməsində də alimlər 
fərdi istiqamətdə yanaşmalar etmiş, hər kəs dastanın ana xətti 
ilə bərabər orada əks olunan zaman, məkan anlayışlarına, baş 
verən hadisələrə dair öz fikirlərini sərgiləmişlər. 
Azərbaycan folklorunun öyrənilməsində daha geniş mə-
nada ən çox tədqiqata cəlb edilən “Kitabi-Dədə Qorqud” eposu 
və “Koroğlu” dastanıdır. Hər iki dastanın aşıladığı ideyalar, 
əxlaqi keyfiyyətlər, tarixilik, oğuz türklərinin mənəvi dünyası 
və düşüncə tərzi, yaşam amalı o qədər zəngindir ki, onların 
öyrənilməsi ilə təkcə yerli tədqiqatçılar deyil, dünyanın müx-
təlif ölkələrindən olan araşdırmaçılar da məşğul olmuşdur. 
Bu tədqiqatların içərisində ədəbiyyatşünas alim, profes-
sor Kamran Əliyevin son vaxtlarda yazdığı “Eposun” poe-
tikası: “Dədə Qorqud” və “Koroğlu” (Bakı, Elm və təhsil, 
2011) kitabı da özünəməxsus yer tutur. Adında da göründüyü 
kimi kitabda iki böyük dastan: “Kitabi-Dədə Qorqud” və 
“Koroğlu” haqqında müəllifin orijinal fikirləri verilmiş, araş-
Eposşünaslıq: problemlər, mülahizələr_________________  
 
 100 
dırmalar aparılmışdır. 
Kitabı vərəqləyirəm, hər cümlə, hər fikir məni öz ağu-
şuna alıb uzaqlara aparır. Hətta elə məqamlar olur ki, sanki 
bir filmə baxır kimi oluram. Təbii ki, bəlkə mənim kimi 
çoxları bu halı keçirir, lakin bu halın özünün nə olduğunu 
insan bəzən dərk etməkdə aciz qalır. 
Özünü Azərbaycan xalqının, türk millətinin bir üzvü 
hesab edən hər kəs üçün tarixi və mifoloji dünyamızın baş 
qəhrəmanları olan Dədə Qorqud və Koroğlu adları əvəzsiz bir 
Allah töhfəsi kimi qəbul edilməkdədir. Dədə Qorqud nə qədər 
mənəvi dünyamıza zənginlik, əzəmət, şərəf hissi gətirirsə, 
Koroğlu da xalqımızın mübarizlik simvolu, qəhrəmanlıq 
nümunəsi kimi unudulmazdır. 
Bu gün Dədə Qorqud və Koroğlu haqqında yazanlar 
çoxdur, hətta dissertasiya yazıb müdafiə edib, alim adı alanlar 
da var. Amma çox təəssüf ki, hər zaman Dədə Qorqudun, 
yaxud Koroğlunun qiyməti düzgün verilmir, yaxud da oxucu 
üçün qaranlıq qalan məqamlara işıq tutulmur. Müasirlərindən 
fərqli olaraq Kamran Əliyev hər iki eposda elə incəliklərə 
toxunur ki, aşikar olduğu halda bu məqamların indiyədək 
açılmadığına məətəl qalırsan. 
Kitabda verilən bütün məqalələri təhlil etmək fikrindən 
uzağam, belə bir araşdırma aparmağa məncə lüzum da yox-
dur. Sadəcə olaraq kitabda vurğulanan dörd məqama oxucu-
ların diqqətini cəlb etmək istəyirəm ki, mənə görə bunlar vaz 
keçilməzdir və professor Kamran Əliyevin gəldiyi çox düz-
gün və mühüm nəticələrdən hesab edilməlidir. 
Kitabın ilk məqaləsinin “Dədə Qorqud”, “Etnopoetika 
məsələləri” fonunda gəldiyi qənaətlərdən biri haqqında müəl-
lif yazır: “Tam qətiyyətlə bildirmək olar ki, türk etnosu öz 
həyat tərzi, qəhrəmanlığı, fəaliyyət dairəsi və hətta o dünyası 
üçün ata borclu olduğu kimi, poetik təfəkkürünün formalaş-
_________________ Eposşünaslıq: problemlər, mülahizələr 
 
 101 
ması üçün də məhz ata borcludur”. 
Türkün ata münasibətində həm də bir sevgi dayanırdı. 
Təsadüfi deyildir ki, “At igidin qardaşıdır” deyimində bu fikir 
babalarımız tərəfindən yüksək səviyyədə dəyərləndirilmişdir. 
Türkün getdiyi hər yerdə at vardı. Türkü atsız təsəvvür etmək 
mümkün deyildi. Əslində ata verilən ən ali qiyməti elə “Ko-
roğlu” dastanında görə bilirik. Koroğlu Qıratın tərifini deyən-
də məlum olur ki, onun qəhrəmanlığının böyük bir hissəsi 
məhz Qıratın adı ilə bağlıdır. Türkün qazandığı bütün uğur-
larda atın əvəzedilməz yerinin olduğunu isbata ehtiyacı olma-
dığı kimi, professor Kamran Əliyevin türkün poetik dünya-
sının yaranmasında atın rolu haqqında gəldiyi fikir də həm 
orijinaldır, həm də tamamilə həqiqətə uyğundur.  
Belə ki, ömrü-günü at belində keçən türkün qulaqları 
hər zaman atın yorğa yerişindən və ya dörd nala çapmasından 
doğan səslərin ahəngdarlığını duymaq və buna uyğunlaşmaq 
məcburiyyətində qalmışdır. Necə ki, ərəblər böyük səhralarda 
dəvənin ləngərli yerişini duyaraq əruz vəznini yaratmışlar, elə 
də türkün poetik dünyasının hecalanması və hətta sərbəstliyi 
də atın yerişi ilə həmahəng olmuşdur. 
Professor K.Əliyevin tamamilə yeni aspektdə yanaşdığı, 
bu tipli fikirləri ilə oxucunun marağına təsir edən məqalələrin-
dən biri də Təpəgöz ilə bağlıdır. Belə ki, müəllif “Çoban oğlu 
Təpəgöz” məqaləsində eposdakı Təpəgöz obrazına xüsusi bir 
diqqətlə yanaşır. Təpəgözün bütün fəaliyyəti müəllif tərəfindən 
təhlil edilir. Təpəgözün Oğuz elinə gətirdiyi bədbəxtliklərin kö-
kü araşdırılır. Məlum olduğu kimi Təpəgöz dastanda adamyeyən 
bir vəhşi kimi təsvir edilmiş, oğuzun düşmənləri olan kafirlərdən 
də güclüdür. Təpəgöz Oğuz elinə düşmən kəsilmişdir, bu yur-
dun igidlərini bir-bir məhv edərək sonuna çıxmaqdadır. Maraq-
lıdır ki, Təpəgözün yenilməz gücü haradan qaynaqlanır? Mə-
lumdur ki, Təpəgöz Oğuz igidlərindən Aruzun çobanlarından bi-
Eposşünaslıq: problemlər, mülahizələr_________________  
 
 102 
rinin yaylaqda rast gəldiyi pəri qızlardan birinə təcavüzü nəticə-
sində doğulmuşdur. Onun gücünün kökündə təbii ki, Oğuz soya-
dından olduğu əsas kimi qəbul edilir. Təpəgöz yarımmifik qəh-
rəmandır, reallığı atası çobanla əlaqədardır. Müəllif göstərir ki, 
Təpəgözün eposun poetikasında tutduğu yer və mövqe nə qədər 
möhkəmdirsə, daşıdığı funksiya da bir o qədər çoxşaxəlidir. 
Təpəgöz həm öz düşmənçiliyi, həm də Basata məğlubiyyəti ilə 
Oğuz elinin gücünü əks etdirir. Çünki Təpəgözün simasında ən 
böyük düşmən, Basatın simasında isə Təpəgözü məğlub edən ən 
qüdrətli qəhrəman Oğuz elindən olandır. Belə olan təqdirdə 
Oğuzun öz-özünə düşmən yaratması faktı düşündürücüdür. 
Müəllif yazır: “Dədə Qorqud” eposunda Oğuz təfəkkürü 
Oğuzdan başqasını qəbul etmir”. Çox düzgün olaraq müəllifin 
gəldiyi qənaət ibrətamizdir. Oğuzun içindən çıxmayan bir qəh-
rəman Oğuza qalib gələ bilməz. Yenə də maraqlı bir sual or-
taya çıxır. Nə üçün Oğuzun içindən çıxan Təpəgöz Oğuzun 
düşməninə çevrilir? Oğuzdan aldığı güc Oğuza qarşı çevrilir? 
Müəllifin qənaətinə görə Oğuzun içindən çıxan Təpəgözün 
düşmənə çevrilməsində əsas amil, təbii ki, onun qanının qarışıq 
olmasından doğurdu. Tarixən Oğuz igidlərinin yadelli qız-
lardan dünyaya gətirdikləri övladları azacıq narazılıq yaranan 
kimi Oğuzların iç düşməninə çevrilib xəyanətə yuvarlanmışlar. 
Bu xəyanətlər nəticəsində Oğuz elləri parçalanmış, dağılmış, 
ayrı-ayrı tayfalar arasında qan düşmənçiliyi yaranmışdır. Epos-
da təlqin olunan fikir qan məsələsidir ki, professor K.Əliyevin 
qənaətinə görə Oğuzlar qanın qarışdırılmasının əleyhinədir, qa-
rışıq qanın fəlakətlərə yol açdığı müşahidə edilir. 
Müəllifin qənaətinə görə bir də bu fəlakətlərin yaran-
masında başlıca səbəb xəyanətdir. “Dirsə xan oğlu Buğac xan 
boyu”nda biz bunun şahidləri oluruq. Paxıllıq hissindən alov-
lanan xəyanət Oğuz igidlərinin bir qisminin düşmən qucağına 
atılması ilə nəticələnir. Əsərdə doğuluş və ölüm məsələləri də 
_________________ Eposşünaslıq: problemlər, mülahizələr 
 
 103 
müəllif tərəfindən rəmzləşdirilmişdir. Müəllif yazır: “Buğacla 
bağlı doğuluş aktı üç dəfə təkrar olunur – anadan doğulmaq, 
ad almaq, ölümdən xilas olmaq”. Yaxud “Dirsə xan da iki 
dəfə (oğlu olanda – Dirsə xanın adamlarına qarışır və tutulub 
oğlu tərəfindən xilas ediləndə), xan qızı da iki dəfə (oğlu 
olanda və südü ilə oğlunu xilas edəndə) doğulur”.  
Bu doğuluşlar simvolik olaraq əslində yenilənmə anla-
mında qavranılır. Oğuzların yenidən doğuluşa məhz bu top-
lunun, bu tayfaların içinə düşmüş pislikləri təmizləməsi ilə 
mənalandırırlır. Min illər bundan öncə baş verən olayların bu 
günümüzlə səsləşməsi isə eposun müasirliyini, bütün zaman-
larda – oğuzların yol yoldaşı ola biləcəyinin göstəricisidir. 
Professor K.Əliyevin bu əsərində “Kitabi-Dədə Qorqud” 
eposu ilə bağlı oxucuya çatdırmaq istədiyi yeniliklər çoxdur və 
bunlar haqqında xeyli danışmaq olar. Lakin bir neçə məqam da 
“Koroğlu” dastanı ilə əlaqədar olaraq oxucuların nəzərinə çatdır-
mağı vacib bilirəm. Kitabda Koroğlu ilə bağlı bir neçə maraqlı 
nüanslara toxunulmuşdur. Koroğlu igiddir, qəhrəmandır, yenil-
məzdir, güclüdür, dəlidir və ətrafında 7777 dəli vardır. Əsərin 
əsas məziyyəti də “dəli” anlayışının izahı ilə bağlıdır. Koroğlu 
saz meydanında sənətkar bir aşıq kimi, güləş, vuruş meydanında 
bir ər kimi döyüşür. Bu gücdə, qüvvədə igidlər isə çoxdur. Bu 
igidlərin də əksəriyyəti özünü dəli adlandırır. Koroğlunu fərq-
ləndirən cəhət onun dəli bir nərə çəkmək qabiliyyətinə malik ol-
masıdır ki, əksər döyüşlərində Koroğlu bu dəli nərənin hesabına 
qalib gəlir. Nərə nədir?- Nərə səsdir. Səs yaradılışın əsasını təş-
kil edir. Məhz “Ol” kəlməsi ilə Allah-taalanın dünyanı yaratması 
haqqında söylənənlər səsin qüdrətinin göstəricisidir. Səsin 
tonunun yüksəkliyi və əzəməti qalibiyyət nişanıdır. Bu gün də 
dilimizdə işlənən “səsini çıxartmaq”, “səsə salmaq”, “səs qazan-
maq”, “səsini dünyaya çatdırmaq” kimi ifadələr bir yüksəlişin, 
təntənənin, böyük anlamda azadlığın səsidir. Bu səsi qazanmaq, 
Eposşünaslıq: problemlər, mülahizələr_________________  
 
 104 
ondan istifadə edə bilmək bacarığı isə hər kəsə nəsib olan xoş-
bəxtlik deyildir. Bu gün də beynəlxalq aləmdə səs qazanmaq, 
səsinə səs ala bilmək çox vacib məsələlərdən biridir. Gənc Azər-
baycan dövlətinin beynəlxalq miqyasda dəstəklənməsi baxımın-
dan səs toplamaq, səs qazanmaq uğrunda aparılan mübarizə 
ümumxalq məsələsinə çevrilmişdir. Əgər Koroğlu zamanında 
bunu çəkdiyi dəli nərəsi ilə həyata keçirməyi bacarırdısa, bu gün 
həmin səs nərəsiz, qalmaqalsız diplomatik üsullar ilə həyata ke-
çirilməlidir. Göründüyü kimi, zamanına görə səsin ucaldılma-
sının mahiyyətində də funksional dəyişikliklər baş verməkdədir. 
Yəni “dəli nərə” ağıllı siyasət ilə əvəzlənməlidir. Gələcək 
qələbələrin açarı yalnız bu doğru, düzgün siyasətin nəticəsində 
əldə edilə bilər. Professorun qənaətinə görə “Koroğlu”da həm də 
“dəli könül” məsələsi vardır ki, bu mətləbi də anlatmadan üstün-
dən keçmək mümkün deyildir. Əslində Koroğlunun sevgisində 
bu könül dəliliyi surətin əsər boyunca, hər bir insanın isə bir 
ömür boyunca yol yoldaşıdır. Atalardan qalma bir məsəl də var: 
“Gözüm gördü, könlüm sevdi neyləyim?” və ya “Könül sevən 
göyçək olar”. Deməli, könül məsələsi xalq təfəkküründə çox-
çox qədimlərdən formalaşmış, “Koroğlu”da da işlədilmiş bir 
anlayışdır. Bu anlayış, bu ifadə aşıq ədəbiyyatında da tez-tez 
rastlaşdığımız, dəruni hisslərin ifadəsində istifadə edilən bir ka-
teqoriyaya məxsus olub, o yaşantıların zamanında hiss edilir. 
Dəli könül nə divanə gəzirsən? 
Bivəfa dilbərdən sənə yar olmaz. 
Düz olmaz ilqarı, əhdi-peymanı, 
Müxənnətdə namus, qeyrət, ar olmaz. 
Məqsədimiz şeiri təhlil etməkdən ibarət deyildir. Sadəcə 
olaraq nümunə verməklə “dəli könül” məsələsinin işıqlandırıl-
masında beytin yardımından istifadədir. Yəni “dəli könül” bir 
divanəliyin yaranmasının görüntüsünü yaratmasına baxmayaraq, 
əslində tər-təmiz olub, pak bir idealdır. Koroğlu da ideal bir kö-
_________________ Eposşünaslıq: problemlər, mülahizələr 
 
 105 
nülə sahibdir. Könül almaq, könül sevəni sevə bilmək bacarığı 
isə hər bir insanın özünün həyatda qazandığı əxlaqi keyfiyyətidir. 
Kamran Əliyev yaşının kamilləşmiş dövründə bir könül 
sevgisi olaraq “Eposun poetikası: “Dədə Qorqud” və “Koroğ-
lu” kitabını yazdı. Könül sevgisi ilə yazılmış bu kitab könülləri 
oxşadı, qəlbimizi sevindirdi, ruhumuza xoş duyğular gətirdi. 
Kitabı qatlayıram, ancaq uzun zaman onun təsirindən ayrıla 
bilmirəm. Fikirləşirəm: Professor K.Əliyevin gələn il 60 yaşı 
tamam olacaq. Ömrünün kamil yaşında K.Əliyev bizə nələri 
anlatdı: At türkün həyatında uzun zaman önəmli rol oynadı, 
türkün poetik düşüncəsi atın ayaqlarının səsini heç vaxt unut-
mayacaq, ancaq müasir dövrümüzdə texnikanın yüksək inkişafı 
bir minik vasitəsi kimi atın meydanını daraltdı. At daha çox 
xatirələrdə qaldı. Ancaq Oğuzun qanı məsələsi bir genetik mə-
sələ olaraq əbədi davam edəcəkdir. Nə vaxt qan qarışacaqsa, 
türkün başından bəlalar da əskik olmayacaqdır. Ona görə də 
təmiz qan, saf qan oğuz türklərinin amalına çevrilməlidir. At öz 
funksiyasını müasir dövrdə itirdiyi kimi “dəli nərə” də öz 
əhəmiyyətini itirmiş olur. Müasir silahlar artıq “dəli nərə” ilə 
hesablaşmır, igidlik elektron düymələrin əsirinə çevrilibdir. 
“Dəli könül” isə kimsənin əsiri ola bilməz. Sevgi könül mə-
sələsidir. Dünən də olub, bu gün də var, sabah da olacaqdır.  
Bütün bu gözəlliklərdən çox şirin-şirin söhbət açan pro-
fessor Kamran Əliyev 10-dan artıq kitabın, 200-dən çox elmi-
publisist məqalənin müəllifidir. Bu əsərlər birmənalı, dəyərli 
ömür yaşantısıdır. On illər də bundan sonra gənc nəslin əlin-
dən tutub ədəbiyyat aləminə gəlişinə kömək edəcək, mənəvi 
dünyamızın dərkində yol ötürücüsü rolunu oynayacaqdır. 
Ömrün bu çağında, Göy çadırın altında, Araz sahilində do-
ğulmuş, 60 yaşın astanasında olan dostumuzu təbrik edir, ona 
uzun ömür, can sağlığı arzulayırıq. İnanırıq ki, Kamran Əli-
yev yeni-yeni əsərləri ilə bizi sevindirəcəkdir. 
Eposşünaslıq: problemlər, mülahizələr_________________  
 
 106 
Qalib SAYILOV 
filologiya üzrə fəlsəfə doktoru 
 
ALİMİN YENİ KİTABI 
 
Bu yaxınlarda filologiya elmləri doktoru, professor 
Kamran Əliyevin “Eposun poetikası: “Dədə Qorqud” və “Ko-
roğlu” adlı kitabı (Bakı, “Elm və Təhsil”, 2011, 164 səh.) ilə 
tanış olduq. Kitabda Azərbaycan ədəbiyyatında, eləcə də mə-
dəniyyət tarixində mühüm yer tutan “Kitabi-Dədə Qorqud” və 
“Koroğlu” eposlarının poetikasından bəhs olunur. Hər iki 
eposun geniş tədqiqatlara cəlb edildiyi, müxtəlif aspektlərdən 
izah edildiyi belə bir vaxtda bu mövzu öz aktuallığı, yeniliyi 
ilə diqqəti cəlb edir. Poetika hər iki eposda özünəməxsus for-
maya, quruluşa malikdir. Eposların poetikasının rəngarəng 
şeir şəkillərindən ibarət olan nəzm hissəsinin orada təsvir 
edilən hadisələrlə üzvi surətdə bağlı olması, mənaları tamam-
laması bu dastanların ən çox maraq doğuran cəhətləri kimi 
araşdırılmış, onlar arasındakı bağlılıq izah edilmişdir.  
Kitabda ilk növbədə dünya elmi fikrində yeni olan, ət-
raflı tədqiq olunmayan “etnopoetika” anlayışına aydınlıq gə-
tirilmiş, onun bədii düşüncə ilə etnosun təbiəti arasındakı 
əlaqə və təması öyrənən, bu əlaqə və təmasın xüsusiyyət və 
əlamətlərini meydana çıxaran bir elm sahəsi olduğunu gös-
tərmişdir. Tədqiqatçı etnopoetika məsələsini, onun imkanla-
rını, öyrənilməsini, məna və məzmununu geniş şəkildə izah 
etmiş, eləcə də mühüm yeniliklərin ədəbiyyata, poetikaya, 
xalqın mədəniyyətinə təsirini nümunələrlə və obrazlılığı bir-
başa etnopoetikanın aparıcı sütunu hesab etsə də, onun inkişaf 
meyillərinin şeirin kifayət qədər formalaşmasından sonrakı 
mərhələyə aid olduğunu qeyd edən müəllifin etnopoetik ba-
xımdan bayatının çarpaz qafiyəsini (a b a b) atın yerişi ilə 
_________________ Eposşünaslıq: problemlər, mülahizələr 
 
 107 
müqayisə etməsi yeni tapıntı və maraqlı müqayisədir. “Atın 
başqa bir yerişi yortmaqdır. Maraqlıdır ki, bu sözün özü də 
“Dədə Qorqud” eposunun mətnində işlənmişdir. Həmin yeriş-
də qabaq sol ayaqla arxa sağ ayaq və qabaq sağ ayaqla arxa 
sol ayaq birgə atılır. Türk şeirindəki çarpaz qafiyə sistemi bu 
ahənglə tam üst-üstə düşür.  
Atın sağ ayağından hörüklənməsi və yaxud atı kəsərkən 
üç ayağının bağlanması və qabaq sağ ayağının açıq buraxıl-
ması tam şəkildə bayatı təsəvvürünü yaradır” (səh.16).  
Müəllif “Kitabi-Dədə Qorqud” eposunun müqəddimə-
sində mövcud olan qafiyəli nəsr nümunələrini bayatı janrına 
aid dördlük şeir şəkilləri olduğu qənaətinə gəlir. Bayatılarda 
isə ifadə olunan məna, məzmun dörd misra daxilində özünü 
göstərərək misradaxili məzmun əlaqələrini qoruyur, müəllifin 
özünün də qeyd etdiyi kimi, burada 1-2-ci misralar formal 
xarakter daşıyır və sonrakı iki misradakı fikir üçün bir növ zə-
min hazırlayır. Eposda mövcud olan qafiyəli nəsr nümunə-
lərini isə belə dörd misra daxilində məna, məzmun ifadə edən 
şeir şəkilləri hesab etməklə bayatının əski formasını göstər-
mişdir. Eləcə də müəllifin bayatı kimi göstərdiyi “Qazan xa-
nın evinin yağmalanması” boyunda verilən bu nümunəni 
birbaşa o dövrün bayatısı hesab etmək doğrudur. 
Qoy ətimdən çəksünlər, 
Qara qaurma etsünlər, 
Qırq bəg qızının 
Öginə ilətsünlər (səh.12) 
Burada dörd misra məlumat xarakteri daşıyır, bu misra-
lardan sonra gələn misralar da həmin məzmun ətrafında da-
vam etdirilir, yəni verilən bu dörd misra ilə fikri başa çatdırır. 
Və yaxud aşağıdakı nümunəyə diqqət yetirək: 
Sağda oturan sağ bəglər, 
Solda oturan sol bəglər, 
Eposşünaslıq: problemlər, mülahizələr_________________  
 
 108 
Eşikdəki inaqlar, 
Dibdə oturan xas bəglər. 
Bu nümunədə də forma cəhətdən bayatının ilkin for-
masına rast gəlinir. Məzmun baxımından da bayatıya məxsus 
keyfiyyətləri burada da görürük, dörd misra məclisdə əyləşən 
bəylər haqqında məlumat vermək xarakteri daşıyır. 
Müəyyən bir şeir şəklini yalnızca formasına görə müəy-
yənləşdirmək yox, həmin nəzm hissənin mənasının da nəzərə 
alınması vacib amillərdən biridir. Burada məna, məzmun və 
forma vəhdətdə götürülmüşdür.  
Kitabda qoşa misranın sonradan dördlüyə çevrilməsi 
prosesi nümunələrlə ətraflı izah olunmuşdur. Müəllif haqlı 
olaraq göstərir ki, türk poetik fikrinin inkişaf tarixində bir 
misra digər bir misranı axtarıb tapmaqla qoşa misralı ilkin 
şeiri yaradırsa, qoşa misra da öz tayını tapıb dördlük forma-
sını meydana çıxarır.  
“Kitabi-Dədə Qorqud” eposunun poetik sistemi obraz-
ların dilindən deyilən nümunələrlə ətraflı şəkildə izah olun-
muşdur, həmçinin nümunələrlə dövrün etnik xüsusiyyətləri də 
izah olunmuşdur.  
Janrların bir-birindən törəmə olduğunu deyən müəllif, 
onların ardıcıllığını verərkən bu düzümə xüsusi diqqət yetir-
mişdir. Sayaçı sözlərinin, holavarların tuyuqdan öncə meyda-
na çıxması nəzərə alınmışdır. 
“Kitabi-Dədə Qorqud” eposundan sonra Azərbaycan 
eposşünaslığında xüsusi yer tutan, “Dədə Qorqud” ənənəsini 
yeni formada yeni dövrdə davam etdirən, ənənəvi eposşünas-
lıq üçün səciyyəvi xüsusiyyətləri özündə qoruyan “Koroğlu” 
dastanının da poetik strukturu kitabda işıqlandırılmışdır. Das-
tanın müxtəlif qollarından gətirilən poetik nümunələrlə ob-
razlar xarakteri, səciyyəvi xüsusiyyətləri, dövr, dəlilərin psi-
xologiyası və başqa keyfiyyətlər qarşılıqlı izah olunmuşdur.  
_________________ Eposşünaslıq: problemlər, mülahizələr 
 
 109 
Kitabda diqqət çəkən bir məsələ Koroğlunun poetik 
tərənnümlərdə gərçəkləşən epik obrazı ilə bağlıdır. Məlumdur 
ki, dastanda “dəli” igidlik, qoçaqlıq, mərdlik və bu kimi digər 
mənaları ifadə edir. Müəllif Koroğlu adında istifadə edilən 
“dəli” ifadəsinin işlənmə yerini müxtəlif nümunələrlə izah 
etmişdir. Müəllif “Dəmirçioğlunun Çənlibelə gəlməyi” qolun-
da Koroğlunun hərəkətlərini – onun özünü Dəmirçioğluna 
tanıtdırmamasını, qəsdən atını Dəmirçioğluna verməsini “ax-
maqlıq”, Koroğlunun siyasəti kimi verirsə, digər bir qolda – 
“Eyvazın Çənlibelə gəlməyi”ndə Koroğlunun Alı kişi ilə söh-
bətini, yəni onun bir qoyunu on tümənə almağını isə Koroğ-
lunun dəliliyi – axmaqlığı olduğunu Alının “bu lap göydən-
düşmə oldu” ifadəsi ilə izah edir (113). Əslində Koroğlu 
dastanda bir döyüşçü kimi hiyləgər, müxtəlif taktikalardan 
istifadə edən siyasətcil obraz olduğu kimi, həm də öz işini 
yoluna qoymaq üçün tədbirlidir. Bu epizod da zənnimizcə, 
onun uzaqgörənliyidir. Eyvazı aparmaq üçün yaranacaq hər 
hansı maneəni aradan qaldırmaq taktikası, yoxsul kəndli 
camaata qarşı diqqətidir, çünki o, dastanda onun dəlilərinə 
rəğbət bəsləyən, ürəyi yanan sadə insanları çox səxavətlə 
mükafatlandırırdı. 
Müəllif ayrı-ayrı ciddi problemlərin təhlilində, şərhində 
öz fikrini əsaslandırmaq üçün dastanların müxtəlif hissələrin-
dən gətirilən nümunələrlə ətraflı məlumat vermiş, hətta bu 
sahədə araşdırma aparmış tədqiqatçıların mübahisəli fikirlə-
rinə, bəzi faktlara öz qəti fikrini bildirmişdir. İki böyük epo-
sun bəzi xüsusiyyətlərinin müəyyənləşdirilməsində, onun 
poetik sisteminin təhlilini vermək baxımından bu kitab alimin 
böyük uğurudur.  
 
 
 
Eposşünaslıq: problemlər, mülahizələr_________________  
 
 110 
Elçin ABBASOV 
 filologiya üzrə fəlsəfə doktoru 
 
“DƏDƏ QORQUD”DAN “KOROĞLU”YA 
QƏHRƏMANLIQ: 
GÜCÜN TƏSVİRİ VƏ YA TƏSVİRİN GÜCÜ 
 
(Epos poetikasının problemləri  
prof. K.Əliyevin tədqiqatında) 
 
Epos təkcə folklorun müxtəlif problemlərinin tədqiqi 
üçün zəngin materiala malik xalq ədəbi-bədii yaradıcılıq hadi-
səsi deyil, eyni zamanda, etnosun mentaliteti, dini əqidəsi, 
fəlsəfəsi, tarixi, sosial və məişət həyatı, müxtəlif mədəni tə-
sisatları və s. haqqında geniş tutumlu informasiya mənbəyidir.  
Eposşünaslıq folklorşünaslığın ən çox diqqət yetirdiyi 
mövzulardan olsa da, bu zənginlik hər zaman sözügedən isti-
qamətdə yeni söz deməyə və yeni elmi baxış ifadə etməyə 
imkan verir. Eposun xalqın epik tarixi kimi əlahiddə folklor 
statusu da bu mövzuda tədqiqatlara xüsusi maraq cəlb edir və 
epos poetikasını həmişə elmi maraq müstəvisində saxlaya 
bilir.    
Bu baxımdan, Azərbaycan Milli Elmlər Akademiyasının 
“Folklor və yazılı ədəbiyyat” şöbəsinin müdiri, elmlər dokto-
ru, professor Kamran Əliyevin yenicə çapdan çıxmış “Eposun 
poetikası: “Dədə Qorqud və “Koroğlu” monoqrafiyası təkcə 
xalqımızın ən möhtəşəm ədəbi-folklor abidələrinə həsr olun-
muş yeni tədqiqat əsəri kimi deyil, həm də milli eposşünas-
lıqda yeni söz, yeni fikir kimi diqqət çəkir. 
K.Əliyevin araşdırmalarının ana xəttini Azərbaycan 
xalq qəhrəmanlıq dastanlarında epik təsvirin özünəməxsuslu-
ğunun “etnosun təbiəti” ilə əlaqədə tədqiqi təşkil edir. “Epik 
_________________ Eposşünaslıq: problemlər, mülahizələr 
 
 111 
yaradıcılığın, ələlxüsus epik şeirin ahəngi, axıcılığı onu yara-
dan xalqın, etnosun daim təmas etdiyi, əlaqədə olduğu ətraf 
aləmin “ritminə” uyğundur” – deyən alim, bu mövzuya öz 
baxış bucağını hələ tədqiqatının əvvəlində bəyan etmişdir.  
K.Əliyevin baxışlarındakı yeniliklərdən biri də budur ki, 
o, eposun poetikasını təkcə hərbi-qəhrəmanlıq çərçivəsində 
araşdırmayıb, həm də məsələlərə xalqın “dinc” sosial həyatı 
müstəvisində yanaşa bilib. 
Lakin, ümumilikdə K.Əliyevin tədqiqatlarında əsas 
planda qəhrəman və qəhrəmanlıq mövzusu dayanır. Ona görə 
eposda qəhrəmanla antiqəhrəman təkcə hərəkətləri, funk-
siyaları ilə fərqlənmirlər, bu fərqi, onlar hələ fəaliyyətə başla-
mazdan əvvəlki təqdimat-təsvirdə görmək olur. Yəni təsvirin 
gücü də antiqəhrəmanla qəhrəmanı seçməyə xidmət edir.  
K.Əliyev “Kitabi-Dədə Qorqud”la əlaqəli tədqiqatında 
fərqli tarixi zamanda və fərqli mədəni mühitdə meydana çıxan 
obraz, süjet və motivlərin “Kitabi-Dədə Qorqud”da çox “ra-
hatlıqla” vahid zaman (Oğuz zamanı) və məkan (Oğuz eli) 
çərçivəsinə daxil olduğunu və Oğuz cəmiyyətində həyatın hər 
yönünü əhatə edə bildiyini xüsusi olaraq diqqətə alır. Alimə 
görə “Dədə Qorqud” eposunda boyların ardıcıllığında həm də 
zəif sezilən bir xronologiya gizlənir. Konkret Aruz Qoca-
Qazan xan münasibətləri müstəvisində ziddiyyətin dinamika-
sını müəllif bu şəkildə izləyir: “Aruz Qoca boylarda birinci 
dəfə görünür və döyüşdə iştirak edir, ikinci dəfə görünür, 
lakin döyüşdə iştirakı əvvəlki səviyyədə deyil, üçüncü dəfə 
isə nə görünür, nə də döyüşdə iştirak edir. Bizcə, bunlar Qa-
zan xanla Aruz arasındakı münasibətlərin tənzimlənmə mexa-
nizminə aid son dərəcə dəqiq bir riyazi silsilənin həlledici 
hədləri və həlqələridir. Aruz Qoca və Qazan xana aid bu xro-
nologiya hər iki obraz arasında olan tarixi ziddiyyət məsə-
ləsinə tam aydınlıq gətirmiş olur. Beləliklə, təsdiq edilir ki, 
Eposşünaslıq: problemlər, mülahizələr_________________  
 
 112 
Aruz Qoca ilə Qazan xan arasındakı ziddiyyət ikinci boydan 
başlayaraq addım-addım davam etmiş, XII boyda isə özünün 
ən yüksək səviyyəsinə – zirvə məqamına çatmışdır” (K.Əli-
yev, 2011, s.45). 
K.Əliyev obrazların semantikasına xüsusi diqqət yetirir 
və göstərir ki, eposda Bayandır xanın, Dədə Qorqudun, Salur 
Qazanın, Alp Aruzun, Dirsə xanın, gənclərdən Buğacın, Uru-
zun hərəkətlərindəki ciddiyyətlə, dəlilərin – Dəli Qarcarın, 
Dəli Domrulun, Əgrəyin, Dəli Ozanın (don dəyişmiş Bey-
rəyin) və b. hərəkətlərində kəskin fərq vardır. Lakin bu fərq – 
“dəlilik” həmin obrazları, eləcə də bu obrazlarla bağlı süjet və 
ya boyları “Dədə Qorqud” kompleksindən ayıran yox, əksinə 
onu sözügedən epos silsiləsinə güclü şəkildə bağlayan ele-
mentdir. Müəllifə görə, bu personajlar eposda xüsusi obrazlar 
sistemi əmələ gətirir və ideya daşıyıcısına çevrilə bilirlər.  
“Kitabi-Dədə Qorqud”da bəylər və dəlilər kateqoriya-
larına girməyən “Oğuzdan qopan” daha bir obraz var ki, fiziki 
gücü ilə əksər Oğuz qəhrəmanlarından irəlidə durur. Onun 
hərəkətləri dəlilərin hərəkəti kimi “anormal” olsa da, onlardan 
fərqli olaraq, mənəvi motivasiyadan uzaqdır. Bu, Təpəgöz 
obrazıdır. Dünya folklorşünaslığında sikloplar, divlər və digər 
azmanlar axmaq güclüyə ən bariz nümunə sayılır. Amma 
“Kitabi-Dədə Qorqud”dakı siklop – Təpəgöz heç də axmaq 
deyildir. Hətta bəzən hiylə də işlətməyə qadirdir. Buna səbəb 
onun yarıinsan olmasıdır. K.Əliyev bu mövzudan bəhs edər-
kən maraqlı bir nüansa diqqət çəkir və göstərir ki, Təpəgöz 
yarıinsan-yarımifik məxluq olduğu üçün, ona qalib gələ 
biləcək igid də yarımifik mənşəyə malik olmalı idi. Dastanda 
belə igid Basatdır, çünki onu “Qağan” aslan bəsləmişdir. Belə 
desək, Təpəgöz insan tərəfindən bəslənib-böyüdülmüş mifik 
varlıq, Basat isə mifik varlıq tərəfindən bəslənib böyüdülmüş 
insandır. 
_________________ Eposşünaslıq: problemlər, mülahizələr 
 
 113 
Beləliklə, eposun tarixi reallığa meyil etməsinə baxma-
yaraq, obrazların hərəkətlərinin səbəbinin açılmasında mifik 
qata enmək lazım gəlir. Hesab etmək olar ki, “Kitabi-Dədə 
Qorqud”da miflə qabarıq bağlı olan belə obrazlardan biri də 
haqqında ötəri bəhs olunan “Əjdahalar ağzından adam alan” 
Dəli Urandır. 
Tədqiqatını Koroğlu üzərində davam etdirən K.Əliyev 
bu obrazı özünəməxsus şəkildə təhlil edib. Ona görə obrazın 
semantikası mütləq zaman və məkan kateqoriyaları daxilində 
açıla bilər. Eposda ideya gerçəkliyə qarşı durduğundan gerçək 
zaman və məkandan ideal və ya qeyri-müəyyən zaman və 
məkana keçdikdə qəhrəmanın cizgiləri və bəzən xarakteri 
dəyişir.  
“Koroğlu” dastanında “Koroğlunun gücü, qüdrəti, 
imkanları və ya xarici görkəmi hiperbolizə olunarkən bə-
zən fantastik şəkil alır. Belə mübaliğələr rəcəzlərdə (hər-
bə-zorbalarda) yer almaqla düşmən ürəyinə qorxu salma-
ğa, qəhrəmanı fövqəladə güc və qüdrət sahibi kimi gös-
tərməyə xidmət edir” (E.Abbasov, 2008, s.74):  
Bir igid istərəm yayımı əyə,  
Qoç igidlər kəllə qalxana döyə.  
Çeynərəm poladı, püfkürrəm göyə,  
Gidi Reyhan, məgər dəli olmusan?  
 (Koroğlu, Paris nüsxəsi, 1997, s.43). 
Real məkanda Koroğlu ağlasığmaz və fantastik yox, da-
ha çox reallığa yaxın, mümkün həddə qüvvəyə, gücə malik-
dir. Onun insanların və dəlilərin köməyinə ehtiyacı var. Adə-
tən, paşa və xanların hakim olduğu şəhərlərdən kənarlaşdıqda 
Koroğlunun da qüvvəsi fantastik şəkil almağa başlayır. Çən-
libellə İstanbul, Çənlibellə Toqat, Çənlibellə Bağdad və s. 
məkan ziddiyyəti, bir növ gerçəklikdən kənardakılarla (“də-
lilər”) gerçəklikdə yaşayanların (“ağıllılar”) qarşıdurmasıdır. 
Eposşünaslıq: problemlər, mülahizələr_________________  
 
 114 
Qəhrəman istər-istəməz bu məkan dəyişməsində xarakter də-
yişikliyinə uğramalı olur. Bəzən bu dəlilik “dəli-dolu” məz-
munundan “axmaq” məzmununadək dəyişir. Çünki Koroğlu 
gerçək aləmin insanları arasında özünü gerçək “dəliliyə”, 
“axmaqlığa” vurur, yəni dəliliyin kütlə tərəfindən başa düşü-
lən və qəbul olunmuş əsas mənasında çıxış edir. Beləliklə, 
triksterliyin mifdən epik qəhrəmana transformasiyasında özü-
nü qoruyub saxlaya bilən elementlər sosial səbəblərlə izah 
qazana bilir.  
K.Əliyevə görə “dəlilik” eposda arxetipik ünsür olmaqla 
yanaşı, lirik-poetik məna kəsb edir və bu, “dəli”, “dəliqanlı”, 
“dəli nərə”, “dəlisovluq”, “dəli könül” kimi poetik qəliblərdə 
və epitetlərdə rəngarəng, fərqli duyğuların ifadəsinə çevrilə 
bilir. Müəllifə görə bu tipli ifadələr formullar şəklində tək-
rarlansalar da, onların məna çalarları kontekstə uyğun olaraq 
dəyişir, fizikidən mənəviyə, epiklikdən lirikliyə dövr edir və 
bu, türk dastan poetikasının özünəməxsusluğu kimi dəyərlən-
dirilə bilər.  
Çənlibelə – ideal aləmə daxil olmaq üçün insana “dəli 
nərə”, “dəli könül”, “dəli sevgi”, “dəli qan”, “dəli-doluluq” 
lazımdır. Hətta Çənlibeldəki heyvanlar və əşyalar belə bu 
dəlilik – koroğluluq kompleksinin daxilindədir: 
Mən sənə deyirəm, bəli, 
Mən Koroğluyam, Koroğlu. 
Atım dəli, özüm dəli, 
Mən Koroğluyam, Koroğlu. 
        (Koroğlu, Tiflis nüsxəsi, 2005, s.57)  
Qəhrəmanlıq və fiziki güc anlayışına xüsusi məna verən 
K.Əliyev yazır ki, “Qəhrəmanlıq dastanları yalnız xalqın tə-
fəkkür tərzinin, düşüncə sisteminin və yaradıcılıq imkanları-
nın inikası deyil, həmçinin bundan daha artıq dərəcədə xalqın, 
etnosun fiziki gücünün nümayişidir. Həyatda görə bilmədik-
_________________ Eposşünaslıq: problemlər, mülahizələr 
 
 115 
lərini, bəzən də görmək istədiklərini dastan, epos dili ilə nəql 
etmək keçmişi və gələcəyi bu gün ətrafında birləşdirmək 
deməkdir” (K.Əliyev, 2011, s.149). Deməli, xalq öz gücünün 
praktik və maksimum imkanlarını yaratdığı qəhrəmanlıq das-
tanında bəyan edir. Əslində Koroğlunun səfər etdiyi Bağdad, 
Toqat, Dərbənd, İstanbul, Urfa və s. şəhərlər bu eposu 
yaradan xalqın – oğuz türklərinin faktiki hakim olduqları ta-
rixi ərazilərdir. Burada gerçək coğrafiya mifoloji məkanı çox-
çox arxaya sıxışdırıb. 
“Koroğlu” dastanında yeganə xəyali və ideal məkan 
Çənlibeldir. Müəllifə görə ideal aləmlə – Çənlibellə, gerçək 
aləm – müxtəlif düşmən şəhərlərinin sərhədində dayanan mə-
kan “ara məkandır”. Ara məkan – dastanda əsasən, çöl, çə-
mənlik, düzü ehtiva edir ki, bu da türk epik məkan komplek-
sinin (dağ - düzən - dərə (su hövzəsi)) bir halqasıdır. Kon-
fliktlərin, qarşıdurmanın həll olunduğu “ara məkan” haqq-
ədalət məkanıdır. Bu məkanda baş verən çarpışmada, döyüşdə 
varlı və ya hökmran olan deyil, haqlı olan qalib gəlir. Bu mə-
kana “düz” deyilməsi, onun “düzlük”, “haqq-ədalət” mənasını 
da ehtiva etmiş olur.  
“Koroğlu” dastanında dəliliyin fiziki güclə bağlı mə-
qamları ilə yanaşı, sözsüz ki, mənəvi güc, ilahi qüvvə, ilahi 
vergi mahiyyəti də vardır. Bu baxımdan, dəliliyin seman-
tikasında türk şamanizmi və dastan yaradıcılığının sıx bağlı 
olduğu aşıq sənətinin ideya əsaslarını təşkil edən sufizmi 
xüsusi olaraq hesaba almalıyıq. 
K.Əliyev qorqudşünaslıqda və koroğluşünaslıqda üzə-
rində düşünülməsi gərəkən çox-çox yeni məsələni ortaya 
çıxarır. Bundan əlavə, onun “Eposun poetikası: “Kitabi-Dədə 
Qorqud” və “Koroğlu” monoqrafiyasında və eləcə də, bu 
mövzuda yazdığı məqalələrində dastan poetikasının çoxsaylı 
problemləri, vahid bir sistemə tabe şəkildə izlənilə bilir və 
Eposşünaslıq: problemlər, mülahizələr_________________  
 
 116 
bunlar Azərbaycan qəhrəmanlıq eposunda epik-poetik təsvirin 
imkanlarını və realla ideal arasında qəhrəman obrazının ciz-
gilərini tam bəlli edir. 
İşin elmi nəticəsi. Araşdırma göstərir ki, haqqında bəhs 
olunan əsərdə qəhrəman obrazlarının semantikasına xüsusi 
diqqət verilmişdir. Bu tədqiqatda obrazların görünüşünün, fi-
ziki gücünün və hərəkətlərinin təsvirindəki fərqlər xalq ədəbi-
bədii yaradıcılığının xarakterik üsulları kimi dəyərləndirilmiş-
dir.  
 
ƏDƏBİYYAT 
 
1. K.Əliyev. Eposun poetikası: “Dədə Qorqud” və “Ko-
roğlu”. Bakı, Elm və təhsil, 2011. 
2. E.Abbasov. Koroğlu: poetik sistemi və strukturu. Bakı, 
2008 
3. Kitabi-Dədəm Qorqud. Bakı, Yeni Nəşrlər Evi, 1999. 
4. Koroğlu. Paris nüsxəsi. Çapa hazırlayan: İ.Abbaslı. 
Bakı, Ozan, 1997. 
5. Koroğlu. Tiflis nüsxəsi. Çapa hazırlayan: E.Tofiqqızı. 
Bakı, Səda, 2005. 
 
 
 
 
 
 
 
 
 
 
 
_________________ Eposşünaslıq: problemlər, mülahizələr 
 
 117 
Şakir ALBALIYEV 
filologiya üzrə fəlsəfə doktoru 
 
ETNOPOETİKA ANLAYIŞINA ORİJİNAL BAXIŞ 
 
Filologiya elmləri doktoru, professor Kamran İmran 
oğlu Əliyevin AMEA Folklor İnstitutu Elmi Şurasının qərarı 
ilə və professor İsrafil Abbaslının elmi redaktorluğu ilə işıq 
üzü görən «Eposun poetikası: «Dədə Qorqud» və «Koroğlu» 
(Bakı, «Elm və təhsil», 2011) adlı kitabı analitik elmi təfək-
kürün bəhrəsi olaraq yazılmışdır. 
Kitabın «Dədə Qorqud» adlanan birinci bölməsində 
müəllifin yeddi fundamental elmi məqaləsi toplanıb ki, on-
ların da birincisi «Etnopoetika məsələləri» adı ilə təqdim 
olunur. «Etnopoetika» anlayışının və elminin dünya elmi fikri 
tarixində yeni və tamamilə öyrənilməmiş bir sahə olduğunu 
bəri başdan diqqətə çatdıran alim göstərir ki, «bədii düşün-
cənin məzmun və ifadə planı aid olduğu etnosun təbiətindən 
kənarda deyil». Bax Kamran müəllimin etnopoetika anla-
yışının qavranılması yolunda bu fikri əsl həqiqətdə bir sehrli 
«sim-sim açıl» açarı rolunu oynayır və digər tədqiqatçılara da 
bu sirrə vaqif olmaq üçün bu mesajı verir: «Əslində, etno-
poetika bədii düşüncə ilə etnosun təbiəti arasındakı əlaqə və 
təması öyrənən, bu əlaqə və təmasın xüsusiyyət və əlamət-
lərini meydana çıxaran bir elm sahəsi kimi qavranılır» (s. 3). 
Bax beləcə, etnopoetika anlayışının dürüstləşdirilmiş 
elmi tərifini də verir və bu fikrin ardınca hətta bir qədər də 
fikrini konkretləşdirib yazır: «Yazılı ədəbiyyat nümunələri ilə 
müqayisədə folklor örnəkləri etnopoetika müstəvisini tam 
aşkarlamaq üçün daha çox xammal ehtiyatlarına malikdir. 
Başqa sözlə, folklor irsi ilə etnopoetika arasındakı məsafə 
yazılı ədəbyiyatla etnopoetika arasındakı məsafədən çox-çox 
Eposşünaslıq: problemlər, mülahizələr_________________  
 
 118 
qısadır və xalq yaradıcılığı nümunələri bədii düşüncə ilə etno-
poetika arasında ən qısa körpüdür» (s. 3). 
Məhz bu elmi-nəzəri prinsipə əsaslanaraq da professor 
K.Əliyev ən qədim yazılı folklor irsimiz olan «Kitabi-Dədə 
Qorqud» dastanının poetikası üzərində məhz etnopoetika mə-
sələlərini araşdırıb maraqlı və orijinal elmi nəticələrə gəlib 
çıxır. 
Müəllifin etnopoetika istiqamətində araşdırmaları qəribə 
məntiqlərə söykənməklə çözülür. Belə ki, «türk etnosunun 
yaratdığı bədii irsin, o cümlədən şeir sənətinin etnik mahiy-
yətini izləmək bu sənətin necə təsnif olunmasından çox ası-
lıdır» (s. 4) - fikrini irəli sürən müəllif eyni zamanda şeirin 
janr zənginliklərinin də bu məsələnin açımında sonrakı proses 
olduğunu – «etnik keyfiyyətləri ifadə etmək baxımından xeyli 
gecikdiyini» söyləyir ki, bu da onu göstərir ki, alim şeir janr-
larının hələ tam formalaşma həddinə düşmədiyi ilkin çağlara 
öz külüngünü çalmaqla etnopoetikanın mahiyyətini üzə çıxar-
maqda israrlıdır. Və gerisini oxuduqca, doğrudan da, profes-
sor ilkin şeir qəliblərinin yaranıb formalaşacağı real zəmini 
axtarıb tapmış və bu prizmadan yanaşmaqla etnopoetik mə-
qamları incələməyə müvəffəq olmuşdur. Müəllif onu da diq-
qətdən yayındırmır ki, «janrlar bir-birindən törəmədir,.. struk-
tur baxımından bir-birinin davamı və ekvivalentidir» və s. 
Hətta obrazlı deyimlə qoşma və gəraylını «janr qardaşlığı» 
səviyyəsində (böyük və kiçik qardaş timsalında) təqdim edən 
alim digər bir məsələni də unutmur ki, bayatı, mani, gəraylı, 
türkü, varsağı və başqa şeir janrları öz adlarını türk tayfa ad-
larından götürməklə «etnik mənşəyi göstərən şəkillər» olsalar 
da, bu faktlar da janr və etnopoetika arasındakı bağlılıqları 
tam mənası ilə açıb ortalığa qoymur. 
Əlbəttə, professorun bu kimi incə nüansları unutmayıb 
diqqətə çəkməsi ilk baxışda bir yandan adamı bir qədər təəc-
_________________ Eposşünaslıq: problemlər, mülahizələr 
 
 119 
cübləndirsə də, digər tərəfdən də o hissi təlqin edir ki, etno-
poetika məsələsinə münasibət məsələsi burada olduqca kö-
kündən qavranılmış şəkildə öz elmi şərhini tapacaqdır. Və 
doğrudan da, yazılanları oxuduqca deyilənlərin təsdiqini gö-
rürük. Hələ yuxarıdakı xatırlamalar azmış kimi, Kamran 
müəllim obraz və obrazlılıq anlayışlarının da etnopoetikanın 
açıqlanmasında mühüm rolu olacağı faktını danmadan bun-
larla da bu məsələnin - problemin tam açıqlanmaması fikrini 
nümayiş etdirir: 
«Etnopoetik düşüncənin öyrənilməsi üçün şeir sənətinin 
mahiyyətini təmin edən obrazın və obrazlılığın önə keçi-
rilməsi isə tarixi ilkinlik baxımından kompleks yanaşmanı ya-
xına buraxmır. Çünki obraz və obrazlılıq birbaşa etnopoe-
tikanın aparıcı sütunu olsa da, onun inkişaf meyilləri şeirin 
kifayət qədər formalaşmasından sonrakı mərhələni ehtiva 
edir. Əslində bədiilik ölçülərinin özünün də doğurduğu sual-
ların aydın və dürüst cavablanması etnosla poetik düşüncə 
arasındakı ilkin əlaqələrin tapılmasından asılıdır» (s. 4). 
Bir daha gətirilən sitatdan da görünür ki, Kamran müəl-
lim obraz və obrazlılığı etnopoetikanın aparıcı sütunu hesab 
etsə də, etnopoetika probleminin həllinin daha ilkin çağlarla 
bağlı olduğunu iddia edir: 
«Beləliklə, etnopoetik düşüncə ilkin olaraq şeirin quru-
luşunu – strukturunu və deməli, misranı axtarır. Axtarılan 
misranın isə birinci növbədə digər bir misraya ehtiyacı vardır, 
çünki o, qətiyyən tək yaşaya bilməz. Bədii düşüncə harmo-
niyadır və təklikdə harmoniya yoxdur. Misra tənhalığının 
əzabından qurtaran şeir qoşa misranın ölçü bərabərliyi və ritm 
uyarlığı ehtiyacı hiss edəndə isə fövqəladə bir kəşf edilir: 
Etnosun doğma dilinin qrammatik quruluşu üçün son dərəcə 
səciyyəvi olan heca həm ədəbi ölçü vahidi, həm də ritm əsası 
kimi seçilir!» (səh. 4-5). 
Eposşünaslıq: problemlər, mülahizələr_________________  
 
 120 
Beləcə, professor K.Əliyev etnopoetika məsələlərini 
araşdırmaq üçün ən məqbul yolun ilk şeir misrasının digər bir 
misra ilə birləşmək zərurəti zamanına baş vurmaq olduğunu 
göstərir və belə qənaətə gəlir ki, «ən qədim və ilk türk şeiri 
qoşa misralı şeirdir» (s. 5). Məhz müəllif ilk türk şeiri forması 
olan qoşa misralı şeirin yaranış tarixinə və məqamına baş 
vurmaqla etnopoetika anlayışına aydınlıq gətirir. Bunun üçün 
alim «Kitabi-Dədə Qorqud» mətnlərinə müraciət edir, nəsr 
içində gizlənmiş misraları – qoşa misraları zərgər dəqiqliyilə 
seçib-axtarır, tapır: «Eposda qoşa misralı şeir kifayət qədər-
dir, lakin məsələ burasındadır ki, həmin nümunələr bizim 
indiyə qədər vərdişlə qəbul etdiyimiz nəsr mətninin içində 
gizlənmişdir» (s. 6) deyərək, dastandakı bu qoşa misraları 
bizə təqdim edir. Daha sonra isə fikirlərini məntiqi baxımdan 
davam etdirib yazır ki, «türk poetik fikrinin inkişaf tarixində 
bir misra digər bir misranı axtarıb tapmaqla qoşa misralı ilkin 
şeiri yaradırsa, qoşa misra da öz tayını tapıb dördlük forma-
sını meydana çıxarır» (s. 9). 
Bundan sonra professor «KDQ» mətnindən dördlükləri 
axtarıb üzə çıxarır: «Dədə Qorqud» eposunda qoşa misranın 
sonradan dördlüyə çevrilməsi prosesi də müşahidə olunur» (s. 
11) deyən alim fikirlərini isbat üçün konkret nümunələr gətirir 
və bir yerdə isə daha maraqlı bir faktla bizi rastlaşdırır: 
«Dədə Qorqud» eposunda bayatı düşüncəsinin mövcud-
luğunu başqa bir nümunə daha bariz şəkildə sübut edir: 
Sağda oturan sağ bəglər! 
Solda oturan sol bəglər! 
Eşikdəki inaqlar! 
Dibdə oturan xas bəglər!  
Bu nümunə Divandakı nizamı ifadə edir və canlanan 
mənzərədə Oğuz dövlətinin və dövlətçiliyinin mikromodelini 
görmək o qədər də çətin deyildir» (s. 12-13). 
_________________ Eposşünaslıq: problemlər, mülahizələr 
 
 121 
Beləcə, gətirilən poetik mətn örnəyi vasitəsilə müəllif 
həm də bizi etnopoetik bir yaddaşla – dövlətçiliyimizin mik-
romodeli ilə qarşılaşdırır. Lakin tədqiqatçı təkcə bu faktlarla 
kifayətlənib qalmır. Belə ki, «şeir strukturlarının etnosun 
təbiəti ilə nə əlaqəsi vardır?» sualına nəhayət ki, birbaşa 
cavab kimi yazır: «Qədim türk şeirinin poetika qaynağı və bu 
mənada şərti olaraq onun totemi Atdır! Türk təfəkkürünün və 
dünyagörüşünün, türk məişətinin və həyat tərzinin yeniləş-
məsində, türk qəhrəmanlığının təşəkkül tapması və formalaş-
masında atın rolu əvəzsizdir. Qədim türkün atı çöllərdən yı-
ğışdırıb mədəniləşdirməsinə cavab olaraq at da bunun əvə-
zində türkə... dünyanı bəxş etdi...» (s. 14). 
İlk baxışda bəlkə də bu cavab təəccüblü görünə bilər. 
Amma müəllifin «atın hansı cəhəti türk şeiri üçün əsas olmuş-
dur?» sualına aşağıdakı cavabı təəccübümüzə son qoyur: 
«Atın qulaqları düşməni sezmək üçündür, atın yalı – boynu 
qəhrəmanın sarılması üçündür, atın beli qəhrəmanın minməsi 
üçündür, atın quyruğunun tükü yay hazırlamaq üçündür, atın 
südü içilmək, əti isə yeyilmək üçündür və s. Yəni bir az 
çılpaq desək, atın bütün əzalarının türk cəmiyyətindəki funk-
siyası aydın və bəllidir. Bu halda türk şeiri üçün atda olan 
ehtiyatlardan yalnız ayaqlar və atın yerişi qalır. Bizcə, elə 
məhz türk şeirinin formalaşması atın ayaqlarına və yerişinə 
borcludur» (s. 15). 
Bax bu cür açıqlayır və bundan sonra isə atın yeriş 
növləri və atın təsnifatı ilə bağlı nümunələr gətirib fikirlərini 
əyaniliyi ilə əsaslandırır. Professorun bu kəşfi məndə belə bir 
paralel müqayisə aparmaq ideyası yaratdı: ərəblər dəvəçiliklə 
məşğul olduqları üçün ərəb şeiri vəznlərindən olan əruz vəznli 
qəzəllər müxtəlif bəhrlərlə adlandırılıb, səsləniş etibarilə də-
vənin yerişini xatırlatdıqları kimi (məsələn, rəməl bəhri dəvə 
karvanının yerişinə uyğun təqtilərə – təfilələrə bölündüyü ki-
Eposşünaslıq: problemlər, mülahizələr_________________  
 
 122 
mi və s.), türklər də atçılıq peşəsinə uyğun olaraq yaratdıqları 
şeir nümunələrinin vəzn, qafiyə bölgüsünü məhz atların ni-
zamlı yorğa yerişinə, ya dördəm qaçışına uyğun tərzdə ya-
ratmışlar. 
Məncə, professor Kamran Əliyev etnopoetika müstəvi-
sində şeir qəliblərimizin formalaşma prosesini atların yeriş 
növlərilə əlaqələndirməkdə türk etnoslarının atçılıqla məşğul 
olmasına əsaslanmışdır: 
«Türk etnosu öz həyat tərzi, qəhrəmanlığı, fəaliyyət dai-
rəsi və hətta o dünyası üçün ata borclu olduğu kimi, poetik tə-
fəkkürünün formalaşması üçün də məhz ata borcludur» (s. 17). 
Mən bu yazımda kitabın təxminən onda biri haqqında 
fikir söyləyə bildim. Bu da kitabın olduqca maraqlı və zəngin 
məziyyətlərlə dolu olmasından irəli gəlir. Belə ki, kitabın hər 
səhifəsi, hər abzası insanı düşünüb daşınmağa, danışmağa və 
fikir polemikasına girməyə təhrik edir. Kamran müəllimə bu 
cür qiymətli əsərlər yazmaqda yorulmazlıq, tükənməz enerji 
və can sağlığı arzulayırıq! 
 
 
 
 
 
 
 
 
 
 
_________________ Eposşünaslıq: problemlər, mülahizələr 
 
 123 
Гафар ГУСЕЙНОВ  
доктор филологических наук 
 
И ЕЩЕ РАЗ О ПОЭТИКЕ… 
 
Книга известного ученого-филолога, профессора, 
одного из замечательных представителей современной 
азербайджанской фольклористики Кямрана Алиева пос-
вящена одной из глобальных проблем современной фи-
лологической науки - поэтике гигантов тюркского эпоса 
"Деде Горгуд" и "Короглу". 
Книга монографического масштаба, хотя и разде-
лена на отдельные части и главы. Такое разделение от-
нюдь не умаляет достоинств монографического труда. 
Оно дает возможность неискушенному филологической 
терминологией читателю понять суть данного труда, т.е. 
книга предназначена не только для специалистов-фило-
логов, но и для широкого круга читателей. 
В этом одно из преимуществ данной книги. 
Глубокая исследовательская работа К.Алиева на 
протяжении всей книги сопровождается мыслями и изре-
чениями тех корифеев науки, кто большую часть своей 
деятельности отдал исследованию тех или иных проблем, 
отраженных в эпосах "Деде Горгуд" и "Короглу". Среди 
таких ученых Жирмунский В.М., Тахмасиб М., Гаджиев 
Т., Стеблева И.В., Короглу X., Эргин М. Несомненным 
является тот факт, что, будучи одним из ведущих фольк-
лористов, К.Алиев воздает должное великим ученым, 
прекрасно понимая их роль в развитии горгуд - и ко-
роглуведения. 
Это еще одно преимущество книги. 
Eposşünaslıq: problemlər, mülahizələr_________________  
 
 124 
Интересно еще то, что автор книги к достижению 
своей цели - показу двух великих эпосов тюркских наро-
дов как высшей духовной ценности мировой литературы 
- идет не протоптанной "на протяжении долгих деся-
тилетий дорогой" анализа и интерпретации, а совершен-
но новым путем - своеобразной "меткой" тех глав и 
событий из эпосов, которые, на первый взгляд, кажутся 
легко доступными и интересными, из которых извле-
кается и преобразовывается поэтическая сущность наз-
ванных эпосов. 
Причем достижение этой цели осуществляется в 
формате развития исторической, коммуникативной, язы-
ковой и лингвистической, культуроведческой и философ-
ской, в отдельности, компетенцией. Отметим, что сам 
формат исследования выдвигает на первый план извле-
чение и трансформацию необходимой информации, что 
позволяет автору в полном смысле этого слова соот-
ветствовать сфере и ситуации исследования поэтики 
великих эпосов. 
И это также является в немаловажной степени 
преимуществом рецензируемой работы. 
Особо хочется остановиться на научных аспектах 
книги К.Алиева. 
Прежде всего, надо отметить тот факт, что автор 
книги в полной мере, ответственно подошел к самой 
природе поэтики. Если учесть, что "в современной 
исследовательской литературе" термин "поэтика" упот-
ребляется в трех значениях, 
• поэтика в узком смысле слова изучает "литера-
турность", "превращения речи в поэтическое произведе-
ние и систему приемов, благодаря которым это превра-
щение совершается"; 
_________________ Eposşünaslıq: problemlər, mülahizələr 
 
 125 
• более широкое понимание "предполагает изучение 
не только речевых, но и других структурных моментов 
художественного текста"; 
• встречается также точка зрения на поэтику как на 
раздел общей эстетики и, таким образом, поэтика отно-
сится уже не только к сфере литературы, но и ко всему 
искусству в целом", поэтому можно сказать, что в книге 
К.Алиева, считая специфику исследования, применены 
все три значения. 
Интересно, что К.Алиев подошел к исследуемому, 
не ограничиваясь лишь внешними эмпирическими наб-
людениями, что более характерно для теоретической 
поэтики. Скорее, на первый план он выдвинул иссле-
дование внутренней композиции. "Поэтический" взгляд 
на Тепегёза Чобаноглы, Угуза, внука Баяндур хана, 
Бугача, сына Дирсе хана, а также красавиц огузских дает 
возможность читателю представить масштаб исследо-
вания "Деде Горгуд". 
Особо хочется отметить главу "Окровавленная ру-
башка Бейрака", где автор книги на первое место пос-
тавил эмоциональность и богатство национального язы-
ка, способного так живо передать картины, человеческие 
переживания, чувства, которые может вызвать даже ма-
ло-мальская деталь. 
Несколько по-другому выглядит поэтика эпоса "Ко-
роглу". Даже по названиям глав - "Короглу - герой из ге-
роев", "Герой - ашуг в эпосе "Короглу"", "Характер худо-
жественного пространства", "Семантика физической си-
лы" - можно констатировать, что К.Алиев не пошел по 
прочитанному многочисленными исследованиями пути 
поэтизации этого дастана, а выразил собственную пози-
цию. 
Eposşünaslıq: problemlər, mülahizələr_________________  
 
 126 
Если в части, связанной с эпосом "Деде Горгуд", 
превалирует исследование практического характера, то 
эпосу "Короглу" присуще теоретическое видение поэти-
ки дастана. Интересующиеся этими великими эпосами 
наверняка заметят разницу, причем весьма ощутимую, в 
плане подхода к исследованию художественного языка 
каждого их эпосов. Если в "Деде Горгуд" нет особой 
точности, своеобразной "экономии" слов, то в эпосе "Ко-
роглу", наоборот, ученый подошёл к проблеме худо-
жественного языка с точки зрения особенностей жизнен-
ного уклада, культуры, склада ума огузских народов. 
Наше время без преувеличений можно назвать 
временем для условий "оживленной борьбы критических 
мнений". Если скажем, что оно перекликается с вре-
менем жития Аристотеля, только в совершенно другой 
политической формации, не ошибёмся. 
А раз вспомнили Аристотеля, то уместно будет 
отметить и то, что исследовательская работа Кямрана 
Алиева "поражает глубиной и верностью понимания 
задач поэтики". 
 
 
 
 
 
 
 
 
 
 
 
_________________ Eposşünaslıq: problemlər, mülahizələr 
 
 127 
Seyfəddin RZASOY  
filologiya üzrə fəlsəfə doktoru 
 
AZƏRBAYCAN EPOSU ETNOPOETİK  
YANAŞMA MÜSTƏVİSİNDƏ 
 
Azərbaycan filoloji düşüncə tarixində hər bir filoloqun 
diqqətini ahənrüba kimi özünə çəkən, onlardan hər birini 
ömründə, ən azı, bir yazı da olsa yazmağa sövq edən bir ca-
zibə sahəsi var. Bu – folklordur. Bu cazibə, əslində, bizim içi-
mizdə, ruhumuzda, mənəviyyatımızın mayasındadır. Ana sü-
dü ilə ruhumuza, varlığımıza hopub, bizi yaradıb. Və bəlkə, 
məhz buna görə folklor qıraqdan hamıya sadə, aydın, sanki 
toplama və təsvirdən başqa heç bir elmi problemi olmayan 
məşğuliyyət sahəsi kimi də görünür. Ancaq onunla təmasın 
bədii-estetik layından, azacıq da olsa, dərinə getməyə cəhd et-
mək hər bir tədqiqatçını mürəkkəb, çətin və cazibədar prob-
lemlər ümmanı ilə üzləşdirir. Çoxları bundan irəli getmir: 
folklorla folklorşünaslığın bütün münasibətləri onlar üçün 
yalnız mətndən aldıqları bədii-estetik həzzin təsvirindən iba-
rət olur. Ancaq yaşından və başından asılı olmayaraq, folklor 
dərinliyi qarşısında heyrət keçirib, bu cazibənin əsiri olanlar, 
yaşını və başını bu cazibənin sirrinə həsr edənlər də olur. Elə 
çoxları müasir Azərbaycan filologiyasında nəzəriyyəçi alim, 
Azərbaycan romantizmi üzrə mütəxəssis kimi tanınmış prof. 
Kamran Əliyevin folklorşünaslıq araşdırmalarına əvvəlcə 
müəyyən bir yaş dövrünün həvəsi kimi yanaşırdı. Doğrudan 
da, hər bir insanın həyatında bir zaman axtarışı olur: kimi öz 
xatirələrində yaddaşını hər an yerindən oynadan uşaqlığının, 
kimisi öz yuxularında taleyinə möhür vurmuş gəncliyinin, ki-
misi də bu namərd dünyanın haqsızlıqlarından bezib, uşaqlıq-
da oxuduğu nağıllar, dastanlar dünyasındakı saflığın, səmi-
Eposşünaslıq: problemlər, mülahizələr_________________  
 
 128 
miyyətin, düzlüyün, ədalətin həsrətini çəkir. Bütün bunların 
hamısı psixoloji kompleks kimi özünüaxtarışdır. Mahiyyətinə 
görə zaman axtarışıdır. İnsan daim axtarır: uşaqlığını, gəncli-
yini, şəxsi, qövmü, etnik, milli kimliyini… Folklor bu axtarış-
ların fövqündə durur: bütün yollar, bütün sirlər, bütün hədəf 
və məqsədlər onda qovuşur. Folklorşünasın da, filoloqun da, 
tarixçinin də, fizikin də, bioloqun da… axtarışları ondan 
keçir.  
F.e.d., prof. K.Əliyevin də ömür yolu artıq folklordan 
keçməkdədir. Və bu, filoloq olmağın, bəlkə də, ən böyük 
şərtidir. Əsl ədəbiyyatşünasın filoloji axtarışları onu bütün 
hallarda folklor adlanan nəhəng dünya ilə üzləşdirməlidir. 
Çünki ədəbiyyatın mənbəyi folklor olduğu kimi, folklorun da 
mənsəbi ədəbiyyatdır. Eləcə də folklorun mənbəyi mif, mifin 
mənsəbi folklordur. Hər bir ədəbiyyatşünas ədəbiyyatın mən-
bəyinə can atarsa – folklorla, hər bir folklorşünas folklorun 
mənbəyinə can atarsa – miflə üzləşər. Deyəsən, bu il 60 yaşını 
qeyd edəcəyimiz və Folklor İnstitutunda hamının sevə-sevə 
«gənc folklorşünas» adlandırdığı prof. K.Əliyev filoloji dü-
şüncənin idraki köklərinə gedən yolların hamısını qət etmək 
fikrinə düşmüş və bunu öz yaradıcılığı ilə sübut etməkdədir. 
Filoloji ictimaiyyət, o cümlədən folklorşünaslar əvvəlcə onun 
«Romantizm və folklor» monoqrafiyasını alimin folklorşü-
naslıq araşdırmasından daha çox, filoloji axtarışlarının mən-
tiqi məhsulu kimi qiymətləndirsələr də, sonradan bir-birinin 
ardınca «Kitabi-Dədə Qorqud» və «Koroğlu» dastanları ilə 
bağlı ortaya qoyulmuş məqalələr hamını Azərbaycan folklor-
şünaslığında epos sahəsində öz baxışları, öz düşüncə və 
tədqiqat sistemi olan bir folklorşünasın yetişdiyinin fərqinə 
varmağa məcbur etdi. İlləri əhatə edən tədqiqatın məntiqi 
yekunu «Eposun poetikası: «Dədə Qorqud» və «Koroğlu» 
monoqrafiyası oldu (Bakı, «Elm və təhsil», 2011, 164 s.). 
_________________ Eposşünaslıq: problemlər, mülahizələr 
 
 129 
Etnopoetika baxış sistemi kimi.  
Azərbaycan eposu nəhəng və zəngin yaradıcılıq hadisəsi 
olduğu kimi, onun öyrənilmə tarixi də eyni dərəcədə diq-
qətəlayiq tədqiqatlarla zəngindir. Zamanla M.H.Təhmasib, 
M.Seyidov, T.Hacıyev, İ.Abbaslı, K.V.Nərimanoğlu, A.Nə-
biyev, K.Abdulla, N.Cəfərov, S.P.Pirsultanlı, M.Cəfərli, 
B.Abdulla, R.Qafarlı və başqa tədqiqatçılar milli eposun poe-
tikasına fərdi tədqiqatçı baxış və nəfəsini əks etdirən təd-
qiqatlar ortaya qoymuşlar. Bu tədqiqatlar qarşısında yeni, 
fərdi, orijinal nə isə demək, etiraf edək ki, müşkül məsələdir. 
Diqqətəlayiqdir ki, K.Əliyev bu zəngin ənənə axarında, onu 
mənimsəyərək, onun içindən keçərək məhz öz sözünü deyə, 
öz nəfəsini gətirə, öz baxışlarını ortaya qoya bildi. Və daha 
bir diqqətəlayiq və bəlkə də, ən mühüm məqam ondan iba-
rətdir ki, K.Əliyev nə yazdığını, necə yazdığını aydın nəzəri 
konseptual müstəvidə dərk edərək, Azərbaycan eposünas-
lığına «etnopoetika» adlandırdığı öz baxış müstəvisini gətirdi. 
«Etnopoetika» – «etnos» və «poetika» sözlərindən əmə-
lə gəlmiş mürəkkəb söz kimi aydın dərk olunur. Lakin o, 
nəzəri anlayış və baxış sistemi kimi mürəkkəbdir. Müəllifin 
yazdığı kimi, «etnopoetika» anlayışı dünya elmi fikrində son 
dərəcə yenidir və bir elm kimi onun açdığı imkanlar hələlik 
kifayət qədər öyrənilməmişdir. Eyni zamanda, həmin anla-
yışın ehtiva etdiyi məna və məzmun hələ bu termin ortaya 
çıxmamışdan çox-çox əvvəl bir çox tədqiqatçıların diqqətin-
dən yayınmamışdır. Təəssüf ki, bu diqqət bəzən ötəri, bəzən 
dolayı, bəzən də hissedilməz dərəcədə olub, gizli formada 
özünü göstərmişdir» (s. 3). 
Əlbəttə, müəllifin Azərbaycan folklorşünaslığının elmi-
nəzəri fikir təcrübəsində özünü doğrulda biləcək bu fikirləri 
epik mədəniyyətin etnosun milli düşüncə tərzi ilə müəyyən-
ləşən təşəkkül və inkişaf proseslərinə tədqiq aktuallığının qa-
Eposşünaslıq: problemlər, mülahizələr_________________  
 
 130 
zandırılması, xüsusiləşdirilərək yeni bir baxış bucağına çevril-
məsi cəhətindən, milli folklorşünaslığımız üçün, doğrudan da, 
yenidir və milli eposa məhz bu ad altında yanaşma K.Əli-
yevin xidmətidir. 
Hər bir etnosun öz eposunda bədii söz kodu ilə pro-
yeksiyalanması məlum bir həqiqətdir. Lakin K.Əliyev bu 
həqiqəti etnopoetik gerçəklik faktlarına qədər inkişaf etdirir 
və türk etnopoetikasını yaratmağın mükünlüyünü sübut etmə-
yə çalışır. Bu baxımdan, onun «məhz türk şerinin formalaş-
ması atın ayaqlarına və yerişinə borcludur» fikri (s. 15) qəribə 
görünsə də, bu qəribəlik ərəb əruz şeiri strukturunun dəvənin 
yerişi ilə həmahəngləşdirilməsi və bunun bizim tərəfimizdən 
heç də «qəribə» qəbul olunmaması qarşısında maraqlı, düşün-
dürücü olmaqla bərabər, yeni analogiyalara yol aça bilir.  
 
Epos məkanı təsadüflə zərurətarası müstəvidə. 
K.Əliyevin «epos poetikasının» etnopoetik mənbəyi 
«Kitabi-Dədə Qorqud»dur. O, məllifə görə, «süjet və kom-
pozisiyası, struktur əlamətləri, bədii dil xüsusiyyətləri və 
nəhayət, ideya siqləti ilə bitkin bir mədəniyyət abidəsidir. 
Eposdakı boyların düzülüş ardıcıllığı, bir-biri ilə əlaqə im-
kanları, eposun tamlığını və bütövlüyünü sübut edən ehtiyat-
ları, eyni zamanda, şübhə doğuran məqamları xeyli mülahizə 
və fərziyyələr yaratmışdır» (s. 19).  
Dastanın bütün bu mürəkkəb və özünəməxsus «ehti-
yatlarını» vahid düşüncə müstəvisinə gətirən tədqiqatçı diq-
qəti mühüm bir etnopoetik problemə – «Dəli Domrul» bo-
yunun digər boylarla və bütövlükdə eposun özü ilə əlaqə və 
təmasının zahirən zəif görünməsinə» cəlb edir. K.Əliyevin 
müşahidələrinə görə, «Dəli Domrul» boyunun eposun struktu-
rundakı mövqeyinin zahirən dayanıqlı görünməməsi boya, bir 
növ, qəribəlik gətirir. Başqa sözlə, «Dəli Domrul» boyu digər 
boyların sırasında son dərəcə tək-tənhadır» (s. 19-20). 
_________________ Eposşünaslıq: problemlər, mülahizələr 
 
 131 
Qeyd etdiyi «tənhalığı» düşüncə konseptinə çevirən 
müəllif onu, ən azı, yeddi struktur-situasiyanın düzülüşündə 
aşkarlamışdır: 
– Dəli Domrulla bağlı hadisələrin «Oğuz elindən kənar 
hadisələr təsiri bağışlamasında»; 
– Onun «oğuz igidləri» kompleksindən kənarda – «tək-
tənha» görünməsində; 
– Oğuzlar üçün xarakterik olan valideyn-övlad müna-
sibətlərinin Domrula münasibətdə pozulmasında; 
– Domrulun qəhrəman missiyasının (Əzrayılla vuruş) 
heç bir oğuz igidində olmamasında;  
– Domrulla bağlı zaman limitinin bütöv eposa məxsus 
«bədii zaman genişliyi» ilə müqayisədə «son dərəcə qısa» 
olmasında; 
– «Dəli Domrul» boyunda «tarixi» məkanın – eposa 
məxsus «tarixi coğrafiyanın» yoxluğunda; 
– «Dəli Domrul» boyunun üslubuna görə bütün digər 
boylardan fərqlənməsində (s. 21-23).  
Bütün bunlar müəllifin fikrincə, sözü gedən boyun epo-
sun strukturunda «təsadüf» olmasını əsaslandırmağa imkan 
verir. Lakin K.Əliyev belə hesab edir ki, bunlara əsaslanıb, 
«fəhmlə, qeyri-iradi olaraq «Dəli Domrul» boyunu eposdan, 
«Dədə Qorqud» eposunu isə «Dəli Domrul» boyundan kə-
narda təsəvvür etmək, sadəcə, ağlasığmazdır» (s. 24). Müəlllif 
bu məntiqlə «Dəli Domrul» boyunun epos strukturunda 
zərurət olmasını sübut edən əsas dəlilləri» axtarır və onları öz 
etnopoetik yanaşma tərzi ilə aşkarlaya bilir. 
K.Əliyev «Dədə Qorqud» eposuna əksər yanaşmalarda 
olduğu kimi, Oğuz elinin təkcə qəhrəmanlıq tarixini əks 
etdirən abidə kimi yanaşmır. O, dastanı eyni zamanda Oğuzun 
dinc inkişaf dinamikasını özündə əks etdirən abidə kimi 
götürərək, belə bir qənaətə gəlir ki, «Dəli Domrul» boyu «Də-
Eposşünaslıq: problemlər, mülahizələr_________________  
 
 132 
də Qorqud» eposunun strukturundan – süjetindən, kompozisi-
yasından, poetika elementlərindən ayrılmaz və təcridolun-
mazdır. Hətta «Dəlim Domrul» boyu olmasaydı, sözsüz ki, 
epos öz bitkinliyini, dərin məna siqlətini, əzəmətini və monu-
mentallığını xeyli itirmiş olardı. Çünki digər boylarda adda-
budda və epizodik səciyyədə olan Oğuz elinin dinc, sakit 
dövrü yalnız «Dəli Domrul» boyunda özünün tam həllini tap-
mışdır. «Dədə Qorqud» eposu üçün zəruri olan «Dəli Dom-
rul» boyu ilə qədim türklərinin həyatının bitkin və bütöv mən-
zərəsini əks etdirmək vəzifəsi həyata keçirilmiş və eyni za-
manda, eposun ədəbi-bədii məntiqi tamamlanmışdır» (s. 34). 
Göründüyü kimi, müəllifin etnopoetik yanaşmasında 
KDQ eposunun strukturu oğuz həyat dinamikasının «mühari-
bə» və «sülh» mərhələlərinin etnokosmik düzümü kimi mo-
delləşdirilmiş və «Dəli Domrul» boyu sülh («dinclik, sakit-
lik») mərhələsinin etnopoetik konsepti kimi dəyərləndirilmiş-
dir. Sözü gedən boya məhz bu müstəvidə yanaşma yenidir. 
 
Təpəgöz obrazının etnopoetik modeli. 
Kitabın növbəti bölümündə diqqəti dastanın ən maraqlı 
obrazı olan Təpəgözün üzərinə yönəldən K.Əliyev belə hesab 
edir ki, bu obraz haqqında nə qədər çox araşdırma aparılsa da, 
«sirri hələ də kifayət qədər açılmamışdır» (s. 36). 
Müəllifə görə, Təpəgözün sirri, yəni obrazın əsl «ma-
hiyyətinin üzə çıxarılması onun mənşəyinin və poetikasının, 
yəni hər iki məqamın düzgün təyin edilməsindən çox asılıdır» 
(s. 36). Başqa sözlə, Təpəgözə münasibətdə onun etnopoetik 
mahiyyəti ilə bədii struktur poetikasını qoşa götürən müəllif 
öz modelləşdirməsində yenə də etnopoetik yanaşmaya əsas-
lanır. 
Təpəgöz obrazının Çobanla Pərinin izdivacının – real-
lıqla mifin müştərək təcəssümü olmasına diqqət verən K.Əli-
_________________ Eposşünaslıq: problemlər, mülahizələr 
 
 133 
yev onun çoban mənşəyinin obrazın bədii strukturunda işarə-
lənməsinin boyda sürəkli ifadə olunmasıını xüsusi konseptə 
çevirərək yazır: «Təpəgöz reallığı – atasından gələn xüsusiy-
yətləri, daha geniş mənada isə öz oğuzluğunu – çoban züm-
rəsinə xas keyfiyyətləri qoruyub saxlayır» (s. 40). 
Müəllifin təhlilində çox maraqlı bir ümumiləşdirmə 
diqqəti cəlb edir. O, Təpəgözün fövqəlobraz – reallıqüstü ol-
masına diqqət verməklə, əslində, boyun (bütövlükdə: eposun) 
obrazlar sistemində «fövqəlobraz» konseptinin xüsusi səviy-
yə, yaxud xüsusi sahə olduğunu müəyyənləşdirə bilmişdir: 
«Təpəgözlə real Oğuz adamı danışıq apara bilmədiyi kimi, 
ona real Oğuz igidi də qalib gələ bilməz. Çünki həqiqətlə 
mifin qovuşuğunda olan Təpəgözlə özündə həqiqəti və mifi 
yaşadan Dədə Qorqud dil tapa bilirsə, ona qalib gəlmək 
istəyən igid də özündə məhz həqiqətlə mifi yanaşı yaşadan 
obraz olmalıdır. Bu, Basatdır! Basatın real söykənəcəyi Aruz-
dursa – atasıdırsa, mifik qaynağı aslandan gəlir. Çünki Basat 
Aruz Qocanın itmiş oğludur və onu «bir aslan bulub gö-
türmüş, bəsləmişdir» (s. 41). 
Basatla Təpəgöz arasında ikincinin ölümü ilə nəticə-
lənən döyüşü tamamilə yeni müstəvidə şərh edən müəllif bu-
rada «yenidəndoğulma» formuluna işarə edir: «Mifik düşüncə 
baxımından heç kəsin gözləmədiyi, hətta dastançının, söy-
ləyicinin heç ağlına gəlmədiyi halda Təpəgöz qalib gəlir: 
Təpəgöz yenidən dirilmək üçün öz ölümünə nail olur. Başqa 
sözlə, o, öz ölümü ilə yenidən dirilmək istəyir ki, bu, onun 
mifik doğuluş idealıdır!» (s. 43). 
Müəllifin öz təhlil-təhkiyə üslubundan istifadə etsək: 
«Bəs bu qələbə eposun poetikasında hansı formada davam 
edir, yəni Təpəgöz hansı formada dirilir?» (s. 43). 
K.Əliyev özünəməxsus etnopoetik məntiqlə Təpəgözün 
«dirilmə formasının», başqa sözlə, mifik-epik düşüncə üçün 
Eposşünaslıq: problemlər, mülahizələr_________________  
 
 134 
xarakterik olan «ölüb-dirilmə» formulunun bu obrazla eyni 
silsiləni, epik sıranı təşkil edən Aruz obrazında təzahür etməsi 
fikrini irəli sürür: «Təpəgözün mifik planda qələbəsi – onun 
yenidən dirilmək təşəbbüsü Aruz Qocada üzə çıxır: o, Bey-
rəyi öldürür. Hətta maraqlıdır ki, Aruz Qocanın ölüm aksiyası 
Təpəgözün ölümü ilə eyniyyət təşkil edir» (s. 47). 
Bütün bu etnopoetik yanaşma və məntiq müəllifə, təbii 
olaraq, etnopoetik səciyyəli nəticə çıxırmağa imkan verir: 
«Təpəgözün epos poetikasında tutduğu yer və mövqe nə qə-
dər möhkəmdirsə, daşıdığı funksiya da bir o qədər çoxşaxə-
lidir. Təpəgöz həm öz düşmənçiliyi, həm də Basata məğlu-
biyyəti ilə Oğuz elinin gücünü əks etdirir. Çünki Təpəgözün 
simasında ən böyük düşmən, Basatın simasında isə Təpəgözü 
məğlub edən ən qüdrətli qəhrəman Oğuz elindən olandır. 
«Dədə Qorqud» eposunda Oğuz təfəkkürü Oğuzdan başqasını 
qəbul etmir» (s. 48). 
 
«Uruz» etnopoetik konsept kimi. 
K.Əliyevin «Dədə Qorqud» eposu üzərində apardığı 
etnopoetik müşahidələr, bir növ, eposun «diqqətli» oxusuna 
əsaslanır. Lakin biz burada «diqqət» sözünü psixoloji özünüi-
fadənin forması kimi yox (halbuki bu da müəyyən tənasübdə 
var), metodoloji-məntiqi dəyərləndirmə mənasında götürürük. 
Buna qədər «Dədə Qorqud»a münasibətdə belə bir müşahidə-
dəyərləndirmə davam etməkdə olan təcrübə kimi K.Abdulla 
tərəfindən həyata keçirilmişdir. K.Əliyevin yanaşmalarında 
K.Abdullanın xüsusilə «Mif-Yazı» münasibət-dəyərləndirmə 
modelindən «Mif-Reallıq» şəklində təsirlənmə var. Lakin 
əsas fərq və vacib olan cəhət – özünəməxsusluq iki məqamda 
ifadə olunur:  
1. K.Əliyev eposun poetik strukturunu etnopoetik müs-
təvidə dəyərləndirir: təhlilin obyektini təşkil edən obraz-
_________________ Eposşünaslıq: problemlər, mülahizələr 
 
 135 
elementlər və predmetini təşkil edən konseptlər «oğuz etno-
su» və onun poetik proyeksiyalanması olan «oğuz eposu» 
konseptlərinin arasındakı sahədə axtarılır. Etnosla epos ara-
sındakı bu sahə çoxsaylı element və münasibətlərin mürəkkəb 
kompleksini təşkil edir. Diqqətəlayiqdir ki, K.Əliyev təhlili-
nin heç bir səviyyəsində etnopoetik yanaşma məntiqindən ya-
yınmır. 
2. Müəllifin təhlilə cəlb etdiyi obraz və konseptlər ona 
qədər müxtəlif tədqiqatçıların yanaşma təcrübəsində öyrənilsə 
də, K.Əliyevin əldə etdiyi nəticələr özünəməxsus və yenidir. 
O, istər bir boy, istərsə də boyların bütövü olan – «Dədə 
Qorqud» eposu (eləcə də «Koroğlu» dastanı) səviyyələrində 
öz (etnopoetik) yanaşmasını sistem şəklində bərpa və təsdiq 
etməyə çalışır və buna öz təhlil məntiqi müstəvisində nail 
olur. Bu cəhətdən müəllifin Uruz, Buğac, Oğuz elinin xanım-
ları və Beyrəyin qanlı köynəyi haqqında apardığı müstəqil 
araşdırmalar vahid etnopoetik müstəvidə mənalandırılan kon-
septlər sistemi kimi götürülə bilir. 
K.Əliyevin «Uruz» konseptinin əsasında belə bir mən-
tiqi model durur ki, bu obraz eposun üç boyunda iştirak etsə 
də, o, hətta adının çəkilmədiyi boylarla da ciddi əlaqədədir 
(s.50-51). Başqa sözlə, müəllif görə, Uruz təkcə iştirakçısı 
olduğu üç boyun yox, bütün boyların iştirakçısıdır. Yəni 
K.Əliyev bununla onun boylardakı iştirakını, əslində, görünən 
və görünməyən olaraq iki səviyyəyə ayırır. Və müəllif bu 
məqamda iddialı bir fikir söyləyir: «Uruz harada varsa, o yer, 
o məqam «Dədə Qorqud» eposunun poetikası (əsas poetik 
məntiqi, əsas ideyası – S.R.) ilə bağlıdır» (s. 51). 
Qeyd edək ki, hər bir «iddia» əsaslandırma tələb edir. 
K.Əliyev bu istiqamətdə diqqəti ilk növbədə Uruz obrazının 
oğuz eposunun bizə məlum qəhrəmanlıq modelindən, bu 
modelin eposda açıq xətlərlə təzahür edən sxemindən sanki 
Eposşünaslıq: problemlər, mülahizələr_________________  
 
 136 
qıraqda qalmasına yönəldir. O, «Salur Qazanın evinin 
yağmalandığı boy»da öz igidləri ilə evi qoruyan Uruzun əsir 
düşməsi motivinə diqqət verərək yazır: «Daha geniş mənada 
folklor mətnləri, konkret anlamda isə Oğuznamələr üçün tipik 
səciyyə daşıyan epik ənənəyə görə, əgər bu zaman yurda qəfil 
basqın olsa, Uruz kiçik bir dəstə ilə düşmənin son dərəcə 
böyük qüvvəsinə qalib gəlməli, onu darmadağın etməli, hətta 
Dədə Qorqud bu igidin qəhrəmanlığı müqabilində ona ad 
verməlidir. Lakin heç də belə olmur» (51). 
Demək, qəhrəmanlıq sxemi «pozulur»: nə Uruz qəhrə-
manlıq göstərib evi qoruya bilir, nə də bunun ardınca Dədə 
Qorqud gəlib ona ad verir. Halbuki «gənc» Uruzla eyni qəh-
rəmanlıq sxemindən keçən başqa «gənc» obrazlar qəhrəmanlıq 
göstərir və ad alırlar. K.Əliyev çox maraqlı bir məsələni 
aşkarlayır ki, eposda «gənc» Uruzun adalma sxemi yoxdur. 
Bunu dastanın strukturunda «qeyri-adilik», «gözlənilməzlik» 
kimi ifadələrlə səciyyələndirən müəllif burada «klassik epik 
ənənə ilə yeni bir düşüncənin üz-üzə gəlməsini, toqquşmasını» 
müşahidə edir. Və bunun Uruzun statusal tipi baxımından 
bütün digər «gənc» obrazlarından fərqlənməsi ilə izah edir: 
«Oğuz eli üçün… gözlənilməzlik birbaşa Uruzun şəxsiyyəti ilə 
bağlıdır. Nəzərə alsaq ki, vuruşda düşmənə məğlub olan Qara-
ca Çoban, yaxud da hər hansı bir bəyin oğlu, məsələn: Yegnək, 
Səgrək, İmran olsaydı, bəlkə də, diqqəti o qədər çəkməzdi. 
Belə ki, Uruz gənc olması baxımından onlarla bir sırada dayan-
sa belə, şəcərə baxımından onlardan ciddi şəkildə ayrılır. Yəni 
Oğuz eli üçün nadir vəziyyət, gözlənilməzlik onunla bağlıdır 
ki, Uruz bəylərbəyi Qazan xanın oğlu, hətta bir az da irəli 
getmiş olsaq, xanlar xanı Bayındır xanın nəvəsidir» (s. 52). 
Bu fikir, əslində, K.Əliyevin «Uruz» etnopoetik konsep-
tinin, obrazlı desək, canını təşkil edir. Yeri gəlmişkən, müəl-
lifin etnopoetik düşüncə tərzinin, etnopoetik yanaşma üsulu-
_________________ Eposşünaslıq: problemlər, mülahizələr 
 
 137 
nun bir səciyyəvi cəhətini də qeyd edək. O, bəhs etdiyi bütün 
məsələlərdə etnopoetik ideyanı bölümün adına çıxarır. Mə-
sələn, Təpəgözdən bəhs edən bölüm «Çoban oğlu Təpəgöz» 
adlanır. Burada bölümün adındakı «çoban oğlu» ifadəsi, əs-
lində, K.Əliyevin etnopoetik düşüncə modelinin əsas kon-
septi, məntiqi mühakimə və mülahizələrini bir xətt boyunca 
düzən fikir vahidi – məntiqi-invariant formuldur. Uruz obra-
zına münasibətdə də müəllifin əsas iedyası bölümün adındakı 
«Bayındır xanın nəvəsi Uruz» adındakı «Bayındır xanın 
nəvəsi» konseptində ifadə olunub. Bayındır xannın, yəni 
Oğuz elinin başçısının, xanlar xanının nəvəsi olmaq Oğuz 
siyasi hakimiyyətinin varisi olmaq deməkdir və bu, bütün 
həmyaşıdlarından fərqli olaraq Uruzun fərdi statusudur. Bu 
konsepti təhlilin əsasına çıxaran K.Əliyev Uruzla bağlı fakt-
ları bu etnopoetik məntiqə uyğun düzərək belə bir nəticəyə 
gəlir: «Bütün bu faktlar göstərir ki, Uruz bir tərəfdən öz 
yaşıdları olan bəylərdən fərqlənir, digər tərəfdən də eposun 
strukturunda aparıcı mövqe daşıyır. Bəlkə, belə demək olar 
ki, «Dədə Qorqud» eposunun mətnində ayrıca bir «Uruz» 
Oğuznaməsi var. Düşünmək olar ki, eposla bağlı epik ənənə 
daha çox hakimiyyət şəcərəsinin təsiri ilə yaranan ənənədir. 
Uruz isə hər şeydən qabaq, eposda epik ənənənin qoruyucu-
sudur. Həyatda sayılıb-seçilən nəsil ənənəsi, yəni şəcərəsi 
olan və həyatda şəcərəsini qorumağı bacaran eposda da epik 
ənənəni qorumağa daha çox səlahiyyətlidir. Belə bir səlahiy-
yət sahibi isə məhz Uruzdur, çünki Uruz Qazan xanın oğlu, 
Bayındır xanın nəvəsidir!» (s. 60-61). 
 
Buğac obrazının etnopoetik özünəməxsusluğu. 
K.Əliyevin «Bağac» konseptinin əsas etnopoetik tezisi 
polemik xarakterlidir. Müəllif qorqudşünaslığın nəhənglərin-
dən olan O.Ş.Gökyay, V.M.Jirmunski və X.Koroğlu kimi 
Eposşünaslıq: problemlər, mülahizələr_________________  
 
 138 
alimlərin eposun birinci boyunun əsas qəhrəmanı olan Buğac 
obrazı və onunla bağlı süjet kompleksinin yalnız birinci boyla 
məhdudlaşması fikri ilə razılaşmayaraq yazır: «Ancaq unut-
maq olmaz ki, «Dirsə xan oğlu Buğac xan boyu»nun eposun 
bütöv mətni ilə struktur əlaqəsi vardır. Şübhəsiz, o ayrı məsə-
lədir ki, bu struktur əlaqələri bəzən son dərəcə incə, bəzən də, 
«gözügörünməz» formadadır» (s. 63). 
Demək, müəllifin Buğac obrazı ilə bağlı etnopoetik dü-
şüncə və axtarışları eposun strukturunun «incə» və «gözügö-
rünməz» qatlarına yönəlir. Görək, K.Əliyev bunu necə ger-
çəkləşdirir. 
Müəllif diqqəti ilk növbədə bir məqama cəlb edir ki, 
«Buğac eposun birinci boyunu təmsil edir, birinci boyun qəh-
rəmanıdır və eposun sonrakı boylarında tanış olacağımız qəh-
rəmanların ilkidir» (s. 64).  
Diqqətimizi cəlb edən daha bir məqam K.Əliyevin bo-
yun strukturunu eposun strukturu ilə qarşılıqlı şəkildə bağ-
layan əsas konsepti – kosmoqonik yaradılış, doğuluş formu-
lunu aşkarlamasıdır. O yazır ki, bu birinci boyla eposun 
strukturu arasında iki cür əlaqə vardır. Birincisi budur ki, ilk 
boydur. İkincisi isə boyun daxilində məzmunla eposun bütöv 
strukturunun əlaqəsidir. Başqa sözlə, birinci boy eposun 
doğuluş boyu olduğu kimi, boyun özündə də əsas məzmun 
doğuluşla bağlıdır» (s. 64). 
K.Əliyev «doğuluş» semantemini izləyərək onun boyun 
(etno)poetik məntiqinin əsasında durduğunu da göstərir: «Dir-
sə xan oğlu Buğacın dünyaya gəlişi o qədər də asan olmur və 
«Dirsə xan oğlu Buğac» boyundakı diqqətçəkən əsas və mən-
tiqi gediş də məhz bu doğuluşu nəzərə çarpdırmaqdır» (s. 65). 
Müəllif bu kontekstdə hesab edir ki, Buğacın ikinci bir 
doğuluşu onun ad almasıdır – ad almaqla Buğac sanki yeni-
dən doğulur (s. 66). 
_________________ Eposşünaslıq: problemlər, mülahizələr 
 
 139 
K.Əliyev oğuz epik düşüncəsinin etnopoetik tezliyinə 
(«Atalar üçdən deyib») uyğun olaraq Buğacın doğuluşu 
semantemini boyda məhz üç dəfə aşkarlaya bilir və bu da öz 
növbəsində müəllifə belə bir yekun qənaətə gəlməyə imkan 
verir ki, boydakı Buğacla bağlı doğuluş aktı üç dəfə təkrar 
olunur – anadan doğulmaq, ad almaq, ölümdən xilas olmaq və 
üç dəfə də təsdiq olunur. Dirsə xan da iki dəfə (oğlu olanda – 
Dirsə xanın adamlarına qarışır və tutulub oğlu tərəfindən xilas 
ediləndə), xan qızı da iki dəfə (oğlu olanda və südü ilə oğlunu 
xilas edəndə) doğulur. Bununla da «Dirsə xan oğlu Buğac bo-
yu bütün başqa tərəfləri ilə yanaşı, özünü eposun poetikasında 
doğuluş aktı kimi təsdiqləmiş olur və məhz eposun da 
doğuluş boyuna – birinci boyuna çevrilir» (s. 69-70). 
Qeyd edək ki, K.Əliyevin Buğacın simasında 3, ata və 
anasının simasında 2 dəfə aşkarladığı doğuluş aktları «ölüb-
dirilmə» mifologeminin eposdakı paradiqmatik aktları olmaq-
la oğuz mifologiyasında ölüb-dirilmə formulu ilə bağlı folk-
lorşünaslıqda indiyə qədər aşkarlanmış faktlar cərgəsini qiy-
mətli faktlar və faktaşkarlama üsulu ilə zənginləşdirir. 
 
Xanım//Xatun konsepti. 
K.Əliyevin etnopoetik düşüncələrinə görə, xalq təfək-
kürünün qoruyucusu olan epos mətni xalqın həmin mətndə 
açıq şəkildə ifadə edə bilmədiyi bir sıra fikirlərin də mühafizə 
məkanıdır (s. 71). Müəllif bu cəhətə əsaslanıb kitabın «Oğuz 
elinin xanımları» adlanan bölməsində diqqəti belə bir məsə-
ləyə – Oğuz elinin müxtəlif boylarda nəql edilən hadisə və 
əhvalatlarla bağlı olan xanımlarının eposun mətnində öz funk-
siyalarının müqabilində necə təsvir və təqdim olunmasına 
yönəldir ( s. 71). 
Məsələn, müəllif müəyyənləşdirir ki, «Boyu uzun Burla 
xatun» müraciətində söyləyicinin məsələyə açıq və birbaşa 
Eposşünaslıq: problemlər, mülahizələr_________________  
 
 140 
münasibəti qabarıq şəkildə özünü göstərir və «uca boy» 
mənasını verən «boyu uzun» ifadəsi Qazan xanın xanımı və 
Bayındır xanın qızı Burla xatunun birinci xanım statusuna 
malik olmasına işarədir (s. 73). 
Eposdakı digər qadın obrazları ilə bağlı faktlar əsasında 
onların statusal tiplərini müəyyənləşdirən K.Əliyev tədqiqa-
tına etnopoetik xarakterli belə bir yekun verir: «Dirsə xanın 
xanımı və Qazan xanın xanımı Burla xatun İç Oğuzdandırlar. 
Banıçiçək Dış Oğuzdan, Selcan xatun və Dəli Domrulla Səy-
rəyin xanımları isə kafər düşərgəsindən İç Oğuza gəlmişlər. 
Dış oğuzdan və kafər düşərgəsindən İç Oğuza gəlin gələn 
qızlar bu düşərgələr arasındakı barışığı simvolizə edirlər və 
barışığın karrantıdırlar. Deməli, «Dədə Qorqud» eposu vuruş 
və davanın deyil, məhz barışıq və vahid dünya modelinin 
eposudur» (s. 84). 
 
Beyrəyin qanlı köynəyi etnopoetik obraz kimi. 
K.Əliyevin müşahidəsinə görə, «Dədə Qorqud» eposu 
qəhrəmanlarından olan Beyrəyi digər obrazlardan fərqləndi-
rən və diqqətdən heç vaxt yayınmayan cəhətlərdən biri onun 
geyimi ilə bağlıdır (s. 86). Eposda «bir geyim forması vardır 
ki, bu, qaftandır, yəni köynəkdir… Mətndə bu köynəyin Bey-
rəklə bağlılığı daha geniş plandadır və diqqəti xüsusi cəlb 
edir» (s. 88).  
Müəllif Beyrəyin köynəyini informasiya – ölüm haq-
qında xəbər hesab edir: «Dədə Qorqud» eposunun sonuncu 
boyunda Beyrək öldürülür. Beləliklə, «Baybörənin oğlu 
Bamsı Beyrək boyu»nda yalan kimi təqdim edilən Beyrəyin 
qanlı köynəyi digər boyda – «İç Oğuza daş Oğuzun dönük 
çıxması və Beyrəyin öldüyü boy»da həqiqəti ifadə edən 
xəbərə çevrilir» (s. 98). 
 
_________________ Eposşünaslıq: problemlər, mülahizələr 
 
 141 
«Koroğlu» etnopoetik baxış müstəvsində. 
 
Kitabın ikinci hissəsini «Koroğlu» eposunun etnopoetik 
təhlilinə həsr edən K.Əliyev «Koroğlu – dəlilərin dəlisi» 
bölməsində dəlilik konseptini dörd səviyyədə təqdim edir: 
Dəliqanlılıq – «Eposun məhz ilk, orta və son qollarında 
(ikinci, on ikinci və axırdan ikinci!) Koroğlu özünü Dəli 
Koroğlu kimi təqdim edir. Deməli, epos, sadəcə, Koroğlu ilə 
başlayıb, Koroğlu ilə davam edib, Koroğlu ilə də qurtarmır, 
daha dəqiqi, Dəli Koroğlu ilə başlayıb, Dəli Koroğlu ilə 
davam edir və Dəli Koroğlu ilə də başa çatır» (s. 104). 
Dəli nərə – «Koroğlunun dəliqanlılığını təmin edən 
amillərdən başlıcası onun Qoşabulağın suyunun təsiri ilə 
yaranan səsinin – nərəsinin güclü olmasıdır» (s. 104). 
Dəlisovluq – «Eposun bir neçə məqamında Koroğlu ax-
maq məqamında dəli hesab edilir, yaxud da özünü axmaqlığa 
– dəliliyə qoyur, dəlisovluq eləyir» (s. 109). 
Dəli könül – «Koroğlunun öz könlünü «dəli könül» 
adlandırması onun dəli nərəsinə, dəli-dolu igid kimi tanın-
masına, bəzən dəlisovluq eləməsinə və bütövlükdə dəlilər 
dəlisi olmasına da uyğun gəlir» (s. 116). 
Dəliliyin bütün bu səviyyələrini vahid sistemdə ümumi-
ləşdirən K.Əliyev yazır: «Bütün bunlar təsdiq edir ki, «Ko-
roğlu eposundakı dəlilərin – igidlərin sayı şərti olsa belə 
7777-dir. Bu rəqəm müqəddəs olmaqla bərabər, Çənlibeldə 
Koroğlunun ətrafına toplaşan və onunla birgə fəaliyyət göstə-
rən bütün dəlilərin simvolik sayıdır, amma buraya 1 rəqəmini 
də artırmaq lazımdır. Bu isə dəlilərin dəlisi olan Koroğludur» 
(s. 117). 
Müəllif kitabın «Koroğlu» eposunda dəli aşıq» bölmə-
sində belə hesab edir ki, aşıq və saz epos poetikasının özündə 
Eposşünaslıq: problemlər, mülahizələr_________________  
 
 142 
– strukturda aparıcı vahidə və simvola çevrilir. «Koroğlu» 
eposundakı Aşıq Cünun məhz belə obrazlardandır (s. 118). 
Aşıq Cünunun adındakı «cünun» sözünün «dəli» məna-
sını xüsusi konseptə çevrirən K.Əliyev bu obrazı, haqlı ola-
raq, dəli aşıq adlandırır. Müəllifə görə, dəlilik Aşıq Cünuna 
Koroğluyla eyni səviyyəli status veirir (s. 122). 
Eposdan gətirdiyi çoxsaylı nümunələri vahid xətt bo-
yunca düzən müəllif sonda qılınc yox, saz qəhrəmanı olan ob-
raz haqqında belə bir qənaətə gəlir: «Aşıq Cünun «Koroğlu» 
eposunun poetikasında son dərəcə zəruri funksiyaların daşı-
yıcısıdır. Eposda igidlərin – dəlilərin yanında bir dəli aşığın 
da olması Koroğlunun bitkin və mədəni cəmiyyət quruculuğu 
işinin təsdiqidir» (s.130). 
Kitabın «Bədii məkanın xarakteri» bölməsində məkanın 
etnopoetik düşüncə ilə müəyyənləşən semantikasını təhlilə 
cəlb edən K.Əliyev göstərir ki, «Koroğlu» eposunda baş 
qəhrəmanın hərəkəti ilə bağlı olaraq məkanlar tez-tez dəyişir 
və müxtəlif istiqamətləri əhatə edir. Şübhə yoxdur ki, bu, bila-
vasitə epos poetikası ilə bağlı məsələdir. Məkanların dəyiş-
məsi həmçinin xalqın arzu və ideallarının böyüklüyünə və in-
təhasızlığına dəlalət edir. Amma eposda bir məkan da var ki, 
o, həmişə dəyişməz qalır. Belə bir məkan Çənlibeldir (s. 131). 
Eposdakı məkan obrazlarını (lokusları) ümumiləşdirən 
tədqiqatçı məkanın təsvirinin üç tipini müəyyənləşdirir: «Ko-
roğlu» eposunda məkanın xarakteri üç mühüm məqamla təyin 
olunur: real məkan, ara məkan və ideal məkan. Real məkan 
paşaların hakim olduğu İstanbul, Ərzincan, Rum, Qars, Toqat 
və başqalarıdır. İdeal məkan isə heç vaxt dəyişmir. Bu, Çən-
libeldir. Real məkanla ideal məkan arasında keçid xarakterli 
daşıyan bir ara məkan da mövcuddur ki, bu, konfliktin həlli 
məkanıdır (s. 148). 
_________________ Eposşünaslıq: problemlər, mülahizələr 
 
 143 
Müəllif kitabın «Fiziki gücün semantikası» adlanan so-
nuncu bölməsində göstərir ki, Azərbaycan qəhrəmanlıq das-
tanlarının aparıcı xüsusiyyətlərindən biri də igidliyin və 
qəhrəmanlığın təntənəli şəkildə ifadəsidir. Qəhrəmanlıq das-
tanları yalnız xalqın təfəkkür tərzinin, düşüncə sisteminin və 
yaradıcılıq imkanlarının inikası deyil, həmçinin bundan daha 
artıq dərəcədə xalqın, etnosun fiziki gücünün nümayişidir. 
Həyatda görə bilmədiklərini, bəzən də görmək istədiklərini 
dastan, epos dili ilə nəql etmək keçmişi və gələcəyi bu gün 
ətrafında birləşdirmək deməkdir (s. 149). 
Maraqlıdır ki, K.Əliyev koroğluşünaslıqda ilk dəfə ola-
raq dastandakı fizik güc obrazının tiplərini müəyyənləşdirmə-
yə çalışmışdır. Bu baxımdan o, dastanda güclərin bölgüsünün 
müxtəlif tiplərini aşkarlamışdır. Məsələn, «Koroğlunun İstan-
bul səfəri»ndə güclərin bölgüsü belədir: 
1. Koroğlu 
2. Giziroğlu Mustafa bəy 
3. Ərəb Reyhan 
4. Rüstəm pəhləvan (s. 151). 
Yaxud «Durna teli» qolunda güclərin sırası beldir: 
1. Koroğlu 
2. Giziroğlu Mustafa bəy. 
3. … 
4. Rüstəmi Zal (s. 155). 
Eposda fiziki gücün təsvir-bölgü faktları üzərində geniş 
müşahidə aparan K.Əliyev folklorşünaslığımız üçün yeni olan 
belə bir qənaətə də gəlir ki, «Koroğlu»dakı fiziki gücün 
semantikası epos poetikasının strukturunu tənzimləyir və tam 
şəkildə özünü ehtiva edir (s. 160). 
 
Eposşünaslıq: problemlər, mülahizələr_________________  
 
 144 
Qənaətlər. 
 
K.Əliyevin «Eposun poetikası: «Dədə Qorqud və «Ko-
roğlu» kitabının bölmələri əvvəlcə illər ərzində məqalələr 
şəklində çap olunmuş, sonra kitab halına gəlmişdir. Müəl-
lifin müxtəlif məqalələrdəki qənaətləri kitab halında artıq 
sistemləşmiş, bitkin konsepsiya halına gəlmişdir. Bu kon-
sepsiya K.Əliyevin bütün tədqiqat-kitab boyu ardıcıl şəkildə 
reallaşdırmağa çalışdığı etnopoetikadır. Onun haqqında ümu-
miləşdirici qənaətlər olaraq aşağıdakı fikirləri demək müm-
kündür: 
1. Kitabda aparılmış tədqiqat Azərbaycan epos düşün-
cəsinə müəllifin iddiasında olduğu kimi, etnopoetik baxışı 
tam doğruldur. Əsərdə əvvəldən axıradək etnos-epos müna-
sibətlər sahəsi tədqiq olunmuşdur. Bu mənada, müəllif Azər-
baycan epos sisteminin inkişaf mərhələləri olan «Dədə Qor-
qud» və «Koroğlu» dastanlarına «etnopoetik baxışı» gerçək-
ləşdirə və bu baxışı dinamik inkişafda olan Azərbaycan epos-
şünaslığının fikir dövriyyəsinə uğurla daxil edə bilmişdir. 
2. Kitabın əsas məziyyətlərindən biri odur ki, əsər sözün 
həqiqi mənasında fərdi müəllif baxışını ifadə edir. Azərbay-
can folklorşünaslığında internetin texniki imkanlarını «öz» 
intellektual imkanları kimi təqdim edən «xaltura» tədqiqatlar 
fonunda K.Əliyevin əsəri müəllifin fərdi axtarışlarını və fərdi-
intellektual imkanlarını özündə əks etdirən tədqiqat kimi elmə 
vicdanlı yanaşmanın nümunəsi hesab edilə bilər. Təəssüf ki, 
son dövrlərdə internetə açar sözlər vasitəsi ilə verilən koman-
da ilə monitora gələn ədəbiyyatları yaxşı halda mənbəni gös-
tərməklə, pis halda heç bunu da etməməklə ümumiləşdirib, 
kitab «yazmaq» kimi çox pis bir ənənə yaranmışdır. Təkcə 
özlərini yox, həm də Azərbaycan elmini biabır edən belə 
üzdəniraq «alim» və «kitablar» qarşısında K.Əliyev və onun 
_________________ Eposşünaslıq: problemlər, mülahizələr 
 
 145 
tədqiqatı elmə namuslu münasibətin ifadəsi kimi xüsusilə 
yetişməkdə olan gənc alimlər nəslinə dəyərli nümunədir. 
3. Şübhəsiz ki, tədqiqat mübahisəli məqamlardan da xali 
deyildir. Kitabda qoyulmuş bir çox məsələlər haqqında K.Əli-
yevə qədər fərqli fikirlər də deyilmişdir. Qoyulmuş məsələ-
lərin bir çoxunun miflə, ritualla müəlyyənləşən alternativ ba-
xış bucaqları da vardır. Lakin K.Əliyevin tədqiqatının gözəl-
liyi ondadır ki, o məhz fərqli fikir deməkdən çəkinməmiş, 
Azərbaycan eposşünaslığına yüksək əxlaqi etiketlərlə müşa-
yiət olunan alternativ baxışlar, fikirlər gətirmişdir. 
4. Müəllifin tədqiqatçılığının əsas cəhəti öz təhlillərində 
sistem(liliy)ə can atmasındadır. O, əsərdə təsadüfi faktlarla 
işləməmiş, bəhs etdiyi hər hansı faktı hökmən onunla eyni 
sırada duran başqa faktlarla birgə təqdim və təhlil etməyə 
çalışmışdır. Bu baxımdan, bizim hansısa bir məsələdə alimin 
nəticələri ilə razılaşıb-razılaşmamağımızdan asılı olmayaraq, 
onun öz fikirlərini faktların sisteminə əsaslanaraq deməsi 
mübahisəsiz qəbul olunan reallıqdır. 
5. K.Əliyev peşəkar ədəbiyyatşünasdır: illərin təcrübə-
sində formalaşmış, cilalanmış nəzəri baxışları var. Əslində, bu 
təcrübə kitabın hər səhifəsində hiss olunur. Bu mənada, 
tədqiqatın daha bir qiymətli cəhəti ondadır ki, istər «Dədə 
Qorqud», istərsə də «Koroğlu» eposlarına filoloji baxış onun 
etnopoetik yanaşma sistemində sürəkli, ardıcıl səviyyəni 
təşkil etməklə bu abidələrə getdikcə daha çox ritual-mifoloji 
fenomen kimi yanaşan bizlərə onların həm də ədəbi abidə 
olduğunu ciddi şəkildə xatırladır. 
6. Azərbaycan eposşünaslığında M.H.Təhmasiblə başla-
nan ciddi elmi ənənə var. Bu ənənəyə girmək çətindir. Çünki 
yeni söz deməli, ortaya yeni olanı qoymalı, başqa sözlə ənə-
nəni təzələməlisən. K.Əliyev köhnə ənənəni yeni baxışla – 
etnopoetika ilə təzələyə bildi.  
Eposşünaslıq: problemlər, mülahizələr_________________  
 
 146 
Ağaverdi XƏLİL 
filologiya üzrə fəlsəfə doktoru 
 
KAMRAN ƏLİYEVİN ARAŞDIRMALARINDA  
EPOS POETİKASININ PROBLEMLƏRİ 
 
1. Təpəgöz işarəli çoban. 
Məsələnin qoyuluşu. Kamran Əliyevin eposla bağlı 
tədqiqatlarında əsas xüsusiyyətlərdən biri onun həssas elmi 
intuisiya ilə aktual problemləri müəyyənləşdirməsi və mətni 
özünəməxsus şəkildə şərh etməsidir. Bu zaman o, əvvəlcə 
təhlil metodologiyasına uyğun şəkildə arqumentləri və əks 
arqumentləri seçir, təsdiq və təkzib üçün əlverişli şərait yarat-
dıqdan sonra müddəların məntiqi əsaslarını hazırlayır. Burada 
həm yanaşmada, həm problemlərin müəyyənləşdirilməsində, 
həm təhlildə, həm də elmi ümumiləşdirmələrin aparılmasında 
yenilikçi meyl müşahidə olunur. Tədqiqatçının epos üzərində 
apardığı araşdırmalarda nəzəri yanaşmanın fərdi xüsusiyyəti 
mətni anoloji vahidlərin məcmusunda götürməsidir. Belə ya-
naşma ilə tədqiqatçı mətni bütövlükdə əhatə edir və problemə 
total mətndə baxılması üçün zəmin hazırlanmış olur. Mətnin 
ona aid olan bütün digər hissələri və oxşar ənənəvi mətnlər 
qrupu nəzərə alınmaqla aparılan təhlili mətni kontekstə görə 
araşdırmağın optimal yollarından biridir. K.Əliyev epos araş-
dırmalarında bu yolla gedir və qoyulan hər bir problemi oğuz 
eposunun total mətn kontekstində aydınlaşdırır. Kontekstə gö-
rə təhlil üç mümkün səviyyədən (mətn, mətnaltı və kontekst) 
birini nəzərdə tutur və doğru nəticələr almağa imkan verir. 
K.Əliyev problemlərin müəyyənləşdirilməsinə də fərqli 
baxır. Məsələn, Təpəgözə çoban oğlu kimi, Dəli Domrula 
eposun tərkib hissəsi kimi, Beyrəyin ölümü və başqa bu kimi 
nümunələr. Eyni zamanda müvafiq olaraq onların simvolik 
_________________ Eposşünaslıq: problemlər, mülahizələr 
 
 147 
işarəsini tapır: Təpəgöz üçün “çoban oğlu”, Beyrək üçün 
“qanlı köynək” və s. Belə problemlər sırasında Təpəgöz obra-
zının, Dəli Domrulun, Bamsı Beyrəyin və s. eposun poetik 
strukturundakı yeri, semantikası və funksiyasının araşdırıl-
ması da vardır. Burada Təpəgözün funksiyası və paradiqması, 
Dəli Domrulun eposdakı yeri, Bamsı Beyrəyin ölümü və 
digər məsələlərə baxış diqqəti çəkir. Bu məsələlərdən biri 
“Kitabi-Dədə Qorqudda”kı Təpəgöz obrazı ilə bağlıdır. Kam-
ran Əliyevə görə, “Təpəgözün əsl mahiyyətinin üzə çıxarıl-
ması onun mənşəyinin və poetikasının, yəni hər iki məqamın 
düzgün təyin edilməsindən çox asılıdır (1, 36). Bu fikri da-
vam etdirərək tədqiqatçı qeyd edir ki, “Təpəgözün mənşə-
yinin deyil, məhz poetikasının dəqiq və hərtərəfli öyrənilməsi 
onun əsl məzmununun üzə çıxarılmasına, eposun struktu-
runun və sisteminin dərkinə, bəzi sirlərinin açılmasına və 
aydınlaşmasına daha çox (hətta mənşəyinin öyrənilməsindən 
də artıq dərəcədə - K.Ə.) yardımçı ola bilər (1,37). Bundan 
sonra tədqiqatçı Təpəgöz obrazının olduğu boyu, onun bütün 
əsas situasiyalarını və boyun strukturundakı ənənəvi düzü-
lüşün fərqli əlamətlərini qeydə alır. 
Təpəgöz obrazı. K.Əliyev Təpəgöz obrazını belə ay-
dınlaşdırır: 
1. Boyun personajlarının ənənəvi düzümündə fərqli əla-
mətləri qeydə alır. Burada Bayandır xanın taxtında olmaması 
fərqli əlamət kimi müəyyənləşdirilir. Burada Bayındır xan 
səyahətə çıxmış və bütün hadisələr də o səfərdə ikən baş 
verir. 
2. Bayındır xanı yerindən qalxıb səyahətə çıxmağa va-
dar edən səbəb müəyyənləşdirilir. Bu səbəb Oğuz eli üçün 
təhlükənin mövcudluğudur. Bu təhlükə Təpəgözdür. 
3. Təpəgöz Oğuz ritualından keçməmişdir, Dədə Qor-
qud gəlib ona ad verməmişdir. Yəni Təpəgöz Oğuz törəsindən 
Eposşünaslıq: problemlər, mülahizələr_________________  
 
 148 
kənardadır. 
4. Hər zaman qələbə çalan Oğuz igidləri bu boyda 
Təpəgözə məğlub olur, onun əlində həlak olurlar (1). 
Çoban xisləti. Təpəgöz nə üçün dastana daxil edilmiş-
dir. Bu sualın cavabını tapmaq üçün tədqiqatçı ilk öncə Tə-
pəgöz obrazının ümumi səciyyəsini müəyyənləşdirir: “Təpə-
göz Çobanla Pərinin izdivacından doğulur və yarıməfsanəvi 
bir obrazdır, deməli, reallıqla mifin müştərək təcəssümüdür. 
Şübhəsiz, onun reallığı atası Çobandan gəlir”. Burada təd-
qiqatçı obrazın genezisini deyil, genelogiyasını əsas xətt kimi 
götürür və “çobanlıq xisləti”ni oğuz mədəniyyəti kontekstində 
bir kateqoriya olaraq götürür. Bizcə, bu yanaşma yenidir və 
obrazların xarakterinin onların genetik xüsusiyyətləri və etnik 
mədəniyyətdəki yeri ilə izah edilməsi doğru nəticələrə gəlmə-
yə əlverişli şərait yaradır. Təbii ki, çobanın oğuz mədəniyyə-
tindəki yeri olduqca əhəmiyyətlidir. Tədqiqatçı etnik-mədəni 
kateqoriya kimi müəyyənləşdirdiyi “çoban xisləti”ni belə 
aydınlaşdırır: “Təpəgöz “özünün qoyun sürüsü” olması ilə 
çoban atributlarını qoruyub saxlayır. X.Koroğlunun da belə 
bir fikir ifadə etdiyini nəzərə çatdıran tədqiqatçı nümunələri 
genişləndirir: “Basat Təpəgözə vurduğu oxlar ona batmayan-
da Təpəgöz ayılır və Basatı görüb deyir: “Oğuzdan yenə bizə 
bir türfəndə quzu gəldi” (2,101). Bu tipli nümunələr üzərində 
müşahidələrdən tədqiqatçı belə bir nəticəyə gəlir ki, “Təpəgöz 
reallığı-atasından gələn xüsusiyyətləri, daha geniş mənada isə 
öz Oğuzluğunu-çoban zümrəsinə xas keyfiyyətləri qoruyub 
saxlayır”. Burada obrazın xarakterini müəyyənləşdirən gene-
loji qaynağın, yəni onun mənsub olduğu soyun, sülalənin rolu 
müəyyənləşdirilir. Məlum olur ki, Təpəgöz öz xarakterindəki 
çoban elementləri ilə ata başlanğıcını xatırladır. Bu faktın 
aşkarlanması bir sıra məsələləri də aydınlaşdırır: 
Obrazın reallıq konteksti açıqlanmış olur. Məlum olur 
_________________ Eposşünaslıq: problemlər, mülahizələr 
 
 149 
ki, Təpəgöz özündə çoban xüsusiyyətləri daşıyır. Burada Tə-
pəgöz öz xarakteri etibarilə həm də “çoban”dır. Bu “çoban-
lıq” xüsusiyyəti Oğuz mədəniyyətinin mərkəz xətlərindən 
birini təşkil edir. Beləliklə, Təpəgözdəki “çoban xisləti”nin 
aşkarlanması Oğuz mədəniyyətinin əsas xüsusiyyətlərini anti-
qəhrəman paradiqmasında aydınlaşdırmağa imkan verir. Nə-
zərə almaq lazımdır ki, antiqəhrəmanın funksiyaları fərqlidir 
və o qəhrəmana qarşı yönəlir. O zaman mətn məlumatını 
funksional baxımdan “tərsinə” oxumaq lazım gəlir. Çünki, 
çobanın funksiyası qoyunları qorumaqdır, Təpəgözün funk-
siyası isə qoyunları yeməkdir. Deməli, Təpəgöz antiçobandır 
və Öğuz elinə qarşı destruktiv fəaliyyətlə məşğul olur. Çoban 
oğlu olub çoban fəlsəfəsi ilə çobançılığın əsaslarını məhv 
edir. Nəzərə alaq ki, çoban eyni zamanda heyvanların hamisi-
dir, əski animist təsəvvürlərdə hami ruhdur, başqa deyilişlə 
sayadır. İnsanlar üçün Qaraçuxa olduğu kimi, heyvanlar üçün 
də Çoban hami ruhdur. Amma bizim Çobanın oğlu bunun tam 
tərsidir. Məsələyə bundan sonra və daha dərinə doğru 
baxdığımız zaman obrazın arxaik ritual qatını görürük. 
Təpəgöz arxaik ritual personajı kimi. Təpəgözün 
ritual personajı olması onun “yalançı dünya”ya daxil olması 
məlumatı ilə də təsdiqlənir. Çünki ritual insanların həyatının 
mühüm hadisələrini əhatə etmiş, onlar simvolik şəkildə can-
landırılmış, oyun kimi oynanılmış, sakral bir məna qazandır-
maq üçün səy göstərilmişdir. Təpəgözün “yalançı dünya”ya 
gəlməsi onun ritual məkanına daxil olması deməkdir. “Ya-
lançı dünya” isə ritualın özüdür, yəni simvolik bir dünyadır. 
Burada ritual bir oyun kimi oynanılır. Lakin bu oyun sakral 
mahiyyətli bir oyundur və ritualın məqsədi və vəzifəsi profan 
dünyanı sakrallaşdırmaqdır. Bu yolla gerçək həyatın prob-
lemləri həll edilir və ya ona sakral dəstək verilərək yüngülləş-
dirilir. Sonrakı dövrlərin mərasimləri kimi onun da özünə-
Eposşünaslıq: problemlər, mülahizələr_________________  
 
 150 
məxsus sakrallaşdırıcı elemnti-duası (alqışı) vardır. Əski tə-
səvvür dövrünün inancları da (animist, totemist) bu ritualın 
tərkibində öz yerini tutur. Sakrallaşdırma məqsədilə ritmik və 
dövri şəkildə icra olunan arxaik ritual sonrakı dövrlərin xalq 
oyunlarına və xalq teatrına transformasiya olunur. Bu “ya-
lançı dünya”da, yəni ritualda Təpəgözün yeri qoyunları məhv 
etmək istəyən personajdır. Qonur Qoca Sarı Çoban isə ritual 
köçünün icraçısıdır. Onun ritual vəzifəsi sürünü sağ-salamat 
yaylağa və ya qışlağa aparmaqdır. Ritual köçündə müxtəlif 
maneələr-sınaqlar olur ki, bunlardan biri də Təpəgözdür. 
Təpəgöz təhlükəli bir sınaqdır və Oğuz eli ondan keçməlidir. 
Bu keçiddə çoxlu itkilər gözlənilir. Arxaik ritualın sərt şərtləri 
altında ritual gerçəkləşir. Çoban Qonur Qoca kimi qurd 
dərisində, qurd cildində qoyunların önündə gedir. Ritualda o 
qurd toteminin vəzifəsini də yerinə yetirir. Sarı Çoban kimi 
isə mal-mülkün sahibi rolunda çıxış edir. Sarı Günün sim-
voludur və sosial səviyyədə Oğuzun fratrial əcdadı Gün xanı 
bildirir. Yəni Sarı Çoban sosial səviyyədə Gün xanın heyvan-
larının “əmiri-axurudur” və ritualda simvolik olaraq Gün xanı 
təmsil edir. Oğuz elinin mal-mülkü ona etibar edilmişdir. 
Eynilə Qazan xanın Qaraca Çobana etibar etdiyi kimi. Günü 
simvolizə etməklə Sarı Çoban astral inancları da özündə eh-
tiva edir. Sarı Çoban arxetipində, xüsusilə, solyar mifin iş-
tirakı müşahidə olunur. 
Ritual personajının sakral elementləri. Obrazda mifin 
iştirakını da diqqətdən qaçırmayan tədqiqatçı Təpəgözün 
barmağında gəzdirdiyi Pəri qızının üzüyünü mifoloji element 
kimi səciyyələndirir. Bu üzük, obrazı magik elementlərlə 
zənginləşdirir və onu yenilməz edir. Beləliklə, Təpəgöz mif 
və reallığı, animizm və totemizmi özündə birləşdirir. Təpəgö-
zün binar oppozisiyası olan və boyda qəhrəman paradiqma-
sının mərkəzi obrazı Basata münasibətdə ambivalent element-
_________________ Eposşünaslıq: problemlər, mülahizələr 
 
 151 
lər müşahidə olunur. Bu xüsusiyyətlər mif kimi Pəri qızından 
doğulma motivində və sehrli, magik elementlərdə, reallıq 
kimi isə Çoban oğlu olma motivində və “çoban xisləti”ndə 
görünür. Animist təsəvvürlər özünü mifoloji elementlərdə və 
onların magik funksiyalarında göstərir. Totem görüşləri isə 
inanc sistemindəki kult konstruksiyalarının müxtəlif ifadə 
formalarında müşahidə olunur. Epos mətnindəki totem tə-
səvvürləri və obrazların totem səciyyəsi alt qatda aşkarlanır. 
Mətndəki obrazların adları bunun həm zahiri əlaməti, yəni 
üzdə götünən hissəsi, həm də onun totem mənsubiyyətinin 
kodunu deşifrə edən açar rolunda çıxış edirlər. Eposdakı 
adların içində totem görüşlərini ifadə edən böyük bir ad qrupu 
qalmışdır. Bunlar obrazın totem xarakterini və arxaik ritual-
dakı yerini müəyyənləşdirmək üçün istifadə oluna bilər. 
Təpəgöz və Kosa. Başlanğıcını xaos mifindən alan və 
animist təsəvvürlər dövründə magik funksiyalı elementlərlə 
zənginləşən və epos strukturunun antiqəhrəman qütbünə “ox 
batmaz, qılınc kəsməz” personaj kimi daxil olan Təpəgöz bu 
xüsusiyyətləri ilə bütün digər obrazlardan fərqlənir. Totem 
personajı kimi ritualda Təpəgözü başına tək bir göz yeri 
olan dəri maska geymiş oyunçu kimi təsəvvür etmək olar. 
Ritualda bu personajın rolunu oğuz igidləri icra ediblər. Bunu 
formal baxımdan ”Kosa-kosa” oyunundakı Kosa ilə müqayisə 
edə bilərik. Kosa ritual personajı kimi qışı simvolizə edir və 
“O dünya”ya yola salınır. Ona verilən pay inisasiya 
ritualından sonra, yəni qış ölüb “O dünya”ya getdikdən sonra 
yaz kimi dirildikdə gətirəcəyi bolluğu rəmzləşdirir. Yəni, 
Kosa “O dünya”ya nə qədər bol hədiyyə ilə gedərsə, o qədər 
də bol məhsulla bu dünyaya qayıdar. Arxaik ritual inancı 
bundan ibarətdir. Bu dünyada məhsul profan şəkildə alınır, 
“O dünya”da sakrallaşdırılır və yenidən bu dünyaya qaytarılır. 
İnsanların həyatında istifadə olunan zəruri məhsullardan iba-
Eposşünaslıq: problemlər, mülahizələr_________________  
 
 152 
rət olan hədiyyələr ölən Qışla “O dünya”ya göndərilir, yeni 
mövsümdə və dirilən Yazda bol məhsul şəklində bu dünyaya 
qayıdır. Əsas personajlardan birinin Təpəgöz olduğu arxaik 
köç ritualı da məhsuldarlıqla bağlıdır. Bu ritual kompleksi 
motivlənmiş və janr kimi boyu formalaşdırmış, onun süşetinin 
və obrazlarının arxetipini təşkil etmişdir. Beləlikə, ritualın 
strukturu boyun (janrın) strukturu ilə tipoloji identiklik təşkil 
edərək onun (eposun) əsaslarını yaratmışdır. “Basatın Təpə-
gözü öldürdüyü boy” arxaik köç ritualının folklorlaşması və 
epik ənənədə motivlənmiş formasıdır.  
Təpəgöz də arxaik ritual personajı kimi “O dünya”ya 
daha çox qoyun-quzu aparır. Bu köç ritualından keçə bilmə-
yərək bu dünyada köçə bilməyənlər Təpəgöz vasitəsilə “O 
dünya”ya köçürlər. Xaosa göndərilən qoyun-quzu ritual qur-
banı kimi sakral mahiyyət qazanır və növbəti köçdə, ildə və 
döldə dölün bolluğunu təmin etməyə xidmət edir. Ona görə də 
ona verilən qurbanların sayı çoxdur. Bu da Oğuzun artımına 
göstərilən sakral ritual dəstəyidir.  
Antiqəhrəman və mediator. Eposda Təpəgözün anti-
qəhrəman qütbü çox güclü işlənmişdir. Onun mövqeyi olduq-
ca sərt və amansızdır. Görünür, buradakı ifrat sərtlik mediator 
obrazın konflikt çevrəsinə girməsini və dramatizmi tənzimlə-
məsini şərtləndirmişdir. Eposun strukturuna görə belə bir ob-
raz ağsaqqal Dədə Qorquddur. Dədə Qorqud Təpəgözlə danı-
şır və “gündə iki adam ilə beş yüz qoyun” verməyə razılaşır. 
Elə buradaca qeyd edək ki, “500 qoyun və iki adam” oğuzca 
bir sürü vahidini ifadə etmiş olmalıdır. Yəni, Təpəgözə hər 
gün bir sürü çobanı ilə birlikdə verilir. Bu həm də hər gün 
bir sürünün ritualdan keçirilməsini bildirir. Ritual sınağına 
görə iki çoban sürünü Təpəgözdən keçirməlidir. Ritual kon-
tekstində də Dədə Qorqud ritual icraçısı kimi ona müdaxilə 
edir. Təpəgözün Dədə Qorqudla razılaşmasını K.Əliyev Dədə 
_________________ Eposşünaslıq: problemlər, mülahizələr 
 
 153 
Qorqudun da reallıq və mifin qovuşuğunda olması ilə əlaqə-
ləndirir: “Beləliklə, Təpəgözlə real Oğuz adamı danışıq apara 
bilmədiyi kimi, ona real Oğuz igidi də qalib gələ bilməz. 
Təpəgözlə özündə həqiqəti və mifi yaşadan Dədə Qorqud dil 
tapa bilirsə, ona qalib gəlmək istəyən igid də özündə məhz 
həqiqətlə mifi yanaşı yaşadan obraz olmasıdır” (1,41). Araş-
drmada belə bir obrazın Basat olduğu göstərilir və ona bu 
keyfiyyəti qazandıran səciyyəvi xüsusiyyətləri aydınlaşdırılır: 
“Basatın real söykənəcəyi Aruzdursa-atasıdırsa, mifik qay-
nağı aslandan gəlir. Çünki Basat Aruz qocanın itmiş oğludur 
və onu “bir aslan bulub götürmüş, bəsləmişdir” (2,98). 
Ritualda Çobanın oğlu Təpəgözü oynayır və qoyunların 
yolunu kəsir. Çobanın oğlu atasına görə qurd totemlidir və 
baybörə boyuna mənsubdur. Basat isə at boyunun sürüsünü 
ondan keçirməlidir. Qurd həm xilaskar, həm də yırtıcı xarak-
teri ilə atdan güclü olduğuna görə börü (qurd) boyu da at bo-
yundan güclüdür. Totem qarşılaşmasında at boyunu təmsil 
edən Basatın qurd boyuna mənsub olan və ritualın Təpəgö-
zünü icra edən Çobanoğlundan sürü keçirməsi mümkün gö-
rünmür. At boyunun alpı Aruz bu zəif nöqtəni bildiyinə görə 
oğlunu Aslan boyunda böyütmüşdür. Basatı aslanın südlə 
bəsləməsi motivinin işarəsi onun anasının, yəni Alp Aruzun 
xatununun Aslan totemli boydan olması deməkdir. Bacısını 
da aslan boyundan olan Qazana vermişdir. Göründüyü kimi, 
Aruz Aslan boyu ilə geniş qohumluq əlaqələri qurmuş və ən 
güclü totem klanını öz tərəfinə çəkə bilmişdir. 
Təpəgözün ritual rolu ona üstün mövqe qazandırır. Ona 
görə də o həm aslan, həm də at boyunun təmsilçisi Basata 
asanlıqla yenilmir. Bura qədər at boyunun ağsaqqalı Dədə 
Qorqud rituala mediator kimi daxil olur. Epos səviyyəsində, 
yəni sosial kontekstdə o Təpəgözə minnətçi düşür. Görünür, 
ritualda Təpəgözdən keçə bilməyən sürülər Təpəgözün boyu-
Eposşünaslıq: problemlər, mülahizələr_________________  
 
 154 
na qalır, yaxud da xanın sürülərinə qatılır. Təpəgözün qoyun-
ları yeməsi motvinin də simvolik mənası bu deməkdir. 
Boyda Bayındır xanın yerində olmaması motivi isə yenə 
də boydakı əhvalatın bir ritual olduğunu göstərir. Çünki ritual 
zamanı hər kəs ritualın keçirildiyi yerə toplanır: kimi icraçı, 
kimi iştirakçı, kimi də tamaşaçı olur. Bayındır xan hər kəsdən 
əvvəl ritual məkanına gəlmişdir. O gəldiyi zaman Təpəgöz 
hələ ritual maskasını geyməmiş, bir yığnaq kimi dərinin için-
də gizlənmişdir. Hər kəs gəlib o yığnağa toxunur və toxun-
duqca da yığnaq böyüyür və dəri içində gizlənmiş Təpəgöz 
ritual meydanına daxil olur. Ritualın başlanması əmrini də 
Bayındır xan verir və Aruz vasitəsilə Təpəgözü rituala daxil 
edir. Aruz yaşlıdır, boy başçısıdır, eyni zamanda onun ritual-
da iştirak təcrübəsi də çoxdur. Epik məlumatı ritual seman-
tikası ilə oxuduğumuz zaman görürük ki, ritualın əsas perso-
najları (Təpəgöz və Basat) da Aruzla əlaqəlidirlər. Bu da Aru-
zun ritual icrası zamanı üzərinə düşən vəzifəsini göstərmək-
dədir. Beləliklə, ritualda hər kəs (Qalın Oğuz eli) sakral-
laşdırma prosesində iştirak edir və Oğuzun dövlətinin daha da 
zəngin olması üçün alqış edir.  
Ritual döyüşü. Basatla Təpəgözün döyüşü motivində 
diqqəti çəkən təhlillərin içində maraqlı məsələlərdən biri 
döyüşün folklor, dastan və ya epik səciyyəsinin aydınlaşdırıl-
masıdır. Burada bunlar döyüşçüdən daha çox döyüşü oynayan 
oyunçuya bənzəyirlər. Bu fakt da epik mətnin struktur əsasını 
arxaik ritual təşkil etdiyini göstərir. Tədqiqatçı qeyd edir ki, 
Basat “Təpəgözü öldürənə qədər və Təpəgözü öldürəndə 
dastan qəhrəmanıdır, onu öldürdükdən sonra isə mifik qəhrə-
mana çevrilir” (1,48). Bu fikir başqa deyilişlə, döyüşün ritual 
döyüşü olması deməkdir. Burada qəhrəman mifdən çıxmış və 
yenidən mifə qayıtmışdır. Epos onu mifoloji təsəvvürlər he-
sabına canlandırmış, süjeti və obrazları ritualdan və müvafiq 
_________________ Eposşünaslıq: problemlər, mülahizələr 
 
 155 
olaraq ritual personajlarından almışdır. K.Əliyevin digər 
maraqlı şərhi Təpəgözün gözü ilə bağlıdır: “Təpəgözün gözü 
çıxarıldı, mahiyyət etibarilə o artıq ölmüşdür, lakin cismani 
baxımda hələ də sağdır. Bundan sonra Basat Təpəgözlə deyil, 
Çobanın kor oğlu ilə vuruşur. Yəni Basat üçün döyüşün qalan 
hissəsi müəyyən qədər asan keçə bilər. Lakin kor Təpəgöz öz 
döyüşünü həm mifik, həm də həqiqi müstəvidə davam etdirir. 
”Gözü həlak olan” real Təpəgöz, yəni Çobanın kor oğlu “nərə 
urdı, hayqırdı kim, tağ və taş yanguləndi. Basat sıçradı. 
Qoyun içrə mağaraya düşdü” (2,101). Mifik Təpəgöz Basatın 
qoyun dərisi içində olduğunu bildi və Basat da mifik düşüncə 
ilə qoyun dərisi içərisində xilas oldu” (1,42). Burada tədqi-
qatçı Təpəgözün “təpəgözlük”dən çıxması məqamını dəqiq 
müşahidə etmişdir. Bunun ritual mənası “oyunun bitməsi” de-
məkdir. Yəni “Köç” ritualında qoyunları qoruyan personaj ro-
lunu oynayan Basat köçün qarşısını kəsən Təpəgözün tək-
gözlü maskasını çıxarır. Bununla da həm ritualda sakrallaşma 
prosesi tamamlanmış olur, həm də təkgözlü maskası çıxarı-
landan sonra Təpəgöz də təpəgözlüyünü itirir, roldan çıxır və 
sadəcə Sarı Çobanın oğlu kimi rituldan ayrılır.  
Arxaik adam qurbanı. Eposda Dədə Qorqudun Təpə-
gözlə “müqavilə”si də ritual kontekstində izah oluna bilir. 
Ritualda adam qurban verilməsinin arxaikləşməsi adam qur-
banının sayının azalmasında müşahidə olunur. Çünki qur-
banlıq üçün 2 adam, 500-qoyun nəzərdə tutulur. Hər halda 
adam qurbanının izləri tamamilə silinməmişdir. İbrahim pey-
ğəmbərin oğlu İsmayılı qurban kəsmək istərkən Allah tərə-
findən qoç qurbanının göndərilməsi artıq adam qurbanı 
dövrünün bitdiyini göstərir və ondan sonra bu intibah hadisəsi 
hər il qeyd olunmağa başlayır. Eposda isə totem dövrünün 
ritualı icra olunur. Ritualın şərti ruhani rəhbəri Dədə Qorqud 
ona müdaxilə edə bilir. Oğuz xalqının adam qurbanına etirazı 
Eposşünaslıq: problemlər, mülahizələr_________________  
 
 156 
arxaik ritual rudimentlərində müşahidə olunur. Təpəgözə 
adam qurbanı verilməməsi üçün onunla mübarizə aparılır. To-
temist-magik Təpəgözlə totemist-Tanrıçı Basat qarşılaşdırılır. 
Basatı hər dəfə ölümdən Tanrı qurtarır. Bu da onun animist və 
totemist təsəvvürlər üzərində qələbəsini göstərir. Epos mət-
nindəki qəhrəman-antiqəhrəman qütbləşməsi obrazlı şəkildə 
təsəvvürlər arasındakı mübarizəni əks etdirir. 
Təpəgözün inisiasiyası. Araşdırmada diqqəti çəkən mə-
sələlərdən biri də Təpəgözün inisiasiyasıdır: “Təpəgöz yeni-
dən dirilmək üçün öz ölümünə nail olur. Başqa sözlə, o, öz 
ölümü ilə yenidən dirilmək istəyir ki, bu, onun mifik doğuluş 
idealıdır. Beləliklə, boyda miflə dastanın döyüşü başa çatır. 
Daha geniş planda-strategiyada mifik təfəkkür qalibdir. Bəs 
bu qələbə eposun poetikasında hansı formada davam edir, 
yəni Təpəgöz hansı formada dirilir?”(1,43).  
K.Əliyev “Təpəgözün dirilməsi”ni, yəni onu sirkulyar 
mif hadisəsi kimi izahını eposun strukturunda axtarır və bunu 
epik ziddiyyət səviyyəsində aydınlaşdırır. Tədqiqatçıya görə, 
İç Oğuzla Dış Oğuz arasında olan ziddiyyət tədricən kin-
küdurət şəklində görünməyə başlayır. İçində İç Oğuza kin 
bəsləyən Aruz üçün Təpəgöz göydən düşmə bir imkandır. Bu 
imkanı Aruz dərhal dəyərləndirir və əslində onu İç Oğuza 
qarşı qoymağı düşünür. Amma nəticə gözlənildiyindən daha 
vahiməli şəkil aldığına görə məsələnin dayandırmaq üçün oğ-
lunu oğulluğu ilə döyüşə göndərir. Gerçək oğul yalançı oğulu 
öldürür, yəni xaos kosmosa çevrilir və bu dəfə yeni kosmos 
xaosdan (Təpəgözdən) keçərək Basatda qurulur. Beləliklə, 
Aruz Təpəgözdən də güclü bir qüvvəyə sahib olduğunu gös-
tərir (1). 
Antiqəhrəman paradiqması. Oğuz bəylərinin hamısı 
alp deyil. Amma Aruz alpdır. Qazanın da dayısıdır. Qazana 
hər kəsin “ağam” dediyi yerdə təkcə o “bəyim” deyir. Bu da 
_________________ Eposşünaslıq: problemlər, mülahizələr 
 
 157 
onun mənəvi üstünlüyünü və böyüklüyünü göstərir. Çünki o 
“toquz qoca başları”dır. Yəni Qalın Oğuzun “ağsaqqallar şu-
rası”nın başçısıdır. Xana mühüm məsələlərdə o yardım edir, 
məsləhət verir, yol göstərir. Ölkənin hüdudlarına getdikdə 
ordunu kimə tapşırıb gedəcəyini də o soruşur. Aruz Qazandan 
narazı görünür. Çünki Qazan dəfələrlə ehtiyatsız davranır, evi 
kafirlər tərəfindən yağmalanır, yurdu talanır, qız-gəlin əsir 
düşür və s. Aruzu bacısı oğlunun bir başçı kimi səhlənkarlığı 
narahat edir və bu narahatlıq, narazılıq tədricən qəzəbə, kin-
küdurətə çevrilir. Bu da öz növbəsində eposun strukturunda 
qəhrəman-antiqəhrəman dramatizmini artırır və epik ziddiy-
yəti gücləndirməyə xidmət edir. 
Totem qarşıdurması. Totem münasibətləri səviyyəsin-
də Aruz at klanının fratrial başçısıdır. Bacısı oğlu Qazan isə 
Aslan klanına mənsubdur. Burada klan ayrılığı vardır. Bu 
klan ayrılığı İç Oğuzla Dış Oğuz arasındakı ziddiyyətli 
münasibətin əsasını təşkil edir. İç Oğuzlar əksəriyyət etibarilə 
qurd totemlidir. Dış Oğuzdan olan Dəli Qarçarla danışığa da 
boyu at olan Dədə Qorqud gəlir. Qurd klanının totem başçısı 
Beyrəkdir. Klanlararsı savaşda Beyrək öldürülür. Beləliklə İç 
Oğuzun hamisi-totemi məhv edilmiş olur. Bundan sonra isə 
aslan klanı ilə qurd klanı birlikdə at klanının başçısı Aruzu 
öldürürlər. Bu da sosial səviyyədə Dış Oğuzun asi klanı üçün 
görk olur. Bundan sonra növbəti kosmos qurulmağa başlanır. 
Boyda totemlərin ölümü (Beyrəyin ölümü, Aruzun ölümü və 
s.) totemçi təsəvvürlərin süqutunu, Tanrıçılığın hakim möv-
qeyə keçməsini göstərir. Bunun da üzərinə nazik tül pərdə 
kimi islami təsəvvürlər qatı örtülür.  
K.Əliyev eposda Arşun oğlu Dirək Təkurla Aruz arasın-
dakı bənzərlikləri müəyyənləşdirir. Bu bənzərliyə görə Aru-
zun da kafirlə eyni işarəli olması qənaətinə gəlir və onun an-
tiqəhrəman qütbünə aidliyini aydınlaşdırır. Dirəklə Aruzu bir-
Eposşünaslıq: problemlər, mülahizələr_________________  
 
 158 
ləşdirən ümumi xüsusiyyətin kafirlik olduğu aydınlaşdırılır. 
Bunlardan biri Qaba ağac inancını (dirək nominasiyası ilə), 
digəri isə totemist şamanı (at ağızlı) motivləndirir. Təpəgözlə 
Basat da eyni obrazın mif və reallıq paradiqmalarıdır. Basat 
da Qaba ağaca və Qoğan Aslana bağlıdır. Artıq İslami mahiy-
yət qazanan eposun strukturunda bu cür elementlər kafir 
obrazına aid edilir və antiqəhrəman qütbünə doğru sıxışdırılır.  
Nəticə. K.Əliyevin araşdırmalarında eposun poetika 
problemləri aydınlaşdırılmış, mətn məlumatının ideya-məz-
mun xüsusiyyətləri, obrazlar sistemi, epik ziddiyəti təşkil 
edən dramatizmin konfiliktoloji əsasları, binar oppozisiyalar-
da və əsasən, sosial səviyyədə təhlil edilmişdir. Problem diq-
qətlə araşdırıldığına görə, mətn və əhatəsini (konteksti) təd-
qiqatın əsası ilə birbaşa və optimal şəkildə əlaqələndirdiyinə 
görə obyektiv elmi qənaətlər əldə edilmişdir. Bunlardan biri 
yuxarıda bəhs etdiyimiz “Çoban oğlu Təpəgöz”dür. Semiotik 
planda, yəni kodlaşmış məlumat olaraq Təpəgözün işarəsini, 
yəni onun simvolik mənasını deşifrə edən açar söz “Çoban 
oğlu”dur. Təpəgözün semantikasını aydınlaşdıran və onu tam 
şəkildə təsəvvür etməyə imkan verən onun “çoban xisləti”dir. 
Təpəgözün konteksti çobançılıqdır; o, çoban oğlu olaraq 
doğulur və çoban oğlu olaraq ölür. Çobançılıqdan kənarda isə 
o çoban dünyasından ayrılmayan və onun əks funksiyalarını 
daşıyan antiçobandır. Göründüyü kimi, K.Əliyevin təhlilləri 
eposun poetik strukturunu açır və mətnaltı səviyyədə işarəvi 
elementlərin simvolik mənalarının aydınlaşdırılmasına da tə-
kan vermiş olur. Çünki mətnin üst qatının və kontekstin təhlili 
ilə mətnin sosial səviyyədəki profan elementləri aydınlaşdı-
rılır və bundan sonra arxaik ritualın və mifoloji təsəvvürlərin 
sakral aspektlərinin müəyyənləşdirilməsi üçün əlverişli şərait 
yaranmış olur.  
 
_________________ Eposşünaslıq: problemlər, mülahizələr 
 
 159 
ƏDƏBİYYAT 
1. Əliyev K.Eposun poetikası: “Dədə Qorqud” və “Ko-
roğlu”. Bakı, “Elm və təhsil”, 2011.    
2. Kitabi-Dədə Qorqud. Bakı, Yazıçı, 1988. 
3. Kitabi-Dədə Qorqud Ensiklopediyası. Bakı, Yeni Nəşr-
lər Evi, 2000.  
 
 
2. Ölümün “qanli köynək” işarəsi. 
Oğuz eposunun əsas qəhrəmanlarından biri olan Beyrək 
obrazının fəlsəfi-estetik məzmununu mərdlik təşkil edir. 
Beyrək elə ilk növbədə mərd qəhrəman tipi kimi səciyyələnir. 
Qəhrəmanlıq bir estetik ideal kimi bu obrazın xarakterində 
məhz bu xüsusiyyətlə öz təsdiqini tapır. “Dədə Qorqud” epo-
sunda “Beyrəyin nağılı” bütövdür. Onun həyat yolu kiçik de-
talları ilə təqdim edilir və doğumundan ölümünə qədər həyatı 
təsvir olunur. Beyrəyin faciəli həyat hekayəsi “Dədə Qorqud 
Kitabı”nın əsas mövzularından birini təşkil edir. Burada das-
tan qəhrəmanları üçün xarakterik olan bir çox xüsusiyyətlərlə 
yanaşı, sual doğuran məsələlər də var. Bunların içində əsas 
sual doğuran məsələ elə Beyrəyin ölümüdür. “Dədə Qorqud 
Kitabı”nda Bayındır xan, Dirsə xan, Qazan xan, Basat, Dom-
rul və b. qəhrəmanların heç biri şəhadət səviyyəsinə qaldırıl-
mır. Bunların hər biri ölümlə hər hansı bir şəkildə qarşılaşır, 
amma sağ qalırlar. Hətta Tanrıya asi olan, mələklə savaşan 
Domrul Tanrı tərəfindən uzun ömürlə mükafatlandırılır. 
Mərd, igid qəhrəman olan Beyrək isə Oğuz igidliyinin sim-
volu kimi sədaqətin sübutu üçün öldürülür. Bu məsələləri 
diqqətlə araşdıran K.Əliyev eposun poetikasında Beyrək ob-
razının səciyyəsini aydınlaşdırır.  
Obrazın şaquli strukturu. Kamran Əliyev Oğuz epik 
silsiləsinə daxil olan “Dədə Qorqud” “boylarını həm süjet 
Eposşünaslıq: problemlər, mülahizələr_________________  
 
 160 
strukturu, həm də obrazlar sistemi baxımından bir-biri ilə əla-
qəli formada götürür və bu konteksti “əyani formada nümayiş 
etdirən Beyrək obrazı ilə bağlı məsələlərə aydınlıq” gətirir. 
Tədqiqatçı problemin aktuallığını müəyyənləşdirərək obrazın 
semantik çəkisini belə müəyyənləşdirir: “Beyrək “Dədə Qor-
qud” eposunun öncül qəhrəmanlarından biridir. O, Baybörənin 
oğlu olmasından savayı, həm də Qazan xanın inanılmış adamı-
inağı hesab edilir” (3,85). Beyrəyin sosial statusunun müəy-
yənləşməsində əhəmiyyətli məqamı müşahidə edən K.Əliyev 
onun oğuz boy sistemindəki yerinin, xana münasibətdə olduğu 
mərtəbənin təsvirini verən nümunəni diqqətə çatdırır: 
“Solda oturan sol bəylər, 
Sağda oturan sağ bəylər, 
Eşikdəki inaqlar, 
Dibdə oturan xas bəylər” (3,85). 
Burada Beyrəyin sosial statusunu müəyyənləşdirən əsas 
elementlərdən birinin aşkarlanması tədqiqatçıya obrazların 
mürəkkəb əlaqələr sisteminə üfiqi və şaquli vəziyyətdə bax-
mağa imkan verir. Çünki diqqətli müşahidə nəticəsində aşkar-
lanan “eşikdəki inaqlar Qazan xanın ən inanılmış adamlarıdır 
və onların içərisində ən məşhur qəhrəmanlardan biri, bəlkə də 
birincisi Beyrəkdir” (3,85). Beyrəyin qəhrəmanlığı və ölümü 
onu obrazların epik sistemində mərkəzi mövqeyə gətirir və 
onun semantik yükünü ağırlaşdırır. Obrazı aydınlaşdırmaq 
üçün ona müxtəlif aspektlərdən baxmaq zərurəti yaranır. 
K.Əliyev də bu yolla gedir və obrazı bütün mümkün əlaqələr 
və münasibətlər sistemində təhlil edir. 
Obrazın üfüqi strukturu. Bundan sonra K.Əliyev Bey-
rək obrazına ata və oğul münasibətləri müstəvisində baxır. Bu 
kontekstdə aydın olur ki, Dirsə xan-Buğac, Qazan xan-Uruz 
münasibətlərindəki ata-oğul ziddiyyətləri və onların həlli fərqli 
şəkildə gerçəkləşir: əsir düşən oğulu ata, əsir düşən atanı oğul 
_________________ Eposşünaslıq: problemlər, mülahizələr 
 
 161 
xilas edir və s. Lakin “həm Buğac, həm də Uruzla müqayisədə 
Beyrəyin öz atası Baybörə ilə münasibətləri bu səviyyədə 
deyil. Onun əvəzində isə Beyrəyin daha çox Qazan xanın 
yanında olması diqqət mərkəzindədir və Beyrəyin tanınması, 
məşhurlaşması da elə bununla bağlıdır. Başqa sözlə, Beyrəyin 
həyatı və taleyi eposun digər döyüşkən qəhrəmanlarının həya-
tına və taleyinə müəyyən qədər oxşasa da, həmin qəhrəman-
larla Beyrək arasında nəzərə çarpacaq dərəcədə fərqli məqam-
lar aydın görünür. Onun üçün də “Dədə Qorqud” eposunun 
poetikasının, oradakı bədii strukturun doğru və düzgün açılışı 
Beyrək obrazının təhlilindən xeyli dərəcədə asılıdır” (3,86). 
Təhlili davam etdirən tədqiqatçı belə bir mülahizə 
üzərində dayanır ki, Beyrək fərqli bir obrazdır. Bu fərq özünü 
həm obrazın xarici görünüşündə, həm də onun əlaqədə olduğu 
süjet strukturunda və hadisələr zəncirində göstərir. K.Əliyev 
müəyyənləşdirir ki, obrazın fərqliliyi onun taleyinin də 
fərqliliyini şərtləndirir. Bu fərqlərin içində əsas cəhət isə 
bütün informativ vasitələrin ölümə işarə etməsidir. Sanki hər 
şey əvvəlcədən ölüm üzərində qurulub və bütün məlumat və 
kod elementləri özündə ölüm xəbərini daşıyır və “boy” yavaş-
yavaş ölümü yaşayır. Ölüm həm səfərə gedəndə, həm yurdda 
qalanda, həm doğruda, həm də yalanda yaşanır. Yalan doğru 
üçün zəmin hazırlayır. Bir dəfə ölümü yalandan başdan sona-
dək, ölüm xəbərindən ölümün əsas işarəsi olan qanlı köynə-
yədək yaşamış “boy” üçün gerçək ölüm sarsıntısı mənəvi-psi-
xoloji baxımdan həll edilmiş olur. Belə bir hazırlıq Beyrəyin 
İç Oğuz üçün önəmini aydınlaşdırır. “Boy”un söyləyicisi də 
Beyrəyin statusunu bütün mümkün vasitələrlə diqqətə çat-
dırır. Belə sosial və mənəvi statusu göstərən vasitələrin içində 
geyimin xüsusi bir yeri vardır. 
Beyrəyin geyimi. Beyrək sosial münasibətlər sistemin-
də olduğu kimi geyimi ilə də fərqlənən obrazdır. Bu xüsu-
Eposşünaslıq: problemlər, mülahizələr_________________  
 
 162 
siyyəti müşahidə edən K.Əliyev belə qənaətə gəlir ki, “Bey-
rəyi digər obrazlardan fərqləndirən və diqqətdən heç vaxt 
yayınmayan cəhətlərdən biri onun geyimi ilə bağlıdır”(3,86). 
Tədqiqatçı bu məsələni həssaslıqla müşahidə etmişdir. Çünki 
geyim təkcə fiziki və ya sosial əhəmiyyətə malik deyil, o, 
eyni zamanda ritual-mifoloji funksiya daşıyıcısıdır. Yəni ge-
yimin fiziki, sosial və ritual mənaları vardır. Bu mənalar iki 
əsas istiqamətdə şərh oluna bilir: 
1. Sosial məna, yəni gerçək məna. 
2. Mifoloji məna, yəni simvolik məna. 
Geyimin müxtəlif aspektlərini təhlil edən M.Kazımoğlu 
yazır ki, “zahiri görünüşün, o cümlədən geyimin magik gücü-
nə inam xalq arasında bu gün də yaşamaqdadır. Məsələn, belə 
bir inam var ki, uşağa köhnə pal-paltar, cır-cındır geyindirsən, 
o, şərdən uzaq olar. Çünki cır-cındır geydirdiyin uşağı eybə-
cər şəklə salıb onu şər qüvvələrin oxşarına çevirirsən. Bunun-
la şər qüvvələr uşağı özününkü hesab edir və ona zərər toxun-
durmur. Paltarın, ümumiyyətlə, zahiri görkəmin bu cür kimlik 
göstəricisi olması folklorda çox geniş yayılıb” (6,212). Bey-
rək də geyimi ilə öz statusunu nümayiş etdirir. Fərqli status 
yaradan əsas geyim vahidi “niqab”dır. 
1. Niqab. Tədqiqatçının müəyyənləşdirdiyi kimi, geyi-
min əsas fərqli xüsusiyyətinin ilk olaraq diqqəti çəkən hissəsi 
niqabdır. Çünki niqab xüsusi semantikası olan işarədir və 
onun ayrılıqda təhlilinə ehtiyac vardır. Tədqiqatçı eposun tər-
kibinə daxil olan boyları diqqətlə araşdırdıqdan sonra 4 niqab-
lı obraz müəyyənləşdirir: “Beyrəyin də Qanturalı, Qaraçəkir, 
oğlu Qırxqınıq kimi üzərində niqab vardır. Niqab sadalanan 
qəhrəmanlardan başqa heç kimdə müşahidə edilmədiyinə görə 
bu geyimin əlahiddə və əlamətdar bir funksiya daşıdığı ki-
fayət qədər bəllidir” (3,86). Niqabın mübarək simalara aid ol-
duğunu bilirik. Burada niqab müqəddəsliyi qoruyan vasitə 
_________________ Eposşünaslıq: problemlər, mülahizələr 
 
 163 
rolunda çıxış edir. Bu niqabın mənalarından yalnız biridir. 
Ritual mənasına görə niqab ritual personajının vəzifəsi ilə 
əlaqəlidir. Ola bilər ki, niqab gizlinliyin, tanınmamağın işarəsi 
olsun. Beyrəyin börü (qurd) totem fratriyasında mövqeyini 
göstərən bir maskadan da söhbət gedə bilər. Ola bilər ki, 
beyrəyin üzündəki niqab qurd maskası olsun. Çünki Oğuzlara 
görə “qurd üzü mübarəkdir”. Bu qurd maskası onu qurdlaş-
dırır və onu börü toteminin özünə çevirir. Əslində Beyrək elə 
qurddur, “börük”dür, qurdabənzərdir. Bu onun həm totem 
mənsubiyyətinin, həm də totem klanındakı mövqeyinin gös-
təricisidir. Çünki o qurd boyunun (klanın) bayı (patronu) Bay-
börənin oğludur. Totem klanının növbəti başçısı da odur. Ona 
görə o, niqabla gəzir ki, statusunu sosiallaşdırsın.  
2. Dəmir don. Beyrəyin geyimlərindən biri onun dəmir 
donudur. “Şübhəsiz ki, “Dədə Qorqud” eposu qəhrəmanlıq 
səciyyəsi daşıdığına görə burada əsas geyim növü dəmir don-
dur və mətndə çox vaxt igidləri də dəmir donlu igid adlan-
dırırlar. Dəmir don döyüş üçün lazım olan bir geyim for-
masıdır və müasir anlamda “bronojileti” xatırladır”(3,87). 
Eposda dəmir donun işləndiyi situasiyaları diqqətlə 
araşdıran tədqiqatçı belə qənaətə gəlir ki, “eposda birmənalı 
olaraq igidlər, yaxud bir-biri ilə döyüşən tərəflərin təmsilçiləri 
döyüş əhval-ruhiyyəsinə uyğun şəkildə həmişə dəmir donlu 
olmuşlar. Belə bir geyim forması bir tərəfədən vuruşlarda 
iştirak edən igidlər üçün tam səciyyəvidir, digər tərəfdən isə 
qəhrəmanlıq eposunun poetikasına tam uyğundur” (3,88). 
3. Sarı don. Eposda müşahidə edilən geyim formala-
rından biri də sarı dondur. Sarı rəng ilk növbədə Günü sim-
volizə edir, sevinc, xoşbəxtlik mənalarını ifadə edir. K.Əliyev 
geyimin bu növünü izah edərək yazır: “Mətndə “Sarı donlu 
Selcan xatın” ifadəsinə gəldikdə isə bu, tamamilə başqa bir 
məsələdir. Belə ki, “Qanlı Qoca oğlu Qanturalı boyu”nda 
Eposşünaslıq: problemlər, mülahizələr_________________  
 
 164 
“Gözəllərin başı Sarı donlu Selcan xanım”dan danışılır. Şüb-
həsiz, burada hər hansı hərbi geyimdən yox, sarı rəngli qadın 
paltarından bəhs olunur. Yəni “sarı don” döyüş geyimi for-
ması deyil. Ona görə ki, mətndə Selcan xanımın döyüşə hazır-
lığından danışılarkən aydınca söylənir: “Qanturalının atını 
gizlicə yəhərlədi. Özü də altdan yaraqlanıb, üstdən geyindi. 
Süngüsünü əlinə aldı, bir yüksək yerə çıxıb gözlədi” (1,188). 
Artıq bu nümunədəki “altdan yaraqlanıb, üstdən geyindi” 
ifadəsi birbaşa dəmir dona işarədir” (3,88). 
4. Qaftan. “Dədə Qorqud” kitabında rast gəlinən ge-
yimlərdən biri də qaftandır. K.Əliyev O.Ş.Gökyaya istinadən 
qaftanı belə təqdim edir: “Bir sıra ölkələrdə müxtəlif rəng və 
formalarına rast gəlinən qaftan, ön tərəfi açıq, astarsız, dizə və 
ya topuğa qədər uzanan formaları olan, yaxasız bir üst 
geyimidir” (2,CDV). 
“Qaftanın Beyrək üçün nişanlısı tərəfindən hazırlanması 
və Beyrəyə göndərilməsi köynəyin birbaşa nişanlı olmağın 
simvoluna çevrilməsini təsdiq etməkdədir” (3,89). 
Qaftanın mənəvi mənası da vardır. Bu özünü müxtəlif 
situasiyalarda göstərir. Eposun “sonuncu boyunda qaftan eti-
barın, inamın nişanəsi” (3,91) kimi görünür. Beyrəyin dilindən 
verilən nümunədə biz bunu görürük: (Qazan xanın) “Yaxşı 
qaftanların çox geymişəm, bilməzsəm, kəfənim olsun!” (3,91). 
“Bəkil oğlu İmran boyu”nda deyilir: “Xan da Bəkili 
qonaq etdi. Yaxşı at, yaxşı qaftan, bolluca xərclik verdi” 
(1,202). Beləliklə, məlum olur ki, qaftan bir geyim olaraq 
özündə fiziki və mənəvi məna daşıyır. Eyni zamanda qaftanın 
simvolik mənası vardır. Qaftan rənginə görə də müxtəlif olur. 
a) qırmızı qaftan. “Baybörənin oğlu Bamsı Beyrək 
boyu”nda göstərilir ki, “Adaxlısından bir bəylik qırmızı 
qaftan gəldi. Beyrək ətrafında olan 40 igidin bundan inciməsi 
müqabilində bu qırmızı köynəyi hamının növbə ilə geyəcəyini 
_________________ Eposşünaslıq: problemlər, mülahizələr 
 
 165 
bildirir” (3,88). ”Burla xatun dedi: “Qız, qalx oyna, daha 
əlindən nə gələr?” Banıçiçək qırmızı qaftanını geydi. Əlləri 
görünməsin deyə içəriyə-qaftanın qoluna çəkdi, oyuna girib 
dedi: “Ay dəli ozan, di, çal!” (1,163). K.Əliyev buradan belə 
nəticəyə gəlir ki, “qaftan həm tanınmaq, həm də nişanlılıq 
funksiyasını yerinə yetirir” (3,90). Bunlardan birincisi sosial, 
ikincisi isə ritual mənaya malikdir.  
b)ağ qaftan. Mətndə belə bir nümunə ilə də qaqrşılaşı-
rıq: “Beyrək tutulandan sonra “Banıçiçək ağ qaftanını çıxardı” 
(1,156). Ağ paltarı çıxarıb qara geyinmək kədər əlamətidir. Ya-
ralı Beyrəyin dilindən söylənən sözlər də bunu göstərir: 
“Siz hamınız ağ çıxarıb, qara geyin, 
“Qazan, tək sən sağ ol, Beyrək öldü!” deyin” (1,223). 
Ağ rəng əski təsəvvürlərdə həyat, sağlamlıq, qüvvət, tə-
mizlik, rifah, sevinc, gülüş, şər hadisələrin olmamasını bildirir 
(5,82). 
Ağ qaftan qızlara göndərilən gəlinlik paltarıdır. Bu köy-
nəyin ritual-mifoloji mənası keçidlə bağlıdır. Ağ rəng keçid 
ritualında statusun dəyişməsi üçün ən uyğun rəngdir. İnsanlar 
subaylıqdan evliliyə, bu dünyadan “o dünyaya” ağ geyimdə 
yola salınıblar. Bu əski ritual ənənəsi bu və ya başqa şəkildə 
indi də qorunur.  
Libas dəyişmə. “Baybörənin oğlu Beyrək boyu”nda bir 
neçə yerdə libas dəyişmə motivi ilə rastlaşırıq. Müşahidə 
olunan motivlər müxtəlif ölçülüdür; qısa və ya geniş formada. 
Məsələn, əsirlikdən qayıdan Beyrək öz köynəyni geyən kimi 
tanınacağından ehtiyatlanır və bir çuvalı geyim kimi istifadə 
edir. Çuval geyib özünü dəli ozan formasına salır. Əlbəttə, o, 
geyimini tanınmamaq üçün dəyişir. Tanınmamaq ritualın şərti 
kimi görünür. Ritual toyunda, toy ritualından fərqli olaraq 
personajlar tanınmamalıdır. Eposa transformasiya olunmuş 
ritual rudimenti bunu tam şəkildə təqdim edə bilmir. Toyda 
Eposşünaslıq: problemlər, mülahizələr_________________  
 
 166 
nişanlı qızı gizlətməyə çalışırlar, onun yerinə başqaları oyna-
yır. Əslində, Beyrək fərqli bir geyimdə özünü yenidən təsdiq 
edir. Bunun da yeri ritualdır. Ritualda o, Beyrəyə bərabər 
olduğunu müsabiqə hissəsində də göstərir. O Beyrək olaraq 
Beyrəyə bənzər bir igid rolunu oynayır. Özü rolda gerçək 
özünü canlandıran Beyrək, eyni zamanda Yalançı rolunda 
olan Yalıncığı da ifşa edir. Ritual bitəndə hər kəs öz statusunu 
alır və özü olur. Beləliklə, geyim ritualda daha geniş məna və 
funksiya daşıyır. M.Kazımoğlunun araşdırmalarında da geyi-
min bu roluna diqqət edilmişdir:  
“O dünyaya məxsus qeyri-adi varlıqlar kimi, bu dünya-
nın da adamları folklor mətnində qəhrəmanı, hər şeydən qa-
baq, əyin-başına görə tanıyırlar. Qız, oğlan libası geydimi, hər 
yerdə oğlan kimi qarşılanır. Dərviş libası geymiş adamın pad-
şah oğlu olduğunu heç kim ağlına gətirmir. Qəhrəman, çoban 
paltarı geycək çoban kimi qəbul edilir. Başına qoyun dərisi 
keçirən qızıl saçlı şahzadəni hamı keçəl kimi tanımağa başla-
yır. Özgə libasına bürünüb öz görkəmini gizlətməklə folklor 
qəhrəmanı o dünyaya məxsus varlıqlardan qorunduğu kimi, 
bu dünyadakı düşmənlərindən də qoruna bilir” (6,212). Görü-
nür, Beyrəyin də libas dəyişdirməsində, Banu Çiçəyin də rol 
dəyişdirməsində belə təhlükələrdən qorunma motivi vardır. 
Libas dəyişmənin trikster konteksti də vardır. Beyrəyin 
timsalında bu məhdud çərçivədədir. Beyrək kafir qızına and 
içib əsirlikdən xilas olanda triksterləşir. Bundan sonra Beyrək 
yenidən qurucu və qoruyucu funksiyalarını bərpa etməyə 
başlayır. O, yalançı dünyaya yalan geyimdə gedir. Bu yolla o 
Yalançı oğlu Yalıncığın dünyasına da daxil ola bilir və onu 
ona aid olan dünyanın tam sərhəddində yaxalayır. Əgər ge-
cikmə olsa idi, o zaman yalan gerçəyə çevriləcəkdi; Beyrəyin 
yalan ölüm xəbəri gerçəyə bərabər olacaqdı. Yəni Beyrək öl-
mədən öləcəkdi; Beyrəyi Beyrək edən dəyərlər də yalan için-
_________________ Eposşünaslıq: problemlər, mülahizələr 
 
 167 
də məhv olacaqdı. Əsirlikdə ikən ona özünün ölüm xəbərinin 
çıxıdğı məlum olur. Trikster resursları aktivləşir və qəhrəman 
vəziyyətdən çıxır. Libasını dəyişir və onsuz olan Oğuz dün-
yasına daxil olur. “Özünü gizlədib başqa dona girməyin ən 
arxaik mənası qəhrəmanın dəyişib o dünya sakinlərinin gör-
kəminə uyğun bir görkəm alması inamı ilə bağlıdır. O dünya 
sərhədinə çatan qəhrəman o dünyanın eybəcər sakinlərinin 
görkəmini qəbul edir ki, təhlükədən qoruna bilsin” (6,212). 
Beyrək də belə edir.  
Qaftanın informativ funksiyası. Əslində bu qaftanı 
tam semiotik vahid kimi araşdrmaq deməkdir. Çünki qaftanın 
fiziki mənası məlumdur. Fiziki funksiya insanı ətraf mühitin 
təsirlərindən qorumağa xidmət edir. Bu halda qaftan sadəcə 
geyimdir. Amma qaftanın forması, xüsusilə rəngi və onun 
ritualla əlaqəsi ona semiotik vahid kimi baxmağa imkan verir. 
K.Əliyevin araşdırmasında bu məqamdan sonrakı səviyyədə 
semiotik təhlil başlanır. Bunu həssaslıqla müşahidə edən 
tədqiqatçı yazır: “Eposda qaftanla bağlı başqa bir məqam da 
var. Bu qaftanın hər hansı bir xəbərin, müəyyən bir informa-
siyanın daşıyıcısı olması ilə bağlı məqamdır. Həmin məsələ-
nin dəqiq və elmi izahı üçün “Dədə Qorqud” eposunda özünə 
yer tutan və ayrı-ayrı mənbələrdən gələn xəbərləri, məlumat 
informasiyaları diqqətlə nəzərdən keçirmək lazımdır” (3,91). 
Əlbəttə, qaftan əski mədəniyyətdə, eyni zamanda ritual-mifo-
loji, yəni simvolik mənaya malik olan informativ işarədir; 
özündə məlumat daşıyır. Qırmızı qaftan nişanlılığın işarəsidir 
və ritullda təqdim edilir. Nişanlı oğlana gələn qırmızı qaftanı 
onu nişanlanmamış yoldaşları da geyirlər. Bu da həmin hadi-
sənin - nişanın onlar üçün də olmasına ritual dəstəyini ifadə 
edir. Başqa deyilişlə, bir növ həm nişanlanan oğlan və ya qız, 
həm də onların hələ nişanlanmamış yoldaşları mərasim xeyir-
duası almış olurlar. Əslində, bu fraqment mətndə saxlanmış 
Eposşünaslıq: problemlər, mülahizələr_________________  
 
 168 
ritual rudimentidir. Eposda yenidən motivlənən bu sakral ele-
ment mərasimin gənc iştirakçıları üçün gələcəkdə hər şeyin 
xeyirli və uğurlu olmasına mənəvi təminatı gücləndirən mə-
nalı vahid kimi seçilir. 
K.Əliyev eposu ölüm işarəsi baxımından təhlil edir və 
belə qənaətə gəlir ki, eposun müxtəlif boylarında qəhrəmanlar 
müxtəlif çətin situasiyalara düşsələr də onların heç biri ölmür. 
Yaralanan Buğac da, əsir düşən Qazan, Uruz, Qazlıq qoca və 
Yeynək də, Əzrayılla qardaşlaşan Dəli Domrul da, Təpəgözlə 
vuruşan Basat da ölməyib sağ qalırlar. Bunun başlıca səbəbi 
onların ölümü haqqında məlumatın gəlməməsidir” (3,96). 
“Baybörənin oğlu Beyrək boyu”nda ölüm xəbərini Yalançı 
oğlu Yalıncıq gətirir. Beyrəyin ona bağışladığı köynəyi yalan-
dan qana bulaşdırır, gətirib Bayındır xanın önünə atır: “Ba-
yındır xan dedi: “Ədə, bu nə köynəkdir?” Yalıncıq: “Beyrəyi 
Dərbənddə öldürmüşlər, bu da nişanıdır, sultanım!”-dedi” 
(1,156). “İç Oğuza daş oğuzun dönük çıxması və Beyrəyin 
öldüyü boy”da isə Aruz deyir: “Ədə, hərzə-hərzə danışma. 
Qanına susama, gəl and iç!” Beyrək dedi: “Vallah, mən Qa-
zanın və iç Oğuzun yolunda başımı qoymuşam, istəyirsiniz 
yüz para eyləyin, mən Qazana xain çıxmaram!” (1,223). 
“Baybörənin oğlu Beyrək boyu”nda yalan kimi təqdim 
edilən Beyrəyin qanlı köynəyi digər boyda “İç Oğuza daş 
oğuzun dönük çıxması və Beyrəyin öldüyü boy”da həqiqəti 
ifadə edən xəbərə çevrilir” (3,98). 
“Salur Qazanın evinin yağmalanması boyu”nda Qazanın 
yuxusunu qardaşı Qaragünə belə yozur: “Qara bulud dediyin 
sənin taleyindir. Qar ilə yağmur dediyin sənin qoşunundur. 
Saç qayğıdır, dərdi-sərdir. Qan-qanqaralıqdır. Qalanını yoza 
bilmərəm, Allah yozsun” dedi” (1,142). Bizə məlum olan yu-
xuyozmalarda qanın qovuşmaq mənası da vardır. Qan eyni 
zamanda qırmızı rəngi bildirir. Qırmızı rəng həm xeyir, həm 
_________________ Eposşünaslıq: problemlər, mülahizələr 
 
 169 
də şər gətirə bilər. Deməli, qırmızı rəng ambivalentdir. Qır-
mızı rəng qanı, qan isə həm həyatı, həm də ölümü bildirir. 
Obrazın ritual semantikası. Beyrək ritual alqışı ilə do-
ğulur, ritualda ad alır, ritualla nişanlanır, evlənir, Oğuzun mü-
dafiəsi uğrunda döyüşür, əsirlikdə qalır, xilas olur, ölmədən 
ölüm xəbəri gəlir, nişanlısının toyuna gəlib çıxır, öz elinə xə-
yanətə məcbur edilir, sədaqətin və mərdliyin simvoluna çevri-
lir və bu yolda şəhid olur. Hadisələr əsasən iki boyda cərəyan 
edir: “Baybörənin oğlu Beyrək boyu” və “İç Oğuza daş oğu-
zun dönük çıxması və Beyrəyin öldüyü boy. Bunlardan birin-
cisində “soy” və “toy” ritualları aparıcı mövqedədir. Burada 
evlənmə adətlərinin bütün mərhələlərinə aid ritual rudiment-
ləri qalmışdır. Doğum, adlanma, evlənmə və s. ilə yanaşı 
boyda ölüm olmasa da yas mərasimi də müəyyən bir şəkildə 
yaşanır. Ölüm xəbəri almış ailə və qohumlar yas içindədirlər. 
Beləliklə, boyda ritual sıxlığı yüksəkdir. Bu da boyun əski 
olması və arxaik ritualla sıx bağlı olmasının göstəricisidir. 
Beyrək bu boyda ölmür, amma onun ölümü oynanılır. Ritual-
da yalan xəbər gətirən personj Yalıncıq yalançı nişanlı rolunu 
oynayır. O, konkret obraz deyil, ritualın yalançı nişanlı perso-
najıdır. Gerçək nişanlı gəlib çıxır və bütün müsabiqələrdən 
keçib nişanlısına qovuşur. Görünür, arxaik ritualda müsabiqə-
nin və sınağın effektiv təmini üçün yalançı oyunçular olmuş-
dur. Beyrək boyunda və elə Beyrəyin toyunda yalançı oyun-
çunu (yalançı oğlu rolunu) Yalıncıq oynamışdır. Burada ölü-
mün ənənəvi işarəsi olan qanlı köynəyin gətirilməsi də ritual 
rudimentidir. Bu ritualda gerçək iddialı tərəf olduqda, alter-
nativ əsaslı bir müsabiqə olduqda o zaman qanlı köynək də 
gerçək olur. İddialı tərəflər arasında savaş və ya ritual döyüşü 
keçirilir. Rəqibi məğlub edib, onun qanlı köynəyini gətirən 
müsabiqəni qazanır. Burada qanlı köynək rəqibin məğlubiy-
yətini bildirir. Bu arxaik ritualdır. Eposda onun bəzi rudi-
Eposşünaslıq: problemlər, mülahizələr_________________  
 
 170 
mentləri qalmışdır. Buradakı müsabiqə də xeyli dərəcədə də-
yişərək yarış xarakteri daşıyır. Əslində, burada ölüm-itim 
yoxdur. İgidlik və hünərlilik normativləri yerinə yetirilir. Ri-
tual isə bunları tənzimləyir və sakral əsaslarını gücləndirir.  
Arxaik ritualdan gələn “qanlı köynək” motivi eposun 
stukturunda ölüm haqqında məlumat, ölümün işarəsi kimi 
çıxış edir. Qanlı köynəyi gələn qəhrəman ölmüş sayılır. Qara-
qırmızı qan qanlı qara xəbəri simvolizə edir. 
Beyrəyin ölümünün arxaik ritual semantikasını insan 
qurbanvermə arxetipi ilə də izah etmək olar. “Bir çox əski 
təsəvvürlərdə ölüm doğuluşun başlanğıcıdır” (4,63). Bu da 
ritual qurbanının sakral əsaslarını təşkil edir. Təhlil edilən boy 
bütövlükdə Beyrəyin qurban verilməsi üzərində köklənib. 
Nəhayət, eposun bədii təqdimatındakı estetik əsaslandırmadan 
asılı olmayaraq, Beyrək özünün arxetip vəzifəsini yerinə 
yetirir- Oğuz oğlu kimi Oğuz yolunda özünü qurban verir.  
Beyrəyin ölümünə bəzi tədqiqatlarda “günah-cəza” bi-
nar oppozisiyasında baxılmışdır. Burada diqqət Beyrəyin 
əsirlikdə olarkən kafir qızına onunla evlənmək üçün verdiyi 
sözə əməl etməməsi, içdiyi andı (qılıncıma doğranım və s.) 
pozması kimi məsələlərə yönəldilir. Andın pozulması, təbii 
ki, günaha girmək üçün geniş yol açır. Beyrəyin bu səbəbdən 
“qılıncla doğranaraq” cəzalandığı fikri də mövcuddur. Bu da 
ölümün simvolik, yəni mifoloji izahı kimi başa düşülə bilər. 
Obrazın totemizm konteksti. Beyrək totemi qurd olan 
boyun başçısının-Baybörənin oğludur. Baybörə də, Beyrək də 
adlarında mənsub olduqları totemin adını daşıyırlar. Beyrək İç 
Oğuzdandır, amma Dış Oğuzdan evlənmişdir. Totem klanı 
olaraq Beyrək qurd boyundandır və at boyundan evlənmişdir. 
Ona görə də həm qurd totemlilərlə, həm də at totemlilərlə 
totem qohumluğu vardır. Totem klanları arasında olan zid-
diyyət nəticəsində də Beyrək öldürülə bilər. Bu arxetip epik 
_________________ Eposşünaslıq: problemlər, mülahizələr 
 
 171 
ənənədə yenidən motivlənmişdir. Epik səviyyədə qəhrəman 
və antiqəhrəman qütblənməsində ziddiyyət fərqli xarakter 
daşıyır. Beyrəyin yenilməz qəhrəmanlığı, igidliyi, çox gənc 
ikən alplar səviyyəsinə yüksəlməsi, Qazan xana yaxınlığı, iki 
totem klanını (boyatları və boybörüləri) qohumluq əlaqələri 
ilə birləşdirməsi, ərdəmliyi və hünərliyi ona qarşı qısqanclıq 
doğurur. Onun Qazan xanın əsas dayaqlarından biri olması 
Qazan xana qarşı olan hiylə və hücumlara onu da hədəf edir. 
Burada totem ziddiyyəti ilə sosial ziddiyət birləşir və hər ikisi 
birlikdə epik ziddiyyətdə öz ifadəsini tapır. Beyrək “Yağma” 
ritualında qənimət bölgüsünə dəvət edilməmiş Dış Öğuzun at 
totemli klanının mal-mülk və hakimiyyət hərisliyinin qurbanı 
olur. Ölümün sosial semantikası belədir. Epoxal dəyərlərin 
dəyişməsi baxımından Beyrəyin ölümü metaforası totemizm 
kontekstində elə totem görüşlərinin və kultlarının süqutu və 
sıradan çıxması kimi də izah oluna bilər. 
K.Əliyevin epos poetikasına aid araşdırmaları Azərbay-
can eposşünaslığını yeni yanaşmalar və sistemli təhlillər nəti-
cəsində əldə edilmiş elmi yeniliklərlə zənginləşdirir, bu istiqa-
mətdə aparılacaq tədqiqatlar üçün optimal nəzəri-metodoloji 
əsaslar formalaşdırır.  
 
ƏDƏBİYYAT 
1. Kitabi-Dədə Qorqud.Bakı, Yazıçı, 1988. 
2. Gökyay O.Ş.”Dedem Korkutun kitabı”, İstanbul, 2000. 
3. Əliyev K.Eposun poetikası:”Dədə Qorqud” və “Koroğ-
lu”, Bakı, 2011.  
4. Freydenberq O.M.Poetika syujeta i janra.M., 1997. 
5. Terner V.Simvol i ritual.M., 1983. 
6. M.Kazımoğlu. Xalq gülüşünün poetikası. Bakı, Elm, 
2006. 
Eposşünaslıq: problemlər, mülahizələr_________________  
 
 172 
                Tahir ORUCOV 
filologiya üzrə fəlsəfə doktoru, dosent 
 
EPOS POETİKASI: DÜNƏN VƏ BU GÜN 
 
Azərbaycan Milli Elmlər Akademiyası Folklor İnstitutu-
nun “Folklor və yazılı ədəbiyyat” şöbəsinin müdiri, filologiya 
üzrə elmlər doktoru, professor Kamran Əliyev Azərbaycan fi-
loloji elm tarixində xüsusi üslubu, özünəməxsus dəst-xətti 
olan, məşğul olduğu sahəni professional səviyyədə və dərindən 
bilən dəyərli elm xadimlərimizdəndir. 12 ilə yaxın şəxsən tanı-
dığım bu alimdə ötən illər ərzində əksər elm adamında müşa-
hidə etmədiyim bir cəhəti özüm üçün müəyyən etmişəm: Ori-
jinal və maraqlı düşüncə sahibi olan bu alim nədən yazırsa yaz-
sın - istər şifahi xalq ədəbiyyatından olsun, istər yazılı ədəbiy-
yatdan - yazılarında hökmən bir yenilik, bir novatorluq, yeni 
bir söz, fikir deməyə meyllik hiss olunur. K.Əliyevin ədəbiyyat 
tariximizin müxtəlif, eyni zamanda az öyrənilmiş sahələrinə 
marağı hər zaman böyük olmuşdur. O, həmişə aktual olan elmi 
məsələlər barəsində vaxtında və eyni zamanda orijinal fikirlər, 
mülahizələr söyləmək xüsusiyyəti ilə də həmişə diqqət mərkə-
zində olmağı bacarmışdır. Kamran Əliyev “XX əsr Azərbay-
can romantiklərinin ədəbi-nəzəri görüşləri” (Bakı, 1985), “Hü-
seyn Cavidin şəxsiyyəti və poetikası” (Bakı, 1997), “Mirzə Fə-
təlidən Hüseyn Cavidə qədər” (Bakı, 1998), “Cavid möcüzəsi” 
(Bakı, 2002), “Azərbaycan romantizminin poetikası” (Bakı, 
2002), “Azərbaycan romantizminin nəzəriyyəsi” (Bakı, 2006), 
“Hüseyn Cavid” (Bakı, 2008), “Abbas Zamanov olmasaydı” 
(Bakı, 2011) və s. kimi fundamental elmi əsərlərin və mono-
qrafiyaların, 200-dən artıq elmi və elmi-publisistik məqalənin, 
o cümlədən bir neçə bədii kitabın müəllifidir. 
Əsasən romantizm problemlərinə həsr olunmuş qiymətli 
tədqiqatları, eləcə də “Romantizm və folklor” (Bakı, Elm, 
_________________ Eposşünaslıq: problemlər, mülahizələr 
 
 173 
2006) kitabı kimi yazılı ədəbiyyatla folklorun qarşılıqlı 
əlaqələrinə həsr edilən dəyərli əsərləri ilə tanınan professor 
K.Əliyevin elm aləmində böyük marağa səbəb olan sonuncu 
monoqrafiyası “Eposun poetikasi: “Dədə Qorqud” və “Koroğ-
lu” adlanır. Bu əsər Azərbaycan xalqının epik düşüncəsinin 
ən qiymətli abidələrindən hesab olunan “Dədə Qorqud” və 
“Koroğlu” eposlarının ayrı-ayrı məqamlarına aydınlıq gətir-
məsi baxımından son dərəcə dəyərlidir. Bu da onunla bağlıdır 
ki, hər iki eposun poetikası çox zəngindir, əhatə etdiyi mövzu 
dairəsi, daşıdığı informasiya yükü böyük, tədqiqatçılar üçün 
açdığı imkanlar isə geniş və tükənməzdir. K.Əliyev bu mono-
qrafiyası ilə sübut etdi ki, "Dədə Qorqud" və "Koroğlu" epos-
ları dönə-dönə öyrənilsə də, araşdırılsa da, onlara yenidən 
müraciət etmək, hər dəfə də yeni fikir və mülahizələr söy-
ləmək mümkündür. 
Azərbaycan mədəniyyətinin və ədəbiyyatının möhtəşəm 
abidəsi olan «Dədə Qorqud» eposu təkcə öz təşəkkül tapdığı 
dövrlərdə deyil, eyni zamanda çağdaş dövrümüzdə də milli 
mənəviyyatımızın, ədəbiyyat və incəsənətimizin ideya bünöv-
rəsi olaraq qalır. Azərbaycan tarixinin bütün milli-mənəvi 
dəyərlərini özündə birləşdirən bu qədim abidə elə bir enerji 
mənbəyidir ki, çağdaş milli mədəniyyət tariximizi bu epossuz 
təsəvvür etmək qeyri-mümkündür. «Dədə Qorqud» eposunun 
milli mədəniyyət tariximizin dünəni və bugünündəki rolunu 
müdikcəsinə «Milli varlığımızın mötəbər qaynağı» kimi sə-
ciyyələndirən dövlət xadimi Heydər Əliyevin söylədiyi kimi: 
«Bizim zəngin tariximiz, qədim mədəniyyətimiz və milli 
mənəvi dəyərlərimiz «Kitabi-Dədə Qorqud» eposunda öz 
əksini tapmışdır. Bu epos bizim ümumi sərvətimizdir və hər 
bir azərbaycanlı onunla haqlı olaraq fəxr edə bilər. Dastanın 
məzmununu, mənasını, onun hər kəlməsini hər bir azərbay-
canlı məktəbdən başlayaraq bilməlidir. Bu, bizim ana kita-
Eposşünaslıq: problemlər, mülahizələr_________________  
 
 174 
bımızdır və gənclik bu kitabı nə qədər dərindən bilsə, millə-
tini, xalqını, vətənini, müstəqil Azərbaycanı bir o qədər də 
çox sevəcəkdir» (1, 8).  
Doğrudan da, “Dədə Qorqud” eposu çağdaş dünya mə-
dəniyyətinə “Kül tiqin” və “Bilqə kağan” dastan-dilogiyaları 
və s. abidələr kimi yazılı şəkildə çatan qədim türk eposudur. 
“Dədə Qorqud” nəhəng, eyni zamanda mükəmməl, sinkretik 
tarix sənəddir: oğuzun bütöv bir tarixi olan qiymətli salnamə-
dir. Bu epos həm də bədii əsərdir, şifahi yaradıcılıq nümunə-
sidir və yazılı ədəbiyyatdır. «Kitabi-Dədə Qorqud» milli ədə-
bi düşüncənin başlanğıcı olduğuna görə şifahi xalq ədəbiyyatı 
nümunəsi olub, əvəzsiz bir folklor abidəsidir. Eposun Azər-
baycan ədəbiyyatına təsiri elmi baxımdan «folklor və yazılı 
ədəbiyyat» problematikasına aid olduğu üçün o, həm folklor-
şünasların, həm də ədəbiyyatşünasların daim diqqət mərkə-
zində olmuşdur. Bu cəhətdən Ə.Abid, H.Araslı, T.Hacıyev, 
B.Nəbiyev, Y.Qarayev, A.Nəbiyev, P.Əfəndiyev, N.Cəfərov, 
Ş.Cəmşidov, Q.Namazov, K.Abdulla, K.V.Nərimanoğlu və 
başqa dəyərli folklorşünas, ədəbiyyatşünas və dilşünas alimlər 
eposun məzmun və mündəricəsinə, obraz və motivlər siste-
minə, poetik quruluşuna, kompozisiya sisteminə, bədii dilin 
semantik məna aləminə və s. təsiri haqqında qiymətli tədqi-
qatlar aparmış, dəyərli fikirlər söyləmiş, ideya və mülahizələr 
irəli sürmüşlər.  
Azərbaycan şifahi xalq ədəbiyyatının ən qiymətli əsərlə-
rindən olan “Koroğlu” dastanı da ədəbi fikir tariximizin qiy-
mətli yazılı salnamələrindəndir. Xalqımıza məxsus qəhrəman-
lıq, vətənpərvərlik, humanizm, dostluq, qardaşlıq, qonaqse-
vərlik və başqa xüsusiyyətlər öz parlaq bədii ifadəsini bu das-
tanda tapmışdır. “Koroğlu” eposunun əsas qəhrəmanı və ayrı-
ayrı surətləri ilə bağlı ilk məlumatlar, rəvayətlər, əfsanələr, 
kiçik epizodlar, həmçinin dastandakı mövcud qolların hamısı, 
_________________ Eposşünaslıq: problemlər, mülahizələr 
 
 175 
müxtəlif illərdə toplansa da, onların hamısında qiymətli infor-
masiya daşıyıcıları mövcuddur. Mənəvi irsimizin möhtəşəm 
abidəsi, Azərbaycan poetik söz sənətinin – aşıq yaradıcılı-
ğının zirvəsi sayılan “Koroğlu” dastanı uzun onilliklərdir ki, 
respublika və dünya eposşünaslığının tədqiq obyektindədir. 
“Dədə Qorqud” və “Koroğlu” eposları Azərbaycan xal-
qının epik düşüncəsinin ən möhtəşəm ədəbi-bədii təzahür-
lərindən hesab olunur. Bu eposlar çox qiymətli epik abidələr 
olduğundan, onlarda daşınan epik məlumatların çəkisi də 
olduqca böyükdür. “Dədə Qorqud” və ”Koroğlu” eposları xal-
qın milli və mənəvi ehtiyatlarının çeşidli ünsürlərini özündə 
ehtiva edir. Bu mənada “Dədə Qorqud” və “Koroğlu” eposları 
epik məlumatlarının zənginliyi baxımından bütün digər oxşar 
abidələrdən fərqlənir. 
Məlumdur ki, Azərbaycan şifahi xalq ədəbiyyatının 
janrları içərisində epos və onun poetikası, eləcə də eposun 
araşdırılma problemləri, Azərbaycan folklorşünaslığında təd-
qiq aktuallığını itirməyən mövzulardandır. Monoqrafiyada 
“Dədə Qorqud” və “Koroğlu” eposları milli ədəbi düşüncənin 
ilkin mərhələsi və ilkin qaynağı kimi götürülmüş, onun milli 
ədəbi fikrin inkişaf tarixindəki yeri və rolu öyrənilmiş və bu 
eposlar elmi-mədəni tərəqqimizin mühüm amillərindən biri 
kimi tədqiq olunmuşdur.      
Professor K.Əliyevin bu mövzulara həsr olunmuş “Epo-
sun poetikası: “Dədə Qorqud” və “Koroğlu” monoqrafiyası 
iki hissədən ibarətdir: “Dədə Qorqud” və “Koroğlu”. Mono-
qrafiyanın birinci hissəsində müəllif yeddi problem mövzu 
qoymuş və onları həll etməyə çalışmışdır: 
1. Etnopoetika məsələləri. 
2. «Dəli Domrul» boyu: təsadüf, yoxsa zərurət?. 
3. Çoban oğlu Təpəgöz. 
4. Bayındır xanın nəvəsi Uruz. 
Eposşünaslıq: problemlər, mülahizələr_________________  
 
 176 
5. Dirsə xan oğlu Buğac. 
6. Oğuz elinin xanımları. 
7. Beyrəyin qanlı köynəyi.  
K.Əliyev “Dədə Qorqud” bölməsinin əvvəlinci hissəsini 
“Etnopetika məsələləri” adlandırmış və “etnopetika” termini-
nə bir aydınlıq gətirməyə çalışmışdır. Alimin fikrincə, “Etno-
petika” anlayışı dünya elmi fikrində son dərəcə yenidir və bir 
elm kimi onun imkanları hələlik kifayət qədər öyrənilməmiş-
dir. Eyni zamanda həmin anlayışın ehtiva etdiyi məna və 
məzmun hələ bu termin ortaya çıxmamışdan çox-çox əvvəl 
bir çox tədqiqatçıların diqqətindən yayınmamışdır. Müəllif 
sonra fikrini inkişaf etdirərək yazır: “Əslində etnopetika bədii 
düşüncə ilə etnosun təbiəti arasındakı əlaqə və təması öyrə-
nən, bu əlaqə və təmasın xüsusiyyət və əlamətlərini meydana 
çıxaran bir elm sahəsi kimi qavranılır” (2, 3). Daha sonra 
müəllif təhlillər və araşdırmalar nəticəsində doğru olaraq bu 
nəticəyə gəlir ki, folklor örnəkləri, yazılı ədəbiyyatla müqa-
yisədə “Etnopetika” müstəvisini dolğun ehtiva etmək üçün 
daha çox xammal ehtiyatlarına malikdir. Elə bu məntiqdən də 
çıxış edərək və çox haqlı olaraq professor Kamran Əliyev ən 
əski və ilk türk şeirinin köklərini «Dədə Qorqud» eposunda 
axtarmışdır. Müəllif F.Köprülüzadə, Ə.Abid və başqalarının 
fikirlərini, eləcə də öz qənaətlərini ümumiləşdirərək belə 
nəticəyə gəlir: “Ən qədim və ilk türk şeiri qoşa misralı şeirdir. 
Hətta vəzn baxımından da, ilk şeirin qısa şeirlər olduğu fikri 
tamamilə doğrudur. Fikrini əsaslandırmaq üçün Kamran 
Əliyev folklorşünas Ə.Abidin belə bir fikrinə istinad edir: 
“Heca vəzni meydana çıxarkən əvvəlcə qısa ahənglər doğuran 
vəznləri vücuda gəlmişdir. Bu vəznlər üç ilə yeddi arasın-
dadır. İlk dəfə qısa vəznlərin vücuda gəlməsi pək təbii idi. 
Çünki çox bəsit bir dərəcədə olan dil birdən-birə güc və mü-
rəkkəb parçalı (duraqlı) vəznləri yaratmazdı” (3, 121). Maraq-
_________________ Eposşünaslıq: problemlər, mülahizələr 
 
 177 
lıdır ki, Ə.Abid də “Heca vəzninin tarixi / Ədəbiyyatının tari-
xi poetikası. II kitab. Poetik fikrin təkamülü “(məqalələr top-
lusu) kitabında da “Etnopetika” anlayışından bəhs edir və belə 
yazır: “Vəzn dilin məhsuludur, hər ictimai zümrənin öz ilk 
şeirinə verdiyi ahəng dilinin ümumi ahəngindən ayrılan «ən 
saz-element»lər (ünsürlər) məcmuəsidir. Türklərin şeir mu-
siqisini axtarmaq üçün nə Ərəbistanın qızğın çöllərinə, nə də 
İranın tozlu ovalarına getmək lazım deyildir; ibtidai sözlərin 
dilimizə çevrilməsi bunun fəlsəfəsini anlamaq üçün yetişər» - 
deyən “Dədə Qorqud” eposunu türk «Şeir musiqisinin» - 
«etnopoetikasının» qaynağı kimi «Şeir tariximizin başlanğıcı 
olan vəznli nəsrin» əsas sənədi hesab etmişdir” (4, 471-472). 
İnsanların dünyagörüşləri, həyat və zaman haqqında dü-
şüncələri, təsəvvürləri artıb inkişaf etdikcə şeir də ikimisra-
lılıqdan çoxmisralığa qədər inkişaf yolu keçmişdir. K.Əliyev 
də Azərbaycan etnofiloloji düşüncəsinin əvəzsiz nümunələ-
rindən olan “Dədə Qorqud” eposundan gətirdiyi çoxsaylı və 
maraqlı nümunələr əsasında «Dədə Qorqud» şeirlərinin poeti-
kasını bütün incəlikləri ilə tədqiq edərək qəti bir qənaətə gəlir: 
Məhz qoşa atın yanaşı getməsi təsəvvüründən qoşa bənd-iki 
dördlük doğula bilərdi. Beləliklə, tam qətiyyətlə bildirmək olar 
ki, türk etnosu öz həyat tərzi, qəhrəmanlığı, fəaliyyət dairəsi və 
hətta o dünyası üçün ata borclu olduğu kimi, poetik təfək-
kürünün formalaşması üçün də məhz ata borcludur” (2, 17). 
Çünki Türk-Oğuz cəmiyyətində ata münasibət: “at oğul-
dur”, “at qardaşdır”, “at xilaskardır”, “at qəhrəmandan üs-
tündür” və s. kimi məsələlər daim aktual olmuş, həmişə Oğuz 
igidləri üçün həyati mahiyyət daşımışdır. Şərq xalqlarının 
inancında at daha çox od və işıqla əlaqələndirilir və vurğu-
lanır ki, at insanla daha çox doğmalaşıb və kişilərə arvadı və 
övladı qədər sevdirə bilmişdir. 
Eposşünaslıq: problemlər, mülahizələr_________________  
 
 178 
Tarixdən məlumdur ki, oturaq həyat sürən xalqları kö-
çəri atlı tayfaları narahat etməyə başalayandan sonra min il 
ərzində Şərqi Avropa və Mərkəzi Asiyada da atlar əhilləş-
dirilmişdir. Ən əski zamanlarda bu sirli heyvan çox hallarda 
ölülər aləmi ilə əlaqələndirilmişdir. Cəsədin at dərisinə bükü-
lərək dəfn edilməsi adətində də əsasında həmin inama da-
yanmışdır. At qurban kəsmə ritualının Qafqazda-Azərbaycan-
da icra edilməsi barədə tarixin atası Heredot və Alban ta-
rixçisi Musa Kalankatlı da məlumat vermişdir (5, 3). 
Bir neçə onilliklərdir ki, ayrı-ayrı tədqiqatlarda, müxtə-
lif dərsliklərdə, monoqrafiyalarda “Dədə Qorqud” eposunda 
iki boyun “Dəli Domrul” və “Çoban oğlu Təpəgöz” boylarını 
“süjetdənkənar”, “yad”, “qalan boylarla əlaqəsi olmayan” və 
s. epitetlərlə oxuculara təqdim etmişlər. Məsələn, “Qədim və 
orta əsrlər ədəbiyyatı” kitabında “Dəli Domrul” boyu haqqın-
da belə məlumat verilir: “Dəli Domrul” boyu məzmunu və sə-
ciyyəvi xüsusiyyətlərinə görə eposdakı digər boylardan ayrı-
lır. Bu boyda bir nəfər də olsun Oğuz qəhrəmanının adı çəkil-
mir, habelə burada təsvir olunan əhvalat oğuzların tarixi, adət-
ənənəsi, etnik xüsusiyyətləri ilə səsləşmir” (6, 32-33). Bu ki-
mi fikirlər isə, təbii olaraq, qorqudşünaslıqda bir çox müba-
hisələrə, fikir ayrılıqlarına və müxtəlif polemikalara səbəb 
olmuşdur. 
Buna görə də Kamran Əliyev kitabın “Dədə Qorqud”la 
bağlı hissəsində əsas diqqəti yuxarıda qeyd olunan fikrlərə 
rəğmən, eposun poetik strukturunun bütöv və tam olmasına, 
eposda heç bir “süjetdənkənar”lığın olmaması və s. bu kimi 
çox vacib problemlərə yönəltmişdir. Burada müəllifin əsas 
məqdsədi «Dədə Qorqud» eposunu vahid, tam, bütöv halda 
tədqiq etmək və onu elə bu şəkildə oxuculara çatdırmaq olmuş-
dur. Çünki məhz bu şəkildə təqdim edilən «Dədə Qorqud» 
eposu daha möhtəşəm, daha əzəmətli görünür. Kamran Əliyev 
_________________ Eposşünaslıq: problemlər, mülahizələr 
 
 179 
kitabdakı "Dəli Domrul" boyu: təsadüf, yoxsa zərurət?" və 
"Çoban oğlu Təpəgöz" sərlövhəli yazılarını bu iki boyun epo-
sun ümumi quruluşu, süjeti və kompozisiyasının eposun ümu-
mi poetikası, ahəngi ilə bağlılığı problemlərinə həsr etmişdir. 
Alim mübahisə və polemika doğuran məsələləri inandırıcı elmi 
dəlillərlə sübut və həll etməyə çalışmışdır. Qətiyyətlə demək 
mümkündür ki, elmi intiusiyası və elmi eridusiyasi dərin, 
zəkası iti olan professor K.Əliyev bunu məharətlə bacarmışdır. 
Belə ki K.Əliyev tutarlı dəlil və sübutlarla aydınlaşdırmışdır ki, 
“Dəli Domrul” boyu «Dədə Qorqud» eposunun strukturundan-
süjetindən, kompozisiyasından, poetika elementlərindən ayrıl-
maz və təcridolunmazdır. Tədqiqatçının fikrincə, hətta “Dəli 
Domrul” boyu olmasaydı, sözsüz ki, epos öz bitkinliyini, dərin 
məna siqlətini, əzəmətini və monumentallığını xeyli itirmiş 
olardı. Çünki digər boylarda adda-budda və epizodik səviyyədə 
olan Oğuz elinin dinc, sakit dövrü yalnız “Dəli Domrul” 
boyunda özünün tam həllini tapmışdır. «Dədə Qorqud» eposu 
üçün zəruri olan “Dəli Domrul” boyu ilə qədim türklərin hə-
yatının bitkin və bütöv mənzərəsini əks etdirmək vəzifəsi hə-
yata keçirilmiş və eyni zamanda, eposun ədəbi-bədii məntiqi 
tamamlanmışdır”(2, s. 34). 
"Dədə Qorqud" eposunun boyları arasında onları bir-
birinə bağlayan elə incə məqamlar mövcuddur ki, dəfələrlə 
oxunsa da, çox vaxt onları sezmək, hansısa bir hadisənin, 
əhvalatın, xırdaca bir məqamın mahiyyətinə varmaq, onları 
duyub hiss etmək mümkün olmur. K.Əliyev eposdakı bu incə 
məqamları yaxşı hiss edib duyduğuna görə, Təpəgözlə bağlı 
hələ də qaranlıq qalmış bir sra məsələlərə aydınlıq gətirə 
bilmişdir. Qeyd etdiyimiz kimi, bir sıra tədqiqatçıların "Dədə 
Qorqud" eposunun ümumi kompozisiyasından ayrı hesab 
etdikləri ikinci boy "Basatın Təpəgözü öldürdüyü boy"dur. 
"Çoban oğlu Təpəgöz" sərlövhəli yazıda K.Əliyev Təpəgözün 
Eposşünaslıq: problemlər, mülahizələr_________________  
 
 180 
eposda əhəmiyyətli yer tutduğunu və Təpəgöz obrazının 
mənşəyinin müəyyənləşdirilməsi yolunda bir sıra maraqlı 
elmi qənaətlərini qeyd etmiş, dəqiqləşdirmələr aparmış və 
maraqlı nəticələr əldə etmişdir.  
Təpəgöz obrazının qədimliyi və bu eposun Homerin 
«Odisseya»sı ilə oxşarlığı barədə elmi ədəbiyyatda fikirlər 
çoxdur. Filologiya üzrə elmlər doktoru Flora Əlimirzəyeva 
yazır ki, tanınmış şərqşünas və tərcüməçi Ə.Şmidenin, haqlı 
olaraq, «qorqudşünaslığın atası» saydığı F.Dits «on bənddə 
Təpəgözlə Polifemi müqayisə edir və bu müqayisələrdə çox 
uyğun oxşarlıqlar tapır. Nəticədə F.Dits «Kitabi-Dədə Qor-
qud»dakı Təpəgözün Homerin «Odisseya»sındakı Polifemdən 
daha qədim olması qənaətinə gəlir» (11, s.18). F.Ditsə görə, 
«Homer Asiyaya səyahəti zamanı Təpəgöz hekayəsini eşit-
miş, onun natamam cizgilərini, adətən tərcüməçinin dediyinə 
əsasən, öz Polifeminə vermişdir. Bəlkə də, o, rəvayəti Yuna-
nıstanda özü eşitmişdir. Bəlkə də, oğuz nəslindən olan bir 
nəfər hansı ad altında isə Yunanıstana gəlmiş və onun dilin-
dən yayılan Təpəgöz hekayəti Homerə qədər yaddaşlarda qal-
mışdır. Homer isə bu surəti öz dövründə danışanlardan eşit-
miş və yazıya almışdır» (11, s. 19). Professor Ə.Sultanlı da 
«Dədə Qorqud»u qədim yunan eposları olan «İliada» və «Od-
disseya» ilə müqayisə etmiş, onlarda motiv oxşarlıqlarının ol-
duğunu xüsusi vurğulamışdır (12, s.41). 
"Dədə Qorqud" eposunun ümumi quruluşunda Təpəgöz 
qorxulu və mifik bir düşmən obrazı kimi təkdir. O, mənşəcə 
Sarı çoban və Pəri qızının izdivacından törəmiş, tək gözü olan 
bədheybət bir varlıqdır. Yarıməfsanəvi bir obraz olan Təpə-
göz çox pisliklər edir, onunla oynayan uşaqların burnunu, 
qulağını yeyir, yol kəsir, Oğuzun adamlarını yeyir, adlı-sanlı, 
qəhrəman Oğuz igidlərini döyüşdə məğlub edir. Onunla heç 
kim bacarmır, hətta Təpəgöz Oğuzun əbədi düşməni olan 
_________________ Eposşünaslıq: problemlər, mülahizələr 
 
 181 
kafirlərdən də qat-qat güclü görünür. Bəs elə isə Təpəgöz 
obrazı dastana nə üçün daxil edilmişdir? Bu suala K.Əliyev 
Təpəgöz obrazının mənşəyinə və eposun strukturundakı funk-
siyasına nəzər salmaqla aydınlıq gətirməyə çalışır. 
Belə ki, Təpəgöz “özünün qoyun sürüsü” olması ilə (7, 
145) reallığı-atasından gəlmə xüsusiyyətləri, barmağında isə 
Pəri anasının yadigarını-sehirli gücə malik olan üzüyünü 
gəzdirməklə (buna görə ona ox batmır, bədənini qılınc kəs-
mir) öz mifikliyini qoruyub saxlayır. Buna görə də onunla üz-
üzə gəlmək, döyüşmək, onu məğlub etmək qeyri-mümkün bir 
işə çevrilir. Təpəgöz Oğuz elinin axırına çıxmaq qüdrətinə 
malikdir və hamını yeyib qurtarmaq fikrindədir. Belə olan 
halda, onunla danışıqlara getmək, onun şərtlərini dinləmək, 
onunla döyüşüb ona qalib gəlmək zərurəti yaranır.  
Burada K.Əliyev bu qənatə gəlir ki, Təpəgöz yarı əfsa-
nəvi, yarı real olduğuna görə Təpəgözlə danışığa gedən və 
ona qalib gələ biləcək adam da real ola bilməz. Bu səbəbdən 
də Təpəgözlə danışıqlara reallıqla mifin qovuşduğu Dədə 
Qorqud gedə bilər. Belə ki, o, real insandır: qopuz çalır, söz 
söyləyir. Onun Allaha ən yaxın olması və insanlara ad ver-
məsi cəhəti isə mifoloji gücə malik olması ilə izah olunur. 
Deməli, ona qalib gələn şəxs də real insan ola bilməz, onda da 
reallıqla mif qovuşuq olmalıdır. Həmin şəxs isə Basatdır. 
Çünki onun atası real insan olan Aruz Qocadırsa, mifik qay-
nağı isə aslandır. Ona görə ki, Basatı:”Bir aslan bulup gö-
türmüş, bəsləmişdir” (8, 98). 
Sonda Basat Təpəgözlə döyüşə gedir və dastan ənənə-
sinə uyğun olaraq və hadisələrin real məntiqinə görə Oğuzun 
ən qorxulu düşmənini məğlub edir. "Basatın Təpəgözü öl-
dürdüyü boy" da dastan yaradıcısının epik təfəkkürü boydakı 
hadisələri məntiqi süjet xətti ilə son dərəcə dəqiqliklə və 
dinamiklə inkişaf etdirmişdir. Buna görə də bu boyda sual 
Eposşünaslıq: problemlər, mülahizələr_________________  
 
 182 
doğura biləcək hər bir məsələyə cavab tapmaq mümkündür. 
K.Əliyev də bu boydakı belə müxtəlif məsələləri ciddi elmi 
fəhmlə, hərtərəfli şəkildə tədqiq etmiş və sonda Təpəgöz 
obrazının eposun poetikasında tutduğu yer və mövqeyi barədə 
elmi fikirlərini belə ümumiləşdirmişdir: "Bütün bunlardan 
göründüyü kimi, Təpəgözün eposun poetikasında tutduğu yer 
və mövqe nə qədər möhkəmdirsə, daşıdığı funksiya da bir o 
qədər çoxşaxəlidir. Təpəgöz həm öz düşmənçiliyi, həm də 
Basata məğlubiyyəti ilə Oğuz elinin gücünü əks etdirir. Çünki 
Təpəgözün simasında ən böyük düşmən, Basatın simasında 
isə Təpəgözü məğlub edən ən qüdrətli qəhrəman Oğuz elin-
dən olandır. "Dədə Qorqud" eposunda Oğuz təfəkkürü Oğuz-
dan başqasını qəbul etmir" (2, 48). Bununla da K.Əliyev Tə-
pəgöz obrazının, eləcə də bu süjetin Oğuz eposuna kənardan 
gəlmədiyini qəti olaraq təsdiq etmiş oldu. 
K.Əliyevin “Eposun poetikasi: “Dədə Qorqud” və “Ko-
roğlu” monoqrafiyasını oxuduqca istər-istəməz hiss edirsən ki, 
"Dədə Qorqud" eposunda qabarıq görünən, xüsusi maraq do-
ğuran hissələr və boylar haqqında çoxsaylı məqalələr, kitablar, 
monoqrafiyalar, yazılsa da, tədqiqatlar aparılsa da, bu sahədə 
bir sıra həlli vacib və aktual problemlərin təhlilinə böyük eh-
tiyac var. Professor K.Əliyev bir sıra məqalələrində «Kitabi-
Dədə Qorqud»u müasir ədəbiyyatın «entnopoetika» qaynağı, 
yəni etnik-mədəni sistem üçün xarakterik olan poetik ölçü və 
göstəricilərin mənbəyi kimi səciyyələndirmişdir (9, 19-20). 
Eposda mövcud olan bu və digər qiymətli bilgilər olduğuna gö-
rə K.Əliyev «Kitabi-Dədə Qorqud» eposunu həm qəhrəmanlıq 
abidəsi, həm də tədqiqat obyekti kimi, bütün dövrlərin eposu 
adlandırmışdır. “Dədə Qorqud kitabı” öyrənildikcə, sözün 
geniş mənasında, türk tarixinin ayrı-ayrı tutqun səhifələri üzə-
rinə işıq düşür. Bu isə təsadüfi deyil, çünki dastan «epik tə-
fəkkür və tarix» kimi çox iritutumlu bir abidədir. Digər tərəf-
_________________ Eposşünaslıq: problemlər, mülahizələr 
 
 183 
dən, "Dədə Qorqud" eposunun poetik sinkretizmi – məzmunu-
nun mürəkkəb poetik-semantik quruluşu ilə bağlıdır: «Dədə 
Qorqud» kitabı poetik baxımdan sinkretik mətn təsiri bağış-
layır - Şifahi eposun, ilk yazıya alınma prosesinin və ehtimal 
ki, variantlaşmış kitab eposunun əsərdə üç məzmun qatı kimi 
təzahürü göz qabağındadır. «Dədə Qorqud kitabı»nda Şaman, 
ozan, aşıq təfəkkürünün ortaqlığı aydın nəzərə çarpır: mifoloji 
şüur ifadə edən sakral söz, eposa xas həqiqi söz və dastana 
uyğun bədii söz vəhdət yaradır» (10, 61). 
Bu baxımdan "Dədə Qorqud" eposunun əbədiyaşarlığı, 
möhtəşəmliyi, zənginliyi və s. xüsusiyyətləri haqqında yazı-
lası, bəhs ediləsi məsələlər çoxdur. Bu məsələlərdən biri də 
eposda öz geniş bədii ifadəsini tapan qəhrəmanlıq və igidlik 
motivləridir. "Dədə Qorqud" eposunundakı bu motivlər za-
man-zaman dərindən, müxtəlif aspektlərdən və ətraflı şəkildə 
öyrənilmiş və bu qəhrəmanlıqları gətirən igidlər haqqında 
dəyərli elmi fikirlər irəli sürülmüşdür. Ancaq təəssüflə qeyd 
etmək lazımdır ki, üç boyun iştirakçısı olan Uruz obrazına, 
onunla bağlı müxtəlif məsələlərə kifayət qədər diqqət ye-
tirilməmişdir. Məsələ burasındadır ki, Uruz döyüşlərdə qələbə 
çalmaqdan daha çox məğlub olur, hətta əsir də düşür. Elə isə 
bu gözlənilməzlik "Dədə Qorqud" eposunun strukturuna və 
ümumilikdə Oğuz elinə hansı mənanı kəsb edir? Digər tərəf-
dən, qəhrəmanlıq göstərən Oğuz igidlərinə Dədə Qorqudun 
gəlib ad verməsi baxımından Uruzun payına nə düşür? Bəs 
nədən eposda bir sıra igidlərə, məsələn, Buğanı öldürdüyünə 
görə, Buğaca Buğac, at basdığına görə, Basata Basat adı və s. 
adları verən Dədə Qorqud Oğuz elinin başçısı, ağsaqqalı olan 
Bayındır xanın nəvəsi, bəylərbəyi Qazan xanın oğlu Uruza 
niyə gəlib ad vermir? 
"Dədə Qorqud" eposunda bu məntiqi sualları ortaya çı-
xaran, K.Əliyev özü də bu suallara müxtəlif aspektlərdən və 
Eposşünaslıq: problemlər, mülahizələr_________________  
 
 184 
elmi baxımdan cavab tapır və məntiqli, elmi yozumları ilə 
oxucuları inandıra bilir. K.Əliyev Uruzun məğlubiyyətlərini 
isə eposun strukturu üçün “klassik epik ənənə ilə yeni bir 
düşüncə tərzinin üz-üzə gəlməsi və toqquşması ilə” izah edir-
sə, Oğuz eli üçün bu gözlənilməzliyi isə “Birbaşa Uruzun şəx-
siyyəti ilə” bağlayır. K.Əliyev hətta Uruzun dördüncü boyda-
“Qazan xanın oğlu Uruzun dustaq olduğu boy” da əsir düsmə-
sinə də bir məntiqlik, bir kompensasiya tapmağa çalışır və ta-
pır: “...gözlənilməz məğlubiyyət, yəni eposdakı gənc qəhrə-
manın qələbə çalmaq ənənəsinin pozulması, heç şübhəsiz, 
digər bir məqamda kompensasiya olunmalıdır və olunur da. 
Yəni Uruzun əsirlikdəki dəyanət və dönməzliyinə söykənən 
davranışı ona qələbəyə bərabər tutula bilən şərəf və ləyaqət 
gətirir. Çünki əsirlikdə ana və oğul üçün bir- birindən dəhşətli 
iki yol var: ya Burla xatın özünü təqdim edib kafirlərə təslim 
olmalı, ya da öldürülmüş Uruzun əti qovurma kimi anasına 
yedizdirilməlidir. Bu yolayrıcında Uruz doğru yol seçərək 
mənəvi qələbə qazanır” (2, 53). Deməli, Bayandır xanın nəvə-
si, Qazan xanın oğlu Uruzun bu düşüncəsi, dünyagörüşü, ge-
niş mənada digər Oğuz igidlərinin qəhrəmanlığı səviyyəsində 
olmasa da, igidlik, qəhrəmanlıq xüsusiyyəti sayıla bilər. 
Uruz obrazını hərtərəfli və geniş şəkildə təhlil edən 
K.Əliyev Uruz və Qazan xanın timsalında eposda geniş yer 
tutan ata-oğul münasibətlərini ətraflı təhlil süzgəcindən keçir-
miş, sonda belə bir nəticə çıxarmışdır: "Uruz, hər şeydən qa-
baq, eposda epik ənənənin qoruyucusudur. Həyatda sayılıb-se-
çilən nəsil ənənəsi, yəni şəcərəsi olan və həyatda şəcərəsini 
qorumağı bacaran, eposda da epik ənənəni qorumağa daha çox 
səlahiyyətlidir. Belə bir səlahiyyət sahibi məhz Uruzdur, çünki 
Uruz Qazan xanın oğlu, Bayandır xanın nəvəsidir!” (2, 61). 
K.Əliyevin “Eposun poetikasi: “Dədə Qorqud” və “Ko-
roğlu” monoqrafiyasının “Dədə Qorqud” hissəsinin maraqlı 
_________________ Eposşünaslıq: problemlər, mülahizələr 
 
 185 
bölmələrindən biri də “Dirsə xan oğlu Buğac”dır. Burada pro-
fessor Dirsə xan oğlu Buğac obrazına ətraflı olaraq diqqət 
yetirir. Qeyd edək ki, diqqət yetirilən obraz barəsində K.Əli-
yevin irəli sürdüyü mülahizələr yenidir və eposşünaslığımızda 
xüsusi əhəmiyyətə malikdir. Müəllifin qənaətinə əsasən, 
Xızırın “ölüm yoxdur” fikri “Dirsə xan oğlu Buğac” boyunun 
əsas məzmunu və yekunudur. Belə ki, boydakı Buğacla bağlı 
doğuluş aktı üç dəfə təkrar olunur-anadan doğulmaq, ad al-
maq, ölümdən xilas olmaq. Bu, boyda da üç dəfə təsdiq edilir. 
“Dirsə xan da iki dəfə (oğlu olanda-Dirsə xanın adamlarına 
qarışır və tutulub oğlu tərəfindən xilas edləndə), xan qızı da 
iki dəfə (oğlu olanda və südü ilə oğlunu xilas edəndə) do-
ğulur. Bununla da “Dirsə xan oğlu Buğac” boyu bütün başqa 
tərəfləri ilə yanaşı, özünü eposun poetikasında doğuluş aktı 
kimi təsdiqləmiş olur və məhz eposun da doğuluş boyuna - 
birinci boyuna çevrilir” (2, 69-70). 
Monoqrafiyanın ilk hissəsinin son iki bölümündə - 
“Oğuz elinin xanımları” və “Beyrəyin qanlı köynəyi” hissələ-
rində də K.Əliyev eposşünaslığın daha iki problemindən bəhs 
edir və bu barədə öz mülahizələrini irəli sürür. Bu hissələrdə 
professor Oğuz cəmiyyətində qadın sevgisi, onlara olan Oğuz 
igidlərinin sevgisi, bu cəmiyyətin özündə yaşanan problemlər 
və mənəvi məsələlərdən bəhs edir. Qalın Oğuz elinin düşüncə 
sistemininə, onun iç dünyasına dərindən nüfuz edən K.Əliyev 
bunları oxuculara kifayət qədər geniş, əhatəli şəkildə təqdim 
edir. Məlumdur ki, «Dədə Qorqud» eposunda qəhrəman Oğuz 
igidləri ilə yanaşı, müxtəlif qadın obrazları da vardır. On-
lardan üçünün adı açıqca bəllidir: Burla xatun, Banıçiçək, 
Selcan xatun. Oğuz elinin xanımlarından bir neçəsinin isə adı 
deyilməsə belə, həmin qadınların da eposun strukturundakı 
yeri və mövqeyi aydınca sezilir. Bu sıraya Dirsə xanın, Dəli 
Domrulun və Səyrəyin xanımları daxildir. Bəs müxtəlif boy-
Eposşünaslıq: problemlər, mülahizələr_________________  
 
 186 
larda nəql edilən hadisə və əhvalatlarla bağlı olan bu xanımlar 
eposun mətnində öz funksiyaları müqabilində necə təsvir və 
təqdim olunurlar? 
K.Əliyev bu məsələlərlə bağlı da öz maraqlı fikirlərini 
əsaslandırır. O, xüsusi olaraq vurğulayır ki, Oğuz igidləri ilə 
yanaşı, daha qabarıq formada görünən və bəzi mətləblərin 
ideya daşıyıcısı olan bu qadın obrazları müxtəlif boylarda 
nəql edilən hadisə və əhvalatlarla bağlıdırlar. K.Əliyev «Dədə 
Qorqud» eposunun mətnində adı çəkilən Oğuz elinin xanım-
larının öz funksiyaları müqabilində onların hansı formada və 
necə təqdim edilməsini konkret nümunələr əsasında, spesifik 
ştrixlərlə diqqətə çatdırır. Professor K.Əliyev Oğuz elinin xa-
nımları haqqında düşüncələrini belə təqdim edir: “Beləliklə, 
Dirsə xanın xanımı və Qazan xanın xanımı Burla xatun İç 
Oğuzdandırlar. Banıçiçək Dış Oğuzdan, Selcan xatun və Dəli 
Domrulla Səyrəyin xanımları isə kafər düşərgəsindən İç Oğu-
za gəlmişlər. Dış Oğuzdan və kafər düşərgəsindən İç Oğuza 
gəlin gələn qızlar bu düşərgələr arasındakı barışığı simvolizə 
edirlər və barışığın qarantıdırlar. Deməli, «Dədə Qorqud» 
eposu vuruş və davanın deyil, məhz barışıq və vahid dünya 
modelinin eposudur” (2, 84). 
«Dədə Qorqud» eposunun poetika sistemi son dərəcə 
mükəmməl bədii bir sistemdir. Eposa daxil olan boyların süjet 
strukturu fərqlərdən çox yaxınlıqları əks etdirir. Obrazlara 
gəldikdə isə onlar da bir-biri ilə sıx əlaqəli formadadır. Buna 
görə də eposun əsl məzmun və mahiyyətinin meydana çıxarıl-
ması boylar arasındakı fərqlərin deyil, yaxınlıq və əlaqələrin 
tapılmasından, onların təhlil və şərhindən xeyli dərəcədə ası-
lıdır. Həmin asılılığın və təmasın əyani formada nümayişi 
Beyrək obrazı ilə bağlı məsələlərdə bir daha bütün aydınlığı 
ilə görünür. Eposun ən kamil bədii obrazı Bamsı Beyrəkdir. 
Beyrək bütün Oğuz igidləri kimi, təbii ki, birinci növbədə, 
_________________ Eposşünaslıq: problemlər, mülahizələr 
 
 187 
məhz qəhrəmandır. Ancaq görünür, qol gücü ilə yanaşı, o 
həm də xüsusi ağıl, düşüncə sahibidir ki, Qazan xanın inağı 
(ən yaxın, ən inanılmış adamı) sayılır. 
Dastanın bədii hadisələrlə, təsvirlərlə, emosiyalarla ən 
zəngin boyları üçüncü və on ikinci boylardır ki, hər ikisinin 
qəhrəmanı məhz Beyrəkdir. O, boy-buxunca, sifətcə də gözəl-
dir. O qədər gözəldir ki, bədnəzərdən qorunmaq üçün niqab 
gəzdirir. Gözəlliyindən aldığı zövqün xatirinə kafər qızı onun 
əsirlikdən qaçmasını təşkil edir. Dastanda Beyrək obrazı ən 
incə cizgilərlə təsvir edilmiş bir igid, qəhrəmandır. Problemin 
konkret təhlilinə gəldikdə isə məlum həqiqətdir ki, Beyrək 
«Dədə Qorqud» eposunun öncül qəhrəmanlarından biridir. O, 
Baybörənin oğlu olmasından savayı həm də Qazan xanın 
inanılmış adamı - inağı hesab edilir. K.Əliyev bu məqalədəki 
müşahidələrində də əvvəlki təhlil ənənəsinə sadiq qalmış, 
eposun bu boyu ilə digər boyları arasındakı yaxınlıq və məna 
əlaqələrini məharətlə qabartmışdır. Belə ki tədqiqatçı bu qə-
naətlərini Beyrək obrazında ustalıqla inkişaf etdirmiş və onu 
bu şəkildə ifadə etmişdir: «Dədə Qorqud» eposunun sonuncu 
boyunda Beyrək öldürülür. Beləliklə, «Baybörənin oğlu 
Bamsı Beyrək boyu»nda yalan kimi təqdim edilən Beyrəyin 
qanlı köynəyi digər boyda – «İç Oğuza Daş oğuzun dönük 
çıxması və Beyrəyin öldüyü boy»da həqiqəti ifadə edən xə-
bərə çevrilir” (2, 97-98).                        
Məlumdur ki, əvvəllər yaranmış hər hansı böyük bir 
abidə özündən çox-çox sonralar özünə bənzər onlarla əsərin 
yaranıb meydana gəlməsində böyük rol oynayır. Aşıq yaradı-
cılığında da yeni yaranan dastanlar əvvəlki dastanlardan isti-
fadə edilərək meydana çıxır. «Koroğlu» dastanı da özündən 
əvvəl yaranmış və bütün boyları ilə, heç şübhəsiz ki, xalq içə-
risində dildən-dilə gəzən «Dədə Qorqud» dastanlarından bila-
vasitə qüvvət almışdır (14, 151).  
Eposşünaslıq: problemlər, mülahizələr_________________  
 
 188 
Bu mənada K.Əliyevin “Eposun poetikasi: “Dədə Qor-
qud” və “Koroğlu” monoqrafiyasının ikinci hissəsi “Koroğlu” 
adlanır və dörd məqalədən ibarətdir:  
1. Koroğlu – dəlilərin dəlisi.  
2. «Koroğlu» eposunda dəli aşıq. 
3. Bədii məkanın xarakteri. 
4. Fiziki gücün semantikası.  
Azərbaycan ədəbiyyatı və mədəniyyətinin qiymətli abi-
dəsi, Azərbaycan poetik söz sənətinin – aşıq yaradıcılığının zir-
vəsi sayılan “Koroğlu” dastanı bir çox türk, eləcə də qonşu 
xalqlar arasında geniş yayılmışdır. Müxtəlif tədqiqatçı və alim-
lər - V.Xuluflu, H.Əlizadə və M.H.Təhmasib, İ.Abbaslı, U.Ən-
vər, A.Xodzko və b. tərəfindən yüksək dəyərləndirilmiş “Ko-
roğlu” dastanı Azərbaycan ədəbi-bədii düşüncəsinin nadir inci-
lərindəndir. Bu dastanın geniş yayılan versiyaları içərisində 
Azərbaycan “Koroğlu”sunun özünəməxsus mövqeyi olmuşdur. 
K.Əliyevin “Eposun poetikasi: “Dədə Qorqud” və “Koroğlu” 
monoqrafiyasında təhlilə “Koroğlu” dastanının məhz Azərbay-
can versiyası cəlb edilmişdir. Zəngin obrazlar sisteminə malik 
olan “Koroğlu” eposunun poetikasında mühüm yer tutan, lakin 
az öyrənilmiş bir sıra məsələlərin, müəyyən məqamlarının 
ciddi təhlil və tədqiqata, araşdırmaya ehtiyacı var idi.  
Monoqrafiyanın ikinci bölməsinin birinci məqaləsi “Ko-
roğlu – dəlilərin dəlisi” adlanır. K.Əliyev bu məqalədə igid-
liyin, qəhrəmanlığın rəmzi kimi götürülən “dəli” anlayışına 
aydınlıq gətirir. Məlumdur ki, “Koroğlu” eposunda bütün 
igidlər, o cümlədən Koroğlu məhz “dəli” adlandırılır və epo-
sun mətnində tez-tez işlədilir. K.Əliyevin burada bu sözün 
məna çalarları ilə bağlı eposdan üç müxtəlif poetik nümunə 
gətirir və onları belə izah edir: 
"Adımı soruşsan, bil, Rövşən olu, 
Atadan, babadan cinsim Koroğlu; 
_________________ Eposşünaslıq: problemlər, mülahizələr 
 
 189 
Mənəm bu yerlərdə bir dəli-dolu, 
Gündoğandan ta günbatan mənimdi" (13, s. 19). 
Poetik nümunədə ayrıca götürülmüş "dəli" deyil, "dəli-
dolu" ifadəsi işlənir. Məhz belə bir ifadə "dəli" sözünün ikinci 
mənasından (axmaq!) uzaqlaşmaq deməkdir. Əslində eposun 
lap əvvəlində, həmçinin Koroğlunun dilində işlənən (bu, az 
əhəmiyyət kəsb etmir!) dəli-dolu ifadəsi mətnin bundan son-
rakı əsas məqamlarında qəhrəmanlara ünvanlanan dəli (dəli-
qanlı!) sözünün məhz igid, qəhrəman, bahadır mənasını ver-
diyini təsdiqləmiş olur. Həmin qolda Koroğluya inanmayan 
Dəli Həsənin xüsusi bir görkəm almasından, kinayəli gülü-
şündən, qəribə bir istehzasından sonra Koroğlu yenə də saza 
əl atıb gəraylı üstündə deyir: 
"Qoç Koroğlu çıxar düzə, 
Baxmaram əlliyə, yüzə, 
Mən dəlidən öyüd sizə: 
Həddindən aşmamaq gərək" (13, s.20).  
Artıq burada "dəli" sözü "axmaq" mənasındadır və hə-
dələyici xarakter daşıyır. Məsələ burasındadır ki, Koroğlunun 
mənəvi yüksəkliyi, qeyri-adi dərəcədə təbiiliyi özünü igid 
mənasında olan dəli kimi öyməyə imkan vermir. Digər tərəf-
dən Koroğlu Dəli Həsənlə üz-üzə gələcəyini əvvəlcədən bil-
diyi üçün (atası ona demişdi: "özünü Dəli Həsəndən gözlə!") 
özünü bir az da axmaqlığa qoyur. Əslində isə başqasına həd-
dini aşmamağı məsləhət görən qəhrəman məntiqi baxımdan 
heç vaxt həddini aşmamalıdır. 
Koroğlunun belə bir nəsihəti Dəli Həsənə lap acıq gəlir 
və başının adamlarını toplayıb Koroğluya hücum etmək 
istəyəndə Koroğlu yenə deyir: 
"Çəkərəm qılıncı, kəsərəm yolu, 
Mənəm igidlərdə bir dəli-dolu. 
 
Eposşünaslıq: problemlər, mülahizələr_________________  
 
 190 
Hələ coşmayıbdır bu qoç Koroğlu, 
And içmişəm bu gün döyüş olmasın" (13, s.20). 
Yenə "dəli-dolu" ifadəsi xatırlanır. Bizcə, nümunədə 
"dəli" sözünün hər iki mənası gizlənmişdir: igid (dəliqanlı!) 
və axmaq (dəlisov!). Buradan hasil olan qənaət belədir ki, elə 
ikinci qoldaca "dəli" anlayışı üç məqamı ehtiva edir: birincisi, 
igidlik; ikincisi, axmaqlıq; üçüncüsü, igidliklə axmaqlığın 
qovuşuğu” (2, s.100-101). 
Bundan başqa, K.Əliyev “Koroğlu” eposunun mətnində 
gedən “dəliqanlılıq”, "dəli nərə", “dəlisovluq”, "dəli könül", 
"dəli aşıq" kimi anlayışların da doğurduğu mənaları düzgün 
kodlaşdıraraq maraqlı elmi nəticələr əldə etmişdir. 
K.Əliyev “Koroğlu” eposunun poetikasının digər müəy-
yən məqamlarını yüksək profesonallıqla üzə çıxarmış, eposun 
poetikasını bir neçə istiqamətdə araşdırmışdır. Belə istiqamət-
lərdən biri də “Koroğlu” eposunda bədii məkanın xarakteri 
məsələsidir. Təsadüfi deyil ki, monoqrafiyanın ikinci hissə-
sinin üçüncü məqaləsi də “Bədii məkanın xarakteri” adlanır. 
K.Əliyev bu məqalədə eposda verilən simvollar, işarə və 
sözlərdə verilən məkanları üç yerə bölür: 1.Real məkan. 2.Ara 
məkan və 3. İdeal məkan. Əgər real məkan İstanbul, Toqat, 
Qars və basqalarıdırsa, ideal məkan isə Çənlibeldir. Ara mə-
kan isə Real məkanla İdeal məkanın arasında olub, müna. 
qişələrin həlli məkanıdır. 
Məlumdur ki, “Koroğlu” eposunda əsas ideal məkan 
Çənlibeldir. O, dəlilərin, Koroğlunun tərəfdarlarının məskən 
saldıqları bu ideal məkan möhtəşəm bir qala kimi təsvir 
olunmuşdur. Tədqiqatçılar onun harada yerləşməsi, nə üçün 
Çənlibel adlanması barədə maraqlı mülahizələr söyləmişlər. 
Çənlibelin coğrafi istiqaməti, mövqeyi barədə də müxtəlif 
versiyalar söylənmişdir. Ümumiyyətlə, Çənlibel "Koroğlu" 
dastanında mühüm yer tutur. “Koroğlu” dastanının bütün boy-
_________________ Eposşünaslıq: problemlər, mülahizələr 
 
 191 
larında Çənlibelin adı çəkilir və bu məkan həm də Çənlibel 
dəlilərinin vətən rəmzidir. K.Əliyev bir məkan kimi Çənlibel 
haqqında belə yazır: "Koroğlu" eposunda baş qəhrəmanın hə-
rəkəti ilə bağlı olaraq məkanlar tez-tez dəyişir və müxtəlif is-
tiqamətləri əhatə edir. Şübhə yoxdur ki, bu, bilavasitə epos 
poetikası ilə bağlı məsələdir. Amma eposda bir məkan da var 
ki, həmişə dəyişməz qalır. Belə bir məkan Çənlibeldir" (2, 
s.131). 
K.Əliyevin "Eposun poetikası: "Dədə Qorqud" və "Ko-
roğlu" mooqrafiyasında tədqiq edilən problemlər və məsələlər 
çoxdur. Biz ancaq bu monoqrafiyada sezə və seçə bildiyimiz 
bir sıra mövzulara, problemlərə və məqamlara toxuna bildik. 
Belə mövzu və problemlər isə monoqrafiyada kifayət qədər 
çoxdur. 
Onu da qeyd etmək yerinə düşər ki, monoqrafiyanın 
tədqiqat üslubu orijinal, orada istifadə edilən ədəbiyyatlar, is-
tinadlar çox və yerli-yerində, söylənən fikirlər elmi və yeni-
dir. Bu isə aparılan tədqiqatın geniş əhatə dairəsini, əsas təd-
qiqat obyektlərini təsəvvür etməklə yanaşı, bu sahə ilə məşğul 
olan tədqiqatçılarda ətaflı və əhatəli təəssürat yarada bilir. Ki-
tab epos poetikasına dəyərli töhfə olub, bu mövzuda yazılmış 
əsərlər içərisində elmi çəkisi, dəyəri və sanbalına görə xüsusi 
yer tutur, tədqiqatçılar və oxucular tərəfindən böyük maraqla 
qarşılanır. 
İnanırıq ki, özünəməxsus üsluba, orijinal dəst-xəttə və 
zəngin elmi təxəyyülə malik olan professor K.Əliyev bundan 
sonra da elmi dəyəri yüksək, problem məsələlərlə zəngin olan 
yeni-yeni əsərləri ilə ədəbiyyatımızı daha da zənginləşdirə-
cəkdir. 
                     
 
 
Eposşünaslıq: problemlər, mülahizələr_________________  
 
 192 
ƏDƏBİYYAT 
 
1. H. Əliyev. Milli varlığımızın mötəbər qaynağı / Dədə 
Qorqud dünyası. (məqalələr). Bakı: Öndər Nəşriyyatı, 2004, s. 
6-17 
2. K. Əliyev. “Eposun Poetikasi: “Dədə Qorqud” və “ Ko-
roğlu”. Bakı:”Elm və təhsil”, 2011 
3. Ə.Abid . Azərbaycan türklərinin ədəbiyyatı tarixi. 
Azərbaycan Milli Dövlət Mədəniyyət və İncəsənət arxivi, fond 
120  
4. Ə.Abid. Heca vəzninin tarixi /Ədəbiyyatinin tarixi 
poetikası. II kitab. Poetik fikrin təkamülü (məqalələr toplusu). 
Bakı: Elm, 2006, s. 472-491 
5. Ə. Tanrıverdi. “Dədə Qorqud kitabı”nda at kultu. Bakı, 
“Elm və təhsil”, 2012, 144 səh. 
6. Ə.Səfərli, X.Yusifov. Qədim və orta əsrlər ədəbiyyatı. 
Bakı: Maarif, 1982 
7. X. Koroğlu. Oğuz qəhrəmanlıq eposu. Bakı: Yurd, 
1999 
8. Kitabi-Dədə Qorqud. Bakı: Yazıçı, 1988 
9. Əliyev K. «Dədə Qorqud» eposu və etnopoetika mə-
sələləri // «Dədə Qorqud» jur., N 2, 2003, s. 19-28 
10. A. Hacılı. «Dədə Qorqud kitabı»: epik təfəkkür və 
tarix // «Dədə Qorqud» jur., N 2, 2002, s. 60-72 
11. F.Əlimirzəyeva «Kitabi-Dədə Qorqud» dastanlarının 
alman dilinə tərcüməsi və tədqiqi: Fil. elm. dok. diss. Avtore-
feratı. Bakı, 2008, 48 s. 
12. Ə. Sultanlı . «Kitabi-Dədə Qorqud» və qədim yunan 
dastanlari. Bakı: Elm, 1999, 84 s. 
13. Azərbaycan dastanları, IV cild: Koroğlu. Bakı; "Lider 
nəşriyyatı", 2005.  
14. Ş. Cəmşidov «Kitabi-Dədə Qorqud». Bakı: Elm, 1977, 
231. s.   
_________________ Eposşünaslıq: problemlər, mülahizələr 
 
 193 
İman CƏFƏROV 
 filologiya üzrə fəlsəfə doktoru 
 
EPOS POETİKASINDA KAMRAN ƏLİYEV İMZASI, 
YAXUD ARİSTOTEL “POETİKA”SINI 
TAMAMLAYACAQ MÜDDƏALAR 
 
Professor Kamran Əliyevin “Eposun poetikası: “Dədə 
Qorqud” və “Koroğlu” kitabı ilk növbədə milli folklorşünas-
lıq təfəkkürümüzə yeni məfhum və müddəaların daha ciddi 
şəkildə nüfuz etdirilməsi ilə səciyyələnir. Maraqlıdır ki, ali-
min bu yeni kitabı nəinki təhlil obyektinə çevrilən problem-
lərin yeniliyi ilə, eyni zamanda bütövlüklə kitabın daxili inter-
yeri, daha doğrusu, mündəricəsi və məzmunu ilə estetik dün-
yagörüşün yeni göstəricisidir. Mahiyyət etibarilə “Eposun 
poetikası: “Dədə Qorqud” və “Koroğlu” kitabının daxili quru-
luşu monoqrafiyanın adına tamamilə uyğundur. Daha doğru-
su, kitabın birinci hissəsi “Dədə Qorqud”, ikinci hissə “Ko-
roğlu” ilə bağlı təhlillərə həsr olunmuşdur. Məsələ ondadır ki, 
“Dədə Qorqud” hissəsindəki təhlillər “Etnopoetika məsələ-
ləri”, “Dəli Domrul” boyu: təsadüf, yoxsa zərurət”, “Çoban 
oğlu Təpəgöz”, “Bayındır xanın nəvəsi Uruz”, “Dirsə xan oğ-
lu Buğac”, “Oğuz elinin xanımları”, “Beyrəyin qanlı köynə-
yi” başlıqları, “Koroğlu” hissəsindəki təhlillər isə “Koroğlu – 
dəlilərin dəlisi”, “Koroğlu” eposunda dəli aşıq”, “Bədii məka-
nın xarakteri”, “Fiziki gücün semantikası” başlıqları ilə təq-
dim edilmişdir. Göründüyü kimi, zahiri görünüşcə hər bir baş-
lıq müstəqil əsərdir və təhlil – tərkib etibarilə digər əsərlərdən 
fərqlənir. Lakin belə bir zahiri təəssüratın ömrü oxucunun ki-
tabla daxili tanışlığına qədər davam edir. Əslində çağdaş 
Azərbaycan dədəqorqudşünaslığının, yaxud koroğluşünaslığı-
nın nəticələrinə görə, milli eposumuzun bu iki şedevrinə dair 
Eposşünaslıq: problemlər, mülahizələr_________________  
 
 194 
yeni söz demək üçün elmi fikirdə Aristoteldən Lütvü Zadəyə 
qədər yol qət etməlisən. Məhz professor Kamran Əliyev 
“Eposun poetikası: “Dədə Qorqud” və “Koroğlu” kitabı ilə 
sübut elədi ki, Azərbaycan elmi fikrinin belə bir qeyri-adi yol 
qət etməsi tamamilə mümkündür. Bəli, professor Kamran Əli-
yevin çağdaş təfəkkürün meyarları baxımından tamamilə yeni 
olan müddəaları Azərbaycan eposşünaslığına bizə məlum 
olmayan “Dədə Qorqud” və “Koroğlunu” təqdim etməkdədir.  
Ciddi elmi tanışlıq belə bir obyektiv mövqedə dayanma-
ğa əsas verir ki, “Elm və təhsil” nəşriyyatı tərəfindən oxucu-
lara təqdim olunan “Eposun poetikası: “Dədə Qorqud” və 
“Koroğlu” kitabının bütün təhlil və tərkib hissələri ellinizm 
dövrü yunan ədəbiyyatşünası Aristotelə məxsus “Poetika”nın 
prinsiplərinə uyğun şəkildə nizamlanmışdır. Budur, kitabın 
“Etnopoetika məsələləri” adlı ilk hissəsindən belə “Dədə Qor-
qud”la bağlı elmi ictimaiyyət üçün gözlənilməz müddəalarla 
qarşılaşırıq və bəlkə də, dədəqorqudşünaslığa ünvanlanmış 
“şok açıqlamaların” təsir gücünü müəyyən qədər azaltmaq na-
minə müəllif “bir yüngülvari müqəddiməyə” ehtiyac duyur, 
“etnopoetika” məfhumunun semantik hüdudları haqqında dol-
ğun təəssürat yaradılması istiqamıtində iş aparır və daha əsası 
odur ki, məqsədinə nail olur. Bəli, müəllifin “...etnopoetika 
bədii düşüncə ilə etnosun təbiəti arasındakı əlaqə və təması 
öyrənən, bu əlaqə və təmasın xüsusiyyət və əlamətlərini mey-
dana çıxaran elm sahəsi kimi qavranılır” müddəası ilə razı-
laşmamaq olmur. Fikrimizcə, bütün kitab boyu bu müddəanın 
təsdiqi prosesində də qazanan tərəf Azərbaycan alimi deyil, 
bir “elm sahəsi kimi” etnopoetikadır. Türk etnosuna məxsus 
şeir sənətinin etnik mahiyyətini incələmək kimi con dərəcədə 
çətin, eyni zamanda gərəkli bir məqsədi həyata keçirən müəl-
lif təhlil yoluna etnopoetik düşüncənin ilkin vəzifələrini diq-
qətə çəkməyə başlayır və bu nəticəyə gəlir ki, “...etnopoetik 
_________________ Eposşünaslıq: problemlər, mülahizələr 
 
 195 
düşüncə ilkin olaraq şeirin quruluşunu – strukturunu və demə-
li, misranı axtarır.”  
Bu məqamda məxsusi vurğulamağa ehtiyac duyuruq ki, 
professor Kamran Əliyev etnopoetik düşüncənin ilkin axta-
rışları kimi türk heca şerinin yaranmasından bəhs etsə də, 
sanki göz önündə ümumən dünya şeirinin meydana gəlməsi 
canlanır. Yəni artıq Aristotelin “Poetika”sında faciəyə verilən 
tərif Azərbaycan dramaturqlarının eyniadlı janrda yazdıqları 
əsərlərə nə dərəcədə şamildirsə, Kamran Əliyevin türk heca 
şerinə dair müddəaları da dünya şeirinin yaranmasına eyni 
dərəcədə aiddir: “Beləliklə, etnopoetik düşüncə ilkin olaraq 
şeirin quruluşunu – strukturunu və deməli, misranı axtarır. 
Axtarılan misranın isə birinci növbədə digər bir misraya 
ehtiyac vardır, çünki o, qətiyyən tək yaşaya bilməz. Bədii 
düşüncə harmoniyadır və təklikdə harmoniya yoxdur. Misra 
tənhalığının əzabından qurtaran şeir qoşa misranın ölçü bə-
rabərliyi və ritm uyarlığı ehtiyacı hiss edəndə isə fövqəladə 
bir kəşf edilir.” 
Etnopoetik təhlillərini bədii düşüncənin daha dərin qat-
larına çəkən Kamran Əliyev bir poetik forma kimi ən qədim 
və ilk türk şeirinin qoşa misralı şeir olması qənaətinə gəlir, 
digər tərəfdən “Dədə Qorqud”un məlum mətnlərinə istinadən 
elmi təfəkkürə Yazıçı Ozanın yeni şeirlərini təqdim edir.  
Haşiyə: Aristotelin “Poetika”sında incəsənətin, o cüm-
lədən ədəbiyyatın mənşəyindən bəhs edilərək yaradıcı təqlid-
dən söz açılsa da, ilk şeirin formalaşmasının məhz Kamran 
Əliyev modelində aydınlaşdırılmadığı düşündürücü faktora 
çevrilir. Və bu qənaətə gəlirsən ki, bunun əsas səbəbi bədii 
ifadənin “Dədə Qorqud” formatının, yəni “İliada” və “Odis-
seya”dan daha qədim tipinin Aristotelə tanış olmamasıdır. 
Daha maraqlısı isə budur ki, professor Kamran Əliyev 
“Dədə Qorqud” şeirlərinin bütün hissələrini ilk emala qədərki 
Eposşünaslıq: problemlər, mülahizələr_________________  
 
 196 
detallarına ayırmaqla etnopoetik təfəkkürün antik dövrdən də 
əvvəlki sistemini aydınlaşdırmağa müvəffəq olur, “tilsimi” 
açır və türk poetik düşüncəsində iki misralı şeirin mürəkkəb-
ləşərək dörd misralı şeirə çevrilməsini Oğuz dünyasında, 
həmçinin insanlıq tarixində mühüm dönüşə səbəb olan Atla 
bağlayır. Əlbətttə, “Eposun poetikası: “Dədə Qorqud” və 
“Koroğlu” kitabının ən önəmli cəhəti irəli sürülən müddəala-
rın yüksək elmi məntiqlə təsdiqlənməsi, mübahisə doğura bi-
ləcək hər bir məqamın öz-özlüyündə aradan qaldırlmasıdır.  
Əslində “Eposun poetikası: “Dədə Qorqud” və “Ko-
roğlu” kitabı bütövlüklə Azərbaycan eposşünaslığının aktual 
problemlərinə həsr olunmuşdur. Məsələn, ilkin təəssürata 
görə, “Dəli Domrul” boyunun “Kitabi-Dədə Qorqud”un digər 
boylarından fərqlənməsi, yaxud Təpəgöz və Basat qarşıdur-
masında hər iki tərəfin Oğuzdan olması, XI boy istisnalıq 
təşkil etməklə iştirakçısı olduğu digər boylarda Uruzun digər 
Oğuz qəhrəmanlarından zəif görünməsi eposşünaslıq üçün 
son dərəcə ciddi suallar doğuracaq məqamlardır. Beləliklə, 
professor Kamran Əliyev Azərbaycan eposunun müəyyən qə-
dər diqqətdən kənarda qalan, prinsipcə isə etnosun həyat 
fəlsəfəsinin dəyərləndirilməsi baxımından mühüm əhəmiyət 
kəsb edəcək hadisə və surətlərini nəzər nöqtəsinə çəkir, həm 
də bu zaman eposşünaslıqda tamamilə özünəməxsus elmi 
mövqedən çıxış edir. Fikrimizcə, Azərbaycan qorqudşünaslı-
ğında professor Kamran Əliyev, bəlkə də, Uruz surətinə bu 
qədər ciddi əhəmiyyət verən, daha doğrusu, Oğuzun dünəni 
üçün deyil, sabahı üçün narahat olan yeganə ədəbiyyatşünas-
dır. Belə bir zəkavi narahatçılıq onunla nəticələnir ki, “Epo-
sun poetikası: “Dədə Qorqud” və “Koroğlu” kitabında məlum 
qəhrəmanlara, o cümlədən Bayındır xanın nəvəsi Uruza, Dir-
sə xan oğlu Buğaca, Oğuz elinin xanımlarına dair təhlillərlə 
elmi fikrimiz yeni dünya kəşf edir.  
_________________ Eposşünaslıq: problemlər, mülahizələr 
 
 197 
Azərbaycan folklorşünaslığı bir qayda olaraq “Dədə 
Qorqud” və “Koroğlu” eposlarını zaman və məkan hüdudla-
rını nəzərə almaqla fərqləndirməkdədir. Professor Kamran 
Əliyevin təqdimatında isə hər iki qəhrəmanlıq dastanı eyni 
müstəvidədir və bu eyni müstəvinin adı epos düşüncəsidir. 
Faktdır ki, “Eposun poetikası: “Dədə Qorqud” və “Koroğlu” 
kitabının ikinci hissəsi “Koroğlu – dəlilərin dəlisi” başlıqlı 
təhlillərlə başlayır və ilk öncə dastan yaradıcılığındakı “dəli” 
ifadəsinin “Dədə Qorqud”dan üzü bəri işlədilməsi diqqətə 
çəkilir. Əlbəttə, III minilliyin Azərbaycan alimi dəliliyi Ko-
roğlu surətindən kənarda axtaran XX yüzil folklorşünas həm-
karları ilə eyni mövqedə dayanmır, eposun baş qəhrəmanını 
məhz dastanda tutduğu mövqeyə uyğun surətdə “dəlilərin 
dəlisi” səviyyəsində görür. Digər tərəfdən, professor Kamran 
Əliyevin fikrincə, Koroğlu surətində dəlillik mükəmməl şə-
kildədir, alp ərənliyin bütün keyfiyyətlərini etiva etməkdədir. 
Ədəbiyatşünas alim bu qənaətdədir ki, Koroğlu dəliliyində 
dəliqanlılıq, dəli nərə, dəlisovluq və dəli könül vəhdət halın-
dadır. Əslində müəllif Koroğlunu dəlilərin dəlisi kimi öyrən-
məklə digər igidlərin dəlilik statusunu hüquqi cəhətdən əsas-
landırmış olur.  
Ümumiyyətlə, “Eposun poetikası: “Dədə Qorqud” və 
“Koroğlu” kitabında elmi təfəkkür üçün gözlənilməz olan 
gedişlərdən biri bədii təhlillərin ənənəvi mövzu və süjetlərdən 
kənara çıxılaraq aparılmasıdır. Belə ki, “Koroğlu”dan söz 
açan tədqiqatçılar, əsasən, dastandakı surətləri mənfi və müs-
bət keyfiyyətlərinə görə iki qütbə ayırmış, beləliklə, eposdakı 
hadisələrin iştirakçılarını döyüşlərdə Koroğluya dost və ya 
düşmən olmaları baxımından dəyərləndirmişlər. Nəticədə 
Azərbaycan xalqının saz-söz sənətini təmsil edən Aşıq Cünun 
surəti müəyyən mənada diqqətdən kənarda qalmışdır. Aşıq 
Cünun surətinin təhlili sahəsində folklorşünaslığımızın həyata 
Eposşünaslıq: problemlər, mülahizələr_________________  
 
 198 
keçirilməsi yubadılan vəzifəsini də professor Kamran Əliyev 
xüsusi məsuliyyətlə gündəmə gətirmiş, daha doğrusu, zaman-
zaman yüksələn xətlə inkişafda olan epos düşüncəsinin daha 
dərin qatlarında məskunlaşmış Aşıq Cünunun digər igidlər sə-
viyyəsində dəliliyini təsdiqləmişdir.  
Professor Kamran Əliyevin öz yeni kitabında folklor-
şünaslığımız üçün mühüm əhəmiyyət kəsb edən son sözlərdən 
biri də Cənlibel haqqındadır. Bəllidir ki, uzun müddət Cən-
libeli bir real coğrafi obyekt kimi öyrənməyə çalışan estetik 
fikir bu istiqamətdə göstərdiyi səylər nəticəsində o qədər də 
ciddi uğurlar əldə etməmişdir. Problemin həllini Cənlibeli 
ideal məkan olaraq öyrənməkdə görən professor Kamran Əli-
yev “Koroğlu” dastanında Cənlibel adlı ideal məkandan çox-
saylı real məkanlara bütün keçidlərə aydınlıq gətirərək əslində 
ideal məkansız ədəbiyyatın yoxluğu kimi adi bir həqiqəti 
estetik fikrə təlqin etmək məcburiyyətində qalmışdır.  
Ciddi elmi baxış deməyə əsas verir ki, “Eposun poetika-
sı: “Dədə Qorqud” və “Koroğlu” kitabı artıq XXI yüzildə 
Azərbaycan eposunu yeni meyarlarla öyrənməyin ilk uğurlu 
örnəklərindən biridir.  
 
 
 
 
 
 
 
          
 
 
_________________ Eposşünaslıq: problemlər, mülahizələr 
 
 199 
   Əbülfəz ƏZİMLİ 
         filologiya üzrə fəlsəfə doktoru 
    
EPOSUN POETİKASI ÜZRƏ 
YENİ TƏDQİQ VƏ TƏHLİL İŞARƏLƏRİ 
 
1. Etnopoetika məsələlərinə dair yeni tədqiq meyli 
 
“Kitabi-Dədə Qorqud” Söz dünyasının Dünya ədəbiyya-
tına yeni kəşfi-hədiyyəsi oldu. Dədə Qorqud müdrik bır şəx-
siyyət, alim, ozan kimi xalq mədəniyyətinin, Türk düşüncə-
sinin fövqəladə təmsilçisi idi. O, hər şeydən əvvəl, Yeni dün-
yanın müdrik şəxsiyyəti kimi ümumdünya elmi ictimaiyyətini 
heyrətdə qoydu.  
Son iki yüz il ərzində ədəbiyyatşünaslıq aləmində Dədə 
Qorqud dastanlarının tədqiqi, öyrənilməsi ilə bağlı bır sıra 
uğurlar qazanıldı:  
 - ilkin olaraq, ədəbiyyatşünaslar Dədə Qorqudun şəx-
siyyəti ilə bağlı bəzi gerçəkliklərə üz tutdular: xüsusilə onu, 
doğru olaraq, bir şəxsiyyət kimi səciyyələndirdilər və dastanı 
da bu gerçəklik müstəvisindən tədqiq etdilər;  
 - ikinci bir halda, ədəbi-elmi ictimaiyyət, oxucular 
Dədə Qorqudun söyləmində bugünədək gəlib çatan dastan-
ların mətni ilə tanış oldular;  
- üçüncü, başqa bir halda, əsas kəşflərdən biri ondan 
ibarət oldu ki, “Dədə Qorqud kitabı” oğuzların, Azərbaycan 
türklərinin ədəbi abidəsidir: onun söyləm dili Öz Türkcədir, 
Oğuzların xalis xalq elminin Türkcəsi - Azəri Türkcəsidir; 
- dördüncüsü, daha bir yenilik o oldu ki, yazıya alındığı 
zamandan asılı olmayaraq, Dədə Qorqudun söyləm dili oldu-
ğu kimi yazıya alınıb. 
Beləliklə, “Kitabi-Dədə Qorqud” Azərbaycan ədəbiyya-
Eposşünaslıq: problemlər, mülahizələr_________________  
 
 200 
tı tarixindən gələn yeni bir ədəbi möcüzə idi; və “Kitabi-Dədə 
Qorqud” təkcə Azərbaycan türklərinin deyil, bütün Türk Dün-
yası Ədəbiyyatlarının kimlik, məkan və zaman mənsubluğunu 
göstərən ədəbi abidə Kitabı, xalq elminin, Türk milli və bəşəri 
mənsubluğunun potensial gücünü əks etdirən sənət, mədəniy-
yət və mənəviyyat dastanıdır. 
“Kitabi-Dədə Qorqud” barəsində indiyədək nə qədər 
tədqiqlər aparılsa da, yenə də hələ onun nə qədər açılmamış 
sirləri vardır; sözsüz ki, bu açılmamış sirlər yeni tədqiqlər, 
təhlil və təsbitlər tələb edir. Bu anlamda, Dastan hər zaman 
tədqiqatçıların maraq və heyrətinin dairəsində olacaqdır.  
XXI əsrə təzəcə qədəm qoymuşuq: bu gün də ədə-
biyyatşünaslıq “Kitabi-Dədə Qorqud”a müraciət etmək ehti-
yacı içərisində olduğunu unutmur. Buna görə də Dastanın 
bədii özəlliklərinin yeni əlamət və nişanları haqqında hələ nə 
qədər təhlillər, filoloji araşdırmalar aparılacaqdır. 
Budur, ədəbiyyatşünas Kamran Əliyevin “Dədə Qor-
qud” dastanları ilə bağlı müraciətləri də öyrənmənin yeni 
zamanı üçün diqqətəlayiqdir. Kamran Əliyev 2011-ci ildə 
“Eposun poetikası: “Dədə qorqud” və “Koroğlu” adlı bir kitab 
nəşr etdirdi. Kitaba “Kitabi-Dədə Qorqud” və “Koroğlu” das-
tanları ilə bağlı araşdırmalarını daxil edən Kamran məsələlərə 
vahid bir müstəvi üzərindən yanaşmışdır: tədqiqatçı “Kitabi-
Dədə Qorqud” dastanlarının, habelə “Koroğlu” dastanının bə-
dii ifadə hallarından, qəhrəmanların xarakter situasiyaların-
dan, onların həyat və məişət, düşüncə və təfəkkür məziy-
yətlərindən bəhs etmək məsələsinə önəm verdi. Bu əsasla təd-
qiqatçı bir sıra strukturoloji əlamətləri vahid müstəvi üzərinə 
gətirməklə xüsusi taktiki yanaşma meyarlarını təsbit etmişdir. 
Bu zaman Kamran hansı struktur tərkib və təhlil xətlərini 
yaratmışdır?   
 - birincisi, tədqiqatçı hər iki ədəbi abidəyə onların 
_________________ Eposşünaslıq: problemlər, mülahizələr 
 
 201 
məzmun və mündəricə, ədəbi qəhrəman strukturları prob-
lemlərindən yanaşma tərzini əsas götürdü; 
- ikincisi, tədqiqatçı hər iki ədəbi abidənin poetika mə-
ziyyətlərini onlardakı qəhrəmanların milli məzmun və mündə-
ricə, bədii ifadə və ideya özəllikləri ilə bağlı tariflərdən təfsir 
etdi; 
- üçüncüsü, dastanlardakı bədii ifadə strukturlarına 
məxsus poetika cizgilərini təfsir etmək məsələlərini ayrı-ayrı 
problem-situasiyalardan izah etməyə çalışdı.  
Ümumiyyətlə, Kamran Əliyev “Kitabi-Dədə Qorqud” 
eposu ilə bağlı tədqiqlərini hansı istiqamətlərə yönəltmişdir? 
Budur, müraciət edilən ilk mövzu Dədə Qorqud dastanlarının 
etnopoetika məsələsidir və yazının başlığı da “Dədə Qorqud”: 
Etnopoetika məsələləri” adlanır. 
Hər şeydən əvvəl, bunu qeyd edək ki, Etnopoeika xalq 
elminin struktur poetikasıdır: bu poetika hər hansı bir çərçivə 
və məhdudluqdan uzaq bir yaradıcılıq dəryası, millətin –xal-
qın ikın, yetkin və davamlı yaradıcılıq aləmidir. Şükr Allaha 
ki, Kamran Əliyev “Kitabi-Dədə Qorqud” məsələsinə indiki 
zamanda belə bəzi tədqiqatçıların yanaşma meyarına çevirilən 
“etnik şüur”, dar düşüncə, məhəlli təsəvvür və xəyal, ha-
bela dalan ağıl, dar azərbaycançılıq xırdalıqlarına enib ölü, 
məhdud, primitiv təsəvvürlərdən yanaşmadı və hər addımda 
Böyük Oğuzun Böyük Eposu ideologiyasını əsas götürdü.   
 İndiyədək əldə edilən Dədə Qorqud dastanları həm ay-
rı-ayrılıqda, həm də bütövlükdə Oğuz-Azərbaycan türklərinin 
“sirlər xəzinəsi”dir: hər şeydən əfzəl, bu dastanlarda xalq 
mədəniyyətinin, milli-bədii təfəkkürünün poetika-söyləm, 
ifadə sirləri aşkar oldu. Bu baxımdan, təzə söz deyənlər üçün 
Dədə Qorqud dastanlarının tədqiqi hər zaman yenidir.  
Kamran Əliyev Qorqudşünasların elmi mövqelərinə eh-
tiramla yanaşmış, konkret olaraq, özünün bəhs etdiyi məsə-
Eposşünaslıq: problemlər, mülahizələr_________________  
 
 202 
lələrdə Əmin Abid, Fuad Köprülü, Həmid Araslı, Orxan Şaiq 
Gökyay, Məhərrəm Ergin, Tofiq Hacıyev, Xaliq Koroğlu, Ka-
mil Vəliyev, Kamal Abdullayev kimi tədqiqatçıların fikirləri-
nə də istinad etmiş, təhlil və mülahizələrində sistematik niza-
ma diqqət yetirmişdir. Tədqiqatçı məsələnin konseptual axarı-
nı bununla bağlayır ki, ”Türk etnosunun yaratdığı bədii irsin, 
o cümlədən şeir sənətinin etnik mahiyyətini izləmək bu sənə-
tin necə təsnif olunmasından çox asılıdır”(*-Əliyev K., səh.4).  
Sözsüz ki, xalqın yaradıcılıq mədəniyyəti onun yaşam 
mədəniyyətinin tərkibidir. Xalq bədii təfəkkürünün get-gedə 
yayılan geniş bir axarı vardır: bunu səhra yayımlarına xas 
olan bir genişlik kimi vəsf etmək olar. Ona görə də, Dədə 
Qorqud dastanlarına məxsus poetika rənglərini yalnız janr 
əlvanlıqları daxilindən xarakterizə etməklə məsələnin əsl ma-
hiyyətini, yəni dastan dilinin bədii-poetik məxsusluqlarını 
açıqlamaq olmaz, çünki “janrlar bir-birindən törəmədir. Necə 
ki bayatı, tuyuq, oxşama, sayaçı sözləri, holavar kimi janrlar 
struktur baxımdan bir-birinin davamı və ekvivalentidir” və bu 
şəkillər “janrla etnopoetika arasındakı ünsiyyətin bütün geniş-
liyi ilə dərki yolunda o qədər də asan hədəf deyildir” (* Əli-
yev K., səh.4). İkinci bir amil obraza və obrazlılığa münasi-
bətlə bağlıdır: tədqiqatçı göstərir ki, “etnopoetik düşüncənin 
öyrənilməsi üçün şeir sənətinin mahiyyətini təmin edən obraz 
və obrazlılığın önə keçirilməsi isə tarixi ilkinlik baxımından 
kompleks yanaşmanı yaxına buraxmır” (* Əliyev K., səh.4).  
Bəs Kamran Əliyev hansı özəl məsələni etnopoetikanın 
öyrənilməsi üçün əsas hesab edir? Bununla bağlı tədqiqatçı-
nın yanaşma tərzinin konkret stili belədir: “Əslində bədiilik 
ölçülərinin özünün də doğurduğu sualların aydın və dürüst ca-
vablanması etnosla poetik düşüncə (ayırma-Ə.Ə.) arasındakı 
ilkin əlaqələrin tapılmasından asılıdır” (*Əliyev K., səh.4). 
Çünki məsələnin mahiyyəti zahirdə deyil, batindədir.  
_________________ Eposşünaslıq: problemlər, mülahizələr 
 
 203 
Dastan poetikasında da əsas varlıq batini ruhdur. Bədii 
ifadə şəkilləri də o batindən-içdən gəlmədir. Bədii ifadə özü-
özünə nəfəs alır-canlıdır, bu zaman sözlər qanad açır, təsvir 
və tərənnümə can verir. Yəni canı canlandırır: burada daha 
misraların sayı və düzülüşü önəmli deyil, burada insanın-et-
nosun təbiətinin inikası poetizmi önəmlidir. Sözlər təsviretmə 
stilinə görə janrlaşır, yeni bədii formalara çevirilir, yeni əla-
mətdar rənglər təqdim edir. Tədqiqatçı doğru olaraq bunu ya-
zır ki, “bədii düşüncənin məzmun və ifadə planı aid olduğu 
etnosun təbiətindən kənar deyil. Əslində etnopoetika bədii dü-
şüncə ilə etnosun təbiəti arasındakı əlaqə və təması öyrənən, 
bu əlaqə və təmasın xüsusiyyət və əlamətlərini meydana çıxa-
ran bir elm sahəsi kimi qavranılır” (*Əliyev K., səh.3).  
Burada kənar, uzaq, yaxın yanaşmalarından da dəyər-
ləndirmək o qədər də münasib deyil, çünki bu “bədii düşün-
cə” xalq təfəkkürünün özüdür; başqa cür, məsələn, belə də 
söyləmək olar ki, milli mənşə mənsubluğu başqa bir obyektə 
yaxın və uzaqlıqda deyil; əgər mənbə mənsubluğu başqa bir 
obyektdə axtarılırsa, onda, deməli, həmin milli düşüncə özlü 
düşüncə deyil, başqa yerdən, mənbədən gəlmədir. Kamran 
məsələni belə bir müstəvidən təqdim edir ki, “etnopoetika 
bədii düşüncə ilə etnosun təbiəti arasındakı əlaqə və təması 
öyrənən” “ bir elm sahəsi”dir (*Əliyev K., səh.3).  
Kamran Əliyev Dədə Qorqud dastanlarının poetika si-
masını xalqın həyatının və milli düşüncəsinin bədii ifadəsi 
kontekstindən təsvir edir; bu zaman şeirin bölgü və ölçülərinə 
məxsus əlamətləri xırdalayır, bütün poetik tərkibləri nizamlı 
şəkildə təqdim edir. Bunun üçün dastanların şeir şəkillərinin 
məzmunundən söz açır və bu kontekstdə tədqiqatçıların das-
tanların nəsr və nəzm tərkibində olduğu fikrlərini yada salır. 
Dastandakı şeirin janrından danışmanı kənara qoyur və faktı 
bununla bağlayır ki, “Türk etnosunun yaratdığı bədii irsin, o 
Eposşünaslıq: problemlər, mülahizələr_________________  
 
 204 
cümlədən şeir sənətinin etnik mahiyyətini izləmək bu sənətin 
necə təsnif olunmasından çox asılıdır. Məsələn, şeirin janr 
zənginliyi etnopoetika məsələlərini tədqiq etmək üçün o qədər 
də optimal deyil. Çünki janr sonradan doğulandır və etnik 
keyfiyyətləri ifadə etmək baxımından xeyli gecikmişdir” 
(*Əliyev K., səh.4). Bütün bunlar onu təsbit edir ki, Kamran 
Əliyev bir tədqiqatçı kimi Dədə Qorqud Dastanlarındakı şeir-
lərə qoşa misra prizmasından yanaşır. Qoşa misra Dədə Qor-
qud söyləmi kimi fikrin, bənzətmənin bitkin, dolqun ifadəsi 
üçün xarakterik haldır. Buradaca qeyd edək ki, məsələnin 
effektliyi göz qabağındadır: Kamran insanla-fərdlə onun mən-
sub olduğu milli və xəlqi əlamətlərə vahid prizmadan yanaşır.  
Dədə Qorqudun söyləmində hər şey riyazi ölçüyə bürü-
nüb: bu vahidlik Türkin Söz, Məna-Fikir, Üslub Nizamı de-
məkdir. Bu nizamda hər şey ölçülü-biçili, hər şey yerli-ye-
rindədir: Dədə Qorqudun nitqi axar sular kimi sözlərin ru-
hunu-onun səs, söz, məna ruhunu, sözün fikrini ifadə edir və 
bu ifadədə əsas axar səslərin və sözlərin bir-birini izləməsi, 
bir-birini tamamlaması ruhudur: bu, şeirin özüdür. Dastan for-
ması söyləm də şeirin bir janrıdır. Bu mənada, janr dastandır, 
dastan da şairanə söyləmin irihəcmli növüdür.  
Tədqiqatçı alim Kamran Əliyevin də bəzi araşdırmaçılar 
kimi ümumi estetik qənaəti budur ki, Dədə Qorqud dastan-
larındakı qoşa misralar “nəsr mətni içərisində gizlənmişdir” 
(*Əliyev K., səh.6). Halbuki Dastanda “nəsr mətni” yoxdur: 
çünki dastan şair əsəridir, başdan-başa şairanə ifadələrdən, 
deyimlərdən ibarətdir. Nağıl da həmçinin. Bütün nağıllar və 
dastanlar nəzmlə, şairanə, qafiyə, ahəng, avaz, ritmlə - poetik 
hərəkətlə, poetik səslə, poetik sözlə, poetik təsvir və tərən-
nümlə, poetik vəsflə söylənmişdir. Ona görə də “Dədə Qor-
qud” dastanlarından nəsr növü kimi danışmaq olmaz. Bütün 
sözlər - istər nəql-söyləm (təhkiyə) sözləri olsun, istərsə də, 
_________________ Eposşünaslıq: problemlər, mülahizələr 
 
 205 
ayı-ayrı obrazların dilindən söylənən sözlər- hamısı şeir tər-
zidir, poeziyadır. 
Bu baxımdan Dədə Qorqud dastanlarının Mətn üzrə 
Yeni tədqiqləri tələb olunur və bu tədqiqlərdə linqivistik in-
cələmələrə və dil strukturlarına xas şəkil, məna, səs, söz, 
üslub, ümumilikdə bütün struktur bədii-poetik əlamətlər ni-
zamlı şəkildə araşdırılmalı, təhlil edilməlidir. 
Ümumiyyətlə, şeir Türklərdə zahiri əlamət deyil: canlı 
bağlantıdır: hikməti hikmətli sözlər, mənalar, üslublar tər-
zində söyləmək sənətidir; şeir Türk həyatının, xüsusilə türkün 
gündəlik yaşamının üzvi tərkib hissəsidir: bu, Türkün ümumi-
likdə həyatla, dünya ilə bütövlüyünün fərqli bir bağlılığı 
deməkdir.  
Kamran Əliyev Dədə Qorqud Dastanlarındakı ifadə 
məxsusluğu kimi, iki misralı, eyni zamanda dörd misralı söy-
ləmlərin forma və məna əlamətlərini analiz edir və bütün nü-
munələrdə xalq həyatının tipik nişanlarının inikası məsələsini 
diqqət mərkəzinə çəkir. Bu inikas nə ilə ifadə olunub? Təd-
qiqatçı müqayisəli təhlillər aparır, dastanlardakı poetizmə xas 
əlamətlərə yeni yanaşma tərzi gətirir və ümumilikdə şeir 
strukturuna etnosun həyat və yaşamı uyğunluqlarından yana-
şır. Belə ki, “şeir strukturlarının etnosun təbiəti ilə nə əlaqəsi 
vardır?” (*Əliyev K., səh.14) sualına cavab olaraq, tədqiqatçı 
“qədim türk şeirinin poetika qaynağı” (qaynaqlarından!) olan 
At, At varlığı və həyatı üzərində dayanır. Bu zaman o, Atın 
türklərin həyat və məişətindəki rolu barədə Orxan Şaiq Gök-
yayın (məsələn: “At bu dünyada yalnız onun silah arkadaşı 
olduğu üçün deyil, öldükdən sonra da öteki dünyada hər ba-
xımdan kəndisindən yararlanacağına inandığı için ayrı və eş-
siz bir dəyər daşımaqdadır”), Tofiq Hacıyevin (“Oğuz cəmiy-
yətində at bütün dinamikanın mənbəyidir: minik üçün yarayır, 
döyüşdə çox həlledici qüvvədir, hətta qida mənbəyidir - əti 
Eposşünaslıq: problemlər, mülahizələr_________________  
 
 206 
yeyilir, südü içilir, tükündən yay üçün istifadə olunur, örkən 
və s. şeylər toxunur. Bir sözlə, Oğuz cəmiyyəti üçün atdan 
qiymətli ikinci varlıq, ikinci təbiət qüvvəsi yoxdur” (* Əliyev 
K., səh. 14-15) fikirlərini təqdim edir və Atla Türk şeiri ara-
sındakı bağlılıqları təsnif edir. Tədqiqatçı yazır: “bütün bu 
şeir strukturlarının etnosun təbiəti ilə nə əlaqəsi vardır? İndi 
həmin suala birbaşa cavab vermək olar: qədim türk şeirinin 
poetika qaynağı və bu mənada şərti olaraq, onun totemi Atdır! 
Türk təfəkkürünün və dünyagörüşünün, türk məişətinin və 
həyat tərzinin yeniləşməsində, türk qəhrəmanlığının təşəkkül 
tapması və formalaşmasında atın rolu əvəzsizdir” (*Əliyev 
K., səh. 14). Bu sintaktik yanaşmaları ilə Kamran Əliyev təh-
lili müqayisə-oxşatma sintezi üzrə aparır və konkret olaraq, 
Türk şeirinin Atın ayaqları və yerişi ilə “formalaşması” krite-
rilərini səciyyələndirir: məsələn, atın “yorğa” yerişini şeirdə 
qoşa misra hesab edir: “At yerişi üçün ən əhəmiyyətli mə-
qamlardan biri onun yorğa yerişidir”. Yorğa yeriş haqqında 
“İzahlı lüğət”də verilmiş fikirləri yada salır: “Bu yerişdə at 
növbə ilə gah bir tərəfdəki - sağ ayaqlarını, gah o biri tərəf-
dəki - sol ayaqlarını eyni zamanda irəli atır”. Təsəvvür etmək 
çətin deyil ki, bu, şeir də qoşa misradır” (*Əliyev K., səh.15). 
“Yorğa” yeriş haqqında verilmiş bu bənzətmə xalq təfəkkü-
rünün incəliklərinə dair tipik əlamətlərdən xəbər verir.  
At-hərəkətdir; At özünəməxsus hərəkət stilinə malik 
olan bir canlıdır: At canlı üslubdur və At üslubu hərəkə-
tin bir formadan başqa bir formaya keçmə tərzidir: bu 
tərz bədii-estetik dramatizminə görə çoxşaxəli və çoxrəng-
li hərəkətdir. Hansı halda olur-olsun, bu hərəkət stilində 
başlıca fiqur Atın ayaqlarıdır. Buna görədir ki, tədqiqatçı 
qeyd edir ki, “türk şeirinin formalaşması atın ayaqlarına və 
yerişinə borcludur” (*Əliyev K., səh.15). Ümumilikdə, At 
ayaqlarının ölçülərində, hərəkət nizamında bir sistematiklik 
_________________ Eposşünaslıq: problemlər, mülahizələr 
 
 207 
var: bu- simmetrik, nizamlı, ölçülü, xüsusi ritmli, ahəngli, bir 
sözlə, rəngarəng konpozisiyalı hərəkət sistemidir. Hərəkət 
stilində hər ayaq öz nizamına bağlıdır; eyni zamanda hər bir 
hərəkət nizamı əlbir hərəkət taktındadır: ayaqlardan biri yox-
sa, heç bir nizam olmayacaq - sistem pozulacaq. Bir-birinə 
bağlı olma vəhdət halında olma nizamıdır: deməli, ayrılıqda, 
təklikdə nizam yoxdur: deməli, mövcudluq da yoxdur.  
At yerişlərinin şəkil və rənglərinə dair xarakteristika - 
insanın gündəlik həyati əlamətlərinə xas olan motivlərdən 
biridir. Tədqiqatçı, Atın dördnala qaçışını Dördlük şeir forma-
sına müncər edir:”Atın başqa bir yerişi çapmaqdır, yəni dörd-
nalla çapmaq. Bu vaxt atın dörd ayağının dördü də yerdən 
eyni vaxtda üzülür. Türk şeirindəki dördlük bununla bağlıdır” 
(*Əliyev K., səh. 15). Kamranın bu açımı ritmik, həndəsi 
nizamın ifadəsidir. Bu stilə görə, Dördlük şer Atın dörd 
ayağının hərəkət bütövlüyü, qaçış-uçuş stili kimi yaranmışdır. 
Deməli, Atın dördnala çapmasını, yəni atın dörd ayağının 
dördünün də yerdən eyni vaxtda üzülməsi ilə türkün dördlük 
şeir forması arasında bir bağlılıq olduğunu göstərir. Hər yeriş 
bir formada, hər forma da bir məxsusi məzmundadır.  
Daha bir yeriş “yortma”-“yortmaq” adlanır. Yerişin bu 
növünün hərəkət təqti necədir? Bu yerişdəki məzmun bütün 
hərəkət məzmunları içərisində seçilir: “Həmin yerişdə qabaq 
sol ayaqla arxa sağ ayaq və qabaq sağ ayaqla arxa sol ayaq 
birgə atılır” (*Əliyev K., səh.16). Tədqiqatçı bu cür hərəkət 
formasını şeirdə çarpaz qafiyə şəkli ilə “tam üst-üstə düşdü-
yünü” söyləyir. 
Daha bir başqa bənzəyiş: “Atın sağ ayağından hörüklən-
məsi və yaxud atı (əslində digər heyvanları da!) kəsərkən üç 
ayağının bağlanması və qabaq sağ ayağının açıq buraxılması 
tam şəkildə bayatı təsəvvürünü yaradır” (Hətta burada “Ba-
yat” sözünün tərkibində olan “at” hissəciyinə də diqqət yetir-
Eposşünaslıq: problemlər, mülahizələr_________________  
 
 208 
mək olar” (*Əliyev K., səh.16). Bu məqamda sual meydana 
çıxır: bəs dördlüklərin və dördlükdən artıq deyimlərin ya-
ranması hansı əlamətlərə bağlıdır? Tədqiqatçı “məsələyə ay-
dınlıq gətirmək üçün” atların oğuz həyatının nizamı üçün oy-
nadığı rolun təsnifatına nəzər yetirməyi vacib sanır və bunları 
yada salır:  
“Elə at vardır ki, onu qoşqu atı hesab edirlər. Bu at 
yalnız arabaya qoşulmaqdan ötrüdür. 
Minik atı yalnız minmək üçündür. “Dədə Qorqud” epo-
sundan hər igidin minmək üçün bir atı olduğu yaxşı məlum-
dur. Hətta onlara ayrıca ad da verilir: 
Qonur at, Boz at, Ağ boz at və sair. 
Arabada yana qoşulan ata yan at deyilir. Hətta orta atı, 
cıdır atı da vardır” (*Əliyev K., səh.16). 
Tədqiqatçı təsnifini yenə də iki misra formasına bağlayır 
və bu nəticəni söyləyir ki, “qoşa misra təsəvvürünü yedək atı - 
ehtiyat üçün yanda aparılan at yaradır. Yedək atına isə “Dədə 
Qorqud” eposunda yalnız Dədə Qorqudun şəxsində rast gəli-
rik”; məsələn, Dədə Qorqud Banı Çiçəyin elçiliyinə gedərkən 
Dəli Qarcar təhlükəsindən qaçmaq üçün iki at istəyir. 
Bütün bu əlamətlərin məğzi olaraq tədqiqatçı bu nəti-
cəyə gəlir ki, “məhz qoşa atın yanaşı getməsi təsəvvüründən 
qoşa bənd - iki dördlük doğula bilərdi” (*Əliyev K., səh.17).  
Türk şeir şəkillərinin at yerişləri formaları ilə bağlan-
ması təkcə Kamran Əliyevin tədqiqlərinin deyil, həm də qor-
qudşünaslıqda yeni bir səhifədir. Kamranın tədqiqlərində hər 
bir məsələ özünün tam və dolğun məzmunu ilə təqdim edilir: 
bu zaman indiyədək Dədə Qorqud Dastanındakı boylar haq-
qında aparılmış tədqiqləri, bu tədqiqlərdəki konkret yanaşma 
tərzlərini də xatırladır, təqdim etdiyi fikirlərlə bağlı özünün 
müqayisəli və təsvirli anlatımlarını açıqlayır. Bu tərz anla-
tımlar eposa münasibətin yeni əlamətlərindəndir. Tədqiqatçı 
_________________ Eposşünaslıq: problemlər, mülahizələr 
 
 209 
təhlillərində Türk etnosuna məxsus təfəkkür faktlarına, xü-
susilə onun bədii təfəkkürünə xas olan məxsusi keyfiyyətləri 
analiz edir. Bununla o, türk xalq mədəniyyətinə məxsus ecaz-
ların poetika və təfəkkür əlamətlərini təsnif etmişdir.  
Beləliklə, “Kitabi-Dədə Qorqud” eposu janr və kom-
pozisiya tipinə görə xüsusi poetika şəkillərinə malikdir. Epos 
bədii strukturuna görə müxtəlif məzmunlu və süjetli dastan-
lardan ibarətdir: bu müxtəliflikdə ilkin olaraq mövzu, məz-
mun, üslub və ideya tipi inikas olunur. Eyni zamanda bu 
strukturda vahid kompozisiyalı hərəkət nizamı vardır. Hər 
şeydən əvvəl, bu, onu göstərir ki, Türk xalq təfəkkürü bədii 
yaradıcılıq aləmində gerçək həyat məzmunlarına əsaslan-
mışdır. Və bu əsas türk təfəkkürünün yaradıcılıqda fövqəladə 
potensiala malik olduğunu göstərir.  
 
BƏHS ETDİYİMİZ MƏSƏLƏ VƏ MƏNBƏ: 
* Əliyev Kamran. “Dədə Qorqud”: Etnopoetika məsələ-
ləri.// Eposun poetikası: “Dədə Qorqud” və “Koroğlu”. Bakı, 
Elm və Təhsil, 2011,- 164 səh.  
     
TƏDQİQATÇININ İSTİNAD ETDİYİ MƏNBƏLƏR: 
1. Abdullayev K. Gizli Dədə Qorqud. Bakı, “Yazıçı”, 1991. 
2. Abid Əmin. Azərbaycan türklərinin ədəbiyyatı tarixi. 
Azərbaycan Milli Dövlət və İncəsənət arxivi, fond 120. 
3. Araslı Həmid: Kitabi-Dədə Qorqud. (Tərtib edəni 
Həmid Araslı). Bakı, Azərnəşr, 1962. 
4. Ergin Muherrem. Dədə Qorqud kitabı. Ankara, 1958; 
1963. 
5. Gökyay Orhan Şaik. Dədəm Qorqud kitabı. İstanbul, 
2000. 
6. Hacıyev Tofiq. “Dədə Qorqud kitabı”nda qədim türk 
demokratiyası. Dədə Qorqud. BDU 1999. 
Eposşünaslıq: problemlər, mülahizələr_________________  
 
 210 
7. Koroğlu Xaliq. Oğuz qəhrəmanlıq eposu. Bakı, “Yurd” 
1999. 
8. Kitabi-Dədə Qorqud” (Tərtib edəni H.Araslı). Bakı, 
Azərnəşr, 1962. 
9. Kitabi-Dədə Qorqud” (Tərtib edəni F.Zeynalov, S.Əli-
zadə). Bakı,Yazıçı, 1988. 
10. Köprülü Fuad. Türk sağ şairləri.I c., Milli Kültür Ya-
yınları, Ankara, 1962. 
11. Vəliyev Kamil. Dastan poetikası. Bakı, “Yazıçı”, 1984  
12. Xəlilov P. “Kitabi-Dədə Qorqud”—intibah abidəsi. 
Bakı, “Gənclik”, 1993. 
13. Stebleva İ.V. Razvitie tyurkskix form v XI v., M., 1971. 
 
 
2. QƏHRƏMANLIĞIN VƏ MİLLİ  
MƏNSUBLUĞUN DƏLİ DOMRUL SƏCİYYƏSİ 
   
“Kitabi-Dədə Qorqud” Eposu silsilə əhvalatlardan-heka-
yət və dastanlardan ibarətdir. Əslində ”Kitabi-Dədə Qorqud” 
bir dastan deyil, dastanlardan ibarət Eposdur. Hər dastan da 
boy adlanır. Mətn kompozisiyasına görə Dədə Qorqud Das-
tanı vahid, bütöv bir struktura malikdir.  
Məsələ burasındadır: tədqiqatçılar Eposun mətn, məz-
mun strukturları ilə “Dəli Domrul” boyunun məzmunu ara-
sında bir-birinə zəncirvari bağlılıq axtarmış, “Dəli Dom-
rul”dakı məzmunun fərqli cəhətləri olduğunu dilə gətirmişlər. 
Bu zaman onlar “Dəli Domrul” boyundakı məzmun atributları 
ilə digər boylar arasındakı məxsusi əlamətlər arasında fərqlər 
olduğunu söyləmiş, “Dəli Domrul” boyunu mətn strukturunda 
yalqız, tənha kimi görmüşlər.  
“Dəli Domrul” boyu və digər dastanlar məsələsi indi-
yəqədərki tədqiqlərdə diqqət yetirilən mövzulardandır. Bu 
tədqiqlərdə “Dəli Domrul” boyunun dastan strukturundakı 
_________________ Eposşünaslıq: problemlər, mülahizələr 
 
 211 
mövqeyi necədir?- məsələnin konseptual məğzi buna bağlıdır. 
Kamran Əliyevin “Dəli Domrul” haqqındakı təhlilləri 
də həmin boya xas olan zərurətləri açıqlamaq ehtiyacından 
doğmuşdur. 
“Dəli Domrul” boyu və digər dastanlar məsələsi təd-
qiqlərdə diqqət yetirilən mövzulardandır. Əsas səbəblərdən 
biri budur ki, “Dəli Domrul” boyunun ifadə strukturu ilə, 
ümumən,“Dədə Qorqud”un epos-dastan strukturunda bəzi 
fərqlər vardır. Hər boy Türk xalq elminin məxsusi bədii-po-
etik özəlliklərindən xəbər verir. Təbii ki, Türk etnosunun 
təfəkkürü-gerçək təfəkkürdür: öz həyat və məişəti prosesin-
dəki məzmunlarla, adət və vərdişlərlə sıx bağlıdır. Bu bila-
vasitə özü özünü dəyərləndimə və inkişafetdirmə prosesinə 
bağlıdır. Sözsüz ki, Dədə Qorqud Dastanlarında bu gerçək-
liyin ən tipik əlamətləri sırasında söz qoşqusunun, bədii ifadə-
söyləmlərinin də məxsusi özəllikləri vardır. Kamran Əliyev 
də bu əlamətlər sırasından çıxış etməklə özünün yeni elmi 
qənaətlərini təqdim etmişdir. Bütün məsələlərdə tədqiqatçı 
ilkin və əsaslı olaraq, Xarakter açımına üstünlük verir. Atın 
bir canlı kimi Türkün həyatında, məişət bağlılığındakı özəl-
liklərə də bu aspektdən önəm vermişdir.  
At da bir xarakterdir, özü də bütöv xarakterdir. Dastan-
dakı qəhrəmanlar da bitkin xarakterlərdir; onlar ən tipik özəl-
liklərə malik obrazlardır. O qəhrəmanlar, hər şeydən əvvəl, 
Türk Etnos düşüncəsinin təmsilçiləri və yaradıcılarıdır.  
Keçək indi tədqiqatçının bəhs etdiyi “Dəli Domrul” bo-
yundakı əhvalat və münasibətlərin xarakter açımına.  
Bunu xüsusi qeyd ermək lazımdır ki, Xarakter tamlığına 
görə Dəli Domrul Türk Özümünün, Türk milli gerçəkliyinin 
ən qədim və yetkin nümayəndəsidir. Tədqiqatçılar bu Özüm-
lüyə o qədər də əhəmiyyət verməmişlər, “Dəli Domrul” boyu-
nun əhvalat və şəxsiyyət özəlliklərini digər boylarla bağlı as-
Eposşünaslıq: problemlər, mülahizələr_________________  
 
 212 
pektlərdən görmək istəmişlər. Kamran Əliyev tədqiqatçıların 
bu istiqamətdəki fikirlərini önə çəkmiş və məsələnin aydın 
təsnifatını verməyə çalışmışdır. Həmin təsnifatın xarakteri nə-
dən ibarətdir? 
Kamran Dəli Domrula məxsus olan səciyyələri bir neçə 
istiqamətdən dəyərləndirir. Əsas olaraq o, “Dəli Domrul” 
boyuna münasibətdə etnosun və qəhrəmanın varlığına, mən-
subolma prinsiplərinə “təsadüf, yoxsa zərurət?” problemindən 
yanaşır. Tədqiqatçı göstərir ki, ”Eposdakı boyların düzülüş 
ardıcıllığı, (onların) bir-biri ilə əlaqə imkanları, eposun tamlı-
ğını və bütövlüyünü sübut edən ehtiyatları, eyni zamanda, 
şübhə doğuran məqamları xeyli mülahizə və fərziyyələr yarat-
mışdır”(*Əliyev K.,səh.19). Sözsüz ki, bu “mülahizə və fərzi-
yələr” bir çox məqamlarda konkret olmayıb və yaxud da on-
larda müşahədə və tətbiqetmə əlamətləri zəif olub. Tədqiqat-
çıların bəziləri “Dəli Domrul”un “Kitabi-Dədə Qorqud”dakı 
yerində və mövqeyində dırnaqarası “uyğunsuzluqlar” axtar-
mış, yaxud da görmüşlər. Halbuki “abidədəki boyların içdən 
və məzmundan gələn daxili səsləşməsi, surətlərin və poetik 
vahidlərin qeyri-adi simmetriyası (seçmə bizimdir-- Ə.Ə.) 
bəzi tədqiqatçıların uyğunsuzluqlarla bağlı müşahidələri ilə 
müqayisədə ölçüyəgəlməz dərəcədə yüksək və pozulmazdır”. 
Fakt faktdır; bəs yanaşma məsələsi nəyə əsaslanıb?  
Məsələ buna bağlıdır ki, bəzi tədqiqatçılara görə, “Dəli 
Domrul” boyu Eposdakı boylarla sanki bir bütöv, sistem 
təşkil etmir. Və bir ilkin vardır ki, onu nəzərdən qaçırmaq ol-
maz: həmin ilkin məsələ budur ki, “Dəli Domrul” boyunun 
başqa boylarla müqayisədə müəyyən zaman məsafəsi, əhvali-
ruhiyyə fərqi, habelə milli Mənşə və Məkan mənsubluğu 
vardır. Konkret olaraq: Dəli Domrul Eposdakı boyların qəhrə-
manları ilə bir kökdəndir, lakin o qəhrəmanların yaşadığı za-
mandan daha qədimdir. Təbii ki, məsələ Eposun Poetika 
_________________ Eposşünaslıq: problemlər, mülahizələr 
 
 213 
Strukturları ilə bağlıdır. Kamran Əliyev də məsələnin bu yö-
nündən yanaşmaqla Boyun mövqeyi və bədii məqamı üzrə 
təhlilllər aparır və konkret olaraq fikri bu əsasa yönəldir ki, 
“bu kontekstdə “Dəli Domrul” boyunun digər boylarla və 
bütövlükdə eposun özü ilə əlaqə və təmasının zahirən zəif gö-
rünməsi təbii olaraq bir çox mübahisə və ehtimalların da 
əsasına çevrilmişdir” (*Əliyev K.,səh.19). “Dəli Domrul” bo-
yu Eposdakı struktur mövqeyi “zahirən” nə üçün “dayanıqlı 
görünmür”? Və niyə “Dəli Domrul” boyu “digər boyların 
sırasında son dərəcə tək-tənhadır”? Və bu cəhətlərə görədirmi 
ki, “qorqudşünaslıq tarixində eposun başqa qəhrəmanları ilə 
müqayisədə Dəli Domrulun aparıcı bir qəhrəman kimi öyrə-
nilməsinə az diqqət yetirilmişdir”? Digər boylarla münasibət-
də fərqli cəhətləri bir neçə kontekstdə açıqlayır: 
birinci hal: - Dəli Domrul boyunda digər boylara xa-
rakterik olan struktur müqəddimələr yoxdur, burada dövləti 
təmsil edən şəxsiyyətlərin də adları çəkilmir: “burada Dəli 
Domrul özündən güclü heç kəsi, hətta dövləti belə tanımır və 
bununla da boydakı hadisələr Oğuz elindən kənar hadisələr 
təsiri bağışlayır”(*Əliyev K.,səh.21); 
ikinci hal: - “Dəli Domrul”da başqa Oğuz ərləri, məsə-
lən 40 igid yoxdur və Dəli Domrul “tək-tənha görünür”;    
üçüncü hal: - boyda ata-ananın övlada dərin bağlılığı 
yoxdur: belə ki, Dəli Domrulun ata və anası öz canlarını 
övladlarından çox istəyirlər: bununla “epos mətninin vali-
deyn-övlad münasibətləri strukturu da açıq-açığına pozulur”; 
dördüncü hal: - Eposda qəhrəmanların hər zaman rast-
laşdığı və döyüşdüyü obrazlar var; lakin “Dəli Domrul”da bu 
tip obazlar yoxdur: Dəli Domrulla rastlaşan və güləşən və hər 
dəfə də Dəli Domrulu məğlub edən Əzrayıl obrazı kimi güclü 
və yenilməz obraz yoxdur: “Dəli Domrulun qarşılaşdığı Əz-
rayıl Oğuz elinin qəhrəmanlıq ənənəsi və təcrübəsində rast 
Eposşünaslıq: problemlər, mülahizələr_________________  
 
 214 
gəlinməyən bir hadisədir”; burada Əzrayıl bütün qəhrəman-
lardan - hətta “məliklərdən də, trabzon təkurundan da, Arşın 
oğlu Dirəkdən də, hətta Basatın gözünü bağlayıb, başını 
kəsdiyi Təpəgözdən də güclü və qüvvətlidir”; 
beşinci hal: - hadisələrin başvermə zamanıdır: “bədii 
zaman genişliyi Epos üçün daha çox səciyyəvidir”, “Dəli 
Domrul”dakı zaman isə “qısadır”; 
altıncı hal: - “Dəli Domrul”da tarixi məkan da məhdud-
dur: burada Ağcaqala, Dərbənd, Düzmürd, Əlincə, Dərəşam, 
Trabzon, Rum eli, Tatyan qalası adlarından birinə də rast 
gəlmək olmur; 
yeddinci hal: - Üslubuna görə də “Dəli Domrul” boyu 
xüsusi əlamətlərə malikdir. Kamran Əliyev boyun üslub, 
ifadə tərzini xarakterizə edən Tofiq Hacıyevin fikirlərini təq-
dim edir. Tofiq Hacıyev boyun bədii ifadə tipinin nağıl üslubu 
kimi səciyyələndirir, boyun “süjetinin” də “nağıl tipində 
olduğunu söyləyir; bununla bərabər, Tofiq Hacıyev “Dəli 
Domrul” ilə digər boylar arasındakı fərqi belə səciyyələndirir: 
“bütün boylarda bütün fantaziyası ilə, bütün mübaliğəsi ilə 
yanaşı, hadisələr həyatda baş verən, mümkün olan, insanın 
ağlı və fiziki gücü ilə bəlli edilə bilən bədiilikdən ibarətdir” 
(*Əliyev K.,səh.23). Kamran Əliyev “Dəli Domrul” boyuna 
xas olan bədii məxsusluğu səciyyələndirərkən ondakı gerçək-
liyi nağıl gerçəkliyi kimi xarakterizə edir. Bu, Dəli Domrulla 
Əzrayıl arasındakı münasibətin məzmununa məxsus olan 
bədii gerçəklikdir. Kamran Əliyev bədii gerçəkliyin struktur 
məzmununu açıqlamaq üçün ayrı-ayrı detalları bir nizam-
kompozisiya üzərinə çəkir. Bu müstəvidə tədqiqatçı faktları 
konkret olaraq müqayisəli strukturlardan təqdim edir. Bu mü-
qayisəli fakt nizamında Ozanlar Ozanı Dədə Dorqudun söy-
lədiyi dastanların ümumi mətn strukturuna bağlılığını şərt-
ləndirən əlamətləri açıqlayır. Onlardan biri kimi bunu təqdim 
_________________ Eposşünaslıq: problemlər, mülahizələr 
 
 215 
edir: “Dəli Domrulun da oğuz elinin gələcəyi naminə “yaxşı 
igidin canını” qurtarmaq arzusu və qırq yigid ilən yeyüb-işüb 
oturması” faktları “Dəli Domrul” boyunun eposun digər boy-
ları ilə əlaqəsini təmin edir, onu epos strukturunun zəruri bir 
vahidi səviyyəsinə qaldırır”(*Əliyev K.,səh.25).  
Digər bir əlamət: At obrazının yeri və tutumu barədədir: 
boylarda At canlı bir obrazdır, igidin, oğuzun yol yoldaşı, sə-
fər yoldaşı, döyüş gücü, cəsarət, hünər simvoludur: “at igidin 
uğurlarında” aparıcı mövqede”dir: bu bilavasitə “atın igiddən 
üstün tutulması” faktıdır: tədqiqatçı atın igiddən üstün tutu-
lmasını dəqiq fakt kimi səciyyələndirir və qeyd edir ki, bu hal 
“Dədə Qorqud” eposunda yeni xətt kimi ortaya çıxır” (*Əli-
yev K., səh. 26). “Hünər atınmı, ərinmidir?” sualına bəylər 
hünər “Ərindir” söyləyərkən Qazan xan belə cavab verir: 
“Yoq, at işləməsə, ər ögünməz. Hünər-atındır” (“Bəkil oğlu 
İmran boyu”). Kamran diqqəti ona yönəldir ki, Atı ikinci də-
rəcəli hesab edənlər bu faktlara nəzər salmalıdırlar: “Bu çalar 
(yəni, “hünər atındır” deyimi-Ə.Ə.) atın və igidin mövqe 
aydınlığına, hansının daha yüksəkdə durması mübahisəsinə 
işıq salmaqla yanaşı, folklorşünaslıq tarixində At obrazına 
yardımçı qüvvə kimi yanaşmaq tendensiyasına təzədən bax-
maq, mövcud və sabitləşmiş müddəalar üzərində təshihlər 
aparmaq ehtiyacını da ortaya qoyur” (*Əliyev K.,səh.26). De-
məli, At, Oğuz üçün həyatda, döyüşdə, məişətdə, səhrada, 
dağda, meşədə, təsərrüfat həyatında güc, qüvvə, iradədir. 
Tədqiqatçı “Dəli Domrul” boyunun Epos strukturunda 
yer almasını əsaslandıran məsələ kimi, Atla bağlı məzmunun 
xarakterik cəhətlərini yada salır: “igidin atdan asılılığı” məsə-
ləsinin “Dəli Domrul” boyu üçün də səciyyəvi olduğunu 
söyləyir: “Dəli Domrul bir-iki gögərçin öldürdü, döndi evinə 
gəli yürür, Əzrayil atının gözünə göründi. At ürkdi. Dəli 
Domrulu götürdi yerə urdı. Qara başı bunaldı, bunlu qaydı. 
Eposşünaslıq: problemlər, mülahizələr_________________  
 
 216 
Ağ köksinin üzərinə Əzrayil basub qondı”. Bu və ya digər 
koordinasiyalar üzrə təhlillərini zəncirvari bir hərəkət xət-
tində saxlayan Kamran müqayisə üçün bunları da yada salır 
ki, Bəkil, Uruz, Qanturalı kimi igidlər də atdan yerə yıxılar-
kən düşmənləri onların “üstünü alır”, Dəli Domrul atdan yerə 
düşən kimi Əzrayil onun sinəsinə qonur və bu eynilik “Dəli 
Domrul” boyu ilə digər boyların bağlılığına dəlil-sübut kimi, 
“Dəli Domrul” boyunu “eposdan kənar etmək təsəvvürünü ta-
mamilə alt-üst edir” (*Əliyev K.,səh.27). Deməli, Dəli Dom-
rul bir obraz-qəhrəman kimi nə qədər güclüdürsə, Atı ilə də 
bir o qədər güclüdür, bütövdür. 
“Dəli Domrul” boyunun dastan strukturundakı bütöv-
lüyünü səciyyələndirən digər fakt: “Dədə Qorqud”un digər 
boyları kimi, ad vermə -“Adını mən verdim, yaşını Allah 
versin” məzmunu “Dəli Domrul” boyunda da xarakterik hal-
dır: “Doğrudur, həmin boyda Dədə Qorqud heç kəsə ad qoy-
mur, ancaq gözlənilmədən Allah, Dəli Domrula və onun 
balalarına yaş verir:” ol iki halala yüz qırq yıl ömr ver-
dim”(səh.28). Ömür vermək yalnız Tanrıya aiddir-bu ideya-
nın özü Oğuzun inam və etiqadının sabit və davamlı olduğunu 
göstərir: məhz bu məzmunda dastandakı əhvalat və münasi-
bətlərin zəncirvari bağlılığını və bütövlüyünü inikas etdirir. 
Kamran Əliyevin tədqiqlərində bu cür müqayisəli tutuş-
durmalar diqqəti eposun poetikasının məzmun tiplərinə 
yönəltmək məqsədi daşıyır. Ba anlamda, Kamran səciyyələrə 
öz məzmun konteksti daxilində təsnif verir. 
Digər bir fakt “Dəli” sözü ilə bağlıdır. Boyun adından 
da göründüyü kimi, “Dəli” adı Dəli Domrulun adından ayrıl-
maz” haldadır. Dəli adında başqa igidlərin də, məsələn, Dəli 
Dondaz, Dəli Budaq, Dəli Uran, Dəli Qarcar, Dəli Ozan, Dəli 
Yigid kimi obrazların Eposda yer aldığını yada salmaqla təd-
qiqatçı daha bir bağlılığı səciyələndirmiş olur. Ümumiyyətlə, 
_________________ Eposşünaslıq: problemlər, mülahizələr 
 
 217 
Kamran Əliyev faktlara konkret və dəqiq ölçülərdən yanaş-
mış, təhlil və təsniflərində həmin faktların bir-birinə bağlı, 
bir-birinə yaxın olduğunu göstərmişdir: “Dəli Domrulun quru 
çay üzərindən körpü salması, Dəli Qarcarın yoldaşları ilə buta 
atması, nişan qoyması, Budağın, Uruzun, Şir Şəmsəddinin, 
Yegnəyin ox atmaları, bu yarışda Dəli Ozanın iştirakı və 
nişan üzüyünü dəqiq nişan alması, Səkrəyin bir-biri ilə çəki-
şən yetim oğlana və qıza şillə vurması ayrı-ayrı məkan və za-
manlarda baş verən, məzmun baxımından bir-birindən fərqlə-
nən, daha çox müxtəlifliyi ilə seçilib ayrılan hadisələr olsa da, 
onlar eposun strukturunda bir-birini izləyən, bir-birini tamam-
layan və vahid bir məqsədə yönələn səciyyəvi həyat mən-
zərələridir” (*Əliyev K.,səh.30). 
Dəli Domrulla “Koroğlu” dastanındakı Dəli Həsən ara-
sında bir uyğunluq məsələsinə toxunan tədqiqatçı bu nəticəyə 
gəlir ki, “düz yeddi il düşmənlə vuruşa çıxmayan Dəli Həsən 
bac almaqla gününü keçirir, sanki o, quru çay üstündə körpü 
salıb körpüdən keçənlərdən otuz üç axça, (körpüdən) keç-
məyənlərdən qırx axça alan Dəli Domrulun süd qardaşı-
dır”(*Əliyev K.,səh. 31).  
“Quru çay” ifadəsi ilə əlaqədar olaraq “Dəli Domrul” bo-
yunun digər boylarla yaxınlığı və bağlılığına dair sintezi də diq-
qətəlayiqdir. Ümumiyyətlə, Eposda həyatın canlı və hərəkətli 
olmasına dair təsvirlər mətn strukturunda xüsusi yer tutur: təd-
qiqatçı Oğuzların sosial yaşam tərzini, cəmiyyətdaxili və ümu-
minsani baxışlarını və ümumilikdə, onların həyatlarına və dün-
yabaxışlarına dair prinsipləri təsnif edərkən məzmunu struk-
turlarını sistemləşdirmiş, canlı və hərəkətli olma tərzini “Oğuz 
həyatının ciddi bir simvolikası” kimi açıqlamışdır; və bu sin-
tezdə o, “dağların ucalması”nı, “çayların çağlaması”nı, “ağac-
ların yaşıl olması”nı bir simvolika kimi “Oğuz həyatının da, 
Oğuz insanının da dəyər ölçüsü” (*Əliyev K.,səh.32) adlandırır.  
Eposşünaslıq: problemlər, mülahizələr_________________  
 
 218 
Aparılan paralelliklərə, təhlil-təsniflərə əsasən Kamran 
Əliyev “Dəli Domrul” boyu ilə əlaqədar olaraq belə bir nə-
ticəyə gəlir ki, “suları coşqun çay obrazının xüsusi halı - quru 
çay isə məhz “Dəli Domrul” boyunda sadəcə olaraq süjetə da-
xil olmur, həmçinin əlahiddə boyla bütöv eposun əlaqəsini tə-
min edir, boyla eposun qarşılıqlı və müştərək ideya-estetik 
məzmun yükünü daşıyır 
Dəli Domrul obrazı ilə dəgər obrazlar arasındakı bağlı-
lıq və yaxınlıq Eposdakı əhvalatların, hadisələrin ümumi 
strukturundan irəli gələn hallardır. Oğuzların Dinc həyatına 
dair məzmunun ifadə xüsusiyyətinə görə “Dəli Domrul” bo-
yunun ayrıca bir məzmun-fabulası var: və bu məzmun-fabula 
Eposun mətn sistemində ən özəl əlamətlər sırasında xüsusi 
yer tutur. Kamran Əliyevin “Dəli Domrul” boyunun “Kitabi-
Dədə Qorqud” eposdakı yerinə-mətn strukturndakı möv-
qeyinə dair müqayisəli araşdırmaları - qorqudşünaslıqda yeni 
yanaşma meyli kimi xarakterik üslubi anlatımlara malikdir.  
Ümumiyyətlə, “Kitabi-Dədə Qorqud” eposu mətn 
strukturuna görə çoxcəhətli və çoxsahəli poetika özəlliklə-
rinə - bədii nizam əlamətərinə malikdir. Kamranın araşdır-
maları ilə dastanlarda etnosun və onun qəhrəmanlarının həyat 
tərzi, sosial mövqeyi, milli və ümuminsani ideologiyası, inam 
və etiqadı, yaşam və düşüncə marağı kimi məzmunlardan təh-
lil edilir.  
Kamran Əliyevin Epos poetikası quruluşunda “Dəli 
Domrul” boyunun yeri haqqındakı yazısı həmin boya və 
bütövlükdə Dədə Qorqud dastanlarına xas olan zərurətləri 
açıqlamaq ehtiyacından doğmuşdur. 
Bütün bunlar onu göstərir ki, Kamran Əliyevin elmi 
təhlilləri fikri konkret sahələrə yönəltmə tərzinə görə fərqli bir 
tendensiyaya malikdir: burada təhlillər və təsniflərə xüsusi 
keyfiyyət aşılayan əsas amil- məsələyə ümumi və xüsusi hal-
_________________ Eposşünaslıq: problemlər, mülahizələr 
 
 219 
lardan sistematik yanaşma tərzidir.  
Fikrimizin yekunu olaraq söyləyək ki, bütün bu elmi 
səciyyələr Kamran Əliyevin özünəməxsus təhlil-tədqiq baxış-
larının aktivliyinin və təhlil-təsnif dinamikliyinin ifadəsidir. 
     
    BƏHS ETDİYİMİZ MƏSƏLƏ VƏ MƏNBƏ: 
 * Kamran Əliyev. “Dəli Domrul” boyu: Təsadüf, yoxsa 
zərurət? // Eposun poetikası: “Dədə Qorqud” və “Koroğlu”. 
Bakı, Elm və Təhsil, 2011, 164 səh.  
 
TƏDQİQATÇININ İSTİNAD ETDİYİ MƏNBƏLƏR: 
1. Araslı Həmid. Kitabi-Dədə Qorqud.(Tərtib edəni 
Həmid Araslı). Bakı, Azərnəşr, 1962. 
2. Bəhlul Abdulla. “Kitabi-Dədə Qorqud”un poetikası. 
Bakı, Elm, 1999. 
3. Gökyay Orhan Şaik. Dədəm Qorqud kitabı. İstanbul, 
2000. 
4. Hacıyev Tofiq. “Dədə Qorqud: dilimiz, düşüncəmiz. 
Bakı, Elm, 1999. 
5. Hacıyev Tofiq. “Dədə Qorqud kitabı” Oğuz tarixinin 
yazılı dərsliyi kimi (yaxud: Dastanımızın həcmi haqqında). 
“Dədə Qorqud” elmi-ədəbi toplusu. Bakı, 2001, N-1, səh. 9-24. 
6. Faruk Sümer. Oğuzlar. Bakı, Yazıçı, 1992. 
7. Kitabi-Dədə Qorqud” (Tərtib edəni H.Araslı). Bakı, 
Azərnəşr, 1962. 
8. Kitabi-Dədə Qorqud” (Tərtib edəni F.Zeynalov, S.Əli-
zadə). Bakı,Yazıçı, 1988. 
9. Acalov Arif. “Dəli Domrul” boyunun kökləri və mifo-
loji semantikası. Azərbaycan mifologiyası məsələləri. Bakı, 
Elm, 1983.  
10. Koroğlu Xaliq. Oğuz qəhrəmanlıq eposu. Bakı, 
“Yurd” 1999. 
 
Eposşünaslıq: problemlər, mülahizələr_________________  
 
 220 
3. QƏHRƏMANLARIN MİLLİ MƏNSUBLUĞU 
VƏ STRUKTUR TƏBİƏTİ (“BASATIN TƏPƏGÖZÜ 
ÖLDÜRDÜYÜ BOY” ÜZRƏ) 
 
“Kitabi-Dədə Qorqud” tarixi zamanların və məkanların 
milli mənşə sirlərini əks etdirən dastanlar dastanıdır; eposun 
məzmun və ideyası ümumbəşəri səciyyə daşıyır. Habelə “Ki-
tabi-Dədə Qorqud” xüsusi Poetika incəliklərinə, bədii struk-
turlara malik olan bənzərsiz ədəbi abidədir. 
Kamran Əliyev niyə Təpəgöz obrazını tədqiq mərkəzinə 
çəkir? Çünki Təpəgöz obrazı haqqında nə qədəq tədqiqlər 
aparılsa da, tədqiqatçının qeyd etdiyi kimi, ”eposun poetika-
sında səciyyəviliyi və qeyri-adiliyi ilə seçilən Təpəgözün sirri 
hələ də kifayət qədər açılmamışdır” (*Əliyev K., səh.36). Əl-
bəttə, o sirlər açılması vacib olan digər sirləri də öz içərisinə 
alıb saxlamışdır: yəni bir sir başqa bir sirrə aiddir, yaxud bir 
sir başqa bir gizli sirri törətmişdər və üçüncü halda: bir sirr 
başqa bir sirdə davam etmişdir. İlk sirri açdıqca digər sirlər də 
kompozisiyalı halda düzülüb gəlir. Bunlar Kamranın təhlil-
lərində qəhrəmanların xarakter və tip çözümləridir – silsiləvi 
çözümlərdir. Bu silsilədə hələ nə qədər açılmağı gözləyən sir-
lər vardır. Təhil stilinə görə, tədqiqatçı məsələlərin aydın və 
sistemli açımı üçün ilkin bağlanma əlamətlərindən başlayır.  
Və bu cür yanaşmanın konkret məzmun, mənşə-mənbə 
strukturu ona bağlıdır ki, hər obraz özü-özlüyündə bitkin və 
dolğun məzmuna malikdir və bu məzmunlar hamısı bir Məz-
mun Mərkəzində cəm olub, yəni dastan strukturunda vahidlik 
və bütövlük vardır. Ona görə də tədqiqatçı nəzər-diqqəti belə 
bir məsələyə yönəldir ki, “bu boydan (“Basatın Təpəgözü 
öldürdüyü boy”dan - Ə.Ə.) həm Qalın Oğuz elinin özünə, 
həm mifik dünyaya, həm də eposun strukturuna və poetik sis-
teminə nəzər yetirib bir çox elmi mülahizələri dəqiqləşdirmək 
_________________ Eposşünaslıq: problemlər, mülahizələr 
 
 221 
və konkretləşdirmək mümkündür” (*Əliyev K., səh.36). Mə-
sələnin məzmun strukturu məlumdur. Ümumiyyətlə, götürsək, 
Təpəgöz adi bir obraz deyil; o çox ciddi və mükəmməl bir 
obrazdır. Təpəgöz sirli bir obrazdır. Əsas məsələ onun bir 
obraz kimi “əsl mahiyyətinin üzə çıxarılması” problemi ilə 
bağlıdır; bunun üçün Təpəgözün “mənşəyinin və poetikası-
nın...düzgün təyin edilməsi” gərəkdir. Tədqiqatçı qeyd edir ki, 
Məhəmmədhüseyn Təhmasib, Əli Sultanlı, Orxan Şaik Gök-
yay, V.Jirmunski, Xaliq Koroğlu, Kamal Abdulla kimi tədqi-
qatçılar araşdırmalarında Təpəgözün mənşəyi məsələsinə 
üstünlük vermiş və ondan geniş şəkildə bəhs etmişlər. Kam-
ran Əliyev obrazın geniş aspektdən öyrənilməsi üçün təkcə 
mənşə məsələsinin kifayət edmədiyini söyləyir. 
Araşdırmalarında və açıqlamalarında Kamranın maraq 
və yanaşma tərzi nəyi əsas götürür? Tədqiqatçı araşdırma-
çılara üz tutur, onların araşdırma dairələrindəki mövzuları 
dəyərləndirir və konkret olaraq, bəhs etdiyi məsələdə vacib 
olan başqa problem və prinsipləri ön plana çəkir. Kamran 
tədqiqlərin “əhəmiyyətini qeyd etməklə bərabər” məsləyə 
həm də yaradıcılıq poetikası kontestindən yanaşmanın gərəkli 
olduğunu vurğulayır və göstərir ki, “Təpəgözün mənşəyinin 
deyil, məhz poetikasının dəqiq və hərtərəfli öyrənilməsi onun 
əsl məzmununun üzə çıxarılmasına, eposun strukturunun və 
sisteminin dərkinə, bəzi sirlərin açılmasına daha çox yardımçı 
ola bilər” (*Əliyev K., səh. 37). Bu açım strukturunda Bütöv 
Millət anlayışı daha qabarıq və məzmunlu deyilmi? 
Bayındır xan obrazının dastanda yeri və mövqeyi 
məsələsindən başlayan tədqiqatçı qeyd edir ki, “bütün boylar-
da öz yerində görünən, Oğuz bəylərini ətrafına toplayan, on-
larla öz iqamətgahlarında məsləhətləşmələr aparan Bayandır 
xan” ilk dəfə olaraq səyahətə çıxma halında təqdim edilir. 
Təpəgöz qorxusu ilə Bayındır xanın səyahətə çıxması ara-
Eposşünaslıq: problemlər, mülahizələr_________________  
 
 222 
sında bir uyğunluq olduğunu göstərir: Oğuz bəyləri Bayındır 
xanı “həmişə öz taxtında və öz yerində görməyə vərdiş et-
mişlər”. Bu faktı tədqiqatçı “Oğuz eli üçün son dərəcə nara-
hatlıq əlaməti” hesab edir. 
Hələ Təpəgöz təhlükəsini ilk dəfə Bayındır xan “hiss 
edir” və bu adi hiss deyil, “təhlükə hissidir”: ”Deyəsən, Ba-
yındır xanı öz taxtından ayağa qaldırıb, öz sabit yerindən 
tərpədərək hərəkətə gətirən, səyahətə çıxaran da məhz elə 
onun ürəyinə dammış bu qeyri-adi hissdir – təhlükə hissidir!” 
(*Əliyev K., səh.38). 
Kamran Əliyev təhlil zamanı Təpəgözə xas olan xüsusi 
keyfiyyətlər ilə Oğuz igidlərinin şəxsi keyfiyyətlərini yan-
yana gətirməklə obraza xas olan struktur məzmun əlamətlə-
rini müqayisəli şəkildə xırdalayır. Həmin əlamətlərdən biri 
budur ki, Təpəgözə məxsus iradi bacarıqlar mənfi simptomlar 
kimi tipik və dramatikdir: “Təpəgöz Eposun strukturunda id-
bar və mifik bir düşmən obrazı kimi təkdir. Onun adı özün-
dən, üzündən və gözündən bəlli olur” (*Əliyev K., səh.38). 
Buradaca tədqiqatçı qeyd edir ki, burada daha Dədə Qorqu-
dun obraza ad qoymasına ehtiyac olmur, “çünki doğulan kimi 
onun adı bəllidir: Təpəgöz!”. Yəni Təpəgöz öz adını da özü 
ilə gətirmişdir.  
Digər bir məsələ odur ki, Təpəgöz insan xislətindən 
kənar olan xüsusiyyətlərilə də fərqli qəhrəmandır: “ona süd 
verən dayələrin canını alır, oynadığı uşaqların burnunu, qu-
lağını yeyir, yol kəsir, böyük hərami olur. Nəhayət, oğuzun 
adamlarını yeməyə başlayır”: bununla Təpəgöz bütün düş-
mənlərdən güclü və sərtdir. Oğuz igidləri, məslən, Səlcuq oğ-
lu Dəli Dondar, Qaragünə oğlu Dəli Budaq, Qazan xan hər 
zaman düşmənə qalib gəliblər. Amma Təpəgözün qarşısına 
çıxacaq igid hələ ki yoxdur, məsələn, Qazanın qardaşı Qara-
günə Təpəgözün əlində “zəbun oldu”, Dözən oğlu Alp Rüs-
_________________ Eposşünaslıq: problemlər, mülahizələr 
 
 223 
təm, Uşun Qoca oğlu, Aruq candan iki qarındaşı və neçə-
necə pəhləvanlar Təpəgöz əlində şəhid oldular və beləliklə, 
Təpəgözə batan olmadı. Tədqiqatçı bu cür məğlubiyyət faktı-
nın “dastan düşüncəsinə yad” olduğunu söyləyir. Bunlunla 
belə, Təpəgöz də bir Öğuz soyundan gəlmə fakt kimi xarakte-
rikdir: Çobanla Pərinin izdivacından doğulub; bununla o, “ya-
rıməfsanəvi”, yəni “reallıqla mifin müştərək təcəssümü”ndən 
doğulan obrazdır (*Əliyev K., səh.40); amma hər halda bu 
Oğuz soyunun başqa bir potensial gücünün inikasıdır.  
“Çobanlıq xislətinin aydınca görünməsi” Təpəgözə 
məxsus olan reallığın əsas məzmunlarından biridir. Pəri ana-
sının verdiyi üzüyün sirri, yəni Təpəgözün bədəninə oxun bat-
maması, qılıncın təsir etməməsi məzmunu onun obraz-qəh-
rəman kimi mifik xarakterini göstərən faktlardır. Təpəgözə 
heç kəs bata bilmir və Təpəgöz “heç kəsə qulaq asmır”- 
yalnız ümid Dədə Qorquda qalıb və Təpəgözlə “kəsəmət kəs-
mək üçün yalnız Dədə Qorqudu çağırmalı olurlar” (*Əliyev 
K., səh.40). Tədqiqatçı bu faktlara işarə etməklə Dədə Qor-
qudla bağlı belə bir bənzətmə verir ki, Dədə Qorqudda da 
“reallıqla mif qovuşuq şəklindədir”. Tədqiqatçı xatırladır ki, 
“onun reallığına heç bir şübhə yoxdur, çünki qopuz çalır, söz 
söyləyir”.  
Bəs tədqiqatçı, Dədə Qorqudun mifikliyini nə ilə 
müqayisə edir? Bu barədə konkret olaraq belə yazır: “Dədə 
Qorqudun ad verməsi isə Allahdan bir az aşağı, yaxud Oğuz 
elində Allaha yaxın olması və həmişə “adını mən verdim, 
yaşını Allah versin” deməsi onun mifoloji gücü ilə bağlıdır” 
(*Əliyev K., səh.41).  
Təəssüf ki, bu faktları mifoloji güc hesab etmək olmaz: 
bunlar Dədə Qorqudun müdrikliyi, iman gücü, paklığına aid 
olan şəxsi keyfiyyətlərdir: bunlar Dədə Qorqud elminin ifadə-
sidir və Dədə Qorqud elminə məxsus olan bu keyfiyyətlər isə 
Eposşünaslıq: problemlər, mülahizələr_________________  
 
 224 
heç bir halda mifik əlamət deyil.  
 Əhvalatın bu cür dramatik davamı ilə Oğuzun başqa bir 
gücü ortaya çıxır: Təpəgözlə ancaq Aruz Qocanın itmiş oğlu 
Basat döyüşə bilər, çünki ona Aslan süd verib bəsləyib, onda 
adi insana xas olmayan güc vardır.  
Kamran Əliyevin müşahidəsində doğru olaraq, iki 
Təpəgöz olduğu kimi, iki də Basat məzmunu vardır: bir Basat 
Təpəgözün qarşısında dayanan və onu məğlub edən Basatdır: 
onda mifik güc vardır. Digər Bir Basat Oğuz qəhrəmanlığını 
real şəkildə nümayiş etdirən Basatdır. Basat da iki (həm mifik 
gücü, həm də real gücü olan) Təpəgöz ilə vuruşmalı olur və 
hər iki Təpəgözü də məğlub edir.  
Ümumilikdə, tədqiqatçı “dastan düşüncəsi”nin mövqe-
yini mətnin məzmunu kontekstindən dəyərləndirir. Hər iki 
obraz-qəhrəman Oğuz elindəndir: “Təpəgöz Oğuzların heç 
vaxt qarşılaşmadığı nəhəng düşməndir, bütün düşmənlərdən 
daha güclü bir düşmən obrazıdır – Oğuz elindən olandır. Be-
ləliklə, xalq təfəkkürü onu göstərir ki, ən böyük, ən nəhəng 
düşmən də məhz yenə Oğuzdan doğulub böyüyən bir obraz – 
Çoban oğlu Təpəgöz ola bilər. Belə bir düşmənə qalib gələn 
isə Basatdır, çünki o da oğuz elindən olandır – Aruz Qocanın 
oğludur” (*Əliyev K., səh.42). Bu məzmunda eyniliklər və 
müxtəlifliklər öz-özünə təzahür edir.  
Kamran Əliyevin araşdırmaları dramatik və sistematik-
dir: bu sistematik səciyyələndirmələrdə bir tip obraz yoxdur, 
müxtəlif tip qəhrəmanlar və mövqelər var;  
Habelə bu araşdırmaların ayrı-ayrı xarakterlərə məxsus 
olan dramatik pərdələr (şəkillər-səhnələr-əhvalatlar-hadisələr) 
nizamı vardır; 
Bunlar həm də təhlil strukturunun poetika nizamıdır: bu 
nizamda daha iki hal var: 
1) birinci hal: şübhəsiz ki, bu nizamda qəhrəmanların 
_________________ Eposşünaslıq: problemlər, mülahizələr 
 
 225 
müqayisəli səciyyələri bilavasitə həm onların birxətli hərəkət 
nizamını, həm də çoxxətli fərdi qəhrəmanlıq keyfiyyətlərinə 
məxsus əlamətləri açıqlamış olur; 
2) ikinci bir halda, dastanda qəhrəmanın poetikası ilə 
məzmun və mündəricənin struktur poetikası vahid kompozi-
siya üzrə təsriflənir. 
Bununla tədqiqatçı təhlilində təsrifin təsrifini verir: 
birinci halda bu təsrif “Dədə Qorqud” Eposunun mətn struk-
turundadır; ikinci halda, mətn strukturu kontekstində yeni bir 
təhlil strukturu üzə çıxır ki, bu da Dastan poetikası üzrə əla-
mətlərin yeni nüanslarını üzə çıxarmış olur. 
Ümumiyyətlə, Dastanda obraz və obrazlar üzrə məzmun 
strukturuna diqqət yetirməklə məsələnin qlobal və özəl elmi 
səciyyələrini xarakterizə etmək olar: bu aspektdə əsas meyar, 
sözsüz ki, xalq bədii təfəkkürüdür. Bu mənada, əsas məsələ 
xalq düşüncəsinin bədii-poetik inikas strukturlarını müəyyən-
ləşdirmək və dəyərləndirmək poetikasına bağlıdır. 
Problemin qoyuluşuna və açımına bu konseptual as-
pektrdən yanaşsaq, belə söyləyə bilərik ki, Kamran Əliyevin 
Epos qəhrəmanlarını səciyyələndirmək üçün apardığı müqa-
yisə və paralellər də sırf struktur səciyyə daşıyır. Əsl mahiy-
yəti göz önündə sərgiləmək üçün o, qəhrəmanın tipik özəllik-
lərini açıqlamağa çalışır, obrazın milli xarakteristikasını verir, 
ona aid olan tipik cəhətləri də, əsasən, bu motivasiyalardan 
açıqlayır. Təpəgözün də mənsubolma tipizminin təfsirində 
tədqiqatçı Epos poetikası mənsubluğundan dəyərləndirir.  
Bu təsbitə nəzərən, tədqiqatçı, Təpəgöz obrazını Dastan 
poetikasında tutduğu mövqeyə və oynadığı rola, “daşıdığı 
funksiyaya” görə səciyyələndirir və bu nəticəyə gəlir ki, “Tə-
pəgöz həm düşmənçiliyi, həm də Basata məğlubiyyəti ilə 
Oğuz elinin gücünü əks etdirir”. (*Əliyev K., səh.48). Ən nə-
həg düşmən də, həmin ən nəhəng düşməni məğlub etməyə 
Eposşünaslıq: problemlər, mülahizələr_________________  
 
 226 
qadir olan da Oğuz elindən çıxan şəxslərdir və bütün bunlar 
onu inikas etdirir ki, “Dədə Qorqud” eposunda Oğuz təfək-
kürü Oğuzdan başqasını qəbul etmir” (*Əliyev K., səh.48). 
Bu həm də onu təsbit edir ki, dünyada heç bir millətdə Öğuz-
Türk gücü ola bilməz. 
Məsələn, Təpəgöz Aruz Qoca cildində olan bir obraz 
kimi meydana çıxdığını söyləyir və yazır ki, “Təpəgözün 
Aruz Qoca simasında üzə çıxması yaxın dövrün hadisəsidir, 
yəni Təpəgözün ölümü ilə Aruzun Beyrəyi öldürməsi arasın-
da o qədər böyük zaman fasiləsi yoxdur. Amma uzaq gələcək-
də Təpəgözü Basat əvəz edə bilər, çünki Təpəgözdəki mənfi 
elektrat birbaşa onu öldürən Basata keçmişdir” (*Əliyev K., 
səh.47). Təpəgöz gücünün və kininin mənfi təzahürlərinin 
Aruz Qoca simasında zahirə çıxmağı məsələsinin özündə real 
gerçəklik vardır: burada insan xislətinə məxsus olan qabarıq 
və sərt əlamətlər təzahür edir: Təpəgözlə Oğuz elinin soy iliş-
kiləri də real məzmunlardır: başqa bir fakt kimi söyləsək: 
Təpəgöz əfsanəvi obraz deyil və o, Oğuz nəslinin bir fərdidir: 
Aruz Qoca da, Basat da həmçinin. Yeri gəlmişkən qeyd edək 
ki, Təpəgöz obrazı Eposun çox qədim bir zamana bağlantısını 
göstərir; bu anlamda, tədqiqatçının “Təpəgözün ölümü ilə 
Aruzun Beyrəyi öldürməsi arasında o qədər böyük zaman fa-
siləsi yoxdur” – fikrində bir balaca tələskənlik var: əksinə 
zaman məsafəsi uzaqdır; yaxınlıq faktların, hadisə və müna-
sibətlərin xarakter səciyyəsindədir. Qəhrəmanları səciyyələn-
dirmək poetikası Kamranın tədqiq və təhlillərinin xüsusi ni-
şanlarındandır. Təpəgözlə Basatın müqayisəli səciyyəsində 
göstərir ki, “Əslində “Təpəgöz” boyundakı Basat dastanda 
mifin sərhəddində dayanır. O,Təpəgözü öldürənə qədər və 
Təpəgözü öldürəndə dastan qəhrəmanıdır, onu öldürdükdən 
sonra isə mifik qəhrəmana çevrilir” (*Əliyev K., səh.48).     
Kamran Əliyev “Kitabi-Dədə Qorqud” eposundakı qəh-
_________________ Eposşünaslıq: problemlər, mülahizələr 
 
 227 
rəmanlara bitkin və tipik xarakterlər kontekstindən yanaşmış 
və hər bir qəhrəmanı onun özünəməxsus əlamətləri işığında 
səciyyələndirmişdir. Bu səciyyələr onu göstərir ki, Dədə Qor-
qud dastanlarında xırda, zəif xarakterli və dar məzmunlu ob-
raz yoxdur: bütün təhlil və təşbehlər obrazların tipoloji səciy-
yələrini üzə çıxarmağa xidmət edir. Ümumilikdə, bütün poe-
tika xətlərində Kamran Əliyev qəhrəmanlara onların milliözü-
nüifadə, milli özünütəsbit meyarlarını üzə çıxarmış və bütün 
məsələlərə ciddi və konseptual səciyyələndirmələrdən ya-
naşmağı əsas götürmüşdür. Bu mənada, Təpəgöz obrazına 
xas olan xüsusi keyfiyyətləri də tədqiqatçı oğuz mənsub-
luğu və oğuz qəhrəmanlığı daxilindən açıqlamışdır: Oğuz-
dan güclüsü yoxdur, oğuza qalib gələcək ikinci bir bəşəri 
qüvvə yoxdur, elə bir düşmən ola bilməz ki, Oğuzun 
qarşısında diz çökməsin. 
Bütün bunlar onu göstərir ki, “Kitabi-Dədə Qor-
qud” dünyaya Türk-Oğuz mədəniyyətinin milli və bəşəri 
məzmunlarını inikas etdirən dastanlar dastanıdır. Eposda 
Oğuz Türk sirlərinin ən tipik əlamətləri inikas etmişdir: 
bu tipoloji məzmunu üzə çıxarmaq üçün Eposun poetika-
sına ən tipik və konkret tərkiblərdən yanaşmaq gərəkdir. 
Kamranın müqayəsə və paralelləri də bu sahədə yeni key-
fiyyətlərin üzə çıxması səciyyəsi daşıyır.  
Qəhrəmanın təbiətinə aid olan əlamətləri Oğuzların 
həyatına və dünyagörüşünə məxsus məzmunlardan təsnif 
edən tədqiqatçı bütün diqqətini ayrı-ayrı obrazların tipik sə-
ciyyələri üzərinə yönəldir: bu təsnifdə heç bir obraz vahid 
xətdən, Türk bütövlüyündən kənar deyil. Bu anlamda, Kam-
ran Əliyev ayrı-ayrı məsələləri bir müstəvi üzərinə gətirməklə 
təhlil rənglərini zənginləşdirir. 
Araşdırmalarında, o sıradan təhlil-təsnif xətlərində nəzə-
riyyə, bədii ifadə və məzmun strukturlarını müqayisəli şəkildə 
Eposşünaslıq: problemlər, mülahizələr_________________  
 
 228 
birləşdirən və təhlil üçün nəzəri və tətbiqi, müqayisəli kon-
tekstləri kompakt halına gətirən Kamran Əliyevin özünəməx-
sus poetika stilləri vardır: bu, bir tərəfdən onun təhlil-tədqiq 
maraqlarının tipik əlamətlərinə aiddirsə, ikinci bir tərəfdən 
Dədə Qorqud dastanlarının bədii tipologiyasına xas olan əla-
mətlərin yeni bucaqlardan araşdırılması və təhlil edilməsi tə-
ləbləri ilə bağlıdır.  
Bu anlatıma-təhlil-təsnif poetikasına xas olan bu xüsusi 
yanaşma keyfiyyətləri Kamranın təhlil ustalığının nəticəsidir. 
Bütün bunlara nəzərən, biz Kamran Əliyevin tədqiq struktur-
larında ayrıca diqqət yetirililən elmi-strukturoloji təsniflərin 
təhlil tərzlərini ümumiləşdirilmiş şəkildə belə xarakterizə edə 
bilərik: 
- mətn və onun məzmun xarakterini açıqlamaq 
prinsipi üzrə təhlil; 
- mətnə münasibətdə xarakterik və tipik əlamətlə-
ri ayırmaq tərzi üzrə təhlil; 
- mənalara müqayisəli üsul-taktlarla yanaşma stili 
üzrə təhlil; 
- Dədə Qorqud strukturalizminə aid olmanın 
genetik poetikasını açıqlamaq üzrə təhlil; 
 - məsələlərə köklü yönlərdən yanaşmaq tempi 
üzrə təhlil; 
- məzmunu struktur əlamətlər ilə iç-içə şərh 
etmək poetizmi üzrə təhlil; 
- struktur tərkibləri məzmun tərkiblərilə vəhdətdə 
təsbit etmək sinxronizmi üzrə təhlil; 
- ayrı-ayrı poetik obrazlarla bağlı fərdi əlamət və 
keyfiyyətləri nizamlı şəkildə səciyyələndirmək tərzi 
üzrə təhlil. 
Əlbəttə, bu xarakteristikanı bir az da genişləndirə bilə-
rik; lakin məsələnin təqdimi üçün bunlar da kifayət edir. Bu 
_________________ Eposşünaslıq: problemlər, mülahizələr 
 
 229 
səciyyələr Qorqudşünaslıqda indiki və gələcək tədqiqlər üçün 
gərək olan məsələlərin tərkib sahələrini də aydın şəkildə əks 
etdirir.  
 
BƏHS ETDİYİMİZ MƏSƏLƏ VƏ MƏNBƏ: 
* Kamran Əliyev: Çoban oğlu Təpəgöz.// Eposun poe-
tikası: “Dədə Qorqud” və “Koroğlu”. Bakı: 2011. Səh. 36-49. 
 
TƏDQİQATÇININ İSTİNAD ETDİYİ MƏNBƏLƏR: 
1. 1.Abdulla K. Sirr içində dastan və yaxud gizli Dədə 
Qorqud-2. Bakı, Elm, 1999. 
2. Cəmşidov Ş. Kitabi-Dədə Qorqud. Bakı, Elm, 1999. 
3. Əliyev O. Azərbaycan nağıllarının poetiukası. Bakı, 
Səda, 2001. 
4. Koroğlu Xaliq. Oğuz qəhrəmanlıq eposu. Bakı, “Yurd” 
1999. 
5. Kitabi-Dədə Qorqud” (Tərtib edəni H.Araslı). Bakı, 
Azərnəşr, 1962. 
6. Kitabi-Dədə Qorqud. Bakı, Gənclik, 1977.  
7. “Kitabi-Dədə Qorqud” (Tərtib edəni F.Zeynalov, 
S.Əlizadə). Bakı,Yazıçı, 1988. 
8. Gökyay Orhan Şaik. Dədəm Qorqud kitabı. İstanbul, 
2000. 
9. Əli Sultanlı. Məqalələr. Bakı, Azərnəşr, 1974. 
10. Jirmunski V.M. Tyurkskiy qeroiçeskiy epos. 
Leninqrad, Nauka, 1974. 
11. Təhmasib M.N. Azərbaycan xalq dastanları. Bakı, 
Elm, 1972.  
Eposşünaslıq: problemlər, mülahizələr_________________  
 
 230 
Rüstəm KAMAL 
filologiya üzrə elmlər doktoru 
 
DASTAN POETİKASI: ETNİK-MƏDƏNİ 
İNFORMASİYANIN TƏZAHÜR FORMALARI 
 
Görkəmli Azərbaycan ədəbiyyatşünası, professor Kam-
ran Əliyevin “Kitabi-Dədə Qorqud”un və “Koroğlu”nun poe-
tikasına həsr olunmuş əsəri folklorşünaslığımızda təqdirəlayiq 
hadisələrdən biridir. 
Müxtəlif folklor janrlarını əhatə edən ənənəvi şifahi söz 
sənəti, belə demək mümkünsə, etnosun mədəni keçmişi 
haqqında məlumatların “cövhəridir”. Məhz eposda hansı in-
formasiya tipinin əks olunması, bu informasiyanın təhkiyə 
strukturuna daxil edilməsi üçün hansı mətn vasitələrindən 
istifadə olunması ilə bağlı məsələlər etnopoetikanın işidir. 
K.Əliyev kitabın girişində etnopoetikanı “bədii düşüncə 
ilə etnosun təbiəti arasındakı əlaqə və təması öyrənən, bu 
əlaqə və təmasın xüsusiyyət və əlamətlərini meydana çıxaran 
bir elm sahəsi kimi” (s.3) səciyyələndirir. Elə oradaca etno-
poetik araşdırmalar üçün folklor mətnlərinin daha gərəkli 
olması fikrini paylaşır.  
“Dədə Qorqud” eposunun etnopoetik sistemi son dərəcə 
mükəmməl bədii bir sistemdir, eposun əsl məzmunu və 
mahiyyətinin meydana çıxarılması boylar arasındakı fərqlərin 
deyil, yaxınlıq və əlaqələrin tapılmasından, onların təhlil və 
şərhindən xeyli dərəcədə asılıdır (s.85). Bu metodoloji mövqe 
dastan yaradıcılığında epik və etnik dünya modelinin anlaşıl-
ması üçün əhəmiyyətlidir.  
Klassik türk dastanları (“Koroğlu”, “Kitabi-Dədə Qor-
qud”, “Alpamış”, “Manas” və b.) etnomədəni kodlardan bi-
rinin təzahürü olmaqla, etnik mədəniyyətin verbal kodu kimi 
_________________ Eposşünaslıq: problemlər, mülahizələr 
 
 231 
özünəməxsus poetik sistemə malikdir. 
Dastan etnopoetikasının öyrənilməsi türk dünyagö-
rüşünün oxşar və spesifik cəhətlərini, epik mətndə yeni etnik 
təfərrüatları müəyyənləşdirməyə kömək edir. Etnopoetika 
eposdan substansional hadisə kimi bəhs etməyə imkan verir. 
Tədqiqatdan çıxan nəticə odur ki, epik yaradıcılıq etnik 
ənənə çərçivəsində inkişaf edir, onun forma və məzmun müx-
təlifliyini, etnosu keçmişi ilə bağlayan ritualları, mərasimləri 
ifadə edir və eposun əsas mahiyyəti “ənənənin yaddaşıdır” 
(V.M.Qastak). 
Tədqiqatçı “Dəli Domrul” boyunun oğuznamələr 
sistemində “zəruri olmasını” “boyların içdən və məzmundan 
gələn daxili səsləşməsi” (s.19) əsasında müəyyənləşdirir. Bu 
dəfə alyüziv priyomdan yararlanaraq onomastik mətni bərpa 
etmiş kimi olur: “Əslində Domrul adından ayrılmaz olan “Də-
li” titulu “Dəli Domrul” boyunu “Dədə Qorqud” eposunun 
strukturundan tam təcrid edən, həm də onu eposa möhkəm və 
sıx tellərlə bağlayan dayaq nöqtəsidir” (s.28). 
K.Əliyev eposun etnomədəni özünəməxsusluğunu kons-
tantlarla-motivlərlə, formullarla bərpa edir. Etnopoetik detal-
lar təsvir olunan dastan dünyasının və onda baş verənlərin 
bilavasitə mətndə üslub və süjet-təhkiyə koordinatlarının təza-
hürüdür. 
K.Əliyev müxtəlif obraz proyeksiyalarını qarşılaşdırır. 
Epik təhkiyənin istənilən komponenti-detalı, motivi, obrazın 
etnopoetik xarakterini açmağa çalışır. O, obrazların təkamülü-
nü “etnosla poetik düşüncə arasında əlaqə”də axtarır. 
K.Əliyevin “semiotik fəhmi”, belə demək mümkünsə, 
geyim-silahı obrazlarının epos poetikasına tam uyğunluğunu 
(s.88) aramaqla məşğuldur. Onun fikrincə, qaftan “müəyyən 
bir informasiyanın daşıyıcısı” olmaqla yanaşı, həm də qəhrə-
manın sosial statusunu ifadə edir. Bu mənada “Beyrəyin qanlı 
Eposşünaslıq: problemlər, mülahizələr_________________  
 
 232 
köynəyi” oçerki maraq doğurur.  
Doğrudan da, Beyrəyin qanlı köynəyi sadəcə bir geyim 
elementi deyil, həm də Beyrəyin varlığını bildirəndir. Yalın-
cığın qanlı köynəyi gətirib onun nişanlısına, ailəsinə gös-
tərməsi ölülər və dirilər dünyası arasında simvolik əlaqə ya-
radır, ölünün nişanəsi kimi çıxış edir. 
Tədqiqatçının “Koroğlu” dastanında “dəliqanlı, dəli, 
dəli nərə, dəli aşıq” kimi obraz və motivləri bir semantik mə-
kanda təqdim etməsi də həmin “semiotik fəhmdən” gəlir. Biz 
eposun “məna məkanı” deyəndə mətnin müxtəlif elementləri-
nin öz içində yaratdığı məkanı nəzərdə tuturuq. 
Epik qəhrəman epos poetikasının vacib kateqoriyasıdır. 
“Dastanda qəhrəmanla bağlı hadisələri düzgün oxumaq, qəh-
rəmanı olduğu kimi dəyərləndirmək, qəhrəmanın şəxsiyyə-
tində, fəaliyyətində ehtiva olunan xalq fikrini və düşüncəsini 
tam dəqiqliyi ilə tapmaq və aşkara çıxarmaq” kitabın əsas 
metodoloji problemlərindən biridir. 
K.Əliyev haqlı olaraq qeyd edir ki, epik qəhrəmanın 
öyrənilməsi “eposun struktur sistemini aydın şəkildə oxumağa 
imkan verir” (s.63). Bunu ayrı-ayrı yazıların başlıqları da gös-
tərir: “Çoban oğlu Təpəgöz”, “Bayındır xanın nəvəsi Uruz”, 
“Dirsə xan oğlu Buğac”, “Oğuz elinin xanımları”. 
Tədqiqatçı Basatın qəhrəman statusunu belə səciyyə-
ləndirir: “O, Təpəgözü öldürənə qədər və Təpəgözü öldürəndə 
dastan qəhrəmanıdır, onu öldürdükdən sonra mifik qəhrəmana 
çevrilir” (s.48). Maraqlı tezisdir. 
Bu baxımdan alimin Dəli Domrul, Dirsə xan oğlu Bu-
ğac, Qazan xan, Uruz kimi personajların taleyi ilə maraq-
lanması “təbii və məntiqidir” (s.60). Məsələn, Uruzun o biri 
gənc oğuz bəylərindən fərqli davranışını “epik ənənənin po-
zulması ilə” (s.52) əlaqələndirir, onun kafir əsirliyində namus 
üçün can şirinliyinə qıymasını qəhrəmanlıq aktı hesab edir. 
_________________ Eposşünaslıq: problemlər, mülahizələr 
 
 233 
Oğuz xanımlarının “tale mətni” də onun diqqətindən kənarda 
qalmır, “epos mətnində öz funksiyaları müqabilində” (s.71) 
onların bədii portretlərini təsnifləndirir. “Bayındır xanın 
nəvəsi Uruz” adlı məqaləsi göstərir ki, tədqiqatçını hər bir 
qəhrəmanın davranışında psixoloji motivasiya maraqlandırır. 
Bu, ola bilsin ki, onun “romantizm diskursun”dan gəlsin. Axı, 
prof. Kamran Əliyevi öncə Azərbaycan romantizminin gör-
kəmli araşdırmaçılarından biri kimi tanımışıq.  
“Koroğlu” dastanı bir neçə kodlaşdırıcı sistemdən ibarət 
makrosistemdir. Epik xronotop sistem təşkiledici elementlər-
dən biridir. Fikrimcə, araşdırmanın ən maraqlı məqamların-
dan biri də “Koroğlu”da bədii məkanın xarakteri ilə bağlıdır. 
O, Çənlibeli dəyişməz, ideal məkan kimi səciyyələndirir. 
İstanbul, Ərzurum, Naxçıvan real məkanı bildirirsə, Çənlibel 
simvolik məkanın adıdır. Məkanın dəyişməsini “baş qəhrə-
manın hərəkəti ilə əlaqələndirir” (s.131). 
Əsərin dili, təhkiyəsi mürəkkəb terminlərlə, qəliz sintak-
tik konstruksiyalarla “yüklənməmişdir”, aydın və səmimidir. 
İnanırıq ki, prof. K.Əliyevin “Eposun poetikası: “Dədə 
Qorqud” və “Koroğlu” kitabı gələcək yeni etnopoetika araş-
dırmalarının çevrəsini genişləndirəcəkdir. 
 
 
 
 
 
 
 
 
Eposşünaslıq: problemlər, mülahizələr_________________  
 
 234 
Mahirə NAĞI QIZI,  
Çapar KAZIMLI 
 
EPOS POETİKASINA DAİR 
FUNDAMENTAL MONOQRAFİYA 
 
Filologiya elmləri doktoru, professor Kamran Əliyev 
Azərbaycan filologiyasının inkişafı naminə ağlını və ziyasını 
qətrə-qətrə əridən, professional dəst-xətə malik, poetik və 
ictimai fikir tariximizin ayrı-ayrı maraqlı, lakin nisbətən az 
öyrənilmiş səhifələrini araşdıran, filologiyamızda mübahisə 
doğuran vacib və aktual məsələlərə vaxtında münasibət bil-
dirən alimlərimizdəndir. Obyektiv gerçəkliyə söykənən alim 
15 fundamental monoqrafiyanın, 200-dən artıq elmi və elmi-
publisitik məqalənin müəllifidir. Bu görkəmli alimin 2011-ci 
ildə işıq üzü görən “Eposun poetikası: “Dədə Qorqud” və 
“Koroğlu” monoqrafiyası (Elmi redaktoru: filologiya elmləri 
doktoru, professor İsrafil Abbaslı) inandırıcılığına, mədəni 
irsə hörmət və etimadına görə, ən başlıcası milli mövcudiy-
yətimizin tədqiqi baxımından misilsiz dərəcədə qiymətlidir. 
Sözügedən monoqrafiyada “Dədə Qorqud” və “Koroğ-
lu” eposlarının poetikası elmi-mədəni inkişafımızın zəruri 
amili kimi araşdırılmışdır. “Dədə Qorqud” eposunun poetika-
sından danışan alim əvvəlcə doğru olaraq “etnopoetika” anla-
yışına aydınlıq gətirmiş, bu anlayışın dünya elmi fikrində son 
dərəcə yeni olduğunu və bir elm kimi onun açdığı imkanların 
hələlik kifayət qədər öyrənilmədiyini göstərmişdir. Alim düz-
gün olaraq yazılı ədəbiyyat nümunələri ilə müqayisədə folklor 
örnəklərinin etnopoetika müstəvisini tam aşkarlamaq üçün 
daha çox xammal ehtiyatlarına malik olduğunu vurğulamış, 
ən qədim və ilk türk şeirinin köklərini “Dədə Qorqud” eposu-
nun səhifələrində axtarmışdır. O, belə düşünür ki, ən qədim 
_________________ Eposşünaslıq: problemlər, mülahizələr 
 
 235 
və ilk türk şeiri qoşa misralı şeirdir. Elə buna görə də elmi 
mənbələrdəki ilk şeirin qısa şeirlər olduğu fikrini də tamamilə 
məqbul sayır. Alim fikrində haqlıdır. Çünki ibtidada çox bəsit 
bir dərəcədə olan dil birdən-birə mürəkkəb parçalı vəznləri 
yarada bilməzdi (Abid Əmin). İnsanların həqiqət və xəyal 
haqqındakı bilik və təsəvvürləri zaman-zaman artıb çoxaldıq-
ca, onların arzu və emosiyalarının yeni-yeni çalarları yaran-
dıqca, tarix gələcəyə doğru irəlilədikcə şeirimiz də qoşamis-
ralılıqdan çoxmisralılığa doğru irəliləmişdir. “Dədə Qorqud” 
eposunun zəngin örnəkləri əsasında şeirimizin qədim poe-
tikasını bütün təfsilatı ilə araşdıran alim belə nəticəyə gəlir ki, 
məhz qoşa atın yanaşı getməsi təsəvvüründən qoşa bənd-iki 
dördlük doğula bilərdi. Bu görkəmli alim tam qətiyyətlə bil-
dirir ki, türk etnosu öz həyat tərzi, qəhrəmanlığı, fəaliyyət dai-
rəsi və hətta o dünyası üçün ata borclu olduğu kimi, poetik 
təffəkürünün formalaşması üçün də məhz ata borcludur. 
Uzun illərdir ki, “Dəli Domrul” boyunun digər boylarla 
və bütövlükdə eposun özü ilə əlaqə və təmasının zahirən zəif 
görünməsi təbii olaraq qorqudşünaslıqda bir çox mübahisələrə 
səbəb olmuşdur. Şübhə doğuran məqamlar, mülahizə və fər-
ziyyələrlə bağlı məsələlərə realist mövqedən yanaşan alim 
nəyin mülahizə, nəyin fərziyyə, nəyin isə həqiqət olduğunu 
elmi dəlil və inandırıcılıqla sübut etməyi çox gözəl ba-
carmışdır. Belə ki, o, qorqudşünaslıqda mübahisə və fərziyyə-
lərə rəvac verən faktlar və dəlilləri diqqətə çatdırır, sonra isə 
“Dəli Domrul” boyunun “Dədə Qorqud” eposunun struktu-
rundan - süjetindən, kompozisiyasından, poetik elementlərin-
dən ayrılmaz və təcridolunmazlığını əsaslı arqumentlərlə isbat 
edir.  
Monoqrafiyanı oxuduqca hiss edirsən ki, “Dədə Qor-
qud” eposunun daha qabarıq görünən bütün məsələləri barədə 
xeyli məqalə və kitablar çap edilməsinə baxmayaraq, bu 
Eposşünaslıq: problemlər, mülahizələr_________________  
 
 236 
sahədə bir çox aktual problemlərin təhlili və izahı hələ də öz 
tədqiqatını gözləyir. “Xalq təfəkkürünün və xalq istəyinin tə-
cəssümü olan “Dədə Qorqud“ eposunu həm qəhrəmanlıq abi-
dəsi, həm də tədqiqat obyekti kimi bütün dövrlərin eposu” he-
sab edən prof. K.Əliyev eposun poetikasında səciyyəviliyi və 
qeyri-adiliyi ilə seçilən Təpəgözün sirrinin hələ də qorqudşü-
naslıqda kifayət qədər açılmadığını göstərir və bunu nəzərə 
alaraq o, Təpəgözün dastana gəlişini və gedişini əks etdirən 
və “Basatın Təpəgözü öldürdüyü boy” kimi tanınan bu boy-
dan həm Qalın Oğuz elinin özünə, həm mifik dünyaya, həm 
də eposun strukturuna və poetika sisteminə nəzər yetirir, bir 
çox elmi mülahizələri heyrətamiz dərəcədə dəqiqləşdirir və 
konkretləşdirir. Tədqiqatçı haqlı olaraq Təpəgözün əsl mahiy-
yətinin üzə çıxarılmasını onun mənşəyinin və poetikasının, 
yəni hər iki məqamın düzgün təyin edilməsində görür. O, bu 
yolla gedərək Təpəgözün eposun poetikasında tutduğu yer və 
mövqeyi, daşıdığı funksiyanı çox dürüst şəkildə izləmiş, elmi 
ümumiləşdirmələrini həqiqət donunda oxucuya təqdim 
etmişdir. 
“Dədə Qorqud” eposunun əbədiyaşarlığı, möhtəşəmliyi, 
zənginliyi, dolğunlğu, keyfiyyət genişliyi barədə danışılası, 
tədqiq ediləsi məsələlər çoxdur. Bunlardan biri də eposda öz 
geniş bədii ifadəsini tapan qəhrəmanlıq motivləridir. Epos-
dakı bu motivlər barədə mötəbər elmi mülahizələr söylənil-
miş, bunlar uzun illər boyu müxtəlif aspektlərdən öyrənilmiş-
dir. Lakin indiyəcən eposun gənc qəhrəmanı Uruzla bağlı 
müəyyən məsələlərə lazımi diqqət göstərilməmişdir. Eposda 
üç boyun iştirakçısı olan Uruz müxtəlif döyüşlərdə qələbə 
çalmaq əvəzinə, dəfələrlə məğlub olur, hətta əsir də düşür. 
Bəs konkret olaraq bu gözlənilməzlik həm eposun strukturu, 
həm də Oğuz eli üçün hansı mahiyyət kəsb edir? Bəs igidlik 
göstərən Oğuz bəyinə Dədə Qorqudun gəlib ad vermək 
_________________ Eposşünaslıq: problemlər, mülahizələr 
 
 237 
ənənəsi baxımından Uruzun payına nə düşür? Şübhəsiz ki, 
bəlli bir faktdır ki, Dədə Qorqud başqa boylarda gördüyü-
müzün tamam əksinə olaraq Uruza gəlib ad vermir. Bəs nə 
üçün? Bu məntiqi ortaya çıxaran prof. K.Əliyev özü də bun-
ları müxtəlif aspektlərdən elmi baxımdan dolğun şəkildə 
cavablandırır. Bizcə, alimin aşağıdakı ümumiləşdirilmiş fik-
rinə nəzər salmaqla məsələnin mahiyyətini tam dərk etmiş 
olarıq: “... eposla bağlı epik ənənə daha çox hakimiyyət şəcə-
rəsinin təsiri ilə yaranan ənənədir. Uruz isə hər şeydən qabaq, 
eposda epik ənənənin qoruyucusudur. Həyatda sayılıb seçilən 
nəsil ənənəsi, yəni şəcərəsi olan və həyatda şəcərəsini qoru-
mağı bacaran eposda da epik ənənəni qorumağa daha çox 
səlahiyyətlidir. Belə bir səlahiyyət sahibi məhz Uruzdur, çün-
ki Uruz Qazan xanın oğlu, Bayındır xanın nəvəsidir!” 
Qorqudşünaslıqda ən aktual problemlərdən biri də bəzi 
obrazların digər qəhrəmanlarla müqayisədə az öyrənilməsidir. 
Prof. K.Əliyev belə hesab edir ki, dastanda qəhrəmanla bağlı 
hadisələri düzgün oxumaq, qəhrəmanı olduğu kimi dəyər-
ləndirmək, qəhrəmanın şəxsiyyətində və fəaliyyətində ehtiva 
olunan xalq fikrini və düşüncəsini tam dəqiqliyi ilə tapmaq və 
aşkara çıxarmaq folklorşünaslığın ana vəzifəsidir. 
Eposda Dirsə xan oğlu Buğac obrazının mövqeyinə 
digər eposşünaslara nisbətən daha geniş müstəvidə aydınlıq 
gətirən alimin fikirləri yenidir və bizcə, digər obrazlar da elmi 
uğurlar işığında eposşünaslıqda bu qaydada öyrənilməlidir. 
“Dədə Qorqud” eposunun poetikasını öyrənərkən epos-
dakı qəhrəman Oğuz igidləri ilə yanaşı daha qabarıq formada 
görünən və bəzi mətləblərin ideya daşıyıcısı olan Burla xatun, 
Banuçiçək, Selcan xatun obrazlarından da yan keçmək olmaz. 
Prof. K.Əliyev müxtəlif boylarda nəql edilən hadisə və 
əhvalatlarla bağlı olan bu xanımların eposun mətnində öz 
funksiyaları müqabilində necə təsvir və təqdim olunmasını 
Eposşünaslıq: problemlər, mülahizələr_________________  
 
 238 
dəqiqlik və obyekivlik meyarı ilə saf çürük edir. 
“Dədə Qorqud” eposundakı boyların istər süjet struk-
turu, istərsə də onların bir-biri ilə sıx əlaqəli formalarının 
öyrənilməsi tədqiqatçıdan böyük məharət tələb edir. Elə buna 
görə də prof. K.Əliyev boylar arasındakı yaxınlıq və əlaqələri 
yüksək səviyyədə qabartmış, onların təhlil və şərhini əyani 
formada Beyrək obrazı ilə bağlı məsələlərdə bir daha bütün 
aydınlığı ilə nümayiş etdirmişdir. Alimə görə, “Dədə Qor-
qud”eposunun poetikasının, oradakı bədii strukturunun doğru 
və düzgün açılışı Beyrək obrazının təhlilindən xeyli dərəcədə 
asılıdır. Tədqiqatçı monoqrafiyada Beyrəyin həyatı və taleyini 
digər döyüşkən qəhrəmanlarla müqayisə etmiş, həmin qəh-
rəmanlarla Beyrək arasında nəzərə çarpacaq dərəcədə oxşar 
və fərqli məqamları dürüst şəkildə ortaya çıxara bilmişdir. 
Mürəkkəb, çoxlaylı obraz strukturuna malik olan “Ko-
roğlu” eposunun poetikasının da müəyyən məqamlarının ciddi 
elmi araşdırmaya ehtiyacı var idi. Məsələn, götürək, igidliyin 
mahiyyət və məzmununun rəmzi kimi eposda işlənən “dəli” 
anlayışını. Alim bu anlayışa mifopoetik aspektdən yanaşaraq 
göstərir ki, eposda “dəli” anlayışı üç məqamı ehtiva edir: bi-
rincisi, igidlik; ikincisi, axmaqlıq; üçüncüsü, igidliklə axmaq-
lığın qovuşuğu.  
Eposun mətnində “dəliqanlılıq”, “dəli nərə”, “dəlisov-
luq”, “dəli könül” kimi anlayışların doğurduğu mənaları təd-
qiqatçı düzgün kodlaşdırmış, Koroğlunun öz könlünü “dəli 
könül” adlandırması onun dəli nərəsinə, dəli-dolu igid kimi 
tanınmasına, bəzən dəlisovluq eləməsinə və bütövlükdə dəli-
lər dəlisi olmasına da tam uyğun gəldiyini göstərmişdir. 
Prof. K.Əliyev “Koroğlu” eposunun poetikasının müəy-
yən elementlərini yüksək professionallıq və istedad meyarları 
ilə üzə çıxarır. Onun eposda ilk dəfə say etibarilə beşinci 
qolda - “Koroğlunun Ərzurum səfəri” qolunda görünən Aşıq 
_________________ Eposşünaslıq: problemlər, mülahizələr 
 
 239 
Cünun obrazı ilə bağlı düşüncələri də ciddi əhəmiyyət kəsb 
edən məsələlərdəndir. Ərzurumlu Cəfər paşanın xidmətində 
duran Aşıq Cünunun Çənlibelə gəlişinin əsas səbəbini açıq-
layan alim bu aşığın eposun poetikasında son dərəcə zəruri 
funksiyaların daşıyıcısı olduğunu və eyni zamanda igidlərin - 
dəlilərin yanında bir dəli aşığın da olmasını Koroğlunun bit-
kin və mədəni cəmiyyətin təmsilçisi kimi dəyərləndirir 
Prof. K.Əliyev “Koroğlu” eposunun poetikasını bir neçə 
istiqamətdə araşdırmışdır. Bu istiqamətlərdən biri də eposda 
bədii məkanın xarakteri məsələsidir. Tədqiqatçı eposda sim-
volların, işarələrin, ifadələrin, sözlərin altında yaşayan mə-
kanları xaraktercə üç mühüm məqamla təyinləyir: real məkan, 
ara məkan və ideal məkan. Real məkan paşaların hakim 
olduğu İstanbul, Ərzincan, Rum, Qars, Toqat və başqalarıdır. 
İdeal məkan isə heç vaxt dəyişmir. Bu, Çənlibeldir. Real 
məkanla ideal məkan arasında keçid xarakteri daşıyan bir ara 
məkan da mövcuddur ki, bu, konfliktin həlli məkanıdır. 
“Koroğlu” eposunun aparıcı xüsusiyyətlərindən biri də 
igidliyin və qəhrəmanlığın təntənəli şəkildə ifadəsidir. Bu 
ifadəetmənin əksər məqamlarını çözələyən prof. K. Əliyevin 
eposdakı fiziki gücün semantikası ilə bağlı araşdırmaları da 
çox maraqlıdır və əminik ki, fiziki güclə bağlı bu mənalan-
dırmalar eposşünaslıqda zəruri bir problemin həlli kimi qarşı-
lanacaqdır. 
Folklor poetikasından danışan prof. K.Vəliyev 26 il 
bundan əvvəl həyəcan siqnalı çalaraq qeyd edirdi ki, son 
vaxtlar folklorçularımız arasında bu termin geniş yayılmış ol-
sa da, əksər hallarda düzgün işlədilmir. Adında “poetika” ter-
mini olan əksər yazılarda poetikanın heç bir ciddi prob-
lemindən söhbət getmir. Nəticədə isə belə bir yanlış təsəvvür 
yaranır ki, guya bizdə folklor poetikasına aid xeyli əsər var. 
Əslində isə bu sahənin öyrənilməsi faktik olaraq indi başlanır. 
Eposşünaslıq: problemlər, mülahizələr_________________  
 
 240 
Bir sözlə, “poetika” terminini yeri gəldi-gəlmədi işlətmək 
yox, poetika problemlərini öyrənmək gərəkdir. 
Bəli, bu gün mübaliğə etmədən deyə bilərik ki, bizim 
folklorşünaslar içərisində poetika problemləri ilə ciddi və iş-
güzar şəkildə məşğul olan böyük alimlərimiz var. Prof. 
K.Əliyev də belələrindəndir. Biz alimin “Eposun poetikası: 
“Dədə Qorqud” və “Koroğlu” monoqrafiyasını bu sahədə fun-
damental tədqiqat əsəri hesab edirik.  
 
 
 
 
 
 
 
 
 
 
 
 
 
 
 
 
 
 
 
 
 
 
_________________ Eposşünaslıq: problemlər, mülahizələr 
 
 241 
Səfa QARAYEV, 
Hikmət QULİYEV  
   
BƏDİİ POETİKADAN MİFOPOETİK 
SEMANTİKAYA… 
 
Etnos, epos və etnopoetika problemlərinə müasir araş-
dırmalarda geniş şəkildə müraciət olunmasının bir neçə səbə-
bi vardır. Əvvəla, eposla bağlı son dövrlərdə işıq üzü görmüş 
kitabları gözdən keçirdikdə aydın olur ki, bu sərlövhənin se-
çilməsində ilkin səbəb terminoloji ad olaraq onun parlaqlığın-
dan irəli gəlir. İkincisi isə, qloballaşma kontekstində etnos, et-
nomilli dəyərlər, etnik özünütəşkiletmə məsələləri aktual 
problemlər sırasındadır. Ümumiyyətlə, müasir tədqiqatları nə-
zərdən keçirəndə epos barədə aşağıdakı mənzərə göz önündə 
canlanır: 
1. Epos bir janrdır və bu janrın əsas mahiyyəti mifik 
düşüncəni özündə ehtiva edib yaşatmaqdır. Yəni epos mifin 
konveyeridir.  
2. Epos etnosun tarixi yaşam tərzindən doğan real tarixi 
şəraiti ifadə edən hadisələrdir. 
3. Epos etnosun yazılı ədəbiyyat da daxil olmaqla ən 
kiçik janrlarından tutmuş ən iri janrlarına qədər bütün layları 
ifadə edən janrdır. Yəni bir növ etnosun bütün yaradıcılıq 
imkanlarının yekunu eposdur. 
Bu yanaşmaların hər birinin müəyyən bir əsası vardır. 
Lakin etnosun ayrı-ayrı yaradıcılıq faktları baxımından eposu 
öyrənməzdən öncə eposun düşüncə hadisəsi kimi mahiyyətini 
aydınlaşdırmaq lazımdır. Araşdırılan konkret problemin eposa 
nəzərən etnosun mədəni sistemində nə məna kəsb etməsi, 
bizcə, daha vacibdir. Eyni zamanda epik yaddaş kodunun 
universal janrı kimi eposun təhlili də bu qəbildəndir.  
Eposşünaslıq: problemlər, mülahizələr_________________  
 
 242 
Hər şeydən öncə demək lazımdır ki, epos janr olmaqdan 
daha öncə bir düşüncə hadisəsidir və o, mifoloji şüurla tarixi 
şüurun qovşağında yaranmışdır. Epos düşüncəsində tarix və 
mifiklik birləşərək xüsusi bir mətn törədir. Eposda mifin gücü 
də özünü qoruyur, müəyyən mənada tarix də burada yox 
deyildir. Eyni zamanda epos düşüncəsi hər hansı bir etnosu 
müəyyən bir coğrafiyaya bağlayır, hətta müəyyən bir tarixi 
hadisə ilə də əlaqələndirə bilir. Bu mənada mifoloji qəh-
rəmanlar tarixi, tarixi qəhrəmanlar isə mifoloji donla “təmin 
oluna” bilir. Bundan əlavə epos düşüncəsinin funksional ma-
hiyyətində hər hansı bir etnosu aid olduğu mühitin digər 
etnoslarından ayıraraq fərdiləşdirmək xarakteri daşıyır. Bu 
halda etnosun hər bir fərdi həmin eposun daşıyıcısına çevrilir. 
Deməli, epos etnosun varlığını tarixi və mifoloji şüur kon-
tekstində sistemləşdirən düşüncə hadisəsidir. Bu mənada 
etnosun milli kimliyini, onun mədəni differensial xüsusiy-
yətlərini ifadə edən bütün janrlar eposun təzahür formalarıdır. 
Yəni epos bir janr deyil, düşüncə hadisəsidir və etnosun 
gerçəkliyi mifiklik, mifikliyi gerçəklik zəminində ifadə etdiyi 
dünya duyumudur. Bu mənada bizim epos nümunələrimizin 
tarixilik, mifiklik, estetiklik və s. baxımdan araşdırılması başa 
düşüləndir. Bu baxımdan “Kitabi - Dədə Qorqud” dastanının 
on iki boyunun bəziləri janr baxımından rəvayət, bəziləri isə 
əfsanədir. Lakin onlar funksional olaraq etnosun müəyyən bir 
coğrafi ərazidə mifik düşüncə zəminində formalaşan, fərdi 
differensial xüsusiyyətlərini əks etdirdiyinə və etnik milli 
kimliyi nümayiş etdirdiyinə görə rəvayət və əfsanə olmaqdan 
daha böyük dəyər – epos dəyəri qazanır. Bu baxımdan etnik-
milli kimliyi əks etdirən ayrı-ayrı janrlar epos mədəniyyətinin 
təzahür forması kimi dəyərləndirilə bilər.   
Yuxarıda dediyimiz kimi, epos düşüncəsi mif və tarix 
kontekstində yaranır ki, burada mifik faktlar gerçək bir hadisə 
_________________ Eposşünaslıq: problemlər, mülahizələr 
 
 243 
kimi təqdim edilir. Odur ki, buradakı mifik faktların seman-
tikasını müəyyənləşdirərkən iki tip çətinlik meydana çıxır:  
1. Mifosemantika reallıq kontekstində təqdim olunur. 
2.  Mifosemantika öz izahını mətn kontekstində deyil, 
ümummədəniyyət çərçivəsində tələb edir.  
Bu çətinliyə baxmayaraq eposda gizlənmiş mifoseman-
tikanın müəyyənləşdirilərək təhlilə cəlb olunması etnosun 
duyum mədəniyyətini öyrənməklə yanaşı, bütövlükdə epik 
yaddaş fenomeninin dərk olunmasına xidmət edir. Bu mənada 
f.e.d., professor Kamran Əliyevin “Eposun poetikası: “Dədə 
Qorqud” və “Koroğlu” adlı monoqrafiyası eposun ayrı-ayrı 
problemlərinə həsr olunmuşdur. Araşdırma türk epik düşün-
cəsinin iki mühüm eposuna - “Kitabi - Dədə Qorqud” və 
“Koroğlu” eposlarına həsr olunmuşdur.  
Tədqiqat barədə ilk növbədə onu demək lazımdır ki, bu-
rada “Kitabi – Dədə Qorqud” və “Koroğlu” eposlarının folk-
lorşünaslıqda mübahisəli qalan, eləcə də indiyə kimi təhlilini 
gözləyən problemlər diqqət mərkəzinə gətirilmişdir. Bütün 
oçerklərdə müəllif demək olar ki, qaldırdığı problemlərə oriji-
nal yanaşmış, suallara bütün cavabları mətnin poetikası əsa-
sında cavab verməyə çalışmışdır. Tədqiqatda eposa yanaşma 
spesifikası aşağıdakı səviyyələri özündə ehtiva edir:  
1. Semantemlərin izahı. 
2. Obrazların poetik semantikası. 
3. Etnopoetik modelləşdirmə. 
Semantemlərin izahı zamanı müəllif eposdakı mifoloji 
detalların araşdırılmasındakı çətinliyin aradan qaldırılması 
üçün məhz faktı yalnız mətn kontekstində deyil, ümumtürk 
mədəniyyəti çərçivəsində araşdırmağa çalışmışdır.  
Kitabda əks olunan oçerklərdən ilk diqqəti cəlb edən 
“Dədə Qorqud” etnopoetika məsələləri” adlanır. Qeyd edək 
ki, burada müəllif ilkin olaraq etnopoetika termininə müna-
Eposşünaslıq: problemlər, mülahizələr_________________  
 
 244 
sibət bildirərək düzgün olaraq vurğulayır ki, bu istiqamətdə 
aparılan araşdırmalar hələ konkret şəkildə dəqiqləşdirilmə-
mişdir. Amma alim burada etnopoetika məsələsinə konkret 
olaraq türk mədəniyyətində şeir şəkillərinin təkamülü prizma-
sından yanaşmışdır. Şeir probleminə yanaşarkən prof. K.Əli-
yev vəzn, qafiyə, daxili qafiyə, cinas və s. tipli məsələlərdən 
deyil, birbaşa olaraq bütövlükdə türk şeirinin yaranma mexa-
nizmindən bəhs edir. Alim məsələ ilə bağlı incə nüansları diq-
qət önünə gətirərək yazır: “Ən qədim və ilk türk şeiri qoşa 
misralı şeirdir”. Daha sonra müəllif “Dədə Qorqud” və xalq 
deyimlərindən gətirdiyi nümunələrlə fikrini əsaslandırmağa 
çalışır. Bu fikirləri inkişaf etdirərək belə bir qənaətə gəlir ki: 
“... türk poetik fikrinin inkişaf tarixində bir misra digər bir 
misranı axtarıb tapmaqla qoşa misralı ilkin şeiri yaradırsa, 
qoşa misra da öz tayını tapıb, dördlük formasını meydana çı-
xarır”. Bu şeirlərin quruluşunu, sxemini araşdıran müəllif belə 
bir sual ortaya qoyur: “Bütün bu şeir strukturlarının etnosun 
təbiəti ilə nə əlaqəsi vardır?”. Müəllif bu suala aşağıdakı fikir-
lə cavab verməyə başlayır: “Qədim türk şeirinin poetika qay-
nağı və bu mənada onun şərti olaraq totemi atdır”. Artıq bu-
radan aydın olur ki, alim türk şeirinin yaranma poetexnikası-
nın təbiəti təqlid əsasında ortaya çıxdığı qənaətindədir və bu-
nu orijinal şəkildə əsaslandırır: “Xatırladaq ki, atın qulaqları 
düşməni sezmək üçündür, atın yalı, boynu qəhrəmanın sarıl-
ması üçündür, atın beli qəhrəmanın minməsi üçündür, atın sü-
dü içilmək, əti isə yeyilmək üçündür və s. Yəni bir az çılpaq 
desək, atın bütün əzalarının türk cəmiyyətindəki funksiyası 
aydın və bəllidir. Bu halda türk şeiri üçün atda olan ehtiyat-
lardan yalnız ayaqlar və atın yerişi qalır. Bizcə, elə məhz türk 
şeirinin formalaşması atın ayaqları və yerişinə borcludur”. Bu 
fikirdən yola çıxan müəllif atın yerişinə nəzər salaraq onun 
şeirdəki təqlidi səs ritmlərinə uyğunluğunu görür və fikrini 
_________________ Eposşünaslıq: problemlər, mülahizələr 
 
 245 
belə yekunlaşdırır: “Beləliklə, tam qətiyyətlə bildirmək olar 
ki, türk etnosu öz həyat tərzi, qəhrəmanlığı, fəaliyyət dairəsi 
və hətta o dünyası üçün ata borclu olduğu kimi, poetik 
təfəkkürünün formalaşması üçün də ata borcludur”. 
Xatırladaq ki, şeirin məna yükünü daşıyan formasının 
izahında bu aspektin seçilməsi heç də təsadüfi deyildir. Bizə 
bəllidir ki, əruz vəzninin ərəb həyatının ayrılmaz tərkib his-
səsi olan, boynunda zınqırov asılmış dəvənin ahəstə, həzin, 
ləngərli yerişinin ucsuz-bucaqsız səhraların sükutu içərisində 
yaratdığı ahəngdar ritm əsasında formalaşması haqqında fikir-
lər vardır. Bu mənada türk həyatının, müəllifin dediyi kimi 
şərti totemi olan atın onun poetik yaradıcılığında da iz burax-
masını düşünmək təbiidir. Düşünürük ki, bu fikir gələcəkdə 
alimlərin diqqətini cəlb edəcək və müəyyən fikirlərin doğul-
masına və yeni axtarış və münasibətlərin yaranmasına səbəb 
olacaqdır. 
Kitabda yer alan maraqlı araşdırmalardan biri də “Bey-
rəyin qanlı köynəyi” oçerkidir. Eposdan bizə bəllidir ki, 
Beyrəyin dünyasını dəyişməsi xəbəri yayılanda Yalançı oğlu 
Yalancığ onun qanlı köynəyini gətirərək hamını inandırır. İlk 
növbədə deyək ki, bu motiv Azərbaycan nağıllarında böhtana 
tuş gəlmiş qızların ölümə məhkum olunması zamanı istifadə 
olunan qanlı köynək detalını yada salır. Eposdan da bilindiyi 
kimi, on altı il əsirlikdə qalan Beyrəyin geriyə dönmədiyini 
görəndə Dəli Qarcar Bayandır xanın yanına gəlib bundan öz 
narazılığını ifadə edir. Bayandır xan da bildirir ki, kim gedib 
Beyrəyin öldüsü, yaxud qaldısı xəbərini gətirsə, Banuçiçəyi 
ona ərə verəcəklər. Bu zaman Yalançı oğlu Yalancığ Beyrə-
yin vaxtı ilə ona verdiyi köynəyini qana batırıb gətirib Bayan-
dır xanın qarşısına atdı və bununla da Beyrəyin ölüm xəbərini 
vermiş oldu. İlk baxışdan çox sadə görünən bu mətnin ətra-
fında çox saylı suallar doğur. Əcəba Beyrəyin sevgilisi 
Eposşünaslıq: problemlər, mülahizələr_________________  
 
 246 
Banuçiçək tərəfindən verilmiş köynəyi Yalançı oğlu Yalan-
cığda nə gəzirdi? Onun ölüm xəbərinin bu şəkildə çatdırılması 
nəyə xidmət edir? Professor K.Əliyev çox mürəkkəb izahatlar 
əsasında bu suallardan ikincisinə çox orijinal cavab verir. Və 
hətta bu izahatda indiyi qədərki təhlillərdə ağlagəlməyən bir 
modeldən istifadə edir. Bu xəbərləşmə modelidir. Alim mü-
əyyənləşdirir ki, eposdakı xəbərlərin heç biri yalan deyildir və 
onun yalan olmaması mətnin bu və ya digər hissəsində poetik 
şəkildə əsaslandırılır. Məsələn, “Dirsə xan oğlu Buğac” bo-
yunda oğlunu qətl edərək geri qayıdan Dirsə xandan xanımı 
soruşur ki, oğlumdan mənə bir xəbər de. Bu zaman namərdlər 
ona deyirlər ki, sənin oğlun sağdır qayıdıb gələcək. Süjetin 
sonunda belə də olur. Dirsə xanın xanımı oğlunu sağ görə 
bilir. Yaxud “Salur Qazanın evinin yağmalanması” boyunda 
Qaraca Çoban Salur Qazana xəbər verir ki, sənin evin, anan, 
elin-oban, qızın-gəlinin, xanımın hamısı əsir getdi. Yəni on-
ların ölməsi barədə heç bir söz demir. Boyun sonunda aydın 
olur ki, onun əsir gedən adamlarından heç kim qətl olun-
mamışdır. Qazan xan onların hamısını xilas edə bilir. Eləcə də 
“Qazan bəyin oğlu Uruz bəyin dustaq olduğu” boyda Qazan 
xan davadan sonra oğlunu görməyəndə bəylərdən oğlunu 
soruşur və ona cavab verirlər ki, oğlun quşürəklidir, yəqin 
qorxub qaçıb anasının yanına. Əslində isə Uruz əsir düş-
müşdü. Müəllif bildirir ki, Uruzun əsir olduğu halda baş verən 
xəbərləşmədə onun ölümü barədə məlumatın əks olunmaması 
sonda Uruzun sağ-salamat geri dönməsi ilə nəticələnir. Alim 
ona yaxın belə nümunələr gətirərək gəlib dayanır Yalançı 
oğlu Yalancığın bu xəbəri üzərində: “Beyrəyi Dərbənddə öl-
dürmüşlər, bu da nişanıdır, sultanım”. Və bu faktın semanti-
kasına nəzər salan müəllif buraqədərki xəbərləşmələrdən 
fərqli olaraq burada ölüm faktının olmasını diqqətə çatdırır. 
Müəllif xəbərləşmələr və onların həqiqiliyinin təsdiq olunma-
_________________ Eposşünaslıq: problemlər, mülahizələr 
 
 247 
sı modelinə əsaslanaraq Beyrəyin dayısı Aruz tərəfindən 
çağırılaraq öldürülməsi faktı işığında bu xəbərləşməni belə 
şəkildə şərh edir: “Dədə Qorqud” eposunun sonuncu boyunda 
Beyrək öldürülür. Beləliklə, “Baybörənin oğlu Bamsı Beyrək 
boyu”nda yalan kimi təqdim edilən, Beyrəyin qanlı köynəyi 
digər boyda – “İç Oğuza Daş Oğuzun dönük çıxması və Bey-
rəyin öldüyü boy”da həqiqəti ifadə edən xəbərə çevrilir”. Mü-
əllifin bu yanaşması eposun poetikasının sistematik şəkildə 
dərk olunmasına yönəlmişdir. Yəni faktlar yalnız oxşar faktlar 
əsasında izah olunmur, onlar aid olduqları müəyyən semantik 
çevrə, bütöv daxilində öz şərhini tapır. Aydın olur ki, alim 
burada xəbərləşmə ifadələrini deyil, xəbərləşmə semantikasını 
əsas götürmüş və həmin semantika əsasında Beyrəyin ölümü-
nün mifopoetik izahını verməyə nail olmuşdur.  
Müəllifin diqqəti cəlb edən şərhləri ilə müşahidə olunan 
oçerklərindən biri də “Çoban oğlu Təpəgöz” boyudur. Ümu-
miyyətlə, qorqduşünaslıqda ən çox diqqət yetirilən boylardan 
biri məhz “Basatın Təpəgözü öldürdüyü” boydur. İstər burada 
yer alan mifoloji detallar, istərsə də Təpəgöz obrazının se-
mantikası baxımından bu boy mürəkkəb yaddaş laylarını 
özündə əks etdirir. Professor K.Əliyev bu oçerkdə Təpəgöz 
obrazı ilə bağlı elm aləmində mövcud olan fikirlərə nəzər 
salaraq Təpəgözün eposda olan bəzi cəhətlərini izah etmişdir. 
Müəllifin Təpəgöz obrazının Oğuz cəmiyyəti ilə münasibətini 
aydınlaşdırmaq üçün irəli sürdüyü iki fikrin üzərində dayan-
maq istərdik: 
1. “Beləliklə, Təpəgözün mifik planda qələbəsi – onun 
yenidən dirilmək təşəbbüsü Aruz Qocada üzə çıxır: O, Bey-
rəyi öldürür. Hətta maraqlıdır ki, Aruz Qocanın ölümü ilə 
Təpəgözün ölümü eyniyyət təşkil edir”.  
Aruzun Təpəgözlə müqayisə oluması heç təsadüfi deyil-
dir. Oğuz elinin içərisində xüsusi yeri olan Aruz öz xtonik tə-
Eposşünaslıq: problemlər, mülahizələr_________________  
 
 248 
biəti ilə təqdim olunur. O həm zahiri görünüşünə verilən tə-
yinlər baxımından, həm də davranışına görə Təpəgözə yaxın-
laşır. Ümumiyyətlə, eposda Aruzla Təpəgöz arasında olan 
münasibətlər müəllif tərəfindən aydın şəkildə ortaya qoyulur. 
Yəni Təpəgöz təkcə bir düşmən deyil, fəlsəfi mahiyyət daşı-
yır, onun funksiya və fəaliyyətləri bəzən elə adi Oğuz qəh-
rəmanı – Aruz tərəfindən realizə olunur ki, bu da Təpəgözün 
bir obrazdan daha çox, Oğuz cəmiyyətinin təşkil olunmasında 
əks qütbü ifadə edən bütün vahidləri özündə cəmləşdirir.  
2. “Təpəgözün eposun poetikasında tutduğu yer və 
mövqe nə qədər möhkəmdirsə, daşıdığı funksiya da bir o 
qədər çoxşaxəlidir. Təpəgöz həm öz düşmənçiliyi, həm də 
Basata məğlubiyyəti ilə Oğuz elinin gücünü əks etdirir. Çünki 
Təpəgözün simasında ən böyük düşmən Basatın simasında isə 
Təpəgözü məğlub edən Oğuz elindən olandır”. 
Müəllifin diqqətimizi yönəltdiyimiz ikinci fikri də, Tə-
pəgöz tipli düşmənlərə qarşı maksimum gücləndirilmiş igidini 
qarşı qoymaqla Oğuz cəmiyyətinin mövcudluğunun daima 
sürəcəyi fikrinin hakim olduğunu bildirir. Amma düşünmək 
olmaz ki, oçerkin mahiyyəti bu iki fikirlə tamamlanır. Əslində 
burada mifik semantikası təhlil olunan digər faktlar da vardır 
ki, bunlar da boyun, ümumiyyətlə, eposun poetikasının dərk 
olunmasında mühüm rol oynaya bilər. 
Qeyd etdiyimiz kimi, kitabda türk epos ənənəsinin iki 
böyük abidəsi olan “Kitabi-Dədə Qorqud” və “Koroğlu” 
eposları müxtəlif aspektlərdən təhlil olunmuşdur ki, kitabın da 
ikinci fəsli məhz “Koroğlu” adlanır. Burada müəllifin “Ko-
roğlu dəlilər dəlisi”, “Koroğlu eposunda dəli aşıq”, “Bədii 
məkanın xarakterləri”, “Fiziki gücün semantikası” kimi 
oçerkləri yer almışdır. Bu sərlövhələrə diqqətlə baxdıqda ay-
dın olur ki, müəllif tərəfindən qaldırılan problemlər, koroğ-
luşünaslıqda, eləcə də eposla bağlı araşdırmalarda ən az diq-
_________________ Eposşünaslıq: problemlər, mülahizələr 
 
 249 
qəti cəlb edən, lakin semantik tutumuna görə ən vacib olan 
problemləri ehtiva edir.  
Qeyd edək ki, folklorşünaslıqda dəli semantemi ilə bağlı 
müəyyən araşdırmalar vardır. Həm M.Kazımoğlu, həm də 
S.Rzasoyun yaradıcılığında dəlinin funksiyaları, onun mədə-
niyyətdəki yeri bu və ya digər baxımdan araşdırılır. Lakin 
prof. K.Əliyev bu oçerkində dəli fenomeni ilə bağlı olan 
məna çalarlarını araşdırır ki, bu da həqiqi mənada orijinal və 
yenidir. Belə ki, o mədəniyyətimizdə semantem kimi yaşayan 
dil ifadələrinin arxasında dayanan semantikanın çalarlarını 
ifadələrlə qarşılıqlı şəkildə araşdırmaya cəlb etmişdir. Zahirən 
eyni məna yüklərini özündə ehtiva edən bu anlayışlar müəl-
lifin xırda nüansları diqqətə çatdırması və fərqləndirməsi he-
sabına xüsusi məna çaları əldə edir. Bu baxımdan dəlilik se-
mantikasının “dəliqanlılıq”, “dəli nərə”, “dəlisovluq” və “dəli 
könül” kimi məna vahidlərinin alim tərəfindən fərqləndiri-
lərək tədqiqata cəlb edilməsi elm üçün xüsusi əhəmiyyətə 
malikdir.  
Müəllif “Koroğlu” eposunu ümumi gözdən keçirdikdən 
sonra bu qənaətə gəlir ki, “elə ikinci qoldaca “dəli” anlayışı 
üç məqamı ehtiva edir: birincisi, igidlik; ikincisi, axmaqlıq; 
üçüncüsü igidliklə axmaqlığın qovuşuğu”. Göründüyü kimi, 
alim dəliliyin yalnız igidlik semantikası daşımadığını, eyni 
zamanda epos mətnində yeri gəldikdə axmaqlıq, bəzən isə, 
igidliklə axmaqlığın qovuşuğunda olduğunu bizə təqdim edir. 
Bu baxımdan müəllifin fikirləri çox maraqlıdır və ümumiy-
yətlə, epos poetikasının mifopoetik dərki üçün açar rolunu oy-
naya bilər. Müəllif bu oçerkində dəli semantemi ilə bağlı 
müəyyənləşdirdiyi çalarların hər birini əyani nümunələr əsa-
sında sübuta yetirir.  
Eposda Koroğlunun şəxsində tez-tez rast gəlinən “dəli 
nərə”si semantemi də maraqlı izah olunmuşdur. Məlumdur ki, 
Eposşünaslıq: problemlər, mülahizələr_________________  
 
 250 
hər hansısa bir obrazın mahiyyətinin təyin olunması görünüş, 
səs, fəaliyyət ölçülərinə əsasən müəyyən olunur. Yəni bu 
ölçülər obrazın mifosemantik mahiyyətini təyin edir. Bu 
mənada səsin (nərənin) obrazın semantikasının müəyyənləş-
məsindəki özəlliyi xüsusi nəzərə çarpandır. Alim məsələni 
epos məntiqi və mifosemantika kontekstində qoyur. Dəli nə-
rənin qəhrəmanın mahiyyətini ifadə edərək fərqləndirici spe-
sifika yaratmasını müəllif belə şərh edir: “Eposda inkişaf edən 
hadisələrdən, qəhrəmanların cəsurluq fəaliyyətindən, söyləyi-
cinin təqdimatlarından görünür ki, həm Dəli Həsən, həm də 
Dəmirçioğlu kifayət qədər gücə malikdir. Belə demək doğru 
olar ki, Dəli Həsənin və Dəmirçioğlunun fiziki gücü hardasa 
Koroğlunu onlardan fərqləndirən, daha dəqiqi, Koroğlunu on-
lardan daha güclü səviyyəyə gətirən, onun dəli bir nərəyə ma-
lik olmasıdır. Belə bir üstünlük isə epos qəhrəmanının haqqı-
dır... başqa sözlə, dəli nərə dəliqanlılığın ən qabarıq, ən nüma-
yişəkəranə və ən parlaq ifadə formasıdır”. Bizə elə gəlir ki, 
müəllif bu məsələni çox dəqiq və konkret şəkildə vurğulamış-
dır. Çünki epos düşüncə hadisəsi olaraq “seçdiyi” qəhrəmanı 
bütün səviyyələrdə fərqləndirərək və onu hərəkətəgətirən 
enerjini xüsusi ilə diqqətə çatdırmaqla həmin qəhrəmanın 
hansı ölçülərdə hərəkət etmək qabiliyyətini təqdim etmiş olur. 
Ümumiyyətlə, səsin semantikasının üç səviyyədə araşdırılma-
sı mədəniyyət üçün vacibdir: 
1. yaradıcı səs; 
2. dağıdıcı səs; 
3. təyin edici və ya müəyyənləşdirici səs; 
Yəni bu baxımdan yanaşdıqda aydın olur ki, səs vasitəsi 
ilə dünya həm yaranır, həm dağılır, həm də onun ayrı-ayrı 
vahidləri özünün aid olduğu mifosemantik dəyəri ifadə edir. 
Sazla oxumaq da fəlsəfi baxımdan səslə özünüifadə etmək se-
mantikasına daxildir və odur ki, nərə kimi bu da Koroğlunu 
_________________ Eposşünaslıq: problemlər, mülahizələr 
 
 251 
digər igidlərdən fərqləndirir. Bu mənada prof. K.Əliyevin bu 
müəyyənləşdirməsi təkcə dəliliyin araşdırlılması üçün deyil, 
həm də mədəniyyətdə səsin qazandığı dəyəri araşdırmaq üçün 
mühüm əhəmiyyət kəsb edir.  
Müəllif daha sonra “dəlisovluğ”u izah edərək bunun ax-
maqlıq, daha doğrusu, özünü axmaqlığa qoymaq semantika-
sını ifadə etdiyini aydınlaşdırır.  
Eposun iki məqamında - övladla bağlı duyğuların təcəs-
sümündə “dəli könül” ifadəsinin keçdiyini müəyyənləşdirən 
müəllif bunun eposun məntiqinə uyğun gəldiyini vurğulayır. 
Ümumiyyətlə, “dəliqanlılıq”, “dəli nərə”, “dəlisovluq” və 
“dəli könül” semantemlərinin izahını müəllif bu şəkildə verir: 
“Koroğlunun öz könlünü “dəli könül” adlandırması onun dəli 
nərəsinə, dəli-dolu igid kimi tanınmasına, bəzən dəlisovluq 
eləməsinə və bütövlükdə dəlilər dəlisi olmasına tam uyğun 
gəlir”. Bu araşdırmanın məntiqi nəticəsindən biz belə bir qə-
naətə gəlirik ki, Oğuz cəmiyyətində dəlilik: məkandır, za-
mandır və davranışdır. Bütövlükdə Oğuz mədəniyyətinin dər-
ki üçün dəliliyin bu səviyyələrdə araşdırılması çox vacibdir. 
Qeyd edək ki, “Koroğlu” eposu ilə bağlı digər oçerk də 
- “Koroğlu” eposunda dəli aşıq” dəli semanteminin araşdırıl-
masının davamı kimi qəbul edilə bilər. Belə ki, burada müəllif 
“dəlilər dəlisi” Koroğlunun ətrafına igidlərin gəlmə üsulunu 
modelləşdirir. Aydın olur ki, igidlər bura üç yolla – birincisi, 
tutuşub barışmaq formasında, ikincisi, könüllü gəliş for-
masında, üçüncüsü, tanıyıb seçmək formasında gəlirlər. Aşıq 
Cünun da Koroğlunun yanına ikinci yolla gəlir. Yəni Aşıq 
Cünun Koroğlunun yanına gəldikdən sonra, müəllifin fikrinə 
görə, burada status bölünməsi baş verir ki, artıq aşıq Koroğ-
lunun aşıqlıq tərəfini də öz üzərinə götürür. Bu mənada Ko-
roğlu eposda müxtəlif maskalarla təqdim olunur. Koroğlu 
bəzən yolkəsən quldurdur, bəzən aşıqdır, bəzən qəhrəmandır. 
Eposşünaslıq: problemlər, mülahizələr_________________  
 
 252 
Bu xüsusiyyətlər asanlıqla Koroğlunun özü və ətrafındakı 
ayrı-ayrı obrazlar tərəfindən həyata keçirilə bilər ki, Aşıq 
Cünun da Koroğlunun dəli aşıq funksiyasını müstəqil obraz 
kimi ifadə edən obraza çevrilir. Bunu belə anlamaq olar ki, 
epos düşüncəsi mədəniyyət və insan psixologiyası üçün (hətta 
bunların hər birini ayrı-ayrı adamlar daşıya bilər) xarakterik 
olan bütün keyfiyyətləri öz qəhrəmanına yükləyir. Əslində 
epos həmin xarakterləri daşıya biləcək bir neçə insanı bir 
obrazın - əsas qəhrəmanın içərisinə yerləşdirir. Bu isə bir tə-
rəfdən həmin qəhrəmanın müxtəlif görkəmlərdə görünməyini 
təmin edirsə, digər bir tərəfdən onun içərisindəki obrazların 
müstəqil obraz kimi çıxış etməsinə imkan verir. Bu mənada 
Aşıq Cünuna Koroğlunun içərisindəki “yatan” obrazlardan 
biri kimi baxmaq mifopoetik baxımdan tam qəbulolunandır.  
Ümumiyyətlə, kitabda haqqında söz etmədiyimiz, daha 
doğrusu, bir məqalə içərisinə sığdıra bilmədiyimiz oçerklər də 
yer almışdır ki, bunlar epos poetikasının dərk olunmasında 
çox müstəsna əhəmiyyətə malikdir. Elə hətta bu oçerklərin 
adlarını sadalamaq məsələnin ciddiliyini ifadə edir: “Dəli 
Domrul boyu” təsadüf , yoxsa zərurət”, “Bayandır xanın nə-
vəsi Uruz”, “Dirsə xanın oğlu Buğac”, “Oğuz elinin xanım-
ları”, “Bədii məkanın xarakteri”, “Fiziki gücün semantikası”. 
Xatırladaq ki, bu oçerklərin hər birində aid olduğu problem 
mifosemantik baxımdan araşdırılır. Elə təkcə Buğacla bağlı 
oçerkin bir fikrini diqqətə gətirməklə sözümüzdə haqlı 
olduğumuzu əsaslandıra bilərik: “Dirsə xan oğlu Buğac” boyu 
bütün başqa tərəfləri ilə yanaşı, özünü eposun poetikasında 
doğuluş aktı kimi təsdiqləmiş olur və məhz eposun da doğu-
luş boyuna – birinci boyuna çevrilir”. Digər geniş təhlilə cəlb 
etmədiyimiz oçerklərin hər biri bu cür yadda qalan, tutarlı 
tezislərlə zəngindir. Tədqiqatın ümumi mənzərəsi bizi belə bir 
nəticəyə gəlməyə sövq edir ki, kitab orijinal, qoyulan prob-
_________________ Eposşünaslıq: problemlər, mülahizələr 
 
 253 
lemlər aydın və aktual, yanaşma prizması isə özünəməx-
susdur. Bizə elə gəlir ki, bu heç də təsadüfi deyildir. Bizim 
tələbəlik illərindən romantizm, ədəbiyyatşünaslıq və poetika 
məsələləri ilə bağlı kitablarını oxuduğumuz müəllifin folk-
lorşünaslıq baxımından da belə bir əsəri təqdim etməsi onun 
yaradıcılığın müxtəlif səviyyələrinin poetikasını dərindən 
dərk etməsi ilə birbaşa bağlıdır. Məhz bu xüsusiyyətlər düşü-
nürük ki, kitabı ədəbiyyatşünaslığımızın, eləcə də folklor-
şünaslığımızın dəyərli tədqiqat əsərlərindən birinə çevirəcək. 
Allahın izni ilə, 2013-cü ilin martında ömrünün altmışıncı 
baharına qədəm qoyacaq hörmətli professorumuzu bu uğurlu 
tədqiqat münasibətilə təbrik edir və ona yeni yaradıcılıq 
uğurları arzulayırıq. 
 
 
 
 
 
 
 
 
 
 
 
 
 
 
Eposşünaslıq: problemlər, mülahizələr_________________  
 
 254 
MÜNDƏRİCAT 
 
Mahmud Allahmanlı. Eposumuz, bədii düşüncəmiz  
və etnopoetikamiz..................................................... 3 
Xəliyəddin Xəlilli. Ictimai elmlərin yenidən  
yaradılması istiqamətində yeni bir addim.................. 19 
Oruc Əliyev. Epos poetikasinin tədqiqi.......................... 48 
İslam Sadıq. Təzə baxiş, yeni görüntülər ....................... 54 
Maarif Xalıqlı. Poetika məsələlərinə yeni baxiş............. 69 
Hüseyn Həşimli. Epos poetikasi: unikal və  
      universal yanaşma .................................................... 74 
Cəlal Qasımov. Milli etnik yaddaşın poetikası ............... 82  
Məhərrəm Cəfərli, Rafiq Babayev. Epos məntiqi:  
      «Dədə Qorqud»dan «Koroğlu»ya ............................. 89 
Nizami Muradoğlu. Kamran Əliyevin “Eposun  
      poetikası: “Dədə Qorqud” və “Koroğlu” kitabı 
      haqqında düşüncələr ................................................. 99 
Qalib Sayılov. Alimin yeni kitabı .................................. 106 
Elçin Abbasov. “Dədə Qorqud”dan “Koroğlu”ya  
      qəhrəmanlıq: gücün təsviri və ya təsvirin gücü.......... 110 
Şakir Albalıyev. Etnopoetika anlayışına orijinal baxış ... 117 
Гафар Гусейнов. И еще раз о поэтике.........................123 
Seyfəddin Rzasoy. Azərbaycan eposu etnopoetik  
      yanaşma müstəvisində .............................................. 127 
Ağaverdi Xəlil. Kamran Əliyevin araşdırmalarında 
      epos poetikasının problemləri ................................... 146 
Tahir Orucov. Epos poetikası: dünən və bu gün............ 172 
İman Cəfərov. Epos poetikasinda Kamran Əliyev  
 imzası, yaxud Aristotel “Poetika”sını                         
       tamamlayacaq müddəalar ........................................ 193 
 
_________________ Eposşünaslıq: problemlər, mülahizələr 
 
 255 
Əbülfəz Əzimli. Eposun poetikası üzrə yeni tədqiq və  
      təhlil işarələri: “Kitabi-Dədə Qorqud”a münasibətdə  
      struktur özəlliklərin təqdimi və yeni açımlar ............. 199  
Rüstəm Kamal. Dastan poetikası: etnik-mədəni  
      informasiyanın təzahür formaları .............................. 230 
Mahirə Nağı qızı, Çapar Kazımlı. Epos poetikasına 
      dair fundamental monoqrafiya .................................. 234 
Səfa Qarayev, Hikmət Quliyev. Bədii poetikadan  
      mifopeotik semantikaya............................................ 241 
 
         
 
Eposşünaslıq: problemlər, mülahizələr_________________  
 
 256 
Eposşünaslıq: problemlər, mülahizələr.  
Bakı, “Elm və təhsil”, 2013. 
 
 
Nəşriyyat direktoru: 
Nadir Məmmədli 
 
 
Kompyuterdə yığdı: 
Aysel Cəfərova 
 
 
Korrektor: 
Gülnurə Canməmmədova 
 
 
Kompyuter tərtibçisi və 
texniki redaktoru: 
Ramin Abdullayev 
 
 
Kağız formatı: 60/84 1/32 
Mətbəə kağızı: №1 
Həcmi: 256 səh. 
Tirajı: 300 
 
 
Kitab Azərbaycan MEA Folklor İnstitutunun 
Kompyuter Mərkəzində yığılmış, səhifələnmiş,  
“Elm və təhsil” NPM-də ofset üsulu ilə  
hazır deopozitivlərdən çap olunmuşdur. 
 
 
_________________ Eposşünaslıq: problemlər, mülahizələr 
 
 257 
Üz qabığında istifadə etmək! 
 
