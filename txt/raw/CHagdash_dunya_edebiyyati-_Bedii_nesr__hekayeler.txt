Yeni Yazarlar və Sənətçilər Qurumu  
  http://www.kitabxana.net  
 - Milli Virtual Kitabxananın   
Azərbaycan Respublikası Prezidenti  
yanında Gənclər Fondunun  
(AzGF) maliyyə dəytəyi ilə 
 
 
 
 
 
 
 
 
 
 
Ədəbi-poetik,  
kulturoloji-kreativ  
tərcümə  e-Antologiyası  
 
Səkkizinci buraxılış – 
 VIII cild 
  
2013 
www.kitabxana.net – Milli Virtual Kitabxana 
Yeni Yazarlar və Sənətçilər Qurumu 
30.11.2013 
Çağdaş dünya 
ədəbiyyatı.  
Bədii nəsr: hekayələr 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
2 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
3 
www.kitabxana.net 
Milli Virtual Kitabxananın təqdimatında 
Bu elektron nəşr Yeni Yazarlar və Sənətçilər Qurumu   http://www.kitabxana.net  - Milli Virtual 
Kitabxananın  Azərbaycan Respublikası Prezidenti yanında Gənclər Fondunun (AzGF) maliyyə 
dəytəyilə  ―Dünya ədəbiyyatını gənclərə tanıdaq. Kreativ-innovativ e-akademiya‖ adlı kulturoloji 
ədəbiyyat layihəsini çərçivəsində nəşrə hazırlanıb və yayılır. E-kitab N 08 (161 - 2013) 
 
 
Kulturoloji layihənin bu hissəsini maliyyələşdirən qurum: 
 
Azərbaycan Respublikası Prezidentinin yanında   
Azərbaycan Gənclər Fondu: http://youthfoundation.az 
 
Çağdaş dünya ədəbiyyatı 
 
Bədii nəsr: hekayələr 
 
Ədəbi-poetik, kulturoloji-kreativ  
tərcümə e-Antologiyası  
 
Səkkizinci buraxılış - VIII cild 
 
Ədəbi redaktoru, toplayanı, işləyib hazırlayanı : Aydın Xan (Əbilov)  
Yeni Yazarlar və Sənətçilər Qurumu sentyabrın sonundan başlayaraq Azərbaycan Respublikası Prezidenti 
yanında Gənclər Fondunun (AzGF) maliyyə dəytəyilə  ―Dünya ədəbiyyatını gənclərə tanıdaq. Kreativ-
innovativ e-akademiya‖ adlı kulturoloji ədəbiyyat layihəsini həyata keçirərək, çağdaş dünya ədəbiyyatının 
ən dəyərli nümunələrindən ibarət silsilə e-antologiya nəşrə hazırlayıb. Səkkizinci buraxılışda dünya 
ədəbiyyatının ən çox işlənən ədəbi-estetik qolu – müasir xarici nasirlərin azərbaycancaya tərcümə 
olunmuş müxtəlif mövzuda hekayələri, eləcə də yeni tərcümə hekayələri daxil edilib.  
Elektron kitaba XIX, XX və XXI əsrin görkəmli yazıçıları, filosofları, şairləri, bir sözlə görkəmli imz 
sahiblərinin fərqli mövzulara qələmə aldıqları, azərbaycancaya tərcümə olunmuş müxtəlif mövzuda 
hekayələri, həmçinin də yeni tərcümə hekayələrinin elektron variantları daxil edilib. Peşəkar mütərcimlər 
və yazıçılar tərəfindən orijinal, eləcə də rus və başqa dillərdən tərcümə olunmuş bu kreativ-estetik bədii 
nəsr nümunələrinin əsas hissəsi ilk dəfə geniş oxucu kütləsinin diqqətinə çatdırılır. Bütün tərcüməçilərə, 
yaradıcı heyətimizə və dəstək verənlərə xüsusi minnətdarlığımızı bildirirk. 
 E-kitab YYSQ tərəfindən e-nəşrə hazırlanıb. AR ―Müəlliflik və Əlaqəli Hüquqlarla haqqında qanunu, 
beynəlxalq konvensiyalarla müəllif haqları qorunur. Bütün hüuqular Yeni Yazarlar və Sənətçilər 
Qurumuna, müəlliflər və mütərcimlərə, eləcə də e-nəşr hüququ http://www.kitabxana.net  - Milli Virtual 
Kitabxanaya aiddir: onların razılığı olmadan e-antologiyadan kommersiya məqsədi ilə hər hansı bir 
formada yayım və istifadə qəti qadağandır. 
  
YYSQ - Milli Virtual Kitabxana. Bakı – 2013. Elektron Kitab N 08 (161 – 2013) 
 
Virtual redaktoru və e-nəşrə hazırlayanı: Aydın Xan (Əbilov), yazar-kulturoloq 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
4 
 
Çağdaş Dünya ədəbiyyatı 
 
 
Bədii nəsr: hekayələr 
 
 
Ədəbi-poetik, kulturoloji-kreativ  
tərcümə e-Antologiyası  
 
 
Səkkizinci buraxılış - VIII cild 
 
 
 
 
BAKI – 2013 
 
 
Yeni Yazarlar və Sənətçilər Qurumu  
 
www.kitabxana.net – Milli Virtual Kitabxana 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
5 
Azərbaycan Respublikası Prezidenti yanında  
Gənclər Fondu dünya ədəbiyyatını dəstəkləyir 
 
Yeni Yazarlar və Sənətçilər Qurumunun “Dünya ədəbiyyatını gənclərə tanıdaq. 
Kreativ-innovativ e-akademiya”  kulturoloji ədəbiyyat layihəsi haqqında məlumat 
  
Yeni Yazarlar və Sənətçilər Qurumu sentyabrın sonundan başlayaraq Azərbaycan Respublikası 
Prezidenti yanında Gənclər Fondunun (AzGF) maliyyə dəytəyilə  ―Dünya ədəbiyyatını gənclərə 
tanıdaq. Kreativ-innovativ e-akademiya‖ adlı kulturoloji ədəbiyyat layihəsini həyata keçirməyə 
başlayıb. YYSQ sədri, yazıçı-kulturoloq Aydın Xanın (Əbilov) rəhbərlik etdiyi layihə iki ay 
ərzində İnternet vasitəsilə və sosial şəbəkələrüstü həyata keçiriləcəkdir. 
Layihənin qısa təsviri 
Layihə müasir dünya ədəbiyyatının ən maraqlı nümunələrini Azərbaycan dilinə tərcümə edilərək 
elektron formatda nəşrə hazırlanmasına, onları İnternetdəki milli resurslarda yerləşdirməsinə, 
gənclərə kreativ-estetik dəyərləri aşılamasına, virtual - sosial şəbəkələrüstü akademik məsafəli 
kurs və e-laborotoriya təşkil etməklə yaradıcı istedadların kulturoloji biliklərini artırılmasına, 
xarici müəlliflərin əsərlərindən ibarət azərbaycanca e-kitabların hazırlanmasına, bu rəqəmsal 
nəşrlərin İnternetdə sərgisinin və tanıtımının təşkilinə, yeni nəslin  bədii yaradıcılığını inkişafına, 
eləcə də müxtəlif ali təhsil ocaqlarında, başqa yerlərdə, kitabxanalarda real görüşlər vasitəsilə 
kulturoloji dəyərlərin təbliğinə yönəldilib.  
Problemin qoyuluşu 
Gənclər arasında kitab mütaliəsinin səviyyəsi aşağı düşüb, müasir dünya ədəbiyyatının ən 
maraqlı nümunələri dilimizdə yoxdur, İnternet və sosial şəbəkələrüstü məsafəli kulturoloji-
kreativ yaradıcılıq kursu, eləcə də estetik-innovativ e-labaratoriyaya ciddi tələbat var. 
Azərbaycanda deyil, bütün dünyada, xüsusən Türkiyə, Rusiya, İran, Gürcüstanda yaşayan 
soydaşlarımız, xüsusən də dil bilməyən yeni nəslin nümayəndələrinin intellektual-estetik 
səviyyəsini artırmaq vacibdir. Milli tərcümə sənətinə gənclərin diqqətini cəlb eləmək əsas 
məsələlərdən biridir. Yeni e-oxu və e-yazı mədəniyyətini formalaşdırmaq, virtual ədəbiyyat, 
şəbəkə yazarlığını təbliq eləmək, fərqli, qabaqcıl dünya düşüncə-estetik texnologiyaları haqqında 
geniş gəncliyin məlumatlanmasına böyük ehtiyac duyulur. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
6 
Mədəniyyət, ədəbiyyat və kitabla, İnternet texnologiyaları, şəbəkə resursları, elektron 
kitabxanalarla bağlı apardığı illik sorğu və monitorinqlərin nəticələrindən, eləcə də saytımıza və 
elektron ünvanlarımıza gələn müraciət, istək və təkliflərdən, təşkilatımız tərəfindən hazırlanaraq 
ictimai müzakirə və istifadəyə verdiyimiz  www.kitabxana.net – e-itabxanadan 2 ildə 2 260 000 
yaxın İnternet istifadəçilərinin şərhləri, müraciətləri əsasında müəyyənləşdirilib ki, oxucular, 
xüsusən də müasir gənclik yazını, kitabı, mətni, bilgini daha çox innovativ saydıqları İnternet 
resurslarından – elektron kitabxanadan alır. Kitabın tirajı min ədədi keçmədiyi vaxtda saysız 
insanın yararlandığı e-kitabların toplandığı İnternetdəki e-itabxananın dəyərini izah etməyə 
ehtiyac yoxdur. 
Layihənin məqsədi 
İnternet, eləcə də yatratmış olduğumuz elektron resurslar və sosial şəbəkələrdəki 20-yə yaxın 
səhifə, qruplarda apardığımız kulturoloji araşırmalar zamanı, eləcə də www.kitabxana.net - Milli 
Virtual Kitabxanaya gələn sorğular göstərir ki, yaradıcı gənclər, həmçinin, yeni nəsil oxucular 
Azərbaycan dilində dünya ədəbiyyatını, eləcə də elmi-mədəni, ədəbi-estetik fikrinin qabaqcıl 
nümunələri ilə tanış olmaq istəyirlər. Bu tanışlıq isə qiyməti baha olan kağız kitablar deyil, 
elektron resurslarda, e-kitabxanalarda sərbəst istifadəyə verilmiş e-kitablar formasında tələbat 
duyulur. Bədii yaradıcılıqla məşğul olan kreativ gənclər, xüsusən də bölgələrdə yaşayan və 
dünyaya səpələnmiş diasporumuzun gənc nümayəndələri üçün ana dilimizdə kreativ-kulturoloji, 
məsafəli-innovativ kursa, e-laborotoriyaya böyük ehtiyac hiss olunmaqdadır. Dünya 
ədəbiyyatından ibarət slsilə e-kitabların rəqəmsal nəşrinə ehtiyac duyulur, belə bir fəaliyyəti isə 
dəstəkləməklə həm də gənc tərcüməçilərin yetişməsinə şərait yaratmış oluruq. Layihə bu 
sahədəki boşluqları doldurmaqla eyni zamanda gənclər üçün müasir dünya ədəbiyyatı sahəsində 
mini-kitabxana, sosial şəbəkələrdə isə e-kitabların davamlı şəbəkə sərgisi təşkil edir. Kulturoloji 
kurs, e-laborotoriyada isə gənc kreativlər öz təcrübələrini bölüşür, muasir dünya estetik-
kulturoloji düşüncə texnolojiyalarını öyrənir, həmyaşıdları ilə şəbəkələşərək həm öyrənir, həm 
də öyrədirlər, istedadlarını inkişaf etdirirlər. layihə nəticəsində yeni nəsil kreativlər layihəsonrakı 
bilgilərini həmyaşıdları arasında yaymaqla ümumən cəmiyyətimizdə yüksək dəyərlərin təbliğinə 
xidmət etmiş olurlar...  
Layihənin vəzifələri 
1. Azərbaycan dilində "Çağdaş Dünya ədəbiyyatı elektron antologiyası" rəqəmsal nəşrə 
hazırlamaq. Elektron antologiya aşağıdakı cildlərdən və müxtəlif dillərdən azərbaycancaya 
tərcümə edilən cürbəcür ədəbi-elmi əsərlərdən ibarət olacaq: 
a) Çağdaş Dünya poeziyası; 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
7 
b) Çağdaş Dünya bədii nəsri; 
c) Çağdaş Dünya dramaturgiyası; 
d) Çağdaş Dünya essesi; 
z) Çağdaş Dünya publisistikası; 
q) Çağdaş Dünya elmi-filoloji düşüncəsi; 
y) Çağdaş Dünya ədəbi söhbətləri; 
f) Kulturoloji kurs materialları: virtual ədəbiyyat. 
2. İnternetdə - sosial şəbəkələrdə "Dünya ədəbiyyatını gənclərə tanıdaq" kreativ-innovativ e-
akademiya (innovativ kurs və e-laborotoriya) yaratmaq və fəaliyyətini genişləndirmək. 
3. www.kitabxana.net - Milli Virtual Kitabxanada ayrıca "Müasir Dünya ədəbiyyatı" bölümünü 
yaratmaq, oxucuların sərbəst istifadəsinə buraxmaq. 
4. Sosial şəbəkələrdə dünya ədəbiyyatı və mədəniyyətini təbliğ etmək. 
5. Gənclərə, o cümlədən uşaqlarla yeniyetmələrə yeni e-oxu və e-yazı vərdişlərini aşılamaq. 
6. Real tədbirlər silsiləsi vasitəsilə layihənin və kreativliyin təbliğini aparmaq, çağdaş dünya 
ədəbiyyatını, yüksək estetik dəyərləri tanıtmaq. 
Layihədən faydalananlar 
 Azərbaycanda, eləcə də xaricdə yaşayan gənclər və yeniyetmə soydaşlarımız, gənc və orta nəsil 
yazarları, tərcüməçilər, eləcə də İnternet istifadəçiləri, müxtəlif nəsil yazıçı və şairlər, 
tərcüməçilər, ədəbiyyatçılar, kulturoloqlar, mədəniyyət sahəsinin mütəxəsisləri, jurnalistlər, 
tələbələr, kitabxanaçılar, dilçilər, filoloqlar, ədəbiyyatı mütəxəsisləri, xalqşünaslar, sosioloqlar, 
siyasətçilər və b.  
Layihənin çərçivəsində görüləcək işlər 
1. Azərbaycan dilində "Çağdaş Dünya ədəbiyyatı elektron antologiyası" rəqəmsal nəşrə 
hazırlamaq. Elektron antologiya aşağıdakı cildlərdən və müxtəlif dillərdən azərbaycancaya 
tərcümə edilən cürbəcür ədəbi-elmi əsərlərdən ibarət olacaq: 
a) Çağdaş Dünya poeziyası; 
b) Çağdaş Dünya bədii nəsri; 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
8 
c) Çağdaş Dünya dramaturgiyası; 
d) Çağdaş Dünya essesi; 
z) Çağdaş Dünya publisistikası; 
q) Çağdaş Dünya elmi-filoloji düşüncəsi; 
y) Çağdaş Dünya ədəbi söhbətləri; 
f) Kulturoloji kurs materialları: virtual ədəbiyyat. 
2. İnternetdə - sosial şəbəkələrdə "Dünya ədəbiyyatını gənclərə tanıdaq" kreativ-innovativ e-
akademiya (innovativ kurs və e-laborotoriya) yaratmaq və fəaliyyətini genişləndirmək. 
3. www.kitabxana.net - Milli Virtual Kitabxanada ayrıca "Müasir Dünya ədəbiyyatı" bölümünü 
yaratmaq, oxucuların sərbəst istifadəsinə buraxmaq. 
4. Sosial şəbəkələrdə dünya ədəbiyyatı və mədəniyyətini təbliğ etmək. 
5. Gənclər arasında yeni e-oxu və e-yazı vərdişlərini aşılamaq. 
6. Real tədbirlər silsiləsi vasitəsi ilə layihənin və kreativliyin təbliğini aparmaq, çağdaş dünya 
ədəbiyyatını, yüksək estetik dəyərləri tanıtmaq. 
7. Gənclər üçün e-kitablardan ibarət mini elektron kitabxana – İnternetdə ədəbiyyat resursu 
yaradılacaq, sosial şəbəkədə gənc ədəbiyyatsevərlərin köməyilə dünya kulturoloji dəyərləri 
təbliğ olunacaq, orta və ali məktəblərdə, müxtəlif yerlərdə ictimai təqdimatları keçiriləcək. 
Yaradıcı gənclərimiz və soydaşlarımızı milli İnternet resurslarını zənginləşdirməyə 
həvəsləndiriləcək, çağdaş dünya mədəniyyəti, ədəbiyyatı, düşüncə texnologiyası ölkəmizdə və 
azərbaycandilli məkanlarda yaymaqda ən yeni texnologiyalardan yararlanacaq, yeni nəslin 
nümayəndələrində innovativ şəbəkə - elektron oxu və yazı mədəniyyətinin aşılanacaq, çağdaş 
estetik-bədii söz sənətimizin zənginləşməsinə təkan veriləcək, dünyanın ictimai-mədəni, 
kulturoloji-intellektual ictimaiyyətinin tanınmış nümayəndələrinin yaradıcılığı mili estetik-
intellektual, ədəbi-kulturoloji xəzinəsinə əlavə ediləcək.  
Layihənin monitorinqi və qiymətləndirilməsi 
Aktual kulturoloji-innovativ layihə ilə bağlı yekun hesabat həm yazılı və elektron KİV-də 
yayımlanacaq, həm də YYSQ-nin saytında yerləşdiriləcək. Azərbaycan Gənclər Fondu, Milli 
QHT Forumu, ARPY QHT-lərə Dövlət Dəstəyi Şurası, AR Mədəniyyət və Turizm, Gənclər və 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
9 
İdman, Təhsil Nazirliyi, AR Diaspora Komitəsi, AYB kimi qurumların ekspertləri tərəfindən 
layihənin qiymətləndirilməsinə şərait yaradılacaq. 
Layihənin yetərincə təbiği və ictimaiyyətə çatdırılması işi düzgün işlənmiş media-plan vasitəsilə 
gerçəkləşdiriləcəkdir. Layihənin təqdimi və təbliğinə xüsusi önəm veriləcəkdir: istər ölkə 
daxilində, istərsə də dünyada Azərbaycanın multi-mədəniyyəti geniş yayılmasına səbəb olacaq. 
Televiziyada və mətbuatda («525-ci qəzet», ―Ədalət‖, ―Bakı-xəbər‖, ―Mədəniyyət‖ kimi ölkənin 
nüfuzlu mətbu orqanlarında, ―Space‖ TV,  İctimai Televiziyada və digər KİV-də, İnternet 
saytlarında) kulturoloji layihə, Elektron Şəbəkə Resursu, Virtual Kİtabxana haqqında rəylər, 
fikirlər, məqalələr çap olunacaq, müzakirə xarakterli reportaj və süjetlər hazırlanacaqdır. 
Layihə başa çatdıqdan sonra Azərbaycan  Gənclər Fonduna və əlaqədar qurumlara layihənin 
nəticələri haqqında ətraflı hesabat-arayış təqdim ediləcək, Fondun mühasibatlıq sektoruna isə 
maliyyə hesabatı təqdim ediləcək. Eyni zamanda AR Maliyyə Nazirliyinə (maliyyə hesabatı), 
Vergilər Nazirliyinə (vergi hesabatı), Azərbaycan Yazıçılar Birliyinə, KİV, İnternet portalarına 
və ictimaiyyətin nümayəndələrinə geniş məlumatlar, hesabatlar təqdim ediləcək. 
Layihədən gözlənilən nəticələr və davamlılıq 
Ana dilimizə çevrilmiş və rəqəmsal formada hazırlanan elektron kitablar İnternetdə 
yerləşdirildiyinə görə gənclər və yeniyetmələrlə yanaşı, dünya ədəbiyyatı, çağdaş mədəniyyəti, 
estetik-mədəni düşüncəsi,  kitabıyla maraqlanan istənilən istifadəçi üçün açıq olacaqdır. 
Azərbaycan Yazıçılar Birliyində mətbuat və televiziyanın, habelə layihədə yaradıcı-texniki 
əməyi olan şəxsləri, tənqidçi və ədəbiyyatşünasların, kitabхana və təhsil işçilərinin, eləcə də 
QHT nümayəndələrinin, hökumət rəsmilərinin də dəvət olunduğu konfrans və təqdimat mərasimi 
keçiriləcək, ədəbi resurs geniş ictimaiyyətə təqdim olunacaq, M.F.Aхundov  adına Milli 
Kitabхanaya, Mədəniyyət və Turizm Nazirliyinin və Təhsil Nazirliyinin şəbəkələrində 
yaymaqdan ötrü, həmçinin, Bakı Dövlət Universitetinin, eləcə də AMEA-nın elmi-tədqiqat 
İnstitutlarının, Azərbaycan Dövlət Pedaqoji Universitetinin kitabхanalarına, xarici ölkələrin 
Bakıdakı səfirliklərinə, dünyanın aparıcı elm və ali təhsil ocaqlarına, Azərbaycanın xarici 
ölkələrdəki elçiliklərinə, diaspora qurumlarına layihə barədə geniş elektron məlumatlar 
göndəriləcəkdir. Kreativ kurs və e-laborotoriya İnternetdə, eləcə də sosial şəbəkələrdə onlayn-
oflayn yayımlanacaq - məsafəli fəaliyyət göstərəcəkdir. Elektron kitablardan ibarət virtual sərgi 
təşkil olunacaqdır.  Eyni zamanda ədəbiyyat mütəхəssisləri tərəfindən bu layihənin həm peşəkar 
ədəbi, həm geniş ictimai tərəfdən müzakirəsi, mətbuatda işıqlandırılmasına şərait yaradacaqdır. 
Gələcəkdə elmin və ədəbiyyatın müxtəlif sahələrinə aid sahə elektron kitabxanaları, eləcə də 
şəbəkə nəşrlərini özündə birləşdirəcək Portallar yaradılacaq, Milli Virtual Kitabxana daha da 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
10 
genişləndiriləcək, eyni zamanda ölkəmizin daxilində və xaricdəki anoloji İnternet Kitabxanaların 
şəbəkəsinə qoşulması, qarşılıqlı faydalı əməkdaşlığa xüsusi əhəmiyyət veriləcək. Layihənin 
sonrakı mərhələsində şeir, nəsr, elmi-kütləvi əsərlər, eləcə də tərcümə əsərləri, milli folklor 
nümunələri portalda xüsusi yer ayrlacaq. Sonuncu mərhələ kimi  kitablarınn elektron versiyası 
hazırlanır ki, bu layihə bitdikdən sonra gerçəkləşdirilir və saytın hazırlanması yerli resurslar 
hesabına gerçəkləkləşdirilir. Gənclər sektoru, müxtəlif nəsil gəncləri, gənclər QHT-lərini əhatə 
etməklə, təhsil müəssisələri, elm ocaqları, xarici ölkələrdəki diaspor və milli mədəniyyət 
mərkəzləri ilə geniş bilgi, e-kitab, ədəbiyyat, intellektual əlaqələr yaradılacaq, Azərbaycan 
haqqında, onun milli-mənəvi, ədəbi-mədəni, tarixi-kulturoloji dəyərlərinin, sərvətlərinin dünyada 
tanıdılması istiqamətində ən yeni texnologiyalardan bəhrələnərək geniş fəaliyyət göstəriləcək. 
Risklər 
Layihə həyta keçirilərkən kiçik risklər ola bilər, bu yaradılan resursların  dağıdılması, elektron 
kitabların pozulması və b. Buna görə də peşəkar İT xidmətlərindən yararlanılacaq. Eləcə də 
müəlliflik və əlaqəli hüquqlarla bağlı müəyyən beynəlxalq tələblər - standartlara riayət edilməsi 
lazım olacaq. 
YYSQ-nin fəaliyyət sahəsi və uyğun təcrübəsi 
YYSQ milli və dünya mədəniyyət və ədəbiyyat hadisələrinin,  təlim və kursların  təşkili, 
Azərbaycan ədəbiyyatını, mədəniyyətini inkişaf etdirmək, zənginləşdirmək və dünyada tanıtmaq 
istiqamətində yeni nəsil yaradıcı insanları səfərbər etmək və b. sahələrdə fəaliyyətini qurub.  
Təşkilat 15 ildir ki, respublika əhəmiyyətli və beynəlxalq səviyyəli mədəniyyət, ədəbiyyat, sənət, 
kitab nəşri və təbliği, qəzetçilik, yeni mass-media və İnternet fəaliyyəti ilə məşğul olur. 12 dəfə 
Bakı Kitab Bayramı – illik Milli Kulturoloji layihə həyata keçirmiş, 7 kitab nəşr etmiş, çoxsaylı 
mətbuat-ədəbiyyat layihələri həyata keçirmişdir. Hazırda İnternetdə və ictimai düşüncədə 
―Virtual Azərbaycan‖ Layihəsini gerçəkləşdirir. YYSQ-nun bu dəyərli layihəsi əsasında 
www.kitabxana.net ünvanlı Virtual Milli Elektron Kitabxana İnternet portalı yaradılıb və 
fəaliyyət göstərir. internetdə və sosial şəbəkələrdə 20-yə yaxın resursları fəaliyyət göstərir. 
İndiyəcən bir neçə kur yaradıb və 200-dən artıq elektron kitabı hazırlayaraq İnternet 
istifadəçilərinin azad istifadəsinə təqdim edib. 
 
YYSQ İctimai Qurumlarla Əlaqə və Analitik İnformasiya bölümü 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
11 
 
Umberto Eko 
 
"O" 
 
- İşinizdə nə irəliləyiş var, Professor? - General hövsələsini zorla basıb soruşdu.  
 
- İrəliləyiş? – Professor verilən sualı təkrarladı. O, cavab verməyə tələsmirdi.  
 
- Beş ildi burda - aşağıda işləyirsiz və bu günəcən bir dəfə də olsun sizi narahat eləyən 
olmayıb. Biz sizə etibar edirik, amma quru sözlərə nə qədər inanmaq olar. Ortaya konkret 
iş qoymağın vaxtı çatıb.  
 
Generalın səsində təhdid hiss olunurdu və Ka yorğun-arğın əlini yelləyərək gülümsündü.  
 
- Quşu gözündən vurdunuz, General. Mən bir az da gözləməyi düşünürdüm, amma siz 
məni qızışdırdınız. Mən işi başa çatdırmışam, O artıq hazırdır, - Professor pıçıltıya keçdi, 
Günəşə and olsun ki, Onu dünyaya nümayiş etdirməyin vaxtı çatıb.  
 
O əlinin işarəsiylə Generalı mağara dəvət etdi. Ka qonağı mağarın ən dərin yerinə apardı. 
Divarın dar dəliyindən içəri xəfif işıq düşürdü. O, düz, hamar çxıntı üzərinə qoyulmuşdu.  
 
O, formaca badama oxşayırdı: üzərində çoxlu xırda şırımlar vardı və parıldayırdı.  
 
- Bu ki... – General özünü itirdi. – Bu ki daşdı. 
 
Professorun sıx tüklü qalın qaşları altında gizlənən mavi gözləri bic-bic gülürdü.  
 
- Bəli, - o təsdiqlədi. – Daşdı. Amma bu, başqa daşlara bənzəməz. Biz onu təpiklə 
vurmayacağıq, yaxşı olar ki, onu əlimizə götürək.  
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
12 
- Əlimizə? 
 
- Bəli, General. Bu daşda elə böyük qüvvə toplanıb ki, bəşəriyyət indiyəcən bunu hətta 
arzulamağa da cürət etməyib. Milyon adamın qüvvəsi. Baxın... 
 
O, əlini daşın üzərinə qoydu; daşı barmaqları arasında sıxıb qaldırdı.  
 
O daşı ovcunda elə sıxmışdı ki, enli tərəfi ovcunun içində qalmış, iti ucu isə çölə 
çıxmışdı. Professorun əlinin hərəkətinə uyğun olaraq daşın iti ucu gah yuxarı, gah aşağı, 
gah da Generala tərəf yönəlirdi.  
 
Professor daşı tutduğu əlini başı üzərindən geriyə apardı və daşın ucu havada xətt cızdı.  
 
Sonra onun əli sürətlə yuxarıdan aşağı enib divarın kövrək çıxıntısına çırpıldı. Və... 
möcüzə baş verdi! – daş çıxıntıya girib çat əmələ gətirdi.  
 
Professor vurmaqda davam etdi, çat çökəyə, daha sonra isə dərin oyuğa çevrildi. Zərbələr 
suxuru əzib toza döndərirdi.  
 
Genaral bütün bunları gözünü bərəldib, nəfəsini içinə sıxıb seyr edirdi.  
 
- İnanılmazdı, - general ağzının suyunu udub dedi.  
 
- Hələ bu nədir ki, - Professor qürurlandı, - bu heç nədir! Hərçənd bunu barmaqlarınızla 
edə bilməzdiniz.  
 
İndi də bura baxın! - Alim küncdən böyük bir hindqozu götürdü: tüklü və bərk bir 
hindqozu – daş kimi! Və onu generala uzatdı.  
 
- Götürün, əllərinizlə sıxıb əzin. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
13 
- Yaxşı görək, Ka, - Generalın səsi titrədi. – Siz gözəl bilirsiniz ki, bu mümkün deyil. 
Bizim heç birimiz bunu bacarmarıq... Yalnız dinozavr öz pəncəsinin zərbəsiylə bunun 
öhdəisndən gələ bilər. Yalnız dinozavr bunun lətini yeyib şirəsini içir...  
 
Yaxşı, indi isə... – Professor cuşa gəldi – indisə baxın!  
 
O, hindqozunu götürüb çıxıntının üzərində yaranan çökəyə qöydu. Bu dəfə daşı ayrı cür 
tutdu: iti ucundan yapışdı, enli tərəfi isə çöldə qaldı. Sonra daşı elə bir qüvvə sərf 
eləməmiştək hindqozuna vurdu.  
 
Hindqozu param-parça oldu, südü çıxıntının üzərinə axdı, çökəyin içində isə qabığının 
parçaları qaldı, onların da üzərində təzə-tər, ləzzətli, şirəli ağ lət.  
 
General həmin üstü lətli qabıq parçalardan birini qapıb acgözlüklə dişinə çəkdi.  
 
O heyrət içində daşa, Kaya və hindqozu qabığının parçalarına baxırdı.  
 
- And olsun Günəşə, bu, əntiqə bir şeydi. İnsanın gücü birə-yüz artıb. Daha onun heç bir 
dinozavrdan qorxusu yoxdur. O, qayalara, ağaclara hakimdir. Bu, əlavə bir əl deməkdir. 
Yox, yox... Yüz əl.  
 
Bunu hardan tapmısız?  
 
Ka özündən razı halda gülümsündü.  
 
- Mən onu tapmamışam, düzəltmişəm.  
 
- Düzəltmisiz? Bununla nə demək istəyirsiz? 
- Demək istəyirəm ki, bundan əvvəl O mövcud olmayıb. 
 
- Sizin ağlınız çaşıb, Ka, - general əsib-coşmağa başladı. – Yəqin ki O göydən düşüb, 
Onu Günəşin elçisi, səma ruhlarından biri gətirib... Əvvəllər mövcud olmayan bir şeyi 
necə düzəltmək olar? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
14 
 
- Olar! – Ka qətiyyətlə dedi. – Bir daşı götürüb başqa bir daşla onu o qədər döyəcləmək 
olar ki, lazımi formaya düşsün.  
 
Elə bir forma ki, ələ yatsın. Onda həmin daşın köməyilə çoxlu sayda başqa daşlar 
düzəltmək olar. Daha iri və daha iti daşlar. Mən də məhz bunu eləmişəm, General! 
 
Generalın alnında iri tər damlaları göründü.  
 
- Bunu hamıya – bütün Ordaya göstərmək lazımdır, Ka! Bundan sonra bizim kişilərə heç 
kəs bata bilməyəcək. Başa düşürsüz? İndi biz ayının üstünə gedə bilərik. Ayının 
caynaqları var, bizim isə Onun kimi silahımız.  
 
Heyvan bizi parçalayınca, biz onu parçalayacağıq, nəfəsini kəsib məhv edəcəyik. Biz 
ilanın başını əzə, tısbağanın qınını deşə... Qadir Günəşi öldürə... insanı öldürə bilərik!  
 
Söylədiyi yeni fikrə özü də heyrətlənən General bir az duruxdu, sonra sözünə davam etdi. 
Baxışları sərtləşdi.  
 
- Biz artıq Koammın Ordasına hücum edə bilərik, Ka! İndi onlar bizdən üstün və 
güclüdürlər, amma bundan sonra biz onlara hökmran olacağıq. Onları axırıncı adamına 
qədər məhv edəcəyik.  
 
- Ka! Ka! – o, Professorun çiyinlərindən tutub silkələməyə başladı. – Bu qələbədir!  
 
Ka ehtiyat dolu baxışlarla generala baxırdı, o tərəddüd içində idi.  
 
- Elə buna görə də mən öz ixtiramı sizə göstərmək istəmirdim.  
 
Mən başa düşürəm ki, dünyanı dəyişəcək müdhiş bir ixtiranın müəllifiyəm. Mən öz 
məsuliyyətimi dərk edirəm, mən müdhiş dağıdıcı gücə malik bir qüvvənin mənbəni aşkar 
etmişəm.  
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
15 
Bu, indiyəcən yer üzündə heç kəsə məlum olmayan bir mənbədir və elə buna görə də 
kiminsə bundan xəbərdar olmasını istəmirəm.  
Əks halda müharibə bir intihar olacaq. Çünki tezliklə Koamm Ordası da belə daşlar 
düzəltməyi öyrənəcək.  
 
Bax onda baş verəcək müharibədə artıq nə qalib, nə də məğlub tərəf olacaq. Bu əşya dinc 
məqsədlərə, əmək və tərəqqiyə xidmət üçün yaradılan silahdır. Amma indi görürəm ki, o, 
ölüm saçır.  
 
Mən Onu məhv edəcəm.  
 
General özündən çıxdı.  
 
- Ka, ağlınızı başınıza yığın. Bunların hamısı alimlərə məxsus axmaq ehtiyatlılıqdan 
başqa bir şey deyil. Siz beş ildi hücrəyə çəkilmisiz və dünyadan bixəbərsiz.  
 
Biz sivilizasiyaya doğru gedirik və əgər Koammın Ordası qalib gəlsə, nə sülhdən, nə 
azadlıqdan, nə də insanlar üçün sevincdən əsər-əlamət qalacaq. Bizim müqəddəs 
borcumuz öz ixtiramıza sahib çıxmaqdır. Bu o demək deyil ki, biz dərhal ondan istifadə 
edəcəyik. Vacib olan odur ki, onlar Onun varlığından xəbər tutsunlar.  
 
Biz Onu düşmənin gözləri qarşısında nümayiş etdirəcəyik. Sonra isə biz Onun istifadəsini 
məhdudlaşdıracağıq. Amma Ona sahib olan andan artıq heç kəs bizə hücum etməyə cürət 
etməyəcək. Amma hələ ki biz yalnız Onlar üçün məzarlar qaza, yeni mağarlar tikə, 
torpağı malalaya bilərik.  
 
Ona sahib olmaq kifayətdir. Onu işlətməyə ehtiyac yoxdur. Bu, müdhiş gücə malik bir 
silahdır və uzun illər koammçıların qarşısında sədd olacaq.  
 
- Yox-yox-yox, - sakitləşməyən Ka israr edirdi, - Elə ki biz Ona sahib olduq, onda artıq 
bizim qarşımızı artıq heç nə kəsə bilməyəcək. Onu məhv etmək lazımdır.  
 
- Siz lap axmaqsız ki... Hərçənd işimizə yarıyırsız! - Generalın hirsindən rəngi ağarmışdı. 
– Siz düşmənlərimizin dəyirmanına su tökürsüz. Sizin tayınız olan bütün intellektuallar 
kimi. Dünən bütün insanların birliyindən dəm vuran o aed kimi. Siz Günəşə inanırsız?  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
16 
 
Ka diksindi… O, başını endirdi. Onun gözləri pırpız qaşları altında xırda və qəmli 
görünürdü.  
 
- Mən bilirdim ki, bunun axırı belə olacaq. Mən koamm təəssübkeşi deyiləm, siz bunu 
gözəl bilirsiz. Amma Günəş qanunları toplusunun beşinci qaydasına görə, mən ruhların 
qəzəbinə tuş gəlməmək üçün bu məsələdən imtina edirəm.  
 
Nə istəyirsiz düşünün. Amma O bu mağaradan kənara çıxmayacaq.  
 
- Mən isə deyirəm çıxacaq! Özü də indi.  
 
Orda, sivilizasiya naminə, xalqın rifahı, Sülh naminə! – general bağırdı. O az əvvəl Kanın 
etdiyi kimi sağ aliylə daşı qapıb qəzəb, nifrət hissi ilə qüvvətlə professorun başına 
endirdi. Ka zərbədən yerə çöküb ətrafını qana buladı.  
 
General dəhşət içində əlindəki silaha baxırdı. Sonra təkəbbürlə gülümsündü. Bu 
təbəssümdə qəddarlıq, amansızlıq vardı.  
 
- Bu bir… - o pıçıltıyla dedi.  
 
 
 
Tərcümə: Cavid Cəfərzadə 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
17 
 
Umberto Eko 
 
O 
 
(Hekayənin ikinci tərcüməsi) 
 
- İşlər necə gedir, Professor? – General hövsələsizliyini göstərməmək üçün özünü zorla 
saxlayırdı. 
  
- Hansı işlər? – Professor Ka soruşdu. O, cavabdan yayınmağa çalışırdı. 
  
- Düz beş ildir ki, siz burada – aşağıda işləyirsiniz və sizi hələ heç kəs narahat etməyib. 
Biz sizə etibar edirik. Amma boş sözlərə daha nə qədər güvənmək olar?! Artıq işi 
göstərməyin zamanıdır. 
  
Generalın səsində hədə hiss olunurdu və Ka yorğun şəkildə əlini havada yellədi, sonra isə 
gülümsədi. 
  
- Siz tam hədəfə vurdunuz, General. Mən hələ gözləmək fikrindəydim. Ancaq siz məni 
indi danışmağa həvəsləndirdiniz. Məni Onu düzəltmişəm, – Professor pıçıltıya keçdi, – 
və Günəşə and içirəm ki, Onu dünyaya göstərməyin vaxtı gəlib çatıb! 
  
O, Generalı əl işarəsilə mağaraya dəvət etdi. Ka qonağını lap dərinliyə – divarın ensiz 
çatından nazik günəş şüası düşən yerədək apardı. Orada düz və hamar yerə O 
qoyulmuşdu. 
  
O, formasına görə badamı xatırladırdı, çoxlu xırda kənarları vardı və parlayırdı. 
  
- Bu ki... – General çaşqınlıq içində dilləndi, – daşdır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
18 
Professorun qalın qaşlarının altında gizlənmiş mavi gözlərində hiyləgər qığılcımlar 
parladı. 
  
- Elədir, – o təsdiq etdi. – Daşdır. Lakin adi daş deyil. Biz onu ayaqlar altına atmarıq. 
Yaxşısı budur, onu əlimizə alaq. 
  
- Əlimizə? 
  
- Əlbəttə, General. Bu daşda bəşəriyyətin indiyədək arzulamağa cəsarət etmədiyi belə, 
güc – milyonlarla insanın gücünə bərabər güc toplanıb. Baxın... 
  
O, əllərini daşın üstünə qoydu, barmaqlarını sıxdı və onu bərk-bərk tutdu, sonra qaldırdı. 
Əl daşı sıx şəkildə tutmuşdu, daşın enli hissəsi ovcun içində idi, iti hissəsi isə kənarda 
qalıb Professorun əlinin hə 
  
Birdən Professor əli ilə qəfil hərəkət etdi və daşın ucu havada trayektoriya cızdı. 
Professor yuxarıdan aşağıya doğru zərblə vurdu və daş divardakı kövrək xassəli 
çıxıntının – möcüzəyə bir bax! – içinə girərək onda çat əmələ gətirdi. Professor yenə və 
yenə vurdu, əvvəlcə bir balaca girinti, sonra deşik, daş həmin yeri dağıdıb toza 
döndərdikcə dərin çuxur əmələ gəldi. 
  
General bunu bərələ qalmış gözlərlə səssizcə izləyirdi. 
  
- İnanılmazdır, – o, ağzının suyunu udaraq dedi. 
  
- Bu nədir ki?! – Professor şadlıq edirdi. – Uşaq oyuncağı! Amma qeyd edim ki, belə bir 
şeyi adi əllə etmək mümkünsüzdür. İndi isə baxın! – Alim küncdəki iri, nahamar, bərk 
kokosu götürdü və onu Generala uzadaraq dedi: 
  
- Hə, sıxın onu, əzin əllərinizlə. 
  
- Bəsdir görək, Ka, – Generalın səsi titrədi, – Siz çox yaxşı bilirsiniz ki, bu mümkün 
deyil, belə bir şey heç birimizin əlindən gəlməz... Yalnız dinozavr bir pəncə hərəkəti ilə 
onu yara bilər və yalnız dinozavr lət və südünü belə asanlıqla əldə edə bilər... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
19 
  
- Yaxşı, indi, – Professor lap cuşa gəlmişdi, – indi isə baxın! 
  
O, kokosu götürdü və bayaq açdığı çuxurun içinə qoydu, sonra isə daşı əlinə aldı, amma 
bu dəfə fərqli şəkildə – onun ucundan tutdu, enli hissə isə kənarda qaldı. Sonra isə kokosa 
vurdu – elə də möhkəm yox – və onu parça-parça etdi. Kokosun südü çıxıntı ilə üzüaşağı 
axıb töküldü, çuxurun dərinliyində kokos qabığının ağ lətli, təzə, tər və iştahaçan 
parçaları qaldı. General parçalardan birini qamarlayıb görməmişliklə dişlərini ona sancdı. 
O, daşa, Kaya, kokosun qalıqlarına baxa-baxa qalmışdı. O, dəhşət içindəydi. 
  
- Günəşə and içirəm, Ka! Bu, əla bir şeydir. İnsanın gücü birə on artmışdır, o, daha heç 
bir dinozavrdan qorxub çəkinməyəcək. O, artıq qaya və ağaclara sahibdir. İndi onun 
əllərinin sayı artıb, mən nə danışıram... Yüzlərlə ələ sahib olub! Siz Onu haradan 
tapmısınız? 
  
Ka qürurla gülümsədi: 
  
- Mən Onu tapmamışam. Mən Onu düzəltmişəm. 
  
- Düzəltmisiniz? Bununla nə demək istəyirsiniz? 
  
- Demək istəyirəm ki, O, əvvəllər mövcud olmamışdır. 
  
- Siz dəli olmusunuz, Ka, – Generalın bədəni əsdi. – Yəqin, O, göydən düşüb, Onu 
Günəşin qasidi, hava ruhlarından biri gətirib... Axı əvvəllər mövcud olmamış bir şeyi 
necə düzəltmək olar? 
  
- Olar! – Ka əminliklə dedi. – Daşı götürüb onu başqa daşlarla ta lazımı şəklə düşənədək, 
əlin içinə yerləşə biləcək hala gələnədək döymək olar. O zaman bax elə həmin daşın 
köməyilə əl ölçüsünə görə böyük və daha iti olan xeyli sayda daş yonmaq olar. Bunu mən 
bacardım, General. 
  
Generalın alnında iri tər damcıları göründü. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
20 
- Onu hamıya göstərmək lazımdır, Ka, bütün Ordaya, o zaman kişilərimiz basılmaz 
olacaqlar. Başa düşürsünüz? İndi biz ayının üstünə gedə bilərik: onun caynaqları varsa 
da, bizdə də O var, hər hansı bir heyvan üstümüzə atılmamış ona qalib gələ bilərik, onu 
öldürə, məhv edə bilərik. İlanı öldürə, tısbağanın qınını yara, onları məhv edə bilərik... 
Uca Günəş!.. öldürə... insanı!.. – General bu yeni fikrin təsirindən bir anlıq dayandı, 
sonra isə daha qəddar bir ifadə alaraq sözünə davam etdi: 
  
- İndi, Ka, biz Orda Koammaya hücum edə bilərik, nə olsun ki, onlar bizdən daha hündür 
və güclüdürlər, onlar bizə tabe olacaqlar və biz onların hamısını sonuncuyadək məhv 
edəcəyik. Ka! Ka! – o, Professorun çiynindən yapışaraq silkələdi. – Bu qələbədir! 
  
Ka ehtiyatla baxırdı, hiss olunurdu ki, o tərəddüd edir: 
  
- Məhz buna görə də mən sizə öz icadımı göstərmək istəmirdim. Mən başa düşürəm ki, 
dəhşətli bir icad etmişəm, o, bütün bəşəriyyəti dəyişə bilər. Öz məsuliyyətimdən 
xəbərdaram. Mən dəhşətli dağıdıcı qüvvənin mənbəyini kəşf etmişəm. Yer üzündə 
indiyədək belə bir şey olmayıb, ona görə də istəmirəm ki, kimsə ondan xəbər tutsun. Əks 
halda müharibə intihara çevriləcək. Axı Orda Koamma da tezliklə belə daşlar yaratmağı 
öyrənəcək, növbəti müharibədə nə qalib olacaq, nə də məğlub. Mən bu əşyanı əməyin, 
sülhün, inkişafın aləti olaraq icad etmişdim, lakin indi görürəm ki, O özü ilə ölüm gətirir. 
Mən Onu məhv edəcəyəm. 
  
General qəzəbdən özündə deyildi: 
  
- Özünüzə gəlin, Ka! Sizin ixtiyarınız yoxdur. Bunların hamısı axmaq alim 
düşüncələridir. Siz ömrünüzün düz beş ilini bağlı qapı arxasında keçirmisiniz və 
dünyadan bixəbərsiniz. Biz sivilizasiyaya doğru gedirik və əgər Orda Koamma qalib 
gəlsə, nə dünya, nə azadlıq, nə də insanlarımızın firavan həyatı qalacaq. Bizim müqəddəs 
borcumuzdur ki, sizin icadınıza sahib çıxaq. Bu heç də o demək deyil ki, ondan elə indi 
istifadə edəcəyik. Vacib olan odur ki, onlar bizdə Onun olduğunu bilsinlər. Biz Onun 
gücünü düşmənə nümayiş etdirəcəyik. Sonra biz Ondan istifadəni məhdudlaşdıracağıq, 
lakin Onun bizdə olduğu andan etibarən heç bir düşmən bizə hücum etməyə cəsarət 
etməyəcək. 
  
Hələlik isə biz Onlara qəbir qaza, yeni mağaralar düzəldə, yerini hamarlaya bilərik. Əsas 
odur ki, O, əlimizdə olsun, Onu işə salmaq o qədər də önəmli deyil. Bu dəhşətli bir 
silahdır, O, koammalıları uzun illər boyunca susduracaq. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
21 
- Yox-yox-yox, – Ka həyəcan içində öz dediyindən dönmürdü. – Ona sahib çıxdıqdan 
sonra bizi daha heç nə saxlaya bilməyəcək. Onu məhv etmək lazımdır. 
  
- Xeyir gətirsəniz də, siz, sadəcə, idiotsunuz! – General hiddətindən ağappaq oldu. – Siz 
öz hərəkətinizlə düşmənlərimizə işləmiş olursunuz, ürəyinizdə siz pro-koammasınız, elə 
sizə bənzər bütün intellektuallar kimi, dünən bütün insanların ittifaqından dəm vuran aed 
kimi siz də Günəşə inanmırsınız! 
  
Kanın bədənindən əsməcə keçdi. O, başını əydi, gur qaşların altında lap balacalaşan 
gözlərinə kədər çökdü. 
  
- Mən əmindim ki, söhbət gəlib bu yerə çıxacaq. Mən pro-koamma deyiləm, siz də bunu 
çox yaxşı bilirsiniz. Lakin günəş qanunları toplusunun beşinci qaydasına əsaslanaraq mən 
ruhların mənə qəzəbinə səbəb olacaq suala cavab verməkdən imtina edirəm. İstədiyinizi 
düşünün. Lakin o, bu mağaradan çıxarılmayacaq. 
  
- Mənsə deyirəm ki, çıxacaq, özü də elə indi, Ordanın şərəfi xatirinə, sivilizasiya, xalqın 
rifahı, Sülh naminə! – General bağırdı. 
  
O, Ka bir az əvvəl etdiyi kimi, daşı sağ əli ilə götürüb var gücü, qəzəbi və nifrəti ilə 
Professorun başına endirdi. Ka yerə yıxılaraq hər tərəfi öz qanına boyadı. 
  
General əlində sıxıb saxladığı silaha dəhşət içində baxırdı. Sonra isə qələbə çalıbmış kimi 
gülümsədi. Onun təbəssümündə qəddarlıq, rəhmsizlik vardı. 
  
- Birinci... – deyə o pıçıldadı.  
 
Tərcümə edəni: Svetlana Turan 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
22 
 
Mixail Bulqakov 
 
“Uçan holland” 
 
  
Xəstənin gündəliyi 
  
5 iyul. Öskürürəm. Durmadan öskürürəm. Bütün gecəni. Yatmaq əvəzinə, öskürəkdən 
boğuluram. 
  
7 iyul. Həkimin qəbuluna yazıldım. 
  
10 iyul. Çəkiclə taqqıldadıb ―Hm!‖ dedi. Bu ―Hm!‖ nə deməkdir ki? 
  
11 iyul. Məni rentgendən keçirtdilər. Çox qəşəngdir. Qapqarayam, ancaq qabırğalarım 
ağdır. 
  
20 iyul. Təbrik edirəm sizi, əziz yoldaşlar, vərəm imişəm. Əlvida, işıqlı dünya! 
  
30 iyul. Məni müalicə almaq üçün ―Sağlam ruh‖ sanatoriyasına göndərdilər. 2000 
verstlik yol xərci və döşəkli yatağı olan orta klasa havayı bilet verdilər. 
  
1 avqust. ...taxtabiti də əskik deyil. Qatar gedir, mənzərələr gözəldir. Taxtabitilər tarakan 
boydadır. 
  
3 avqust. Sibirə gəlib çıxmışam. Çox qəşəngdir. Atlar məni bir az kənara aparmışdılar – 
293 verst. Kumıs. 
  
6 avqust. Bu da Kumıs! Deyirlər ki, yanlışlıq olub. Siz vərəm deyilsiniz. Yenə rentgen 
elədilər. Öz böyrəyimi gördüm. Dəhşətli dərəcədə iyrəncdir. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
23 
  
8 avqust. Ona görə də bu dəfə Rostovda oturub yazıram. Çox gözəl şəhərdir. 
Kislovodskdakı ―Günəşin bəxşişi‖ sanatoriyasına yollanıram. 
  
12 avqust. Kislovodsk. Yenə də yalan. Böyrəyin məsələyə heç bir dəxlisi yoxdur. 
Soruşurlar ki, məni hansı lənətə gəlmiş oraya göndərib? 
  
15 avqust. Paroxoddan yazıram. Guya ki, irsi sifilisim varmış (gizli formada), indi də 
yolum Krımadır. Silkələnmədən ürəyim bulanır. Başına daş düşsün belə müalicənin! 
  
22 avqust. Yalta – möhtəşəm şəhər! Bircə bu təbabət olmasaydı! Sirli elm. Burada məndə 
qurd tapdılar, bir də gizlin formalı appendisit. Bu dəfə Tambov quberniyasının Lipetsk 
şəhərinə gedirəm. Əlvida, Qara dənizin ucsuz-bucaqsız suları! 
  
25 avqust. Lipetskdə hamının ağzı təəccübdən açıla qalıb. Həkim çox xoş görünüşlüdür. 
Qurda aid bunu dedi: 
  
- Özləridir qurd! 
  
Məni qolumdan tutub pəncərəyə sarı çəkdi, gözlərimin içinə baxaraq elan etdi: 
  
- Sizin ürək qüsurunuz var. 
  
Mən tamam çürümüş olduğum fikrinə o qədər alışmışdım ki, heç təəccüblənmədim də. 
Elə birbaşa soruşdum: indi hara? 
  
Demə, Borjoma. 
  
Xoş gördük, Qafqaz! 
  
1 sentyabr. Borjomda heç əşyalarımı çamadandan çıxarmağa da imkan vermədilər. 
Dedilər, biz revmatikləri müalicə etmirik. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
24 
  
İndi də revmatik çıxdım! Bu dünyada yaşamağıma az qalıb, çox az qalıb! Yenə də Sibirə 
gedirəm... 
  
10 sentyabr. ...Gözəl dəniz, müqəddəs Baykal! Mənzərələri möhtəşəm, ancaq soyuğu 
dözülməz. Buranın həkimi dedi ki, qarın yağmasına bu qədər az vaxt qalmış ikən o 
kurortdan bu kurorta, bu kurortdan o kurorta gedib-gəlmək axmaqlıqdır. Deyir sizə ən 
yaxşısı isti yerlərə gedib qızınmaq lazımdır. Təklif edir məni Krıma göndərsin... Orada 
artıq olmuşam. Mersi. Bəs harasında olmusunuz deyə soruşur. Cavab verirəm ki, Yaltada. 
Deyir mənsə sizi Alupkaya yollayıram. Nə olar, deyirsiniz – Alupka, olsun Alupka. 
Mənim üçün artıq fərqi yoxdur, istəyirsiz lap cəhənnəmin dibinə göndərin. Özümə kürk 
alıb düşdüm yola. 
  
25 sentyabr. Alupkada hər yer bağlıdır. Deyirlər ki, gedin evinizə. Nə olub sizə, bütün 
Respublika boyunca nəzarətsiz qalmış uşaq kimi gəzişirsiniz? Hər şeyə tüpürüb getdim 
evə. 
  
1 oktyabr. Budur, evdəyəm. Mən ora-bura gedib-gələn vaxtsa arvadım mənə xəyanət 
edib. Yenə həkimə getdim. Deyir ki, siz lap top kimisiniz. Soruşuram, bəs onda necə olur 
ki, məni neçə vaxtdır top kimi o yan-bu yana atırlar? Cavab verir ki, sadəcə, səhv ediblər! 
Kimin səhvi olmur ki?! Sabahdan çıxıram işə. 
  
Xəstə № 555. Mixail. 
 
1925 
 
 
 
Tərcümə edəni: Svetlana Turan 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
25 
 
Oskar Uayld 
 
“Bülbül və Qızılgül” 
  
- O söylədi ki, əgər ona al qızılgül gətirsəm mənimlə rəqs edəcək, ancaq mənim bütün 
bağımda tək bir al qızılgül belə yoxdu - gənc tələbə ağlayaraq deyirdi. 
  
Həmişə yaşıl ağacdakı yuvasından bunu eşidən bülbül yarpaqların arasından boylanıb 
maraqlandı. 
  
Ağlayaraq ‖Baxçamda heç al qızılgül yoxdur‖ deyirdi, onun gözləri yaşla dolu idi. 
  
- Ah, bu xoşbəxtlik necə də balaca şeylərə bağlıdı! Bütün ağıllı insanların yazdıqları 
kitabları oxudum. Fəlsəfənin bütün gizliliklərini öyrəndim, amma al bir gülün olmaması 
bütün həyatımı məhv edir. 
  
- Və budur həqiqi aşiqi tapdım-dedi bülbül. - Heç tanımadan neçə gecələr onun üçün 
oxudum. Gecələr boyu onun dastanını danışdım ulduzlara. İndi onun özünü görürəm. 
Saçları sünbül çiçəyi kimi tünd, dodaqları ürəyini titrədən gül kimi al, amma sevda üzünü 
fil dişi kimi soldurmuş, kədər alnına damğa vurmuşdur. 
  
- Şahzadə sabah axşam yığıncaq təşkil edəcək-deyən tələbə deyinirdi. - O mənim 
partnyorum olacaq. Əgər bir al qızılgül aparsam mənimlə sübhədək rəqs edəcək. Əgər tək 
bir al qızılgül apara bilsəm onu qollarımın arasına alacam, o başını çiynimə qoyacaq , 
əlləri də ovcumun içində qalacaq. Ancaq mənim bağçamda heç al qızılgül yoxdu. Deməli 
mən bir köşədə tənha oturacam və o mənim yanımdan ötüb keçəcək. Mənə heç 
baxmayacaq, qəlbim qırılacaq. 
  
- Həqiqi aşiq budur-dedi bülbül. - Mənim oxuduqlarımın ağrısını o çəkir, mənə həvəs, 
ona yas olur. Əlbəttə, eşq möhtəşəm bir şeydir. Zümrüdlərdən, yaqutlardan daha dəyərli 
mirvari ilə, nar ilə dəyişdirilməz, bazarda satılmaz. Nə satıcılardan alına bilər nə də ki, 
qızıl tərəzisində ölçülə bilər. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
26 
- Musiqiçilər salonda əyləşəcək - dedi gənc tələbə - onlar simli sazlarını çalacaq, sevgilim 
isə arfa ilə skripkanın sədaları altında reqs edəcək. Elə xəfif rəqs edəcək ki, ayaqları belə 
yerə dəyməyəcək, saray əyanları çevrəsinə yığışacaq. Amma o mənimlə rəqs etməyəcək, 
çünki ona verə biləcək al qızılgülüm yoxdu- deyərək özünü otların üstünə atdı və üzünü 
əlləriylə örtüb ağladı. 
  
Quyruğu havada balaca yaşıl bir kərtənkələ yanından keçərkən soruşdu: 
  
- Nə üçün ağlayır? 
  
Günəş hərarətiylə çırpınan kəpənək soruşdu: 
  
- Həqiqətən niyə? 
  
Bir qızçiçəyi yanındakına fısıldadı: 
  
- Doğrudan niyə? 
  
- Bir qızılgül üçün ağlayır - dedi bülbül. 
  
Hər biri bir ağızdan: 
  
- Bir qızılgül üçünmü? - dedilər, - necə də gülməlidir. Kərtənkələ kinayə ilə güldü. 
  
Lakin bülbül onun kədərinin sirrini anladı. Yaşıl ağacda səssiz-səssiz oturub eşqin 
müəmmasını düşünməyə başladı.  
  
Birdən uçmaq üçün qanadlarını açdı və göyə doğru yüksəldi. Kölgə kimi ağacların 
arasından keçdi və bağçanı gəzdi. 
  
Çəmənliyin ortasında gözəl bir gül fidanı vardı və bülbül onu görəndə onun üstünə şığıdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
27 
- Mənə al bir qızılgül ver, sənə ən gözəl mahnımı oxuyum-dedi bübül. 
  
Amma gül başını yellədi. 
  
- Mənim güllərim ağdır-deyə cavab verdi gül. - Dənizin köpüyü kimi ağ, dağların 
başındakı qarlardan daha ağ, amma köhnə günəş saatının yanındakı qardaşımın yanına 
get, bəlkə istədiyini o sənə verə bilər. 
  
Beləliklə bülbül köhnə günəş saatının yanındakı gül fidanının yanına getdi. 
  
Mənə al bir qızılgül versən sənə ən gözəl mahnımı söyləyərəm,-deyə səsləndi bülbül. 
  
Gül fidanı başını yellədi. 
  
- Mənim güllərim sarıdı,-deyə cavabladı gül fidanı,-taxta kəhrəbanın üstündə oturan su 
pərisinin saçı kimi sarı. Biçinçi dəryazıyla gələnə qədər çəmənlikdə açan nərgiz gülü 
kimi sarı. Amma sən tələbənin pəncərəsinin altında yetişən qardaşımın yanına get, bəlkə 
o istədiyini sənə verər. 
  
Bülbül tələbənin pəncərəsinin altında yetişən gül fidanının yanına getdi. 
- Mənə al bir qızılgül versən sənə ən gözəl mahnımı oxuyacağam-dedi bülbül. 
  
Gül fidanı başını yellədi. 
  
- Mənim güllərim al qırmızıdır,-dedi gül fidanı, -göyərçinin ayaqları kimi qırmızı okean 
mağarlarında dalğalanan mərcan qanadlarından daha qırmızı. Amma qış damarlarımı 
soyutdu, şaxta qönçələrimi qopartdı, fırtına mənim budağımı qırdı. Bu il heç gül 
gətirməyəcəyəm. 
  
- İstədiyim sadəcə al bir qızılgüldür-deyə hayqırdı bülbül. -Bircə al gül. Onu əldə 
etməyimin heç bir çarəsi yoxdur? 
  
Gül fidanı: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
28 
  
- Bir çarə var, - dedi, -ancaq o qədər dəhşətlidir ki onu deməyə belə cəsarət etmirəm. 
  
- Söylə, -dedi bülbül, - mən qorxmuram. 
  
- Al bir qızılgül istəyirsənsə onu ay işığının melodiyasından özün yaradıb öz qanınla 
boyamalısan. Ürəyini bir tikana dayayıb mənə mahnı oxumalısan. Tikan ürəyini deşməli 
sənin can qanın mənim damarlarımdan içəri boşalmalı və mənim olmalıdır. 
  
- Bir al gül üçün ölüm çox yüksək bir dəyərdir! - deyə hayqırdı bülbül. - Bütün aləm üçün 
yaşam çox qiymətlidir. Yaşıl meşədə oturub qızıl arabasında günəşi mirvari arabasında 
da ayı seyr etmək necə də xoşdur. Yemişanın qoxusu şirin vadilərdə gizlənən zəngçiçəyi 
xoş, təpədə bitən yasəmən sevimlidir. Ancaq yenə də eşq həyatdan üstündür. İnsan 
qəlbinin yanında bir quşun ürəyi nədir ki? 
  
Beləliklə boz qanadlarını açıb havaya yüksəldi. Bağçanın üstündən bir kölgə kimi silindi. 
Ağaclı yamacdan bir kölgə kimi yerə endi. 
  
- Xoşbəxt ol, - deyə bağırdı bülbül, - xoşbəxt ol! Al gülə qovuşacaqsan. Mən onu ay 
işığında melodiyalardan yaradıb, ürəyimin qanıyla boyayacağam. Bunun qarşılığında 
səndən bütün istəyim dürüst aşiq olmağındır çünki fəlsəfə ağıllıdır, amma eşq fəlsəfədən 
daha ağıllıdır. Güc dəhşətlidir, amma eşq gücdən də dəhşətlidir... Qanadları alov 
rəngindədir. Alovla boyanmış bədəni vardır. Dodaqları bal qədər şirin nəfəsi qərənfil 
kimidir. 
  
Tələbə başını qaldırıb baxdı və dinlədi lakin bülbülün ona nə söylədiyini anlamadı, çünki 
o yalnız kitablarda yazılan şeyləri anlayırdı. 
  
Ancaq yaşıl ağac anladı, kədərləndi, çünki onun budağı üzərində yuva qurmuş bülbülə 
vurğun idi. 
  
- Mənə son bir mahnı oxu - deyə pıçıldadı, - çünki sən gedəndə mən tamamilə yalnız 
qalacağam. 
  
Və bülbül son dəfə ağaca bir mahnı oxudu, səsi sanki gümüş bərnidən süzülən suyun 
səsini xatırladırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
29 
  
Bülbül mahnısını bitirəndə tələbə ayağa qalxdı, cibindən bir dəftər və karandaş çıxartdı. 
Ağaclıqdan çıxarkən öz özünə: 
  
- Bülbüldə surət var, bu inkar edilməzdir, bəs onun duyğusu varmı? Heç zənn etmirəm. 
Eynən bir sənətkar kimi başdan başa bir üslub, səmimiyyət heç yoxdur. Başqası üçün 
fədakarlıq etməz bütün düşüncəsi sadəcə musiqidir və hər kəs bilir ki, sənət eqoizmdir. 
Yenə də qəbul etmək lazımdır ki, səsində bəzi gözəl melodiyalar var. Amma heyf bunlar 
heç bir məna ifadə etmir, heç bir işə də yaramır, - deyərək otağına gedib balaca ot 
çarpayısına uzandı və sevgilisini düşünməyə başladı bir qədər sonra isə yuxuya getdi. 
 
  
Göydə ay şəfəq saçmağa başlayanda, bülbül gül fidanının yanına gedib sinəsini tikana 
dayadı. Bütün gecə sinəsini tikana dayayıb ötdü. Soyuq büllur ay da çevrilib onu dinlədi. 
Bütün gecə ötdü və tikan sinəsini dəldi, qanı tamamilə bədənindən çəkildi. 
  
Əvvəlcə oğlanla qızın içində doğan eşqi tərənnüm etdi. Bülbülün mahnıları ard-arda 
sıralandıqca gül fidanının ən təpəsində ləçək-ləçək ecazkar bir gül açıldı. Öncə solğun bir 
rəngi vardı, çayların üstündəki çən kimi solğun. Sabahın ayağı qədər solğun. İlk 
alatoranlığın qanadları kimi gümüşdən idi. Eynən bir gülün gümüş bir güzgüdə görünən 
əksi, gümüş bir suya düşən kölgəsi necədirsə gül fidanının ən üstündə açılan gül də elə 
idi. 
  
Gül fidanı bülbülə: ―Bir az daha yaxınlaş‖- deyə səsləndi, - ‖bir az daha yaxınlaş, balaca 
bülbül, yoxsa gül bitmədən gün doğacaq.‖ 
  
Bülbül tikana daha çox yaxınlaşdı və daha yüksəkdən oxumağa başladı. Çünki oğlanla 
qızın ruhundakı ehtirasın doğuşunu tərənnüm edirdi. 
  
Və gülün yarpaqları zərif çəhrayı rəngə büründü. Eynən gəlinin dodaqlarını ilk dəfə öpən 
bəyin üzünü bürüyən rəng kimi. Ancaq tikan ürəyə çatmamışdı, buna görə gülün də ürəyi 
bəyaz qalmışdı, onun ürəyini yalnızca bir bülbülün qanı qızarda bilərdi. 
  
Gül fidanı bülbülə: 
  
- Daha çox yaxınlaş, - deyə səsləndi, - daha çox yaxınlaş, balaca bülbül, daha çox 
yaxınlaş, yoxsa gül bitmədən gün doğacaq. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
30 
  
Bülbül tikana daha çox yaxınlaşdı və tikan onun ürəyinə dəydi. Və bütün bədənini bir 
ağrı ürpətdi. Acı-acı ağrıdı, çılğın-çılğın ötdü, çünki ölümlə tamamlanan eşqi məzarda 
ölməyən eşqi tərənnüm edirdi. 
  
Ecazkar gül qızardı. Sanki Şərq səmasının gülü idi. Yarpaqlarının kənarları qıpqırmızı 
idi. Qıpqırmızı ürək yaqut kimi idi. 
  
Amma bülbülün səsi yavaşıdı, qanadları titrəməyə başladı, gözünə incə bir təbəqə gəldi, 
mahnısı get gedə soldu, soldu və sanki boğazında bir şey düyünləndi. 
  
Və son coşqun bir avaz çıxdı .Bəyaz ay bunu eşitdi, sübhü unutdu, göy üzündə donub 
qaldı. Al gül bunu eşitdi, bütün bədəni titrəşdi və yarpaqcıqlarını soyuq səhər havasına 
açdı. Səda onu təpələrdəki tünd qırmızı mağarlara apardı, yatan çobanları yuxusundan 
oyatdı, çayların üzərindən əsdi və onlar da xəbəri dənizə apardı. 
  
Gül fidanı: 
  
- Bax! Bax! – dedi - artıq gül tamamlandı. Ancaq bülbül cavab vermədi, çünki uzun 
çayırların arasında ürəyində tikan cansız yatırdı. 
  
Günorta vaxtı tələbə pəncərəni açıb bayıra baxırdı. 
  
- Aman, nə gözəl bir bəxt! - deyə hayqırdı. - Budur al bir qızılgül. Mən həyatım boyu 
belə bir gül görməmişdim. Bu çox gözəl bir güldü, əminəm latınca uzun bir adı vardır. - 
Və əyilib gülü dərdi. 
  
Papağını başına qoyub əlində gül qaça-qaça professorun evinə getdi. 
  
Professorun qızı qapının girişində oturub mavi ipəyi dolağa sarıyırdı, it də ayağının 
dibinə sərilmişdi. 
  
Tələbə: 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
31 
- Al bir qızılgül gətirsəm mənimlə rəqs edəcəyinizi söyləmişdiniz - dedi. – Budur, 
dünyanın ən al gülü. Bu gün bunu ürəyinizin üstünə taxacaqsınız, biz rəqs edərkən sizi 
necə sevdiyimi o sizə söyləyəcək. 
  
Lakin qızın qaşları çatıldı. 
  
- Düşünürəm ki, bu mənim paltarıma yaraşmayacaq-qız cavabladı. Həm də mühasibin 
qardaşı oğlu mənə saf cəvahirat göndərib, hər kəs bilir ki, cəvahirat güllərdən daha 
bahalıdır. 
  
- Vallah, çox nankorsunuz! - tələbə əsəblə dedi və gülü yola tulladı, gül ordan su yoluna 
düşdü və üstündən araba təkərləri keçdi. 
  
- Nankor ha?-qız dedi. - Mən sizə bir şey deyimmi? Siz çox kobudsunuz və nəhayət siz 
kimsiniz ki, sadəcə bir tələbə. Mən əminəm ki, sənin ayaqqabında mühasibin qardaşı 
oğlundakı kimi gümüş toqqa da yoxdur. - Qız stoldan qalxıb evə girdi. 
  
Tələbə bayıra çıxarkən: 
  
- Eşq nə axmaq bir şeymiş!-dedi.- Məntiqin yarısı qədər belə faydası yoxdur, çünki heç 
bir şey isbat etmir. Sonra həmişə olmayan bir şeyləri söyləyir, insanı da doğru olmayan 
şeylərə inandırır. Doğrusu heç bir işdə faydası yoxdu, həm bu dövrdə əməl hər şeydən 
əvvəl gəlir. Mən yenə də fəlsəfəyə qayıdıb Metafizika öyrənim. 
  
Beləliklə o otağına qayıdıb böyük tozlu kitabı götürərək oxumağa başladı. 
  
 
Tərcümə edəni: Aygün Səfərova  
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
32 
 
Herman Hesse 
 
Meşə adamı 
 
Qədim dövrlərdə, hələ gənc insan nəslinin Yerdə məskunlaşmadığı çağlarda meşə 
adamları var idi. Onlar vəhşi meşələrin ala-toranlığında qorxu ilə bir-birinə qısılaraq və 
yaxın əcdadları olan meymunlarla düşmənçilik edərək yaşayırdılar. Onların məişəti 
üzərində yalnız bir tanrı, bir qanun hökmranlıq edirdi: bu meşə idi. Meşə onların vətəni 
və sığınacaq yeri, beşiyi, yuvası və qəbri idi. Meşə adamlarından heç biri meşədən 
kənarda həyatı ağlının ucundan belə keçirmirdi. Onlar meşənin qurtaracağına 
yaxınlaşmağa qorxurdular və taleyin hökmü ilə hansısa ovçu və ya qaçaq ora düşsəydi, 
onlar geri qayıtdıqda qorxu içində meşənin kənarlarından başlayan ağ boşluq, qızmar, 
ölümcül günəşin şüaları altında uzanan Heçlik haqqında danışardılar. Və meşə adamları 
arasında nə vaxtsa, çox-çox illər əvvəl vəhşi heyvanlardan qaçaraq meşəni tərk edən və 
elə həmin an kor olan bir qoca yaşayırdı. İndi o kahin və müqəddəs idi. Onu Mata Dalam 
çağırırdılar, bu isə "üçüncü gözü ilə görən‖ deməkdir. O, meşənin müqəddəs nəğməsini 
qoşmuşdu, bu nəğməni tufan yaxınlaşdıqda oxuyardılar və meşə adamları kahinə tabe 
olardı. Onun öz gözləri ilə günəşi görüb sağ qalması kahinin şöhrətinin sirri idi. 
 
Meşə adamları qısa boylu, qaraşın və tüklü idilər. Onlar əyilərək gəzir, ətrafa vəhşi 
heyvanlar kimi ehtiyatla baxırdılar. Onlar insanlar kimi gəzməyi, meymunlar kimi 
dırmaşmağı bacarırdılar və budaqların üzərində yaşamaq onlar üçün yerdə yaşamaq qədər 
asan idi. O zamanlar onlar nə ev, nə də koma tikməyi bacarmırdılar, lakin silah və 
müxtəlif alətlər, bəzəklər düzəltməyi bacarırdılar. Onlar möhkəm ağacdan yay və oxlar, 
nizə və toppuzlar, ağac liflərindən olan ipə düzülmüş qoz və giləmeyvələrdən 
boyunbağılar düzəldirdilər, onlar başlarında və boyunlarında qiymətli bəzək əşyaları – 
qaban dişləri, pələng caynaqları, rəngarəng quş lələkləri daşıyırdılar. Ucu-bucağı 
olmayan əsrlik meşənin ortasında gur suları olan nəhəng çay axırdı, lakin meşə adamları 
yalnız qaranlıq gecələrdən onun sahilinə yaxınlaşmağa cəsarət edirdilər, bir çoxları isə 
çayı ümumiyyətlə görməmişdi. Yalnız ən cəsurlar gecə vaxtı qorxu içərisində gizlənə-
gizlənə qalın meşədən sahilə yaxınlaşar və bu zaman solğun gecə işığında çayda fillərin 
çimməsini görərdilər. Gözlərini sahilin üzərinə sallanan budaqlara qaldırdıqda çoxşaxəli 
manqa ağaclarının cəngəlliyində parlayan ulduzlara qorxu ilə baxardılar. Onlar Günəşi 
heç vaxt görmürdülər və suda onun əksini görməyi çox böyük təhlükə hesab edirdilər. 
 
Kor Mata Dalamın başçılıq etdiyi həmin meşə adamları qəbiləsində Kubu adlı bir gənc 
vardı. O, gənc və narazı olanların başçısı və müdafiəçisi idi. Narazılıqlar isə Mata Dalan 
qocalmağa, onun hakimiyyətpərəstliyi isə artmağa başladıqdan sonra yaranmışdı 
Bir vaxtlar onun digərləri qarşısında yalnız bir üstünlüyü vardı: o həmqəbilələrindən 
yemək alır, onlar isə kahinin yanına məsləhət almaq üçün gəlir və onun meşə nəğməsini 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
33 
oxuyurdular. Lakin zamanla, o, qəbilədə müxtəlif yeni və ağır adətlər qoymağa və bu 
adətləri meşə tanrısının göndərdiyini deməyə başladı. Lakin bəzi hər şeydən şübhələnən 
gənclər qocanın yalançı olduğunu və yalnız öz xeyrini güddüyünü deyirdilər. 
 
Korun çıxardığı ən axırıncı adət yeni ay bayramı idi. Bu zaman o, insanların əhatəsində 
oturur və üzərinə buğa dərisi çəkilmiş barabanını çalırdı. Qalan hər kəs "Qolo Ela‖ 
nəğməsini oxuyaraq yorğunluqdan yıxılana qədər dairədə rəqs etməli idilər. Və onda hər 
kəs iti uclu tikanla sol qulağın sırğalığını deşməli idi. Gənc qızları isə kahinin yanına 
gətirir və onların qulağını iti uclu tikanla o özü deşirdi. 
Kubu və onun bir neçə həmyaşıdı bu adəti yerinə yetirməkdən yayınırdılar; onlar qızları 
da kahinə müqavimət göstərmələri üçün dilə tutmaq istəyirdilər. Və günlərin bir günü 
onlar üçün ümid yolu açıldı – onlar kahinin hakimiyyətinə qələbə çala, onu məhv edə 
bilərdilər. Həmin dəfə, o, yenə yeni ay bayramı keçirirdi və qızların sol qulağını deşirdi. 
Və birdən güclü bir qız hündürdən qışqıraraq kahini itələdi və buna görə o, tikanla qızın 
gözünə vurdu və göz çıxdı. Bu zaman qız elə acı-acı qışqırdı ki, hər kəs onların yanına 
gələrək nə baş verdiyini gördü. Dəhşətə gəlmiş və hiddətlənmiş adamlar səssizlik içində 
donub qaldılar. Lakin gənclər artıq qələbə sevinci ilə irəli çıxdıqda və Kubu cəsarətlənib 
kahini çiyinlərindən tutduqda, o ayağa qalxdı, barabanın qabağını tutub xırıltılı və 
istehzalı səslə elə dəhşətli lənətlər yağdırmağa başladı ki, bütün qəbilə qorxu içərisində 
qaçdı, Kubunun qəlbi isə qorxu içində titrədi. 
 
Qoca kahin mənası heç kəsə məlum olmayan sözlər deyirdi, lakin bu sözlərin elə 
səslənməsi belə qorxunc dərəcədə dəhşətli lənətlərə bənzəyirdi. Və kahin öz dəhşətli 
sözləri ilə gəncin gözlərini lənətlədi, onların quzğunlara qismət olacağını söylədi, onun 
qaraciyərini və ürəyini lənətlədi, qızmar günəşin onları meşədən kənarda məhv edəcəyini 
dedi. Ardınca həmin an malik olduğu hakimiyyət görünməmiş həddə çatmış qoca itaət 
etməyən qızı yenidən yanına gətirmələrini əmr etdi və qızın ikinci gözünü də çıxartdı. 
Meşə adamları nəfəs almaqdan belə çəkinərək aciz-aciz baş verənlərə baxırdılar. 
 
- Sən orada – kənarda öləcəksən – qoca Kubunu belə lənətləndi və o gündən bütün meşə 
adamları ondan çəkinməyə başladılar. "orada – kənarda‖ vətəndən, ala-toran meşədən 
kənarda demək idi, dəhşətli, qızmar günəşin şüaları altında, alışıb-yanan, ölüm gətirən 
səhrada demək idi. 
 
Kubu qorxu içərisində meşədə dolaşırdı. Hər kəsin ondan qaçdığını başa düşdükdə isə 
onun itdiyini düşünmələri üçün ağacın koğuşunda gizləndi. Günlər və gecələr o, gah 
qorxudan, gah da hiddətdən titrəyərək koğuşda qaldı. O, qəbilədaşlarının gəlib onu 
öldürmələrindən, günəşin qalın budaqların arasından keçib onu tapmasından, məhv 
etməsindən qorxurdu. Lakin ox və nizələr atılmadı, günəş və ildırımlar onu yandırmadı. 
Onu dəhşətli yorğunluq və aclıqdan başqa heç nə ziyarət etmədi. 
Və onda oyanmış və gözlədikləri baş verməmiş  Kubu qalxıb koğuşdan düşdü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
34 
O, təəccüblə "Kahinin lənəti heç nədir‖ deyə düşündü və yemək axtarışı ilə məşğul oldu. 
Qarnını doyuzdurduqda isə, həyat qüvvəsinin yenidən bədəninə can verməsini, qəlbində 
qürur və nifrətin oyanmasını hiss etdi. Indi o, özününkülərin yanına qayıtmağı arzu 
etmirdi. Indi o, tənha olmaq, qaçaq olmaq, hər kəsin nifrət etdiyi, gözsüz kahinin gücsüz 
qəzəbi ilə lənətlədiyi adam olmaq istəyirdi. O tənha olmaq, tənha qalmaq istəyirdi. Lakin 
ilk öncə, o, intiqam almalı idi. 
 
Və o, hey gedir və düşünürdü. O, nə vaxtsa şübhələndiyi və indi yalan olduğunu başa 
düşdüyü şeylər, ən çox da kahinin barabanı, onun bayramları haqqında düşünürdü və 
düşündükcə və tənha qaldıqca daha aydın başa düşürdü: bəli, hər şey yalan və aldanış idi. 
Bunu başa düşdükdə, o, düşünməyə davam etdi və bütün inamsızlığını həqiqi və 
müqəddəs hesab edilən anlamlara yönəltdi. Meşə tanrısı və ya müqəddəs meşə nəğməsi 
bəs nə idi? Onlar da heç nədir, burada da yalan var! Və o qəlbindəki dəhşəti dəf edərək 
müqəddəs meşə nəğməsini istehza ilə, ikrah hissi ilə, sözlərini dəyişərək oxudu və meşə 
tanrısının adını üç dəfə bağırdı. Bəli, kahindən başqa heç kəsin ölüm qorxusu altında 
səsləndirə bilmədiyi o adı. Və heç nə baş vermədi, ildırım çaxmadı, tufan başlamadı! 
 
Qəbiləni tərk edən günlərlə və gecələrlə meşədə dolaşdı. Onun alnına, qaşlarının arasına 
qırışlar düşdü, baxışı itiləşdi. O, heç kəsin heç vaxt cəsarət etmədiyi bir şeyi etdi: ay işıq 
saçarkən meşə çayının sahilinə çıxdı. Orada o, uzun müddət ayın çaydakı əksinə, sonra 
isə ayın özünə, ulduzlara qorxusuz baxdı və heç bir bədbəxtlik baş vermədi. O, bütün 
gecə suyun sahilində oturub işığın qadağan olunmuş sevincinə daldı və düşündü. Onun 
qəlbində bir çox cəsur və qorxunc fikirlər doğurdu. "Ay mənim dostumdur – o düşündü – 
ulduzlar da mənim dostumdur, qoca kor isə düşmənimdir. Deməli "meşədən kənarda 
olan‖ da "meşədə olan‖dan yaxşı ola bilər və bəlkə də meşənin müqəddəs olduğunu 
deyənlər də yalan deyirlər!‖ Və o, bir gecə bir çox nəsil insanı qabaqlayaraq çox cəsur və 
heyrətamiz bir fikrə düşdü: bir neçə ağacın gövdəsini lianalarla bağlayıb, onların üzərinə 
oturub axınla üzmək olar. Onun gözləri parıldayır, qəlbi bərk-bərk döyünürdü. Lakin bu 
fikrini həyata keçirmək mümkün olmadı, çay timsahlarla dolu idi. 
 
Beləcə gələcəyə gedən yeganə yol meşənin kənarları mövcud idisə, həmin yerlərə çıxmaq 
və özünü qızmar boşluğun, "kənarda olan‖ dəhşətli torpaqların ixtiyarına buraxmaq oldu. 
O, bu dəhşətli bədheybətin – günəşin qarşısında dayanmalı idi.  Çünki – kim bilir – bəlkə 
də günəşin dəhşətli olması haqqında qədim əfsanə də daha bir yalan idi? 
 
Fikirlərinin sonsuz axarında bu son, dəli xəyal Kubunun titrəməsinə səbəb oldu. İndiyə 
kimə heç vaxt, heç bir dövrdə meşə adamı meşəni könüllü surətdə tərk etməyə və özünü 
qorxunc günəşin hökm sürdüyü yerlərə təslim etməyə cəsarət etməmişdi. Və o, yenə 
günbəgün meşədə dolaşaraq bu fikir üzərində düşündü. Və nəhayət qərara gəldi. Aydın 
bir günorta, o, titrəyərək çaya doğru irəlilədi, qorxu içində parlayan su axınına tərəf 
süründü və günəşin suda əks olunmuş simasına gözucu nəzər saldı. Gözqamaşdırıcı 
şüalar düz onun gözlərinə düşdülər və o, gözlərini tez qıydı, lakin bir az sonra gözlərini 
yenidən açmağa cəsarət etdi və nəhayət, üçüncü dəfədə o bacardı. O bacardı, dözdü və 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
35 
qəlbi sevinc və cəsarətlə döyündü. Kubu günəşə etibar etdi. O, günəşi sevdi və kahinlərin 
hökmranlıq etdiyi, onun kimi cavan və cəsur olanların isə qovulduğu  qoca, qaranlıq və 
çürümüş meşəyə nifrət etdi. 
 
İndi onun qərarı daha da möhkəmləndi və hərəkətlərinin ardıcıllığı ona gün işığı qədər 
aydın oldu. Səhər açılanda Kubu dəmirağacından düzəltdiyi, nazik, lakin çox möhkəm 
sapı olan yeni və yüngül gürzü ilə qoca kahini tapmaq üçün yola düzəldi; o, kahinin izinə 
düşdü, onu tapdı və gürzlə onun başına vurdu. Və kahinin ruhunun əyilmiş ağzından 
çıxıb-uçmasını gördü. O, hər kəsin qatilin kim olduğunu bilməsi üçün düzəltdiyi silahı 
kahinin sinəsinə qoydu, gürzün hamar səthində isə balıqqulağı parçası ilə çox böyük 
çətinliklə bir şəkil cızdı: düz şüaları olan dairə – günəşin siması. 
 
O, meşənin uzaq sərhədlərini tapmaq üçün cəsarətlə yola düzəldi, hey irəli getdi, gecələr 
ağaclarda yatdı, gündüzlər isə yenə irəli yol aldı. O, saysız-hesabsız gecələr və gündüzləri 
yollarda keçirdi, çaylardan və qaranlıq bataqlıqlardan keçdi və günlərin bir günü indiyə 
qədər heç vaxt görmədiyi yüksəkliyə qalxan dağ yamacına, mamırlı qayalara rast gəldi. 
O, təhlükəli uçurumlardan keçərək yüksəyə, dağın zirvəsinə qalxmağa başladı. O, yamac 
boyunca nəhəng əsrlik meşədən keçdi və yol o qədər uzun çəkdi ki, qəlbində şübhə və 
kədər toxumları cücərdi: bəlkə də, doğrudan da, hansısa tanrı meşə sakinlərinin doğma 
diyarları tərk etmələrini qadağan edib? 
Və gecəyə doğru, yamacla uzun müddət qalxdıqdan sonra havanın getdikcə daha da 
təmiz olduğu bir yerdə, o, meşənin qurtaracağında olduğunu gördü. Meşə sona çatırdı, 
lakin onunla birlikdə torpaq da sona çatırdı. Meşə burada havanın boşluğunda – sanki 
dünya iki yerə bölünübmüş kimi qurtarırdı. Burada üfüqdə qızaran tutqun şüalardan və 
səmadakı seyrək ulduzlardan başqa heç nə görmək mümkün deyildi. 
 
Kubu dünyanın qurtaracağında torpağa oturdu və özünü aşağı yuvarlanmaması üçün 
lianalarla ağaca bağladı. Hiss etdiyi təlaşdan rəngi ağarmış Kubu bütün gecə yuxusuz 
oturdu və günəşin ilk şüaları göründükdə səbirsizliklə ayağa qalxıb ətrafın tam 
işıqlanmasını gözləyərək boşluq üzərindən aşağı sallandı. 
 
Aydın işığın sarı zolaqları uzaqda şəfəq saçdılar və açıq havada günün doğmasını heç 
vaxt görməmiş Kubu kimi sanki səmanı da intizar titrəyişi ağuşuna aldı. Və üfüqdə qızılı 
işığın qığılcımları şölə saçdı və uzaqda – dünyaların bitməz ənginliyi üzərində səmaya 
nəhəng al günəş ucaldı. O, sonsuz, solğun Heçliyi tərk edərək səmaya yüksəldi və Heçlik 
qapqara bir dənizə çevrildi. 
 
Həyəcandan titrəyən meşə adamının qarşısında meşənin qurtaracağından başlayan Heçlik 
durmuşdu. Kubunun ayaqları altında dumanlı dərinliklərdə yoxa çıxan sıldırımlı dağ 
yamacı uzanırdı, qarşıda qayalı dağların çəhrayı kristalları ucalırdı, solda nəhəng, qara 
dəniz və ağ, köpüklü dalğaların ləpələndiyi, kiçik ağacların bitdiyi sahil görünürdü. Və 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
36 
bütün bunların – minlərlə görünməmiş əsrarəngiz mənzərələrin üzərindən dənizin üstünə 
günəş ucalır, səmanı parlaq şüalarına qərq edir və dünyanı şölə saçan rənglərə boyayırdı. 
 
Kubu günəşin üzünə baxa bilmədi. Lakin o, günəş şüalarının parlaq rənglərin axını ilə 
dağları, qayaları, sahili və dənizin maviliyində görünən adaları işıqlandırdığını gördü və  
Kubu dizləri üstünə düşərək parlayan dünyanın tanrıları qarşısında baş əydi. Kim idi ki, 
Kubu? O, balaca, çirkli bir heycancığaz idi  və onun bütün solğun, tutqun rənglərə 
boyanmış həyatı qalın meşənin qaranlıq talalarında keçmişdi və o, qorxu və zülmət 
içərisində, meşələrin alçaq tanrılarına tabe olaraq yaşamışdı. Burada isə dünya vardı və 
onun baş tanrısı günəş idi. Və meşədə keçən həyatın uzun və mənfur yuxusu sona çatdı 
və kahin haqqında olan xatirələr unudulub-getdiyi kimi, o meşə həyatının da yaddaşı 
tutqunlaşıb, günəşin şüaları qarşısında əriməyə başladı. 
 
Kubu daşlardan tutaraq dik qayalarla uçuruma doğru, işığa və dənizə doğru düşməyə 
başladı və onun qəlbi azad, yalnız və yalnız günəşə baş əyən insanların işıq içində 
yaşadığı, günəşə tabe torpaqların çağırışında, misilsiz bir xoşbəxtlik içində titrəməyə 
başladı. 
 
Qeyd:  Hekayə 1914-cü ildə qələmə alınmışdır. Mövzusu Hindistana səyahətlə 
əlaqədardır.  
 
Meşə adamları bütpərəstdirlər. 
Kənarda – yəni xarici dünyada. Bu anlayışın ziddiyyətliliyinə diqqət yetirmək lazımdır: 
o, meşə adamlarının təsəvvüründə şər və qaranlıq xaotik qüvvə kimi, onlardan qaçan 
Kubunun təsəvvüründə isə xeyir, işıq, təkallahlılıq rəmzi kimi yer alır. Bu, Hessenin 
digər əsərləri üçün də xarakterikdir. 
 
Tərcümə edəni: Fəridə Paşa 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
37 
 
Nikolay Leskov 
 
Səfeh 
 
  
 
Kimi axmaq hesab eləmək lazımdır? Adama elə gəlir ki, bunu hamı bilir, amma kimin 
necə bildiyi barədə sorğuya başlasaq, məlum olacaq ki, axmaqlığı hərə bir cür başa düşür. 
 
Bütün sözlərin mənasının izahlarının yer aldığı akademik lüğətə görə, «səfeh» ağlı zəif, 
axmaq, düşünmə bacarığından məhrum, təlxək adamdır... Bu izahı qüvvətləndirmək üçün 
də aşağıdakı misal gətirilir:  "O həmişə səfeh olub, səfeh də qalacaq". "Səfeh – axmaq 
sözünün yumşaldılmış şəklidir". 
 
Bu izahdan daha elmi olanını axtarmağın daha heç bir mənası yoxdur, bu arada həyatda 
da tez-tez belə səfehlər və ya axmaqlarla, bu ləqəbləri qazanmış adamlarla üz-üzə gəlmək 
olur, amma bəzən bu adamlar heç də ağılsız, axmaq, təlxək-zad olmurlar... Bu adamlar 
sadəcə hər şeylə çox maraqlanırlar, mən indi sizə bax, belə bir adam barədə danışacağam. 
 
Bizim kənddə bir kimsəsiz, təhkimli oğlan uşağı – Panka vardı. O, ağa qapısında 
böyüyür, nə versələr, onu geyinir, inəksaxlayan arvad və onun balaları ilə eyni damın 
altını və yeməyi bölüşürdü. Onun işinin adı «hamıya kömək eləmək» idi. Bu, o demək idi 
ki, ağa qapısında istənilən işin qulpundan yapışan adamın ixtiyarı var idi ki, öz işlərini 
Pankaya tapşırsın. Buna görə də o aramsız işləməli olurdu. İnd idə yadımdadı, birdən elə 
olurdu ki, qış günü – bizim qışlar isə adamın iliyini dondurur – səhər oyanıb, pəncərənin 
qabağına yaxınlaşan kimi, görürdük ki, Panka belini əyə-əyə ya saman, ya sünbül 
dərzləri, ya da mal-qara, toyuq-cücə üçün dənli yem daşıyır. Biz təzə qalxırdıq, o isə artıq 
işləyib, əldən düşmüş olurdu, nadir hallarda onun tövləyə söykənib, quru çörək qırağı 
gəvələyib, üstündən su içdiyini görmək olurdu. 
 
Hərdən soruşurduq: 
- Panya, sən niyə quru çörək yeyirsən? 
O isə zarafatsız-zadsız soruşurdu: 
- Bəs, necə yeyim? . 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
38 
- Yanına kələmdən, kartofdan, xiyardan bir şey istə də! 
Panya başını yelləyib, deyirdi: 
- Yox bir!.. Mən elə belə də doyuram, allaha çox şükür! 
 
Beləcə, qurşağının altını bərkidib, təzədən həyətə nəsə bir şey daşımağa yollanırdı. O 
həyətdə iş heç vaxt qurtarmırdı, odu ki, onu durmadan bu və ya başqa işi görməyə 
məcbur eləyirdilər. O, tövlələri, axurları təmizləyir, mal-qaraya yem verir, qoyunları 
suvarmağa aparır, axşamlar isə əlcək hörür və yəqin ki, hamıdan gec yatıb, hamıdan tez 
oyanırdı. Həmişə də hamıdan pis və nazik geyinirdi. Özü də heç kimin ona yazığı 
gəlmirdi, əksinə hamı deyirdi ki: 
 
- Ona nə var e – o, səfehin biridi. 
- Onun səfehliyi nədədi ki? 
- Elə hər şeydə... 
- Məsələn? 
- Nə məsələn? – ode, malsaxlayan arvad əlinə keçən bütün xiyarı, kartofu öz balalarına 
yedizdirir, bu da bir dəfə də şikayət eləmir...Səfehdi! 
 
Biz uşaq olduğumuza görə, belə şeylərdən yaxşı başımız çıxmırdı. Pankanın dilindən heç 
vaxt səfeh söz eşitməsək, hətta hərdən onun mehribanlığını – o hərdən bizə ağacdan 
balaca oyuncaq dəyirmanlar düzəldirdi - görsək də, biz də hamı kimi deyirdik ki, Panka 
səfehin biridi. Heç kim də bu barədə bizimlə mübahisə eləmirdi və tezliklə elə bir hadisə 
oldu ki, bu barədə mübahisə eləməyin daha yeri olmadı. 
 
Bizim bir ciddi, çox ciddi işlər müdirimiz vardı, o hər şeyə görə adamları bərk 
cəzalandırırdı. Bəzən görürdün ki, cığırla gedə-gedə yan-yörəsinə baxır: görsün bir kəm-
kəsir varmı? Gözünə nəsə bir kəm-kəsir dəydisə, o dəqiqə dayanıb, günahkarı yanına 
çağırıb deyirdi: 
 
- Bu dəqiqə kontora get, köməkçimə mənim adımdan denən ki, sənə iyirmi beş qamçı 
vursunlar, əgər biclik eləsən, axşam sənə iki qatını özüm vuracam. 
 
Heç kim ondan günahının əfv olunmağını xahiş eləmirdi, çünki onun belə şeylərdən 
zəhləsi gedirdi və belə hallarda adətən cəzanı artırırdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
39 
Bir dəfə, yay vaxtı bu işlər müdiri yolla gedir və görür ki, cavan dayçalar bağda gəzir, 
otladıqlarından çox, otu dırnaqları ilə basıb, əzir, kökündən qoparıb, atırlar... 
 
İşlər müdiri qəzəblənir. 
 
Həmin dayçaları isə Pankaya kartof verməyən inəksaxlayan qadının oğlu Petruşa 
otarmalı imiş. Petruşanın o vaxt on iki yaşı vardı, onun bədəni zəif, özü incə uşaq 
olduğundan, həyət uşaqları ona «kəpənək» deyib, cırnadırdılar. Bir sözlə o əsl ana uşağı 
idi, işdə əli yox idi, davaya isə həmişə meyli olurdu.  Səhər açılanda o, dayçaları 
otarmağa çıxarmışdı, halı qəfildən pisləşmişdi, oturub, bürüncəyə bürünmüş, canı 
qızanda isə yuxuya getmişdi. İşlər müdiri bunu görəndə, o dəqiqə Petyanın yaxasından 
yapışıb demişdi: 
 
-  Qoy, Panka burda həm öz işinə, həm də sənin işnə baxsın, sən də kontora get, 
köməkçimə denən sənə iyirmi şallaq vursun. Mən həyətə qayıdana qədər gedib, deməsən, 
axşam özüm sənə iki qatını vuracam. İşlər müdiri bunu deyib, getmişdi. 
 
Petruşa ağlamağa başlayıb. Onu heç vaxt şallaqla döyməmişdilər, oğlan qorxusundan tir-
tir əsməyə başlayaraq, Pankaya deyib: 
 
- Panyuşa, əziz qardaşım, mən çox qorxuram axı...Neyniyim, sən mənə bir yol göstər. 
 
Panka da onun başını sığallayıb, deyir: 
 
- Birinci dəfə mən də qorxurdum. Neyləyə bilərik axı? İsanı da döymüşdülər... 
 
Petruşa daha da bərkdən ağlamağa başlayaraq, deyir: 
 
- Mən getməyə də qorxuram, getməməyə də...Yaxşısı budu, özümü çaya atım. 
 
Panka onu xeyli dilə tutandan sonra deyir: 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
40 
- Dayan ee, biz belə də eləyə bilərik axı: sən qal burda, özünün də, mənim də işimə bax, 
mən də sənin əvəzinə qaçım ora, görüm neynirəm? Bəlkə tanrının sənə yazığı gəldi. Bir 
özünə bax, sən nə qorxaq imişsən. 
 
Petruşa soruşur: 
 
- Panyuşka, axı bunu necə eləyəcəksən? 
 
- Ağlıma bir fikir gəlib – çalışacam eləyim! 
 
Panyuşa bunu deyib, gedir. 
 
Bir saatdan sonra qayıdıb, Petruşaya deyir: 
 
- Narahat olma, Petruşa, düzəldi, heç yana da getmə, sənə veriləcək cəza artıq yoxdu. 
 
Petruşa bir az düşünür, amma Pankaya inanmaqdan başqa əlacı da olmur. 
 
Axşam işlər müdiri köməkçisindən soruşur: 
 
- O balaca çoban gəlib, özünü döydürdü? 
 
- Gəlmişdi, möhtərəm ağa. 
 
- Şallaqladınız onu? 
 
- Hə, şallaqladıq. 
 
- Yaxşı şallaqladınız? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
41 
- Hə, əməlli-başlı. 
 
Ara sakitləşəndən sonra bilindi ki, döyülən balaca çoban Putruşa yox, Panka imiş. Bü 
söhbət bütün həyətə, sonra bütün kəndə yayıldı, hamı Pankanı ələ salmağa başladı. 
Petruşanı isə daha döyüb eləmədilər. Dedilər ki, bir halda ki, bu səfeh onu xilas eləyib, 
bir günaha görə iki adamı cəzalandırmağın yeri yoxdur. 
 
Hə, indi siz deyin görək, bizim Panka səfeh idi, ya yox? 
 
O elə sonralar də həmişə belə yaşadı. 
 
Bir nesə ildən sonra Krımda müharibə başladı, adamları əsgərliyə yığmağa başladılar. 
Bütün kənd qan ağladı – heç kim müharibədə ölmək istəmirdi. Analar oğullarına görə 
özlərini əldən salırdılar – məlum məsələdi, heç bir ana oğlunu ölümə göndərmək istəməz. 
 
 
Bu vaxt Panka da artıq həddi-buluğa çatmışdı, bir gün o, mülkədarın yanına gəlib, özü 
deyir: 
 
- Ağa, deyin ki, məni şəhərə aparıb, əsgər göndərsinlər. 
 
- Belə ürəyin gedir yəni? 
 
- Nə bilim, nəsə mən də belə istəyirəm. 
 
- Niyə axı? Sən bir yaxşı fikirləş. 
 
- Yox, fikirləşməyə vaxt yoxdu. 
 
- Niyə vaxtın yoxdu? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
42 
- Görmürsünüz, kənddə hamı oğluna görə ağlayır, mənsə tanrının sevimlisiyəm, mənə 
görə heç kim ağlamayacaq. 
Mən müharibəyə getmək istəyirəm. 
 
Onu xeyli dilə tuturlar: 
 
-  Sən bir fikirləş, ay uşaq, axı sən nahamarın birisən, müharibədə hamı sənə güləcək. 
 
Panka deyir: 
 
-  Lap yaxşı, hamı güləcək, deməli, hamımızın kefi açılacaq, gülməyin nəyi pisdi ki? 
Hamının kefi açılsa, barışıq olar, müharibə də qurtarar. 
 
Ona bir də deyirlər: 
 
- Yaxşısı budu, otur evdə. Özünə burda baş qatmağa bir şey tap. 
 
- Yox, -- deyir, -- mənə belə daha yaxşıdı. 
 
Nə etməli, yaxşıdı-yaxşıdı da, onu şəhərə aparıb, əsgər verdilər. Pankanı orduya təhvil 
verənlər kəndə qayıdanda hamı onları sorğu-suala tutdu: 
 
- Hə, bizim səfeh orda qaldı. Onu təhvil verəndən sonra gördünüz heç? 
 
- Bəs necə, gördük. 
 
- Yəqin orda hamı ona gülürdü, hə? 
 
- Bəs nə, əvvəl-əvvəl hamı ona gülürdü. Bu axmaq ona verdiyimiz iki rubla noxudlu 
piroq alıb, hamıya paylamışdı, özü də ac qalmışdı... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
43 
Hamı başını yelləyib, öz payından ona bir tikə kəsib, bizim səfeh də utandığından 
qıpqırmızı qızarıb: 
 
-  Qardaşlar, mən axı bunu bilərəkdən eləməmişəm! Özünüz yeyin. Əsgərlər onun 
kürəyinə vurub deyirlər: 
 
- Sən nə mehriban oğlan imişsən! 
 
Səhər tezdən də oyanıb, bütün əsgərlərin çəkmələrini təmizləyib. Hamı onu tərifləməyə 
başlayıb. Yaşlı əsgərlər isə bizdən soruşdular ki: 
 
- Sizin bu uşaq səfehdi-nədi. 
 
Biz də dedik ki: 
 
- Səfeh deyil, nəsə uşaqlıqdan belədi. 
 
Beləcə, Panka səfeh olduğuna baxmayaraq, bütün müharibəni hamıdan arxada səngər 
qazaraq, zir-zibil basdıraraq keçirdi və müharibə bitən kimi, köçəri tatarların yanına ilxıçı 
işinə düzəldi. 
 
O, tatarların yanına Penzadan getmişdi, uzun illər at otara-otara, Xan Canqar adlı varlı bir 
adamın ağalıq elədiyi Rın-Peskov səhrası tərəflərdə avaralandı. Xan Canqar o vaxt Sur 
tərəfə at satmağa gəlirdi, buralarda özünü təmkinli və üzüyola aparsa da, öz mülkündə 
istədiyini eləyir, kimi istəyir, cəzalandırır, kimi istəyir, əfv eləyirdi. 
 
Vəhşi səhrada belələrinə nəzarət eləməyə imkan olmadığı üçün, bu adamın da 
özbaşınalığının həddi-hüdudu yox idi. amma özbaşınalıq eləyən təkcə o deyildi. Başqa 
xırda-xırda ağalar da tapılırdı ki, bunlardan biri də Həbibulla adlı oğru idi. Bu adam Xan 
Canqarın xeyli atını oğurladı. Uzun müddət onu tuta bilmədilər. Nəhayət bir dəfə 
aralarında savaş başladı, Həbibullanı yaraladılar və tutdular. Bu o vaxt idi ki, Xan Canqar 
Penzaya tələsirdi, o heç cür ləngiyə bilməzdi, odu ki, burada qalıb, Həbibullanı 
mühakimə eləmək, ona cəzalandırıb, həndəvərdəki başqa oğruların canına qorxu salmağa 
vaxtı yox idi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
44 
Penzaya gecikməmək, yarmarkada da oğru Həbibulla ilə birlikdə rus hökumətinin gözünə 
görünməmək üçün, Xan Canqar Pankanı bir atla və yaralı, qandallı Həbibulla ilə birlikdə 
bir bulağın yanında buraxdı. Onlara bir az yarma, bir cürdək su verib, Pankaya bərk-bərk 
tapşırdı: 
 
- Bu adamı göz bəbəyin kimi qoru! Başa düşdün?! 
 
Panka deyir: 
 
- Burda başa düşməməli nə var ki. Necə dediniz, elə də eləyərəm. 
 
Xan Canqar başının dəstəsi ilə getdi, Panka isə Həbibulla ilə danışmağa başladı: 
 
- Gör sənin oğurluğun səni hara gətirib, çıxartdı! Bu boyda adamsan, amma bu gücünü 
xeyirə yox, şərə xərcləyirsən. Sən niyə dəyişmək istəmirsən axı. 
 
Həbibulla isə ona deyir: 
 
- Əgər bu vaxta qədər dəyişməmişəmsə, ta bundan sonra mənası yoxdu. 
 
-  Necə yəni, mənası yoxdu! Elə məsələ də bundadı ki, əgər insan ürəkdən istəsə, qalan 
hər şey öz-özünə düzələcək...Axı bütün insanlarda olan ürəkdən səndə də var: pis işlərin 
başını burax, başla insanlara kömək eləməyə, 
qalanı da düzələcək 
 
Həbibulla köksünü ötürür. 
 
- Yox, -- deyir, -- bu barədə daha heç düşünməyin də yeri yoxdu! 
 
- Niyə axı yeri yoxdu? 
 
- Ona görə ki, məni artıq ölümə məhkum eləyiblər. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
45 
 
- Bax, indi mən səni buraxacam. 
 
Həbibulla qulaqlarına inanmır, Panka isə mehribanlıqla gülümsəyərək, deyir: 
 
- Zarafat eləmirəm, düzünü deyirəm. Xan mənə dedi ki, səni göz bəbəyim kimi qoruyum, 
göz bəbəyini qorumaq daha necə olur ki? Gərək, ürəyini kimdənsə əsirgəməyəsən, qoy 
ürəyin başqasının yerinə əzab çəksin – indi mənə elə bu lazımdır, çünki mən başqalarının 
əzablarına dözə bilmirəm. Sənin əl-ayağını açıb, ata mindirəcəm, get, özünü xilas elə, 
bundan sonra sən şərə qulluq eləsən, məni yox, Tanrını aldatmış olacaqsan. 
 
Sonra oturub, Həbibullanın qandallarını sındırdı, atın belinə otuzdurub, dedi: 
 
- Get, tanrı səni qorusun. 
 
Özü isə oturub, Xan Canqarın qayıtmasını gözlədi, o gözlədiyi müddətdə bulaq qurudu, 
cürdəkdəki su isə dibinə endi. 
 
Bu vaxt Xan Canqar başının dəstəsi lə gəldi. 
 
Xan o yan-bu yana baxıb, soruşdu: 
 
- Bəs Həbibulla hanı? 
 
Panka deyir: 
 
- Mən onu buraxdım. 
 
- Necə yəni buraxdın? Sən nə danışırsan? 
 
- Deyirəm ki, sən mənə necə demişdinsə, elə də elədim. Sən mənə dedin ki, onu göz 
bəbəyim kimi qoruyum. Mənsə göz bəbəyimi də, ruhumu da belə qoruyuram: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
46 
başqalarının yerinə əzab çəkməklə... Axı sən Həbibullaya işgəncə vermək istəyirdin, 
mənsə başqalarının əzablarına dözə bilmirəm, --  qoy mənim ruhum bu qorxulardan xilas 
olsun. İndi mən nə sizdən, nə də başqalarından bir damcı da qorxmuram. 
 
Bu yerdə Xan-Canqar gözlərini ora-bura gəzdirib, sonra papağını düzəldib, yaxınlarına 
dedi: 
 
- Yaxın gəlin, sizə bir şey deyəcəm. 
 
Tatarlar Xan Canqarın başına yığışdı. O pıçıltı ilə dedi: 
 
- Mənə elə gəlir ki, Pankanı cəzalandırmaq olmaz, bilmək olmaz, o bəlkə də mələkdir... 
 
- Hə, - tatarların hamısı bir ağızdan dilləndi, --  ona xətər toxundurmaq olmaz: bu qədər 
vaxta biz onu başa düşməmişik, indi bizə çatır: o, müqəddəsdir. 
 
1891 
 
Tərcümə etdi: Günel Mövlud 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
47 
 
Çarlz Bukovski 
 
Mənə eşqini gətir 
 
 
Harri pilləkəndən enib bağçaya girdi. Xəstələrin çoxu bağçada idi. Arvadı Qloriyanın da 
bağçada olduğunu demişdilər. Arvadını gördü, masaların birində tək-tənha oturmuşdu. 
Astaca arxadan ona yaxınlaşdı. Masanın ətrafını fırlanıb üzbəüz oturdu. Qloria dimdik 
oturmuşdu. Çox solğun idi. Harriyə baxdı, amma onu görmədi. Sonra gördü. 
-Konduktor sənsənmi? deyə soruşdu. 
 
-Nəyin konduktoru? 
 
-Mümkün olanın konduktoru. 
 
-Xeyr, deyiləm. 
 
Üzü solğun, gözləri solğun idi, solğun mavi. 
 
-Necə hiss edirsən özünü, Qloriya? 
 
Oturduqları ağ rənglə  boyanmış bir əsrlik dəmir masa idi. Masanın ortasına kiçik dibçək 
qoyulmuşdu. Hüznlü, əyiri budaqlarından sallanan cansız çiçəklər. 
 
-Sən bir qəhbə xəstəsisən Harri. Qəhbə s...irsən. 
 
-Bu düzgün deyil Qloriya. 
 
-Ağızlarına da alırlarmı? Əmirlərmi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
48 
 
-Ananı da gətirəcəkdim Qloriya, amma qripdən yatır. 
 
-O yaşlı yarasanın həmişə narahatçılığı olur...Konduktor sənsənmi? 
 
Xəstələrin bəziləri masalara oturmuş, bəziləri ağaclara söykənmiş, bəzilər isə çəmənlikdə 
uzanmışdılar. Hərəkətsiz və səssiz idilər. 
 
-Yeməklər necədir Qloriya? Yoldaşın varmı? 
 
-Qorxunc və xeyr, qəhbə s...ən! 
 
-Oxumaq üçün nə isə istəyirsənmi, Qloriya?Oxumağın üçün nə gətirə bilərəm? 
 
Qloriya cavab vermədi. Sonra sağ əlini qaldırdı, əlinə baxdı, yumruğunu sıxıb burnuna 
endirdi. Sərt. Harri uzanıb qadının əllərini tutdu. 
-Qloriya, lütfən. 
 
Ağlamağa başladı Qloriya. 
-Niyə şokolad gətirmədin mənə? 
-Şokoladda nifrət etdiyini demişdin mənə, Qloriya." 
 
Qadının gözlərindən yaş axmağa başladı. 
 
-Şokoladda nifrət etmirəm! Şokolad çox xoşuma gəlir! 
 
-Qloriya ağlama, lütfən... Şokolad gətirəcəyəm sənə, hər istədiyini gətirəcəyəm... Bura 
yaxın bir moteldə yerləşmişəm Qloriya, sənə yaxın olmaq üçün. 
 
Qadının solğun gözləri böyüdü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
49 
 
-Motelə? Lənətə gəlmiş qəhbələrin biriylə bir yerdəsən! Porno filmlərə baxırsınız, tavan 
başdan-ayağa güzgüdür! 
 
-Bir neçə gün sənə yaxın olacağam Qloriya, Harri təskinlik verici bir tonla dilləndi. Nə 
istəsən gətirəcəyəm. 
 
-Elə isə eşqini gətir mənə, deyə qışqırdı Qloriya. Eşqini niyə gətirmirsən allahın bəlası? 
Xəstələrdən bir neçəsi dönüb baxdı. 
 
-Qloriya, kimsənin səni mənim qədər sevmədiyindən əminəm. 
-Mənə şokolad gətirmək istəyirsən? G...nə sox o şokoladları! 
Harri bir kart çıxardı cibindən. Motelin kartı idi. Qadına uzatdı. 
-Unutmadan bunu sənə verim. Zəng etməyinə icazə verirlər? Bir şeyə ehtiyacın olsa 
mənə zəng elə. 
 
Qloriya cavab vermədi. Kartı götürüb qatladı, kiçik bir kvadrat elədi. Sonra əyilib 
ayaqqabısını çıxardı, kartı ayaqqabının içinə qoydu və ayaqqabısını təkrar geyindi. 
 
Harri doktor Censenin onlara doğru gəldiyini gördü. Doktor Censen dişini ağardaraq 
yaxınlaşdı və "vay, vay, vay..." dedi. 
 
-Salam doktor Censen, Qloriya soyuq bir səslə dilləndi. 
 
-Otura bilərəmmi?  Həkim soruşdu. 
 
-Əlbəttə. Qloriya cavab verdi. 
 
Həkim gombul bir adamdı. Dikbaşlıq, məsuliyyət və nüfuz qoxusu gəlirdi ondan. 
Qaşlarının gur və ağır bir görünüşü vardı. Gur və ağır idilər. Sanki aşağı sürüşüb yumru 
ağızına girmək istəyirlər lakin həyat icazə vermirdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
50 
Həkim, Qloriyaya baxdı. Sonra Harriyə döndü. 
 
-Bəli, son günlərdə qeyd etdiyimiz irəliləmədən son dərəcə məmnunam... 
 
-Bəli doktor Censen,  bir az əvvəl Harriyə özümü çox balanslı hiss etdiyimi, konsultasiya 
və qrup müalicələrinin nə qədər faydalı olduğunu deyirdim. Məntiqsiz əsəbim, səbəbsiz 
çılğınlığım, dağıdıcı özümə acıma hissim azaldı... 
 
Qloriya əllərini qoynuna qoyub, gülümsəyirdi. 
 
Həkim Harriyə gülümsədi. 
 
-Qloriyada fövqəladə irəliləmə var! 
-Bəli, dedi Harri, fərqindəyəm. 
 
-Məncə yaxın vaxtda səninlə evə gedəcək, Harri. 
 
-Siqaretinizdən bir dənə götürə bilərəm? deyə soruşdu Qloriya. 
 
-Əlbəttə, dedi həkim. Cibindən ekzotik bir siqaret qutusu çıxarıb bir dənəsini ona uzatdı 
Qloriya siqareti götürdü. Həkim qızılı alışqanını uzadaraq siqareti yandırdı. Qloriya bir 
nəfəs alıb tüstüsünü havaya üfürdü... 
 
-Xariqüladə əlləriniz var dokto Censen, dedi Qloriya. 
 
-Təşəkkür edirəm canım. 
 
-...və xilaskar bir xasiyyətiniz, ovsunlayıcı..." 
 
-Hamımız əlimizdən gələni edirik burada... dedi doktor Censen yavaşca. İndi icazənizi 
istəyirəm. Digər xəstələrlə də maraqlanmalıyam. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
51 
 
Cəmdəyini stuldan rahatlıqla qaldıraraq başqa bir masaya, xəstəsini ziyarət edən bir 
qadının yanına getdi. 
 
Qloriya gözlərini Harriyə tikdi. 
-İyrənc gombul! Günorta yeməyi əvəzinə tibb bacılarının poxunu yeyir..." 
 
-Səni görmək çox gözəl idi Qloriya, amma uzun yoldan gəlirəm, istirahət etməyə 
ehtiyacım var. Həkim haqlıdır məncə. Səni daha yaxşı gördüm. Qadın bir qəhqəhə çəkdi. 
Coşğulu bir qəhqəhə deyildi amma. Səhnədə çəkilən əzbərlənmiş qəhqəhələrdən biriydi. -
Heç irəliləmə olmayıb, gerilədim hətta... 
 
-Doğru deyil... 
 
-Xəstə mənəm, balıqbaş. Hər kəsdən daha yaxşı diaqnoz qoya bilərəm. 
 
-Balıqbaş nə deməkdir? 
 
-Başının balığı xatırlatdığını deyən olmayıbmı bu günə qədər? 
-Xeyr. 
 
-Təraş olarkən aynaya diqqətli bax. Çalış üzgəclərini kəsməyəsən. 
 
-Mən gedirəm...Sabah yenə gələcəyəm... 
 
-Gələn səfər konduktoru gətir. 
 
-Niyə istəmirsən ki, sənin üçün nə isə gətirim? 
 
-Qəhbənlə s...işməyə gedirsən. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
52 
Sənə "New York‖ jurnalı gətirimmi? Əvvəllər sevərdin o jurnalı... 
 
-"New York‖ jurnalını g...nə sox, balıqbaş! Və "TIME‖ ilə davam elə! 
 Harri uzanıb qadının öz özünü yumruqladığı əlini sıxdı. 
-Güclü ol, özünü buraxma. Tezliklə yaxşılaşacaqsan... 
 
Qloriya onu eşitdiyini hiss etdirmirdi. Harri yavaşca qalxdı, döndü və pilləkənə doğru 
addımladı. Yarı yolda dönüb Qloriyaya yüngülcə əl elədi. Qadın heç tərpənmədi də... 
 
Telefona zəng gələndə qaranlıqda özlərində deyildilər 
Harri dayanmasada telefon  da susmadı. Çox narahat idi. Yumşalmağa başladı. 
 
-Allah lənət etsin! dedi və qadının üstündən qalxdı. Lampanı yandırıb telefonu açdı. 
 
-Alo? 
 
-Qəhbənlə s...işirdin? Zəng vuran Qloriya idi. 
 
-Qloriya, bu saatda zəng vurmağa icazə verirlər? Yuxu həbi vermirlər, sənə? 
 
-Niyə bu qədər geç açdın telefonu? 
-Sən heç sıçmırsanmı? Sıçarkən yaxaladın məni. Tam ortasında... 
-Ümid edirəm... Mənimlə danışdıqdan sonra bitirəcəksənmi? 
-Qloriya, lənətə gəlmiş paranoyana görə ordasan. 
-Balıqbaş. Get adamı s..k qurtar 
Qloriya dəstəyi asdı. 
Nanın əynində gecəliyi vardı. Yatağın kənarına oturmuşdu, su qatılmış viskisi tumbanın 
üstündə idi. Bir siqaret yandırıb qıçını qıçının  üstünə aşırdı 
 
-Həəəə, necədir sənin sevimli qancığın? deyə soruşdu. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
53 
 
-Harri özünə içki süzüb onun yanında oturdu. 
 
-Təəssüf edirəm Nan... 
 
-Niyə, kimin üçün? Mənim üçünmü, yoxsa onun üçünmü? 
 
Harri viskisini başına çəkdi. 
 
-Lənətə gəlmiş teleseriala çevirməyək olanları. 
 
-Eləmi? Yaxşı, nəyə çevirək? Samanlıqda seyranamı? Qurtarmaq istəyirsənmi? Yoxsa 
hamama gedib əlinə qurtaracaqsan?" Harri Nana baxdı. 
-Düşüklük eləmə. Vəziyyəti ən azı mənim qədər başa düşürdün. Gəlmək istəyən sən idin! 
 
-Səninlə gəlməsəydim bura qəhbənin birini uzadacağını bildiyim üçün! 
 
-Allah lənət eləsin! dedi Harri. Yenə o söz. 
 
-Hansı söz! Hansı söz? Nan içkisini başına çəkib stəkanı divara tolazladı. 
 
Harri gedib stəkanı qaldırdı, doldurdu, Nana verdi və özünə yenə içki süzdü. 
 
Nan stəkanına baxdı, bir qurtum içdikdən sonra tumbanın üstünə qoydu. 
-Zəng edəcəm ona, hər şeyi izah edəcəyəm! 
 
-Elə şey etməyəcəksən! O xəstə bir qadındır. 
 
-Bəs sən? Sən də xəstəsən, qəhbə balası! 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
54 
O an telefona zəng gəldi. Telefon Harriın qoyduğu yerdə, otağının ortasında yerdə idi. 
İkisi də yataqdan telefona tərəf atıldılar. İkinci zəngdə ikisi də telefona çatmış, dəstəkdən 
yapışmışdılar. Xalçanın üstündə, təngnəfəs, qollarla qıçlar çarəsizlik içində birləşmiş 
halda diyirlənməyə başladılar. Bütün tavanı əhatə edən güzgüdə də beləcə əks olundular. 
 
 
Tərcümə edəni: Cəlil Cavanşir 
 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
55 
 
Patrisiya Haysmit 
 
İlbizlərə düşkün kişi 
 
 
Mister Piter Knoppertin bir məşğuliyyəti vardı: ilbizlərin yaşamını sonsuz maraqla 
izləyərdi. Bütün varlığıyla bu marağa bağlananda heç ağlına da gətirməzdi ki, sevdiyi o 
bir ovuc varlıq ən qısa zamanda onlarla dəfə arta bilər. İlk ilbizlər mister Knoppertin 
kabinetində peyda olandan cəmi ikicə ay sonra onun yazı masasının üstünə və pəncərə 
rəflərinə sıra-sıra şüşə bankalar və boşqablar düzüldü. Sonra onlar döşəmədə də zühur 
elədi. Buna qarşı kəskin narazılığını bildirən missis Knoppert həmin otağa girməkdən 
bilmərrə imtina elədi. Dedi ki, otaq iylənib. Həm də istəmədən tapdaladığı ilbizi süzərkən 
qapıldığı ürəkbulandırıcı duyğunu uzun müddət unuda bilmədi. Özünə bunca qəribə və 
iyrənc bir məşğuliyyət tapdığına görə xanımı və dostları onu məzəmmət etdikcə, mister 
Knoppertin bu işə bəslədiyi maraq daha da artırdı. Broker şirkətlərindən birinin ortağı 
olan bu adam bütün ömrünü-gününü maliyyə məsələlərinə həsr eləmişdi və tez-tez 
deyirdi ki: 
 
- Ətrafımızdakı canlı aləmə indiyədək belə maraq duymamışdım. Məhz ilbizlərə 
göstərdiyim maraq sayəsində mən heyvanlar aləminin bütün gözəlliyini sezdim.  
 
Dost-tanışları ilbizlərin heyvan sayılmadığını, onların qınlarının və seliklə örtülü 
bədənlərinin isə canlı təbiətin gözəlliyini təcəssüm etdirməkdən xeyli uzaq olduğunu dilə 
gətirəndə mister Knoppert nəzakətli bir təbəssümlə təkcə onu vurğulayırdı ki, bunu 
deyənlər onun özü üçün yenicə kəşf etdiyi ilbizlərin həyat tərzindən tamamilə 
bixəbərdirlər. 
 
Və bu - həqiqət idi. Mister Knoppert ilbizlərin davranışlarında elə qəribə və çaşdırıcı 
məqamlara şahid olmuşdu ki, onlar barədə indiyədək əlinə keçən ensiklopediyalarda və 
zoologiya kitablarında bircə kəlmə də yox idi. 
 
Bir axşam mətbəxə girən Knoppert şam yeməyindən öncə bir şeylər atışdırmaq 
niyyətindəydi. O ara əlüzyuyanın kənarındakı bir cüt ilbizin özlərini qəribə aparması 
onun diqqətini çəkdi. Onlar «quyruq» adlanacaq əzalarının üstündə dikəlməklə bir-
birlərinin qarşısında ora-bura yırğalanırdılar və bir mənada ovsunçunun ney çalaraq 
oynatdığı ilanları xatırladırdılar. Bir saniyə sonra bu məxluqlar ehtirasla öpüşərək bir-
birlərinə sarıldılar. Boşqaba sarı əyilən mister Knoppert bu aşiq-məşuqu fərqli baxış 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
56 
bucaqları altında və böyük diqqətlə süzməyə başladı. Onların şəhvəti get-gedə 
şölələnirdi: hər iki ilbizin başının sağ tərəfində protuberansı (közərmiş qaz kütləsini - 
A.Y.) xatırladan uzunsov qulaqlar peyda oldu. Bu yerdə mister Knoppert anladı ki, bu, 
sırf ilbizlərə xas cinsi birləşmənin nişanəsidir. 
 
Mətbəxə girən aşpaz qadın ona nə isə deyəndə ev sahibi səbirsizliklə əlini yelləməklə, 
qadını susmağa məcbur elədi, çünki boşqabda bir-birindən öz şux nəvazişlərini 
əsirgəməyən bir cüt xırda, gözoxşayan varlıqdan gözlərini çəkməyə qıymırdı. 
 
Qulağı xatırladan çıxıntılar bir-birinə lap yanaşanda onların birindən kiçik pəncəyə 
bənzər, bəyazvarı bir dilçək çıxdı və qıvrılaraq, digər ilbizin qulaqcığına toxundu. İkinci 
ilbizin də eyni hərəkəti təkrarlamasını mister Knoppert sonsuz vəcdlə izləməkdəydi. 
«Əcəb maraqlıdır» - deyə düşünürdü. Titrəşən dilçəklər, ən nəhayət, qarşılıqlı şəkildə 
tapışdılar və bir-birlərinə sarılmaqla, elə bu pozadaca dondular. 
 
Yerində quruyub qalan mister Knoppert maraqla bu səhnəyə göz qoyurdu. Aşpaz qadın 
da ona qoşulmuşdu. 
 
Mister Knoppert ondan xəbər aldı: 
 
- Siz heç indiyəcən belə bir şey görmüşdünüz? 
 
Qadın biganə şəkildə dilləndi: 
 
- Yox. Yəqin bu, onların dalaşma tərzidir. 
 
Aşpazın ilbizlərə münasibətdə sərgilədiyi dərin cahillik ev sahibinin indiyədək 
başqalarından gördüyü cəhalətdən heç nə ilə fərqlənmirdi. 
 
Bir saatdan artıq bu ilbiz cütlüyünə göz qoydu mister Knoppert. Ən nəhayət, hər iki 
məxluq dilçəklərini içəri çəkməklə, öz ilkin şəkillərinə qayıtdı, ehtirasları yatışdı və bir-
birlərinə olan diqqətləri öləzidi. Bu ara başqa bir ilbiz cütlüyü mazaqlaşmağa başladı və 
asta-asta bir-birinə yanaşmaqla, öpüş pozasında dondu. Mister Knoppert aşpaz qadına 
tapşırdı ki, şam yeməyinə ilbiz bişirməsin, onların bulunduğu qabı isə ev sahibinin 
kabinetinə aparsın. Elə həmin vaxtdan Knoppertlərin evində açılan yemək süfrələrinə heç 
vaxt ilbizli təamlar verilmədi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
57 
 
Axşam saatlarında o, əlinin altındakı ensiklopediyaları, elmi monoqrafiyaları gözdən 
keçirsə də, ilbizlərin nikahı barədə heç bir bilgiyə rast gəlmədi. Halbuki orada 
istridyələrin çoxalma üsulları barədə uzun-uzadı sicilləmələr var idi. İki gün sərasər fikir 
aləminə qapılan mister Knoppert qət elədi ki, onun şahidi olduğu səhnə bəlkə də heç… 
cinsi təmas deyilmiş. Arvadı Edna hikkəylə bildirdi ki, əgər bu evdə bir daha ilbiz 
bişirilməyəcəksə, onda o varlıqların evi təcili qaydada tərk eləmələri məsləhətdir. Bunu 
deməzdən bir az əvvəl o, döşəmənin üstündə sürünən növbəti ilbizi tapdalamışdı. Əgər 
Darvinin «Növlərin mənşəyi» adlı əsərində qarınayaqlılarla bağlı fəsildə bir cümləyə rast 
gəlməsəydi, elə mister Knoppert də arvadının bu qənaəti ilə razılaşacaqdı. Cümlə 
fransızca idi və mister Knoppert bu dili bilmirdi. Buna rəğmən, oradakı «sensualite» 
kəlməsi onu eynilə şikarın qoxusunu qəfil alan tazı kimi pusquya yatmağa məcbur elədi. 
Həmin vaxt o, kitabxanasında oturmuşdu. İngiliscə-fransızca lüğəti əlinə alıb, həmin 
cümləni sözbəsöz tərcümə elədi. Həmin açıqlama təxminən yüz sözdən ibarət idi və 
məğzi ondan ibarət idi ki, cinsi əlaqə əsnasında ilbizlərin sərgilədiyi həssaslığa və 
ehtirasa heyvanlar aləminin bütün qalan təmsilçiləri yalnız qibtə edə bilərlər. Vəssəlam. 
Bu deyim Andre Fabrın qeyd dəftərçəsindən gətirilən sitat idi. Görünür, yeniyetmələrin 
diqqətini çəkəcəyindən ehtiyatlandığı üçün müəllif bu cümləni ozu tərcümə eləməmişdi. 
Onsuz da bunu oxuyub, anlamaq alimlər üçün çox da müşkül olmayacaqdı. İndi mister 
Knoppert də özünü alimlər cərgəsinə aid eləmək hüququ qazanmışdı və duyduğu qürur 
hissindən pənbə yanaqları allanmışdı. 
 
Dəqiqləşdirdi ki, onun saxladığı bu ilbizlər şirin sularda yaşayır, öz yumurtalarını 
torpağa, ya da qumluğa qoyurlar. Buna görə o, iri bir qaba azac?q nəm torpaq və 
nəlbəkidə su qoyub, ilbizlərini oraya yerləşdirdi. Hadisələrin sonrakı gedişatını izləməyə 
başladı. İlbizləri birbəbir əlinə alıb, diqqətlə süzsə də, onlarda hamiləlikdən hər hansı 
əsər-əlamət sezmədi. Lakin onlardan bircəciyi sanki onun bütün səylərini boşa 
çıxartmağa niyyətliydi. Elə bil onun qını torpağa yapışmışdı. Mister Knoppert həmin 
ilbizin başını torpağın altına soxduğunu, bu yolla ölmək istədiyini düşündü. Aradan iki 
gün də ötdü və üçüncü günün səhəri həmin ilbizin bulunduğu torpağın qalaq-qalaq 
olduğu mister Knoppertin diqqətindən yayınmadı. Marağını yenə bilmədiyindən o, kibrit 
çöpüylə həmin qalaqları ehmallıca eşdi, oradakı çuxurda parlaq rəngdə, bir yığın təzə 
yumurta qoyulduğunu görüncə, yamanca heyrətləndi. Bunlar ilbiz kürüsüydü. Yox, 
yanılmayıbmış! Mister Knoppert xanımını və aşpaz qadını çağırıb, tapıntısının sevincini 
onlarla paylaşdı. İlbizin torpağa qoyduğu dənəvər şeylər zahirən balıq kürüsünü xatırlatsa 
da, bunlar qara və ya qırmızı rəngdə deyildi, ağappaq idi.  
 
Ev sahibəsi dedi: 
 
- Təbii ki, onlar da hansısa yolla çoxalmalıdırlar da. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
58 
Arvadının bu məsələyə niyə belə səthi maraq duyduğunu anlamaqda mister Knoppert 
acizlik çəkirdi. Evdə olduğu vaxt şəxsən o, saatbaşı gedib, ilbiz kürüsünün durumuyla 
maraqlanırdı. Hər səhər ilk işi gedib, kürüdə bir dəyişiklik olub-olmadığına baxmaq idi. 
Gecə yuxuya gedərkən də yumurtalar barədə düşünürdü. Həm də daha bir ilbiz də özü 
üçün çuxur qazmağa başlamışdı. Bundan əlavə, başqa bir cütlük nikaha girmiş, bir-birinə 
ağuşunu açmışdı! 
 
İlk kürü boz rəngə boyanmışdı və onların hər birində bapbalaca bir bədənin cizgilərini 
sezmək mümkün idi. 
 
Bunun sevinci mister Knoppertin qəlbini görünməmiş şəkildə cuşa gətirmişdi. 
 
Mister Knoppertin dəqiq hesablamalarına görə, yumurta qoyulandan sonrakı on 
səkkizinci günün səhəri o, kiçicik başın tərpənişini, bir cüt buynuzun xəfif yırğalanışını 
sezdi. Mister Knoppert ilk övladı dünyaya gələn ata qədər bəxtəvər idi. Bir dəfədə 
qoyulan kürülərin sayı yetmişdən çox idi və indi onların hər birində yeni həyatın 
başlanması əsl möcüzəni xatırladırdı. Uğurla bitən bu çoxalma prosesinin o, bütün 
mərhələlərinin canlı şahidinə çevrilmişdi. Tanış-bilişdən heç kəs onun hansı sirrə qədəm 
basdığını anlayammaz, biləmməzdi. Elə buna görə də sirli bilgiyə qovuşması, bu sahədə 
bir ilkə imza atması onun qəlbini fərəh hissiylə doldururdu. Baş tutan hər cinsi təmasın, 
hər kürü tökümünün qeydiyyatını mister Knoppert görünməmiş ciddiyyətlə aparırdı. 
İlbizlərin bioloji həyatı barədə detalları öz dostlarına və qonaqlarına açıq-saçıq tərzdə 
anlatmasından bezən arvadının axırda bir gün səbir kasası daşdı: 
 
- Piter, bütün bunların bir sonu olacaq, ya yox? Əgər onlar bu sürətlə artmağa davam 
eləsələr, yaxın vaxtda bütün evi dolduracaqlar! 
 
Bu söhbət ilbizlərin on beşinci, ya da iyirminci kürü tökümünə təsadüf etmişdi. 
 
Əri gülər üzlə ona cavab verdi: 
 
- Təbiət fasilələri sevmir. Həm də ki onlar sadəcə kabinetimdə çoxalırlar. Orada bunun 
üçün yetərincə yer var. 
 
Bütün bunlara baxmayaraq, ehtiyac duyulan qabların və bankaların sayı durmadan artırdı. 
Zoomağazadan yolunu salan mister Knoppert oradan biri neçə gümrah ilbiz aldı. 
Bunların bir cütü küncə çəkilərək, ilk gündən eşqbazlığa başladı. Torpağın səthində, 
natəmiz şəraitdə qoyulan kürülərin miqdarı günbəgün artırdı və bunların hər birindən 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
59 
çıxan xırda, şeh damlası qədər şəffaf ilbizlərin sayı yetmiş ilə doxsan arasında dəyişirdi. 
Onlar bir an əvvəl yumurtadan çıxmaq əvəzinə, mister Knoppertin həm qida, həm də 
nərdivan kimi hər çuxurun içinə qoyduğu, yamyaşıl kahı yarpağının başucuna doğru 
irəliləyirdilər. 
 
İlbizlər elə sıx-sıx, demək olar ki, günün iyirmi dörd saatı boyu cinsi əlaqəyə girirdilər ki, 
artıq onun bu məxluqların intim həyatlarına duyduğu maraq öləzimişdi. Amma hər 
kürüdə təzə bir qının yaranması və hərəkətə başlaması adamı yoracaq mənzərələrdən 
sayılmazdı. 
 
Çalışdığı broker kontorundakı iş yoldaşları Piter Knoppertdə həyat eşqinin şölələndiyini 
sezməkdəydilər. Hərəkətlərindəki qətiyyət artmışdı, hesablamaları daha dəqiq idi və 
fəaliyyət planlarındakı qoparaqlılıq artıq şirkətə də qazanc gətirməyə başlamışdı. İdarə 
heyətinin yekdil qərarıyla onun illik maaşı qırx mindən altmış dörd min dollara 
qaldırılmışdı. Bu uğuruna görə onu təbrik edənlərə o, nailiyyətinin ilbizlərə sevgidən 
qaynaqlandığını deyirdi, çünki onlarla baş-başa qaldığı vaxtdakı qədər heç harada 
dincələ, ruhunu dinlədə bilmirdi. 
 
Artıq axşamın bütün saatlarını kabinetində, sevimli ilbizləriylə baş-başa keçirirdi. 
Kabineti də iş otağından daha çox akvariumu xatırladırdı. Xırda vannalara təravətli kahı 
yarpağıyla yanaşı, soyutma kartof və çuğundur tikələri də qoyurdu, bunun ardınca isə 
təbii yağış təəssüratı yaratmaqdan ötrü su fısqırdıcıları işə salırdı. Bu sayədə gümrahlaşan 
ilbizlər iştahla yeyir, vaxtaşırı cinsi əlaqəyə girir və ya böyük həzzlə su prosedurlarına 
həvəs göstərirdilər. Çox vaxt mister Knoppert ilbizlərə öz şəhadət barmağı üzərində 
sürünmə imkanı yaradırdı və ona elə gəlirdi ki, insanla belə təmas bu varlıqların 
ürəyincədir. Kahı yarpağıyla yemlədiyi zaman ilbizlərə bütün yönlərdən göz qoymaq 
imkanı qazanırdı. Bu zaman o, bir rəsm həvəskarının yapon akvarellərini süzərkən 
duyduğuna bənzər estetik həzz alırdı. Mister Knoppert öz kabinetinə girməyi artıq 
hamıya yasaqlamışdı. İlbizlərin bir çoxu döşəmədə sürünməyi, kreslonun oturacağına və 
ya rəflərdə düzülən kitabların üz qabığına yapışaraq, yuxulamağı özləri üçün adət halına 
gətirmişdilər. Onların əksəriyyəti, xüsusilə də yaşlılar, vaxtlarını yuxuya həsr edirdilər. 
Lakin aralarında əsasən sevişməyə üstünlük verən, canı şəhvət oduyla alışıb-yanan 
məxluqlar da çox idi. Mister Knoppert hesablamışdı ki, eyni vaxtda ən azı on iki cütlük 
eşqbazlıqla məşğul olur.  
 
Onları saymaq asan məsələ deyildi, buna baxmayaraq, mister Knoppert tavanda yatan və 
sürünən ilbizləri də saya bilirdi: bunların sayı min yüz ilə min iki yüz civarındaydı. 
Akvariumların, bankaların, digər qabların divarlarında, kitab rəflərinin və yazı masasının 
divarlarında məskunlaşan ilbizlər nəzərə alınmazsa, sırf bu tavandakı məxluqların sayını 
azı əlli dəfə artırmaq olardı. Ən nəhayət, mister Knoppert tavana yapışan ilbizləri oradan 
qazımağa məcbur oldu. Bəziləri həftələr öncə oraya yerləşdiyi üçün ev sahibi onların ac-
susuz yaşamasından narahatlıq duyurdu. Son vaxtlar işi-gücü başından aşdığından 
səssizliyə dərin ehtiyacı vardı, ona görə də kabinetində, öz sevimli kreslosunda hərəkətsiz 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
60 
oturmağa üstünlük verirdi. İyun ayında bəzən o, gec saatlara qədər ofisdə çalışırdı. Vergi 
ilinin sonu gəldiyindən yazı masasının üstü qalaq-qalaq sənədlərlə doluydu. Apardığı 
hesablamalar sonucu o, gəlir gətirəcək beş-on variant tapsa da, bunlardan ən real 
görünənlərini sırf öz əməliyyatları üçün saxlayırdı. Onlar sayəsində qarşıdakı bir ildə 
sərvəti üç-dörd dəfə artmalıydı. O, öz bank hesabındakı məbləğin də sevimli ilbizləri 
qədər sürətlə və maneəsiz artdığını gözləri önündə canlandırırdı. Bu planlarını arvadıyla 
paylaşdığında qadının uçmağa qanadı yox idi. O ara arvadı onun kabineti pis günə 
qoymasını da, bütün üst mərtəbəni bürüyən zəhlətökən çürüntü qoxusunu da unutdu. 
Sonra narahat şəkildə dedi:  
 
- Ancaq, Piter, hər halda çox istərdim ki, sən otağında naxoş bir şey baş verib-
vermədiyinə diqqət yetirəsən. Deyəsən, oradakı akvarium aşıb və mən xalçanın 
korlanmasından ehtiyatlanıram. Yanılmıramsa, son bir həftə ərzində sən kabinetinə heç 
baş çəkməmisən, bəlkə elə deyil? 
 
Həqiqətən də, mister Knoppert təxminən son iki həftədə kabinetinə ayaq basmamışdı. 
Xalçanı zibilliyə atmaq vaxtının çoxdan yetişdiyini, əlbəttə ki, arvadına açıb, demədi. - 
Axşam üst qata çıxaram, - deməklə yetindi. 
 
Bunu etməyə o, ancaq üç gün sonra imkan tapdı. Axşam yatmağa yollanmazdan öncə 
bütün döşəmənin, həm də üç-dörd lay ilbizlərlə örtüldüyünü sezib, heyrətləndi. Onlara 
zərər yetirməmək üçün qapıları örtərkən xeyli uğraşmalı oldu. İlbizlərin künclərdə sıx 
toplanması dördkünc otağa az qala yuvarlaq bir biçim qazandırmışdı və indi elə sanırdı 
ki, bir boşluğun ortasında dayanıb. Oynaq sümüklərini şaqqıldadaraq, təəccüblə ətrafına 
göz gəzdirdi. Otaqdakı bütün boş yerləri işğal eləməklə kifayətlənməyən minlərlə ilbiz 
artıq otağın tavanından, həm də eybəcər salxımlar şəklində sallanmaqda idi. 
 
Müvazinətini qorumaqdan ötrü mister Knoppert stulun söykənəcəyinə dayaq verdi. 
Ancaq stulun taxtası əvəzinə barmaqları ilbiz çanaqlarıyla təmas elədi. İstəmədən 
gülümsədi: stulun oturacağı da ilbiz çanaqları ilə örtülmüşdü və kənardan baxana onların 
bu yığnağı bəzəkli yastığı xatırladardı. İndi o, təcili qaydada tavanı təmizləmək üçün bir 
tədbir görməliydi. Bir küncə atılan çətiri götürüb, üstündəki üç-beş ilbizi çırpdı, sonra isə 
ayaq üstə dura bilməkdən ötrü masanın üzərində yer boşaltdı. Çətirin sivri ucuyla divar 
kağızından bir parça qopartdı: həmin kağız rulonu ilbizlərin ağırlığına tab 
gətirmədiyindən qopub, ta döşəməyə qədər düşdü. Qəfildən mister Knoppertin içini qıcıq 
və qəzəb hissi bürüdü. Püskürdəcəyi maye bu varlıqların rahatlığına əməlli-başlı haram 
qatmalıydı. Püskürdücünün tətiyinə basdı. 
 
Elə həmin dəqiqə otaqda ilbizlərin xışıltı ilə müşayiət olunan hərəkətlənməsi sezildi. 
Ayaqlarını inamla döşəməyə basan mister Knoppert quru ağac kimi şaqqıldayan, 
xırçıldayıb qırılan ilbiz yığınlarına əsla məhəl qoymurdu. Sonra o, tavana quraşdırılmış 
daha iki püskürdücünü işə saldı. Elə o dəqiqə də anladı ki, səhvə yol verib. İslanmış divar 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
61 
kağızları lay-lay qopub, yerə düşməyə başladı və bu nəmli kağızların üzərində 
məskunlaşan ilbiz yığınları öz təpəsinə tökülməsin deyə, o, necəgəldi ora-bura 
vurnuxmağa başladı. Başına dəyən zərbənin təsirindən az qaldı hətta huşu başından çıxa, 
dizi üstə çökdü və güclə özünü ələ aldı. Düşündü ki, otağın havası qaxsıyıb, pəncərəni 
açmaq pis olmaz. İlbizlər onun botinlərinə daraşmışdılar, şalvarının çırmanan qismində 
qalaqlanmışdılar. Kişi əsəbi şəkildə ayağını irəli atdı. Xidmətçilərdən kimi isə yardıma 
çağırmaqdan ötrü qapıya tərəf getmək istəyəndə tavandakı çilçıraq başına düşdü. Mister 
Knoppert dolu çuval kimi döşəməyə sərələndi. Yalnız indi anladı ki, ilbizlər sıx və enli 
bir təbəqə halında pəncərə rəfini işğal etdiklərindən pəncərəni açmaq da ona müyəssər 
olmayacaq. Havası çatmırdı, nəfəsi daralırdı, bu üzdən yerdən qalxacaq tabı-taqəti də 
qalmamışdı. Ona bu çarəsizliyi aşılayan təkcə otağın çürüntülü havası deyildi. Dörd 
tərəfdə yellənən və üzərləri ilbizlərlə örtülü divar kağızları sanki indi onu mühasirəyə 
almışdı, ona meydan oxuyurdu, dünyanı başına dar eləmişdi.  
 
Dışarıya səsləndi: 
 
- Edna! 
 
Səsinin hədsiz boğuq çıxdığına özü də heyrətləndi. Otaq divarları səskeçirməyən 
kameraya çevrilmişdi sanki. Dizləri və dirsəkləri altında xırçıldayaraq qırılan yüzlərlə 
ilbizə diqqət etmədən döşəmə ilə sürünməyə başladı. Nə qədər əlləşsə də, qapını aça 
bilmədi. Qapı üzərindəki girinti-çıxıntılar sonsuz sayda ilbizlə örtüldüyündən onun bütün 
gücənmələri nəticəsiz qaldı. 
 
- Edna! 
 
Bu ara ağzına da bir ilbiz soxuldu. Mister Knoppert iyrənərək ağzındakını yerə tüpürdü. 
Sonra biləyinə dırmaşan ilbizləri çırpıb, təmizləməyə çalışdı. Ancaq yüz ilbizin əlindən 
qurtulduğu anda dörd yüz ilbizin hücumuna uğrayırdı artıq. Otaqda çarəsiz halda boş bir 
guşə axtardığı bu anlarda üstünə yeriyən yüzlərlə ilbiz onun hərəkətlərini qısıtlayırdı. 
Bəziləri hətta kirpiklərinin üstüylə sürünürdülər. Mister Knoppert birtəhər ayağa 
qalxmağa macal tapmışdı ki, daha bir zərbə aldı: bu zərbənin mənbəyini isə bir türlü 
anlaya bilmədi. Huşunu itirməkdəydi! Bircə onun fərqindəydi ki tir-tap yerə sərilib. Əlini 
üzünə tərəf aparmaq istəyirdi ki, bəlkə bu yolla dodaqlarında gəzən, burun pərələrinə 
girən və kirpiklərinə çıxan bu iyrənc qatillərdən canını qurtara. Ancaq sanki qollarından 
qurğuşun asılmışdı. 
 
- Kömək edin!  
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
62 
Bir ilbiz ta qırtlağına qədər gedib çıxmışdı və o, bunu udmalı oldu. İlbiz boğazında ilişib 
qaldığından nəfəs almaq niyyətiylə kişi ağzını daha geniş açdı və bu ara ikinci ilbiz içəri 
dürtüldü. Əsl cəhənnəm əzabıydı bu! 
 
Daha yerindən dəbərə də bilmirdi, axın edən bu canlı məxluqların ağırlığı altında 
döşəməyə yapışmışdı. 
 
Nəfəs alması da indi qısa hıçqırtıları xatırladırdı: 
 
- Xır-r-r! 
 
Gözləri önündə uzanıb gedən qara zülmət dalğası artıq beynini bürüməkdəydi. İndi 
köksünü də ötürə bilmirdi, çünki ağzı və burun pərələri yapışqanlı maye ilə tıxanmışdı. 
Qolunu tərpətməkdə aciz idi. Kirpiklərini zorla aralayaraq, bir gözüylə önünə baxmağa 
çalışanda gördü ki, bir qarış irəlidə, qapının böyründəki dibçəkdən dikələn süni ağac 
budağının üstündə bir cüt ilbiz səssiz-səmirsiz sevişməkdədir. Şəffaf yağış damlasına 
bənzəyən bala ilbizlər isə bir-birinin ardınca, azca aralıdakı torpaq çuxurdan sürünüb 
çıxırdılar.  
 
Bunlar - o böyük ordunun yeni əsgərləriydi… 
 
 
Tərcümə edəni: Azad Yaşar 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
63 
 
Herman Hesse 
 
Ağır yol 
    
 
1916-cı ildə qələmə alınmış və 1917-ci ildə nəşr edilmişdir. Həkim Hans Bruna və onun 
həyat yoldaşına həsr edilmişdir. 
Nağılın psixoanalitik rəmzləri: dağ özlüyün arxetipidir, bələdçi yol göstərəndir və 
qəhrəmanın ali "Mən”ini ifadə edir; ağac dünya ağacıdır; quş ruhun rəmzidir. 
 
*** 
 
Dərənin girəcəyində, qayalarla əhatə olunmuş yerdə qətiyyətsizlik içində dayanaraq geri 
çevrildim və arxamda buraxdıqlarıma baxdım. 
 
O yaşıl və səfalı məkanda günəş işıq saçır, çəmənlərdə rəngarəng otlar parıldayırdı. Orda 
həyat gözəl idi, orda rahat və isti idi, orda ürək könülaçan ətirlərin və çiçəklərin arasında 
yaşayan arı tək dərindən və rahatdan nəfəs alırdı. Və bəlkə də mən bu yerləri tərk edib 
dağa qalxmaq istəyimə görə dünyanın ən axmaq adamı idim. 
 
Bələdçi yavaşca çiynimə toxundu. Mən gözümü qəlbimə yaxın olan bu mənzərədən 
ayırdım və özümü sanki iradəm xaricində isti yatağından qışın soyuğuna çıxmış biri kimi 
hiss etdim. İndi mən günəş şüalarının çatmadığı zülmətə qərq olmuş dərəyə baxırdım: 
dərədən kiçicik qara bir bulaq axırdı, onun kənarlarında solğun rənglərə boyanmış 
qurumuş otlar bitmişdi, bulağın dibində nə zamansa mövcud olmuş, indi isə xatirələrdən 
belə silinmiş kəslərin sümükləri qədər ölü və solğun olan rəngarəng çınqıl dənələri vardı. 
 
- İstirahət etsək yaxşı olardı – bələdçiyə dedim. 
 
O, səbirlə gülümsündü və biz torpağa oturduq. Sərin idi, dərənin kənarındakı qayalardan 
soyuq gəlirdi – oradan ətrafa tutqun və iliklərə işləyən hava axını yayılırdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
64 
Bu yol, doğrudan da, iyrənc və qorxuducu idi. Özünü bu qayaların arasından keçməyə 
məcbur etmək, bu soyuq bulaqların üzərindən adlamaq, uçurumun sıldırımlı kənarları 
boyunca zülmət içərisində irəliləmək əzablı və qorxunc idi! 
 
- Dəhşətli yoldur – mən titrəyərək pıçıldadım. 
 
İçimdə sönməkdə olan bir şölə ilə qeyri-mümkün, çılğın bir ümid parlayırdı. Ümid 
edirdim ki, hələ geri qayıtmaq mümkündür, bələdçini yola gətirmək olacaq, o, bizim 
ikimizi də bu cür ağır sınaqdan qorumaq istəyəcək. Hə, niyə də olmasın ki? Məgər bizim 
gəldiyimiz, tərk etdiyimiz yer burdan min dəfə daha gözəl deyildimi? Məgər orda həyat 
sevgi üçün qapılarını taybatay açmış isti, qayğıkeş axınla nəfəs almırdımı? Və məgər mən 
bir damla xoşbəxtliyə, bir tikə günəşə, səmanın maviliyi və otların çiçəklənməsi ilə işıq 
saçan gözlərə haqqı çatan qısa ömürlü, yüngül bir varlıq, bir insan deyildimmi? 
 
Yox, mən qalmaq istəyirdim. Mənim özümü qəhrəman və əzabkeş kimi aparmağa zərrə 
qədər arzum yox idi. Əgər vadidə, günəşin işıq saçdığı yerdə qala bilsəm, həyatımı 
rahatlıq və məmnunluq içərisində keçirəcəkdim. 
 
Mən artıq titrəməyə başlamışdım; bu yerdə çox qalmaq olmazdı. 
- Sən donmusan – bələdçi dedi – yola düzəlsək yaxşı olar. 
 
Bu sözlərlə o qalxdı, bir anda dikəldi və təbəssümlə mənə baxdı. Bu təbəssümdə nə 
istehza, nə də şəfqət, nə ciddilik, nə də mərhəmət yox idi. Təbəssümdə heç nə yox idi, 
anlayışdan başqa, bilikdən başqa. Bu təbəssüm  deyirdi: "Mən səni tanıyıram. Sənin 
qorxularını bilirəm və əlbəttə ki, sənin dünən və srağagün dediyin yüksək sözləri 
unutmamışam. Sənin qəlbinin qorxu və ümidsizlik içində qaçmağa çalışmasını, sənin 
orda, vadidə cəlbedici günəş şüaları ilə oyunlarını mən bilirəm – bütün bunlar sənin 
düşünməyə başlamandan daha öncə mənə məlum olur.‖ 
 
Bu cür təbəssümlə baxırdı mənə bələdçi. Sonra o, qayalı və qaranlıq dərəyə doğru ilk 
addımını atdı və mən həmin an ona ölümə məhkum olunmuş cani boynu üzərində 
dayanmış baltanı sevdiyi və nifrət etdiyi kimi nifrət və sevgi hiss etdim. Amma hər 
şeydən çox onun məni aparmasına, haqqımda hər şeyi bilməsinə görə nifrət edirdim, 
onun soyuqluğuna, zəifliklərinin olmamasına xor baxırdım, özümdə onun haqlı olduğunu 
etiraf etməyə vadar edən, ona haqq qazandıran, ona bənzəyən, onun ardınca getmək 
istəyən hər şeyə nifrət hiss edirdim. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
65 
O, daşların üzəri ilə, qara bulağın kənarları boyunca xeyli irəli getmişdi və bulağın 
dirsəyindəki qayanın arxasında yoxa çıxmaq üzrə idi. 
 
- Dayan! – qışqırdım mən. Qəlbimə qorxu o dərəcədə hakim olmuşdu ki, ağlımda həmin 
an "Bu, yuxu olsaydı, mənim dəhşətim çoxdan onun dəmir qandallarını qırıb məni azad 
etmişdi və mən oyanmışdım‖ fikri doğdu. – Dayan! – qışqırdım mən – Mən bacarmaram, 
mən hələ hazır deyiləm. 
Bələdçi dayandı və başım üzərindən harasa yuxarıya baxdı. Məzəmmətsiz, lakin o 
dəhşətli anlayış, dözülməz məlumatlılıq və bəsirət dolu baxışı ilə, hər şeyi əvvəlcədən 
bilən gözləri ilə baxdı. 
- Bəlkə geri qayıdaq? – o soruşdu və o, sözünü heç bitirməmişdi ki, mən iradəm xaricində 
"yox‖ deyəcəyimi, "yox‖ deməli olduğumu anlamağa başladım. Və həmin an bütün 
keçmiş, adət etdiyim, ürəyimə yaxın olan və sevdiyim şeylər var qüvvəsi ilə etiraz etdi: 
""Hə‖ de, "hə‖ de!‖ – və bütün doğma aləm bir yük olub çiyinlərimdən asıldı. 
 
Mən "hə‖ deyə bağırmaq istəyirdim, halbuki bilirdim, dəqiq bilirdim ki, 
bacarmayacağam. 
O an bələdçi əlini qaldırdı və vadini göstərdi. Və mən bir daha sevdiyim, ürəyimə yaxın 
olan yerlərə nəzər saldım. Və həmin an mən təsəvvür edə biləcəyim ən dəhşətli 
mənzərəni gördüm: mən gördüm ki, sevimli və sevgili çəmənlər və vadi ağ və zəif 
günəşin sönük və sevincsiz şüalarına qərq olub; qışqıran və qeyri-təbii rənglər bir-birinə 
heç cür uyğun gəlmir; kölgələr tüstü qədər qaradır və əvvəlki kimi əsrarəngiz cazibəsi ilə 
ağuşuna çağırmır – bu dünyada həyat qalmamışdı, o öz cazibə və gözəlliyindən məhrum 
olmuşdu – hər yerdən bezdiyimiz, çiyrəndiyimiz keçmiş gözəlliyin qoxusu və dadı 
gəlirdi. Bütün bunlar mənə tanış idi – mən bələdçinin xoş və sevimli olanı 
dəyərsizləşdirmək, şirəsini çıxarmaq, həyat enerjisindən məhrum etmək, qoxuları 
korlamaq, rəngləri sakitcə ləkələmək kimi dəhşətli xasiyyətini tanıyırdım! Eh, mən yaxşı 
bilirdim: hələ dünən şərab olan, bundan belə sirkəyə çevriləcəkdi. Sirkə isə heç bir zaman 
şəraba çevrilmir. Heç vaxt. 
 
Mən susur və qəlbimdə kədərlə bələdçinin ardınca getməyə davam edirdim. Axı o haqlı 
idi, həmişəki kimi haqlı idi. Yaxşı ki, mən onu görə bilirəm, yaxşı ki, ən azından, o, adi 
vaxtlarda olduğu kimi həlledici anda yoxa çıxıb məni sinəmdən səslənən o yad səslə, 
müraciət etdiyi, danışdığı o səslə tək qoymaq əvəzinə yanımda qalır. 
 
Mən susurdum, lakin qəlbim durmadan yalvarırdı: "Bircə getmə, bircə məni tək qoyma, 
mən ki sənin ardınca gəlirəm!‖ 
 
Bulağın içindəki daşlar dəhşətli dərəcədə sürüşkən idilər, hər dəfə göz önündə kiçilən və 
ayaqlarının altından sürüşən daşların yaş və dar səthinə ayaq basaraq, daşların üzərindən 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
66 
atlayaraq hərəkət etmək yorucu və cansıxıcı idi. Üstəlik, cığır getdikcə daha çox 
sıldırımlı olur və qorxunc qayalı divarlar daha yaxına – üzərimizə gəlir, döngələr isə 
geriyə qayıtmaq üçün yolumuzu kəsirlərmiş kimi bizi daşların əsirinə alırdı. Ziyilli, 
sarımtıl qayaların üzərində qatı, seliyə bənzəyən su damlaları axırdı. Başımız üzərində nə 
səmanın maviliyi, nə də buludlar görünürdü. 
 
Mən hey gedir, gedirdim. Mən bələdçinin ardınca gedir, ətrafa qorxu və nifrətdən 
gözlərimi qıyaraq baxırdım. Budur – yolun üzərində qara bir çiçək, məxmər qaranlıq, 
kədərli bir baxış var. O, çox gözəl idi və mənə gizlicə nəsə pıçıldayırdı, lakin bələdçi 
addımlarını yeyinlətdi və mən hiss etdim ki, bir anlıq belə olsa dayansam, bir anlıq belə 
mənim baxışlarım bu kədərli məxmərə dikilsə, onda qüssə və ümidsiz kədər ağır yük 
kimi ürəyimdən asılacaq, dözülməz olacaq və qəlbim əbədiyyətə qədər dəlilik və  
mənasızlıq uçurumunun əsiri olacaq. 
 
Islanmış və çirkli olan mən irəli doğru sürünürdüm və yaş divarlar başımız üzərində 
birləşərək bizi qaranlığa həbs edəndə bələdçi öz təsəlli nəğməsini oxumağa başladı. O, 
cingiltili və möhkəm səsi ilə addımlarının ritmində oxuyurdu: "Mən istəyirəm, mən 
istəyirəm, mən istəyirəm!‖ Mən bilirdim ki, o, məni ruhlandırmaq və tələsdirmək istəyir, 
məni bu cəhənnəm əzabının iyrənc bitməzliyindən və ümidsizliyindən uzaq tutmağa 
çalışır. Mən bilirdim ki, o, mənim bu qəmgin nəğməni təkrar edəcəyimi gözləyir. Lakin 
mən oxumaq istəmirdim, ona bu qələbəni hədiyə etmək istəmirdim. Məgər mənim nəğmə 
oxuyacaq halım var idi? Axı mən sadəcə insan idim, mən iradəsi xaricində Tanrının 
ondan tələb etməyə haqqı olmadığı işlər və qəhrəmanlıqları görməyə sürüklənmiş yazıq 
və sadə məxluq idim! Məgər bulaq sahilindəki hər qərənfilə, hər yaddaş çiçəyinə 
taleyində yazıldığı kimi bitdiyi yerdə qalmaq, çiçəkləmək və solmaq ixtiyarı 
verilməmişdimi? 
 
"Mən istəyirəm, mən istəyirəm, mən istəyirəm‖ – bələdçi inadla oxuyurdu. Ah, kaş ki, 
mən geri qayıda bilsəydim! Lakin bələdçinin möcüzəvi yardımı ilə mən artıq elə 
divarlara dırmanmış, elə dibsiz uçurumlarım üzərindən atlamışdım ki, geri qayıtmaq 
qeyri-mümkün idi. Hönkürtülər məni boğurdu, boğazımdakı qəhər nəfəs almağa 
qoymurdu, amma ağlamaq olmazdı, nə olur-olsun, bircə ağlamaq yox. Və onda mən 
bələdçinin nəğməsini hündürdən oxumağa başladım, mən eyni havanı, eyni ritmdə 
oxuyurdum, lakin sözlər başqa idi. Mən təkrar edirdim: "Mən bacarmalıyam, mən 
bacarmalıyam, mən bacarmalıyam!‖ Lakin yuxarı dırmaşaraq oxumaq olduqca çətin idin, 
tezliklə təngnəfəs oldum və öskürərək səsimi kəsdim. O isə yorulmadan təkrar etməyə 
davam edirdi: "Mən istəyirəm, mən istəyirəm, mən istəyirəm‖ – və tədricən mənə üstün 
gəldi. Mən onun sözlərini təkrar edərək onunla səs-səsə verib oxudum. Indi yuxarı 
dırmaşmaq çox daha asan olmuşdu, əslində "istəyirəm‖ nəğməsi artıq nəfəs almağa mane 
olmur, yorğunluq gətirmirdi. 
 
Bu nəğmə sanki qəlbimə işıq saçdı və qəlbimdə işıq zülmətə qalib gəldiyi an hamar 
divarlar bizə yol verirlərmiş kimi geri çəkildilər, daha quru, daha xeyirxah oldular, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
67 
başımız üzərində isə mavi bir bulaq kimi daş sahillər arasından axan  və getdikcə daha da 
aydınlaşan mavi səma görünürdü, tezliklə bu bulaq gözümüzün önündə artan və 
genişlənən kiçicik bir mavi gölə çevrildi. 
 
Mən daha çox istəməyə cəhd edirdim, mən öz istəyimə daha çox şövq qatmağa çalışırdım 
– və mavi göl böyüməyə davam edir, cığırlar daha geniş və daha hamar olur və bəzən 
mən uzun müddət asanlıqla və heç bir güc sərf etmədən bələdçi ilə ayaqlaşa bilirdim. Və 
qəflətən tamam yaxınlıqda, başımız üzərində mən bir zirvə gördüm, onun dik yamacları 
qızmar havada par-par parıldayırdı. 
Lap zirvənin ətəyində biz dar dərədən çıxdıq, parlaq günəş şüaları gözlərimi qamaşdırdı, 
gözlərimi yenidən açdıqda isə qorxudan dizlərim titrədi: sən demə, mən heç nə olmamış 
kimi, heç bir dayaq olmadan sıldırımlı qayanın tam kənarında dayanmışam: ətrafda 
ucsuz-bucaqsız səma görünür və qarşımda yalnız şiş uclu zirvə və ona gedən yol dar 
kəndir pilləkən tək uzanır. Lakin günəş yenə işıq saçırdı, səma yenə parlayırdı və biz 
həqiqətən bu son təhlükəli hündürlüyə dırmanırdıq – kiçicik addımlarla, qorxumuza var 
qüvvəmizlə qalib gələrək, gözlərimizi bu əlçatmaz zirvədən ayırmayaraq. Və budur biz 
ən yuxarıda – dar daş meydançada düşməncəsinə quru, ciddi və seyrək hava ilə nəfəs 
alaraq dayanmışıq. 
 
Qəribə bir dağ, qəribə bir zirvə idi can atdığımız! Uzun müddət çılpaq, qayalı divarların 
üzəri ilə sürünərək dırmandığımız bu zirvədə daşdan üzərində bir neçə qısa və qeyri-adi 
budaqları olan kiçicik bir ağac bitmişdi. Bu qeyri-adi tənha ağac bərk-bərk qayadan 
yapışaraq, qayaya  qovuşaraq dayanmışdı və onun budaqları arasından soyuq, mavi səma 
görünürdü. Ağacın tam başında isə qapqara bir quş oturmuş, qorxunc nəğməsini 
oxuyurdu. 
 
Qarşımda bir anlıq rahatlığın sakit görüntüsü vardı: günəş işıq saçır, qayalar istidən 
yanıb-yaxılır, ağac göylərə yüksəlir və quş hiddətlə oxuyur. O, durmadan təkrar edirdi: 
"Əbədiyət! Əbədiyyət!‖ Qara quş oxuyur və durmadan qara bülluru andıran parlaq ciddi 
gözləri ilə bizə baxırdı. Onun baxışlarına tab gətirmək çətin idi, nəğməsini dinləmək çətin 
idi, lakin bunlardan daha dəhşətlisi bu yerin tənhalıq və boşluğu, təmiz səmanın ucsuz-
bucaqsız, başgicəlləndirici ənginliyi idi. 
 
Burada, bu yerdə ölmək təsəvvürə belə gətirilə bilməyəcək səadətə bənzəyirdi; bu yerdə 
qalmaq dillə ifadə edilə bilinməyəcək əzab idi. Nə isə baş verməli idi bu an, yoxsa biz və 
bütün aləm - ətrafda olan hər şey dəhşətli iztirabdan daşa çevriləcəkdi. Mən fırtınadan 
əvvəlki mehi hiss edirmişəm kimi baş verməkdə olanın boğucu və ağır nəfəsini hiss 
etdim. Mən onun dözülməz bir hərarətlə ruhuma və canıma işlədiyini duydum. O, 
başımızın üstünü alırdı, o, artıq yaxında idi, o, artıq çatmışdı. 
 
... Bircə anın içində quş ağacdan ayrılaraq bir daş kimi fəzaya atıldı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
68 
 
Mənim bələdçim səmaya oxlanaraq atladı, parlayan səmaya düşdü və uçdu. 
 
Və budur o – mənim taleyimin dalğası göylərə ucaldı, qəlbimi ardınca çəkdi-apardı və 
səssizcə yerə çırpıldı. 
 
Və mən də artıq düşürdüm, harasa yıxılırdım, sürünürdüm, uçurdum; soyuq hava axınının 
ağuşunda olan mən səadət və əzabdan titrəyərək aşağı – sonsuzluqdan anamın sinəsinə 
atılırdım. 
 
 
Tərcümə edəni: Fəridə Paşa 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
69 
 
Anton Çexov 
 
Dramaturq 
 
 
Həkimin kabinetinə girən kişinin baxışları ölgündür, bənizinin solğunluğuna görə isə onu 
kataral xəstəsi saymaq olar. Burnunun iriliyi və üzündəki ifadənin hədsiz melanxolikliyi 
nəzərə alınarsa, onun spirtli içkilərə və fəlsəfəyə düşkün, xroniki soyuqdəymədən əziyyət 
çəkən biri olduğu söylənə bilər. 
 
Keçib kresloda əyləşəndən sonra o, təngnəfəslikdən, ıçqırıqdan, mədə yanğısından, 
melanxoliyadan və ağzının acı  dadmasından şikayətlənir. 
 
Həkimin: 
 
- Nə işlə məşğulsunuz? – sualına bu adam fəxrlə: 
 
- Mən – dramaturqam! – deyir. 
 
Həmin an həkimin qəlbində bu pasiyentə hörmət-izzət hissi oyanır və o, ehtiramla 
gülümsünür. Sonra mızıldanaraq deyir: 
 
- Bu, çox nadir peşələrdəndir... Belə iş adamdan böyük əqli qüvvə və əsəb gərginliyi 
tələb edir! 
 
- Mə-ən-cə də-ə... 
 
- Yazarlar – nadir insanlardır... və həyat tərzləri adi adamlarınkına əsla bənzəməz... Elə 
buna görə də sizdən öz yaşam tərziniz, sevimli məşğuliyyətləriniz, vərdişləriniz, 
yaşadığınız ortam barədə mənə bəhs etmənizi istərdim... Sözün qısası, bu fəaliyyət sizə 
nələr bahasına başa gəlir? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
70 
 
Dramaturq onunla razılaşır: 
 
- İzninizlə... Əfəndim, mən haradasa saat on iki üçün  yuxudan oyanıram... bəzən daha 
erkən... Yataqdan qalxan kimi bir papiros çəkir, iki qədəh araq gillədirəm... bəzən üç 
qədəh... Bəzi günlərdə isə dörd. Hə, qədəhlərin sayı əvvəlki gün içdiyimdən birbaşa asılı 
olur... Belə-ə-ə... Əgər heç içməsəm, onda gözlərim önündə hər şey ləngər vurur, 
başımda guppultu və küy yaranır. 
 
- Belə görürəm ki, siz çox içirsiniz? 
 
- Yo-ox, canım, bunun nəyi çoxdur ki?! Acqarına içdiklərim, mənim qənaətimə görə, sırf 
əsəblərimi yatırtmaqdan ötrüdür... Sonra paltarlarımı geyinib, "Livorno‖ya, ya da 
Savrasenkovun yeməkxanasına gedirəm ki, bir az qəhvəaltı edim... İştaham, ümumiyyətlə 
götürəndə, çox pisdir... Qəhvəaltı süfrəsində çox az şey yeyirəm: ya bir kotlet olar, ya da 
xardallı ağbalığın yarım payı... İştaham açılsın deyə, yenə üç-dörd qədəh gillədirəm... 
Qəhvəaltını bitirəndən sonra... maddi imkanımdan asılı olaraq, pivə və ya şərab içirəm... 
 
- Bəs sonra? 
 
- Sonra hər hansı porter (tünd rəngli, kəskin pivə növü – A.Y.) pivəxanasına üz tutur, 
oradan isə təkrar "Livorno‖ya gedirəm ki, bilyard oynayım... Saat altıya qədər orada vaxt 
keçirib, şam yeməyinə yollanıram... Şam yeməyim lap bərbaddır... İnanmazsınız, bəzən 
altı-yeddi qədəh araq içsəm də, iştaham açılmır ki, açılmır! Ətrafımdakılara lap 
paxıllığım tutur: hamı şorba içir, mənim isə şorbanı görən gözüm yoxdur. Buna görə də 
yemək əvəzinə pivə içməli oluram... Şam yeməyini bitirib, teatra gedirəm... 
 
- Hm... Hər halda teatr sizə həyəcan verir? 
 
- Həm-m də-ə ne-e-cə! Həm həyəcanlanır, həm əsəbləşirəm. Digər tərəfdən isə dost-aşna 
yapışır yaxamdan ki, bəs gedək içək, gedək içək! Biriylə araq, o biriylə qırmızı şərab, 
digəriylə pivə içirsən... Bir də görürsən ki, üçüncü pərdəyə doğru artıq ayaqların yer 
tutmur... Hamısının da baisi lənətə gəlmiş əsəblərimdir... Teatrdan sonra ya Salona, ya da 
Rrrodonun maskaradına gedirəm... Salonu və ya maskaradı isə, yəqin bilmiş olarsınız, 
hələm-hələm tərk etmək olmur... Əgər səhəri evdə, öz yatağımda açıramsa, ona da şükür 
eləmək düşür... Çünki çox vaxt həftələrlə evdə gecələmirəm... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
71 
- Hm-m... Bəs həyatın müşahidəsinə necə vaxt tapırsınız? 
 
- Be-e-lə də... Bir dəfə əsəblərim necə pozulmuşdusa, düz bir ay evə ayaq basmamış, 
üstəlik, ev ünvanımı da unutmuşdum... Ünvanlar xidmətinə müraciət eləmişdim 
məcburən. Görürsünüz də, Allahın ver günü mənim üçün beləcə keçir! 
 
- Elə isə bəs pyesləri nə  vaxt yazırsınız? 
 
- Pyesləri? Bunu heç bilmirəm sizə necə izah edim? - deyən dramaturq çiyinlərini çəkir. – 
Bu iş vəziyyətdən asılı olur... 
 
- Hər nə qədər çətin olsa da, yaradıcılıq prosesinizin məğzini mənə danışın. 
 
- Əfəndim, hər şeydən əvvəl ya təsadüfən, ya da dost-tanış vasitəsiylə - çünki özüm belə 
şeylər axtarmağa vaxt tapmıram! - əlimə hansısa fransız və ya alman müəllifin pyesi 
keçir. Əgər işimə yarayırsa, onu ya bacıma verirəm, ya da pulla beş tələbə tuturam ki... 
əsəri dilimizə çevirsinlər. Mən isə həmin mətni, yəqin anladınız da, sonradan bizim rus 
məişətinə uyğunlaşdırıram: xarici soyadlarını bizimkilərlə əvəz edirəm, və sair, və 
ilaxır... Və məsələ bununla bitir... Ancaq çətin işdir bu! Kaş biləydiniz, necə çətindir! 
 
Gözlərini tavana axıdan boz-bulanıq  şəxsiyyət köks ötürür... 
 
Həkim isə başlayır alətlərlə  ona toxunmağa, gah onu döyəcləyir, gah da dinləyir. 
 
 
 
Tərcümə edəni: Azad Yaşar 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
72 
 
Pyer Qamara 
 
Onezimin ixtirası 
  
 
Şimal qütbünə yola düşməzdən əvvəl Onezimə baş çəkdim. Düz iki il el-obadan uzaqda 
olacaqdım. Onezimlə, əziz dostum Onezimlə görüşməmiş gedə bilməzdim. Onu hamı 
tanıyır. Həmən vaxtdan bəri şəkli dünyanın bütün qəzetlərində dərc olunub. Üzdən 
klassik alimlərə oxşayır, baxanda fikri dağınıq, yaxud diqqətli olduğunu ayırd etmək 
olmur. Başı iri və tüksüzdür. Xırdaca gözləri bir cüt qara çəkmə düyməsinə oxşayır. 
Müsahibinə tərəf əyiləndə sifətində həm mehribanlıq, həm də kinayə duyulur. Görəsən, 
kinayə edir? Baş çıxarmaq olmur. Amma deyə bilərəm ki, o ən yaxşı oğlanlardan biridir. 
 
Bəli, onlara gəldim. O məni özünün iş otağına apardı. Mən səfərə necə 
hazırlaşmağımdan, zooloji tədqiqat planlarımdan danışdım. Nəzakətlə qulaq asdı, lakin 
elə laqeyd idi ki, elə bil ona qonşu Sanua kəndindən xalamın bizə qonaq gəlməsini xəbər 
verirdim. Bir az sonra o yana çevrildi, aşağı əyilib masanın arxasından qara bir qutu 
çıxardı və onu mənim qarşıma, kağızların üstünə qoydu. 
 
- Görürsənmi, - deyə o, təntənəli səslə qutunu mənə göstərdi. - Artıq hazırdır. İşləyir. 
 
Mən təəccüblə soruşdum: 
 
- Nədən danışırsan? Bu nə qutudur? 
 
Bu yerdə onun səbri bir az tükəndi. 
 
-Yaxşı, mənim yazıçı-maşın düzəltmək üçün hazırladığım layihə yadındadır? 
 
-Yazıçı-maşın? 
 
- Bəli, elədir ki var, yazıçı-maşın! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
73 
 
Birdən hər şey yadıma düşdü. Bu Onezimin o qədər layihəsi, o qədər ixtirası var ki... 
 
- Vay səni! Onezim, yoxsa demək istəyirsən ki, həmən maşını... 
 
Onun sifətinə xoş bir təbəssüm qondu. 
 
-Bəli, bəli! Mən həmən maşını ixtira etdim. Bu şah əsərlər yaradan bir maşındır. Özü də 
yaxşı işləyir. 
 
- İşləyir? 
 
- Çox gözəl işləyir. Göstəriş verirsən, o əməl edir. Fəxr edirəm ki, çox cəld işləyir. 
 
- Cəld işləyir? 
 
- Bəli. 35 dəqiqəyə Saqanın romanlarına bənzər bir roman yazır. Ronsar üslubunda bir 
sonet on saniyəyə hazır olur. Daha iri əsərlər üçün isə vaxt müxtəlifdir: bir saat, bir saat 
yarım... Dünən axşam Komeyin nəşr olunmamış bir faciəsini qırx beş dəqiqəyə, 
Rembonun uzun bir poemasını isə iyirmi səkkiz saniyəyə hazır etdim... Təsəvvür 
edirsənmi? 
 
Yox, təsəvvür edə bilmirdim. 
 
- İnanmaq olmur, Onezim! Axı o necə işləyir! 
 
- Elektronikanın əlində, bu sadə bir işdir. Burada, görürsənmi, sağ tərəfdə hər ədəbi janr 
üçün bir düymə var: nağıl, roman, poema, dram, fəlsəfi əsər və s. Solda isə balaca bir 
mikrofon var. Seçdiyin janrın düyməsini basırsan, mikrofona tərəf əyilib deyirsən: Rable, 
Viktor Hüqo. Xülasə xoşun gələn müəllifin adını deyirsən... Sonra isə ortadakı qırmızı 
düyməni basıb gözləyirsən. Əsərin əlyazması maşının arxasından iki nüsxədə çıxır. Sən 
ağ kağız ver, vəssalam... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
74 
Mən təəccüblə əllərimi yuxarı qaldırdım: 
 
- Onezim, əgər sənin ciddi adam olduğunu bilməsəydim... 
 
- Mən səninlə ciddi danışıram. Maşın işləyir! Özü də istəsən baxa bilərsən... Əlyazmalar 
ordadır... 
 
O səliqə ilə yazı maşınında yazılmış bir yığın kağız göstərdi. Mən irəli cumub kağızları 
vərəqlədim. Onezim yalan demirmiş. Burada ondan çox şah əsər vardı! Balzakın 
görünməmiş bir əsəri, Jirodunun xırda bir yazısı, Moris Drüonun iri bir tarixi romanı, 
Viktor Hüqonun yarım düjün poeması, hamısı gözəldir... 
 
Onezim barmağını kağızların üstünə qoydu: 
 
- Bir saat iyirmi dəqiqə Drüona sərf edilib, gözəl əsərdir. 
 
Otuz yeddi dəqiqə isə Jiroduya... Elə bunların gəliri mənə bəsdir. 
 
Mən həyəcandan çaşıb qalmışdım. 
 
- İndi sən nə edəcəksən,  Onezim? Bu əlyazmalarmın müəllifi olacaqsan, eləmi? Axı 
onlar sənindirlər. Onlar nə Viktor Hüqonun, nə də Jirodunun əsərləridir... Sən məşhur 
adam olacaqsan, bütün ədəbiyyat mükafatlarını alacaqsan. Nə ədəbiyyatçılar, nə də 
tənqidçilər bir şey anlayar. Yaxşı, bəs bu maşın necə işləyir? Elektronikadır- çox yaxşı, 
amma hər halda... O tamam ciddi bir görkəm aldı. 
 
- Çox mürəkkəb işdir. İnanmıram ki, səni başa sala biləm. Riyaziyyatı yaxşı bilmirseən. 
Sənə ancaq onu deyə bilərəm ki, maşın işləyir. 
 
- İndi isə həm sənin, həm də mənim nailiyyətlərimiz şərəfinə içəcəyik. Bir az viski ilə 
aran necədir? 
 
O öz mətbəxinə tərəf getdi. Soyuducunun içindən nə isə götürdü. Mən lap mat 
qalmışdım. O sualıma cavab vermədi. Görəsən bu şah əsərləri neyləyəcəkdi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
75 
Nəşriyyatlara və müsabiqələrə göndərəcək. Amma nə hay-küy düşəcək! Ay səni Onezim, 
axı o litseydə yazı işindən həmişə aşağı qiymət alırdı... Riyaziyyat və fizika üzrə isə, 
şübhəsiz, hamıdan yüksək idi. İndi bütün ədəbiyyatçıları geridə qoyacaq! Ədəbiyyatın 
gözü olacaq. Onun işi öz sehrli qutusuna tərəf əyilib sadalamaqdır: Anatol Frans, 
Heminquey... Şah əsərləri yazan bu maşın otuz beş dəqiqə qırx yeddi saniyə ərzində tayı-
bərabəri olmayan bir roman, misli görünməmiş bir dastan yazacaq... Vay səni Onezim! 
O, doğrudan da bir şey icad eləmişdi, amma nə idi bu icad olunan? 
 
Fikirləşdim ki, səfərimi təxirə salım. İstəyirdim əzizim Onezimin müvəffəqiyyətinin 
şahidi olum. Amma qala bilməzdim. Bütün hazırlıq görülmüşdü... 
 
O mənə bir qədəh verdi: 
 
- Şimal qütbündə qazanacağın müvəffəqiyyətin şərəfinə! 
 
- Sənin alacağın Nobel mükafatının şərəfinə, Onezim!      
 
Mən gəmi ilə yola düşdüm. Sağ-salamat gedib mənzilə çatdım. Elmi işə başım elə 
qarışmışdı ki, Onezimin əfsanəvi ixtirası az qala tamam yadımdan çıxmışdı. Radioya 
qulaq asmağa vaxtım yox idi, həm də ki, radio heç Onezim haqda danışmır. Qəzetləri isə 
gec alırdım. 
 
Səfərim sona yaxınlaşanda mətbuatda Onezim haqda hay-küy qalxdı. Onun şəklini və 
tərcümeyi-halını dərc etdilər. Bir axşam kayutumda oturub yenicə aldığım qəzetləri 
vərəqləyirdim. Qəfildən beş sütunluq bir məqalənin başlığını görüb diksindim: 
«Onezimin qeyri-adi ixtirası». 
 
Mən başımı silkələdim. Deməli, o öz ixtirasını bəyan edib. İndi bütün dünya biləcək ki, o 
silsilə ilə şah əsərlər yaratmağa qadirdir... Yəqin özü bir nəşriyyat açacaq... Hər halda bu 
böyük qələbədir, Onezimin qələbəsidir. 
 
Bəli, bu, Onezimin qələbəsi idi. 
 
Lakin məqalədə söhbət ədəbiyyatdan getmirdi. Onezim qeyri-adi elektron tava ixtira 
edibmiş. Görünür gözəl maşındır, onda həm toyuq, həm bifşteks, həm də quzu ətindən 
kotlet qızartmaq olur. Onezimin məşhur tavası bütün dünyanı dolanırdı! Bu gün bizim 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
76 
hamımız belə bir reklamı əzbər bilirik: «Əti daş dövründəki kimi qızartdığınız kifayətdir, 
Onezim tavasından istifadə edin!» 
 
Bəs ədəbiyyat? Onezimin yazıçı-maşını xarab çıxdı yəni? 
 
Parisə qayıdan kimi Onezimin yanına tələsdim. O dəyişməmişdi. Həmişəki kimi irəli 
əyilmiş iri gövdə, həmişəki qara gözlər, həmişəki mehriban təbəssüm. Lakin onun 
təbəssümündə azacıq gözə çarpan bir dalğınlıq duyurdum. 
 
- Necəsən, Onezim? 
 
- Yaxşıyam, lap yaxşıyam. Səhhətim əladır. Puldan da korluq çəkmirəm. 
 
O, mənzilini rənglətmişdi, təzə mebel almışdı, təzə kostyum geymişdi... 
 
- Bunlar tavanın qazanclarıdır? 
 
- Bəli, - deyə o, təvazökar səslə cavab verdi. - Tava yaxşı satılır. Çoxlu müqavilə 
bağlamışam. Mən milyonerəm. Özün necəsən? Şimal qütbündə nə var, nə yox? 
 
- Çox maraqlı yerdir, - dedim. - Pinqvinlər haqda bir kitab çap etdirmək istəyirəm... 
 
- Hə! - deyə o fikirli-fikirli dilləndi. - Naşir tapmısanmı? 
 
- Hələ yox. Kitab hazır deyil. Yaxşı, Onezim, de görək o maşın necə oldu? 
 
- Maşın? 
 
- Hə, sənin məşhur maşının, şah əsərlər yazan...O xarab oldu? İşlədəsi olmadın? 
 
- Hə! Əlbəttə işlətdim, - dedi. - Maşın çox işlədi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
77 
 
O, əlini qaldırıb yorğun bir hərəkətlə öz kitabxanasını göstərdi. 
 
- Maşın mənim üçün onlarla şah əsər hazırladı...Onlar sənin ixtiyarındadır. Əgər Şimal 
qütbünə qayıtsan, onları özunlə apara bilərsən... 
 
- Sən onları naşirlərə təklif etmədin? 
 
O çiyinlərini çəkdi. Mən əsəbiləşdim. 
 
- Nə demək istəyirsən? Yoxsa onları bəyənmədilər? 
 
Doğrudanmı Onezim, naşirlər sənin şah əsərlərini qəbul etmədilər? Ola bilməz. Bəlkə bir 
anlaşılmazlıq olub, elektronika işləməyib? Bu maşın... 
 
O quru bir tərzlə sözümü kəsdi: 
 
- Maşına söz ola bilməz. Amma naşirlər onun yazılarını qəbul etmirlər. Eh! Sənə bir 
qovluq məktub göstərərəm. Hallimar, Jülyar, Plon kimi nəşriyyatlardan məktublar 
almışam. Hamısı eyni cavab yazır: 
 
«Lütfkarlıqla bizə təqdim etdiyiniz əlyazmasını məmnuniyyətlə oxuduq. Təəssüf ki, onun 
nəşri bizim nəşriyyatın imkanlarından kənardır...» 
 
- Axı nə üçün? 
 
- Bu yerdə, demək olar ki, həmişə eyni bəhanə: «Hiss olunur ki, Balzakın təsiri 
altındasınız...» «Şübhə yox ki, siz Moris Drüonun əsərlərini çox oxumusunuz...» 
«Təəssüf ki, siz Erve Bazenin əsərlərinə beş barmağınıza bələd olan kimi bələdsiniz...» 
Hər dəfə də, «təəssüf ki!» 
 
- Deməli hamısına etiraz edirlər? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
78 
 
- Hamısına! 
 
- Dəhşətdir! Amma ağlıma bir şey gəlib. Götür maşını, əyil mikrofona tərəf. Korney, 
Zolya yaxud Saqan demək əvəzinə sadəcə olaraq öz adını de, de: - «Onezim.» Onda 
alınan əsər sənin özünün olacaq. 
 
O dodaqucu gülümsündü: 
 
- Yəqin özün fikirləşirsən ki, mən bunu etməmiş olmaram. Mən «Fəlsəfi əsər» düyməsini 
basdım, sonra mikrofona öz adımı dedim: Onezim: 
 
- Sonra? 
 
- Qırx üç saniyəyə yüz səhifəlik bir əlyazma hazır oldu. 
 
- Əsərin adı nə idi? 
 
- «Toyuğun, bifşteksin və quzu ətindən kotletin yenı elektronik üsulla bişirilməsinə dair 
bəzi mülahizələr». 
 
 
Tərcümə: Hamlet Qoca 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
79 
 
Cumpa Lahiri 
 
Həqiqi qapıçı 
  
Pilləkəni süpürən Buri Ma son iki gecəni rahat yatmamışdı. Barı üçüncü gecə rahat 
yuxulasın deyə, yatdığı küncdəki həşəratları əvvəlcədən təmizləmək qərarına gəldi. Bu 
künc qapıçısı işlədiyi binanın poçt qutularının altındakı boşluq idi. Yorğanını əvvəlcə 
burada, sonra isə küçədə çırpdı. Onun bu hərəkəti küçəyə atılan tərəvəz qabıqlarını 
dimdikləyən qarğaların ora-bura qaçmasıyla nəticələndi. Dama qədər uzanan dörd 
mərtəbəni çıxmağa təzəcə başlamışdı ki, qəfildən əlini hər dəfə yağış yağmazdan öncə 
şişməyə başlayan dizinin üstünə qoydu. Dizində sezilən şiş onu öz yorğanını, vedrəsini, 
süpürgə dəstəyi kimi yararlandığı çur-çubuğu bu ara tək əliylə daşımağa məcbur 
edəcəkdi. Onsuz da son vaxtlar pillələrlə qalxmaq daha çətin gəlirdi. 
  
Onun nəzərində bu pilləkənlə çıxmaq daşınan nərdivanla qalxmağa bərabər idi. Altmış 
dörd yaşına dolsa da, saçını qoz boyda bir top şəklində yığmışdı. İstər qabaqdan, istərsə 
yandan baxanda arıq bədəninin eni bir-birindən fərqlənmirdi. 
  
Əslinə qalanda, Buri Manın malik olduğu yeganə üçölçülü şey – səsi idi. Dərd-sərdən 
kövrəkləşən bu səs kokos meyvəsini parçalayacaq qədər incəydi. Hər gün iki kərə, həm 
də pilləkənləri yuyarkən o, bu səslə keçmiş taleyini, ölkəsi iki yerə bölünəndən sonra 
Kəlküttədən qovulandan bəri başına gələn məşəqqətlərdən söz açırdı. Vətənində baş 
verən daxili qarışıqlıq onu ərindən, dörd qızından, ikimərtəbəli, iri evindən, qızılgül 
kolundan hazırlanmış almarisinə və açarlarını hələ də gəzdirdiyi ziynət mücrüsünə həsrət 
qoymuşdu. Mücrülərin açarlarını o, adətən topladığı pullarla birlikdə sarisinin ucuna 
vurduğu düyünün içində saxlayardı. 
  
Hazırda ora-bura qaçmaqla keçən günlərini unutmaqdan ötrü rahatlıq içində yaşadığı 
əyyamlarından söz etməyi sevirdi. Məsələn, ikinci mərtəbənin pilləkən meydançasına 
çatanda o, bütün bina sakinlərinə özünün üçüncü qızının toy menyusundan bəhs etməyə 
başlayırdı adətən: ―Onu bir məktəb müdirinə ərə verdik. Toyda plovu gülabla bişirmişdik. 
Şəhər meri də toyda iştirak edirdi. Qonaqlar əllərini gümüş kasalarda yumuşdular‖. Bir 
anlığa nəfəsini dərən qadın qoltuğuna vurduğu əşyaları düzəldəndən sonra plintusun 
altından çıxan tarakanı qovalayaraq sözünün ardını gətirirdi: ―Xardallı krevetlər (xırda 
dəniz xərçəngi – A.Y.) banan yağında qaynarlanmışdı. Paraya-pula heç 
qızırqanmamışdıq, çünki həmişə elə o cür, yəni gen-bol yaşamışdıq, həftədə iki kərə keçi 
əti yeyirdik. Bağçamızda da içində balıqlar qaynaşan bir nohur var idi‖. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
80 
Damdan pilləkənə süzülən işıq zolağı diqqətini çəkdi. Hələ səhər saat səkkiz olmasa da, 
günəş şüaları beton pillələri isidəcək dərəcədə qızmar idi. Bina köhnə idi, sakinlər 
yuyunmaqdan ötrü vedrələrə doldurmaqla, su tədarükü görməyə məcbur idilər. 
Pəncərələr şüşəsiz idi, binadan kənardakı tualet isə kərpicdən hörülmüşdü. 
  
―Xurmaları ağaclardan yığmağa bir adamı, gülxətmiləri budamaq üçün isə başqa birisini 
tutmuşduq. Orada ikən ağız dadıyla yaşayırdım, burada isə yemək yediyim qab da yalağa 
bənzəyir‖. Bu ara Buri Manın qulaqları istiləndi, şişən dizindəki ağrı qəfil artdı. 
―Qolumda vur-tut bir cüt bilərziklə sərhədi keçdiyimdən əvvəlləri sizə bəhs etmişdimmı? 
Keçmişdə ayaqlarım sadəcə mərmər döşəməylə təmas edərdi. İnanıb-inanmamaq sizin 
biləcəyiniz işdir, ancaq bir vaxtlar mənim yaşamım yuxunuzda görməyəcəyiniz qədər 
rahat idi‖. 
  
Əlbəttə, Buri Manın danışdıqlarının nə dərəcədə doğru olduğunu heç kəs bilmirdi. 
Üstəlik, onun keçmış sərvətinin və mücrülərdə qoyub gəldiyi zinətlərin sayı da günbəgün 
artırdı. Düzünə qalanda, məcburi köçkün olduğundan heç kəs bu deyilənlərə şübhə 
bəsləmirdi. Qadının Benqal şivəsi də bunun aşkar sübutuydu. Bununla belə, sözünü etdiyi 
keçmiş var-dövlətindənsə, onun Qərbi Benqal sərhədini minlərcə həmyerlisi kimi yük 
maşınının kuzovunda, kiş (kətan – A.Y.) çuvalları arasında keçmə ehtimalını bina 
sakinləri daha inandırıcı sayırdılar. Bəzən də Buri Ma vaxtilə Kəlküttədən bir öküz 
arabasıyla gəldiyini dönə-dönə təkrarlayıb, dururdu. 
  
Ara küçədə oynamağa yollanan uşaqlar bəzən ondan soruşardılar: ―Hə, nə ilə gəlmişdin 
buraya? Yük maşnıyla, yoxsa öküz arabasıyla?‖ Sarisinin ucundakı düyündə gizlətdiyi 
mücrü açarlarını cingildədən Buri Ma da cavab əvəzinə deyərdi: ―Bu təfərrüatların sizin 
üçün nə fərqi varmış görəsən? Niyə köhnə palan içi tökürsünüz? İnansanız da, 
inanmasanız da, mənim həyatım ağlınıza da gətirməyəcəyiniz əzablar içində keçib‖. 
  
Bəzən hadisələrin ardıcıllığını pozur, bəzi məqamlar bir-birinə uyğun gəlmir, hər şeyi 
şişirdirdi adətən. Ancaq adi şeyləri şişirtməsi söhbətlərinə necə inandırıcılıq və 
rəngarənglik qatırdısa həmsöhbətləri istər-istəməz onu böyük diqqətlə dinləyirdilər. 
  
―Pilləkənin süpürülməsinə axı, kim etiraz eləmişdi?‖ Hər gün işə gedib-gələrkən Buri Ma 
ilə rastlaşan cənab Dalal özünə bu sualı verirdi. Bu kişinin işi-gücü Kollec-stritdə rezin 
kamerlər, borular və cürbəcür ventillər satılan bir topdansatış dükanında qəbzləri bir 
qovluğa yığmaqdan ibarət idi. 
  
Ahıl yaşdakı cənab Çatterci deyirdi: ―Bu Buri Ma elə hey hapa-gopa basır. Ancaq biz onu 
da nəzərə almalıyıq ki, o - dəyişən zəmanənin məsum qurbanlarındandır‖. Ölkənin 
müstəqilliyi elan olunandan bəri cənab Çatterci nə evdən bayıra ayaq qoymuşdu, nə də 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
81 
bir qəzetə göz atmışdı. Bəlkə də məhz elə bu səbəbdən bina sakinləri onun fikirlərinə 
dərin etimadla yanaşırdılar. 
  
Buri Manın vaxtilə Şərqə dönən zamindara (ahıl bir varlıya – A.Y.) səyahət zamanı 
xidmətçi kimi tutulduğunu hamı bilirdi. Qadının zənginliklə bağlı hər xırda məqamdan 
agah olmasını da çoxları bununla izah edirdi. Onun xırda-para goplarının heç kəsə bir 
zərəri yox idi, əksinə, bu sayədə hamı gen-bol əylənirdi. Həm də pilləkəni təmizlədiyinə 
görə poçt qutularının altındakı küncdə yatmasına kimsə bir söz demirdi. Gecələr giriş 
qapısının ardında yatan, özləriylə dış aləm arasında bir sipər, qoruyucu rolu oynayan Buri 
Manı binanın bütün sakinləri sevirdi. 
  
Bu qəribə binada heç kəsin oğurlanası artıq bir şeyi yox idi. Mənzilində telefon olan 
yeganə sakin ikinci mərtəbədə yaşayan dul qadın xanım Mistra idi. Binanı kənar 
müdaxilələrdən qoruduğu, qapı-qapı gəzib, daraq və ya parça satan səyyar satıcıları içəri 
buraxmadığı üçün, binanın həndəvərinə işəyən, tüpürən və ya dava-şava salan kəsləri öz 
süpürgəsiylə qovduğu üçün sakinlər Buri Maya minnətdar idilər. 
  
Sözün qısası, illər keçəndən sonra Buri Manın bu binada gördüyü işlər həqiqi qapıçının, 
yəni konsiyerjin öhdəliklərinə bənzəməyə başlamışdı. Belə götürəndə, bu iş qadınlara 
uyğun bir iş-güc sayılmazdı, buna rəğmən, qadın üzərinə düşən işləri cani-dildən 
görürdü, az qala Lover Circular Road, Jodhpur Park və bunlar kimi varlı məhəllələrdəki 
binaların qapı gözətçisi kimi növbə çəkirdi. 
  
Dama çıxan Buri Ma yorğanlarını zivədən asdı. İp məhəccərin bir küncündən digərinə 
çəkildiyi üçün qarşı tərəfdə görünən mənzərəni – çanaq antenləri, reklam lövhələrini və 
Hovrah körpüsünün aşırımlarını iki yerə bölməkdəydi. Bir müddət bu mənzərəyə göz 
qoyan qadın sərnicin altındakı kranı açıb, əl-üzünü və ayaqlarını yudu, barmaqlarıyla 
dişlərini sürtdü. Sonra yorğanın hər iki üzünü süpürgəsiylə döyəclədi, sanki bu yolla o, 
yuxusuz gecələrinin baisini cəzalandıracağını umurdu. Fikri-zikri bu işə kökləndiyindən 
üçüncü mərtəbədə yaşayan Dalal xanımın nə vaxt gəldiyini sezmədi: o, duz səpilmiş 
limon qabıqlarını günəş şüaları altda qurutrmaqdan ötrü dama qalxmışdı 
  
- Bu yorğanın içində nə olduğunu bilmirəm, ancaq nədənsə gecələr yuxuma haram qatır. 
Çırparkən içindən bir şey qaçıb-çıxsa, onu mənə də göstərin də, yaxşı? 
  
Dalal xanım Buri Maya rəğbətlə yanaşardı, hərdənbir bişirdiyi xörəkləri dada-tama 
gətirsin deyə, ona üyüdülmüş zəncəfil də verərdi. İşıldayan göz qapaqları və üzüklərlə 
dolu, zərif, uzun barmaqları olan bu xanım: 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
82 
- Şəxsən mən heç nə görmürəm, - dedi. 
  
- Yəqin onun qanadları var. 
  
Süpürgəsini yerə atıb, göydə yallı gedən buludlara göz qoydu. 
  
- Onları yaxalayıb, əzişdirməmə macal vermədən uçub-gedirlər. Kürəyimə baxsanız, 
onların dişlədikləri yerlərin gömgöy olduğunu aşkar görərsiniz. 
  
Dalal xanım Buri Manın ucuz parçadan tikilən, mavi-bəyaz zolaqlı sarisinin bir ucunu 
qaldırdı. Köhnədəbli köynəyinin üstündə əllərini gəzdirdi. 
  
- Buri Ma, mən biləni, səni qara basır. 
  
- Yox, o böcəklər məni dirigözlü yeyirlər. 
  
- Buri Ma, bəlkə bu, səpkidir? 
  
Sarisinin ucundakı düyünü yelləyən Buri Ma açarlarını şaqqıldatdı. 
  
- Yox, mən səpkinin nə olduğunu yaxşı bilirəm. Bu – səpki deyil. Son üç, bəlkə də dörd 
günü yata bilmirəm, ancaq bu kimin nə vecinədir?! Keçmiş əyyamlarda tər-təmiz 
yataqlarda yatardım, pambıqdan mələfələrimiz vardı bizim. İnanıb-inamamaq sizin 
işinizdir, ancaq ipək qədər incə torlar vurardıq pəncərələrimizə, milçəklərə qarşı. O cür 
rahatlığı siz yatıb, heç yuxunuzda da görə bilməzsiniz. 
  
Dalal xanım təkrarladı: 
  
- Hə-ə, o cür rahatlığı mən yatıb, heç yuxumda da görə bilmərəm, - gözlərini yuman 
qadın köksünü ötürdü. – Heç yuxumda da görə bilmərəm, Buri Ma. Çünki mən – 
yuyunma məmulatları satan bir kişinin arvadıyam. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
83 
Sonra geri qanrılan Dalal xanım yorğanları süzdü və barmaqlarını tikişlərin üstündə 
gəzdirərək soruşdu: 
  
- Buri Ma, nə vaxtdan bunlarla yatırsan? 
  
Bunu xatırlamadığını dilə gətirməzdən əvvəl Buri Ma bir ara fikrə getdi. 
  
- Niyə bu günə qədər bu barədə heç söz salmadın? Yoxsa elə sanırsan ki, sənə təzə adyal 
və ya qaşıntılarını kəsəcək bir müşəmbə almağa da imkanımız yetməz? 
  
Bunları deyərkən Dalal xanımın səsindəki inciklik aşkar sezilirdi. Buri Ma dilləndi: 
  
- Buna nə gərək var?! Onsuz da hamısını süpürgəylə çırpıb, təmizlədim. 
  
- Gəl, söz güləşdirmə. Sənin təzə yatağa ehtiyacın var. Sənə əvvəlcə yastıqla yorğan, qış 
qapını kəsdirmədən isə bir adyal alacağıq. 
Damın o biri başındakı kömür qalağından bir vedrə kömür götürən Buri Ma: 
  
- Bayram günlərində yoxsullar qarınlarını doyurmaq üçün bizim qapıya düzülürdülər, - 
dedi. 
  
Pilləkənlə enən Dalal xanım dilləndi: 
  
- Dalal bəy işdən gələn kimi onunla bu barədə danışacağam. Axşam bizə gəl, kürəyinə 
vurman üçün sənə pudra və turşu verim. 
  
- Dalal xanım, ancaq bu səpki deyil, axı. 
  
Onun dediyi səpki yağışlı havalarda tez-tez baş verirdi. Buri Ma isə onu narahat edən, 
yuxusuz qoyan, üç-beş dənə saçı qalan başını və bədənini yaxıb-yandıran şeyin xeyli sadə 
bir dərd olduğuna özünü inandırmışdı. Rütubətli havalarda adətən qadın pilləkənləri üst 
mərtəbələrdən başlayıb, aşağıya doğru süpürərdi. İndi də qəfil başlayan yağış həm Dalal 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
84 
xanımın dama sərdiyi limon qabıqlarını, həm də küçədə gedən insanlara çətirlərini açma 
imkanı tanımadan onların yaxalarını, ciblərini və çəkmələrini islatmışdı. 
  
Qonşu binalarda olduğu kimi, bu binada da cırıldayan pancurlar pəncərələrə vurulan 
məhəccərlərə  kombinezon ipləriylə bağlanmışdı. Bu vaxt Buri Ma ikinci mərtəbənin 
pilləkən meydançasını süpürürdü. Bu pillələr adi nərdivanın pillələrindən əsla 
fərqlənmirdi. Yağışın səsi əsəblərinə toxunurdu. Yorğanlarının indi yağışın altında yuxa 
kimi islandığını düşündü və Dalal xanımla aralarında gedən söhbət gəldi xatirinə. İşinə 
davam etdi, alt qatdakı poçt qutularına çatana qədər gözünə dəyən tozu sildi, siqaret 
kötüklərini və konfet kağızlarını süpürdü. Yel çəkməsin deyə, öz səbətini eşələyib, qəzet 
axtardı, tapdığı qəzet kağızlarını giriş qapısındakı çarpaz vurulan dəmirlərin aralarına 
dürtüşdürdü. Sonra vedrədəki kömürü yandırdı, palma yarpağından hörülən yelpicinin 
köməyi ilə alovu şölələndirərək, yemək bişirməyə girişdi. Günortadan sonra adəti üzrə 
saçlarını yığdı. Sarisinə vurduğu düyünü açdı və orada topladığı pulları saydı. Qəzet 
kağızlarından düzəltdiyi yataqda cəmi iyirmi dəqiqə yuxulamışdı. Yağış kəsmişdi və 
manqo ağaclarından vuran turş qoxu hər tərəfə yayılmışdı. Bəzən, axşamüstülər Buri Ma 
qonşulara baş çəkirdi. Belə, qapı-qapı dolaşmaqdan xoşu gəlirdi. Onun bu ziyarətlərindən 
bina sakinləri narahatlıq duymazdılar. Onlar yalnız gecədən-gecəyə qapılarının ardındakı 
sürgünü çəkəndən sonra öz həyatlarına davam edirdilər: Uşaqlarını tənbeh edir, xərclənən 
pulları hesablayır, düyü arıtlayırdılar. Bəzən Buri Manı bir fincan çaya və keksə qonaq 
edirdilər. Buri Ma da uşaqlarla oyun oynayır, kreslolarda oturmağı özünə layiq 
bilmədiyindən adətən ya kandarda, ya da dəhlizdə çömbəlib oturar, tanımadığı bir şəhərin 
həyatını izləyən gəlmə adam kimi həmin ailədə olub-bitənlərə göz qoyurdu. 
  
Həmin axşam o, Dalal xanımın dəvətini qəbul eləmək qərarına gəldi. Qəzetlərin üstündə 
bir az mürgüləsə də, belinin ağrısı hələ də keçməmişdi. Odur ki, naəlac qalıb, səpkiyə 
qarşı pudra istəməyə yollandı. Süpürgəsini də götürdü, çünki onsuz özündə bir əskiklik 
hiss edirdi. Yuxarı mərtəbəyə qalxmağa hazırlaşanda bir əl arabasının giriş qapısının 
önündə durduğunu gördü. Gələn Dalal bəy idi. İllər uzunu qəbzləri qovluqlara tikməkdən 
gözlərinin altında gömgöy torbalar yaranmışdı. Ancaq bu gün gözləri işıldayırdı və dilini 
dişlərinin üzərində gəzdirirdi. Qucağında bir cüt keramik əlüzyuyan tutmuşdu. 
  
- Buri Ma, bu, elə sırf sənin görəcəyin bir işdir. Haydı, əlüzyuyanları yuxarıya daşımaqda 
mənə kömək elə. 
  
Cibindən çıxartdığı ütülü dəsmalıyla alnını, boynunu silən kişi əl arabasının sahibinə pul 
uzatdı. Buri Ma ilə birlikdə əlüzyuyanları üçüncü mərtəbəyə qaldırdılar. Mənzilinin 
qapısına çatan Dalal bəy Dalal xanıma, Buri Maya və nə baş verdiyini öyrənmək üçün 
buraya toplaşan qonşulara müjdə verdi: sən demə, sabahdan etibarən, o, ventil 
ləvazimatlarını, plastik tüpləri və boruları topdan satan adamın qəbzlərini qovluqlara 
tikməyəcəkmiş. Son bir ildə gəliri iki dəfə artan və təmiz havaya ehtiyac duyan müdiri 
Burdvanda firmanın yeni şöbəsini açırmış. Uzun illər yanında dürüstcə çalışan Dalal bəyi 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
85 
də çəkdiyi zəhmətin mükafatı kimi, Kollec Stritdəki şöbəyə müdir təyin edibmiş. O da 
sevincək evə dönərkən, yolda bir cüt əlüzyuyan alıbmış. 
  
Dalal xanım: 
  
- Bu ikiotaqlı mənzildə bir cüt əlüzyuyan nəyə gərək idi? – deyə soruşdu. 
  
Onsuz da dama sərdiyi limon qabıqlarının yağışda islanması qanını yamanca qaraltmışdı. 
  
- Bənzər şeyə harada rastlanar görəsən? Hələ də qaz sobasında yemək bişirməyə 
məcburam, evə telefon çəkdirmirsən, hələ evlənərkən söz verdiyin soyuducunu da 
almamısan. Yoxsa elə bilirsən bir cüt əlüzyuyan bütün bunları mənə unutduracaq?! 
  
Poçt qutularının yanından da eşidiləcək qədər hay-küyə səbəb olan bu dilləşmə hava 
qaralana və təkrar yağış çisələyənə qədər uzandı, getdi. Ərlə arvad necə uca səslə 
dilləşirdisə, bu, həmin gün üst mərtəbələrdən aşağıya doğru pilləkənləri ikinci dəfə 
süpürən Buri Manın da diqqətini çəkmişdi. Buna görə də o, nə həmin günün 
başağrısından şikayətləndi, nə də keçmiş əyyamların tərifini göylərə qaldırdı, eləcə gedib, 
qəzetlərdən düzəltdiyi yatağında həmin gecəni birtəhər yola verdi. 
  
Səhəri gün fəhlələr əlüzyuyanı yerinə taxmağa gələndə də cənab və xanım Dalalların 
dava-şavası təxminən elə eyni şiddətlə sürməkdəydi. 
  
Dilləşmə ilə müşayiət olunan gecənin sabahı cənab Dalal aldığı əlüzyuyanlardan birini öz 
mənzilinə, digərini isə birinci mərtəbədəki pilləkən qəfəsinə quraşdırmaq qərarına 
gəlmişdi. O, qapı-qapı dolaşıb, həmin əlüzyuyandan hamının yararlana biləcəyini izah 
elədi, çünki bina sakinləri illər uzunu dişlərini stəkanlarda götürdükləri su ilə fırçalamağa 
adət etmişdilər. 
  
Bu vaxt Dalal xanımı fikir götürmüşdü. Girişdə qoyulacaq o əlüzyuyanın binaya gəlib-
gedən kənar adamların da diqqətini çəkəcəyi şübhəsiz idi. Artıq əri müdir vəzifəsinə 
keçmişdi, ancaq o cür vəzifə sahibinin belə bir binada yaşadığına görəsən kim inanardı? 
  
Fəhlələr saatlarca əlləşib-vuruşdular, üst və alt mərtəbələrə qalxıb-endilər, pilləkən 
məhəccərinin yanında çömbələrək, gündüz yeməklərini yedilər. Çığır-bağırla işlədilər, 
söyüşdülər, dilləşdilər, tərlərini boyunlarına atdıqları tənziflə sildilər. Qopan bu hay-küy 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
86 
üzündən Buri Ma həmin gün pilləkəni heç süpürə bilmədi, vaxt ötsün deyə, dama qalxdı, 
oradakı məhəccərlər boyu yeridi, çevrədəki mənzərələri süzdü. Qəzetlərin üstündə 
yatmaqdan yanbızları ağrıyırdı. Yorğanından kəsdiyi uzun əskilərlə yaxın günlərdə 
məhəccər başlıqlarını silib-parlatmağa qərarlıydı. Axşam düşəndə binanın bütün sakinləri 
görülən işlərlə tanışlıq məqsədiylə alt mərtəbəyə yığılmışdı. Hətta Buri Manın da axar 
suyun altında əllərini yumasını xahiş elədilər. O isə yenə hava atdı: ―Evimizdəki hamam 
gül ətri verirdi, buna inanıb-inanmamaq sizin işinizdir, ancaq mən xəyalınızda belə 
canlanmayacaq bir lüks şəraitdə yaşamışam‖. 
  
Hamı toplaşandan sonra cənab Dalal əlüzyuyanın imkanlarını izah elədi, göstərdi. Hər iki 
kranı təkbətək tamamilə açıb, bağladı. Suyun təzyiqini göstərməkdən ötrü isə kranların 
ikisini birdən açdı. Çanağı su ilə doldurmaq üçün isə əlüzyuyanın kiçik bir tıxacı da var 
idi. Cənab Dalal öz təqdimatını: ―Bu, zərifliyin ən son həddidir‖ sözləriylə bitirdi. 
  
Balkondan boylanan cənab Çatterci isə əlavə elədi: ―Dəyişməkdə olan zamanın 
simvoludur‖. 
  
Aradan bir neçə gün keçincə, bina qadınlarında bir əsəbilik özünü göstərməyə başladı: 
hər səhər növbəyə durmaq, hər istifadədən sonra kranları silib parlatmaq məcburiyyəti, 
şəxsi diş məcunlarını və sabunlarını əlüzyuyanın kənarında unutmamaq kimi məqamlar 
onları əsəbiləşdirirdi. Əgər Dalal ailəsinin indiyədək öz əlüzyuyanı var idisə, onda niyə 
təzə əlüzyuyanın yalnız birini qonşularla paylaşmışdılar? 
  
Axırda bir səhər bina sakinlərindən biri özünü saxlamayıb, dilləndi: 
  
―Bəs biz niyə mənzilimizə əlüzyuyan almayaq, axı?‖ 
  
Başqa birisi sual elədi: 
  
- Bəyəm bu binadakı şəraiti təkcə Dalal ailəsi yaxşılaşdıra bilər? 
  
Bunun ardınca bəzi dedi-qodular başını alıb, getdi. İlk gecədəki dilləşmədən sonra 
arvadının könlünü almağa çalışan cənab Dalal evə iki kilo xardal yağı, bir dənə Kəşmir 
şalı və on-on beş dənə sandallı sabun almış, Rabitə qovşağına baş çəkmişdi. O arada 
xanım Dalal günboyu əllərini təzə əlüzyuyanda yumaqdan heç doymurmuş. Bütün bunlar 
yetmirmiş kimi, hələ bir də sonrakı gün ―Hourah‖ dayanacağından gələn və binanın 
önündə duran bir taksi Dalallar ailəsini on günlük istirahət üçün Simlaya apardı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
87 
  
Taksinin pəncərəsindən xanım Dalal Buri Maya səsləndi: 
  
- Elə bilmə ki, unutmuşam. Geri dönəndə sənin üçün yun adyal alıb gətirəcəyik. 
  
Qadının dizləri üstə Buri Manın sarisindəki firuzəyi xətlər rəngdə bir pulqabı vardı. 
  
Arvadının böyründə oturan cənab Dalal öz pulqabısının üstündə olub-olmadığını əllərini 
ciblərinə vuraraq yoxlayandan sonra Buri Maya vəd elədi: 
  
- Sənin üçün iki adyal gətirəcəyik. 
  
Həm də onları yola salmağa bina sakinlərindən təkcə Buri Ma çıxmışdı. Dalallar yola 
çıxdığı andan bina qadınları həyata keçiriləcək yenilikləri planlaşdırmağa başlamışdılar 
Onlardan biri toyunda ona bağışlanan bilərzikləri satmaqla, divarları əhənglə 
ağartdırmağa niyyətliydi. Öz tikiş maşınını girov qoymağı düşünən başqa bir xanım 
sanepidemstansiyaya zəng elədi. Digər bir qadın isə gümüş şirniyyat qablarını zərgərə 
satıb, bunların puluna binanın bütün pancurlarını sarı rəngə boyatdırmağa niyyətlənmişdi. 
  
Artıq fəhlələr bu binada gecə-gündüz demədən işləyirdilər. Bu qatmaqarışıqlıqdan 
qaçmağı uman Buri Ma da öz yorğanlarını dama daşımışdı. Binaya fasiləsiz şəkildə 
kimlərsə girib-çıxır və hərəkətə mane olurdu. Binada ayaq dəyməyən bir künc-bucaq 
qalmamışdı. 
 
  
Bir neçə gündən sonra Buri Ma xörək bişirdiyi vedrəni və səbətlərini də dama daşıdı. 
Girişdəki əlüzyuyandan yararlanmağa gərək duymurdu və elə əvvəllərdəki kimi, sərnicə 
yığdığı suyu işlədirdi. Yorğanından kəsib düzəltdiyi əskilərlə məhəccərlərin başlıqlarını 
silib, parlatmaq barədə düşünürdü. Sonrakı günlərdə qəzetlərin üstündə yatmağına davam 
elədi. Yağışlar get-gedə güclənirdi. Altına sığındığı çadırdan damdığından başının 
üstündə qəzet tutmağa məcbur idi. İpin üstüylə tək sırayla yeriyən və ağızlarında yemək 
daşıyan qarışqalara çömbəlmiş halda göz qoymaqda idi. Külək belinin ağrısını qismən 
azaldırdı. İşlətdiyi qəzetlər isə getdikcə qıtlaşmaqdaydı. 
  
Artıq səhərlər ona uzun, gecələr isə daha uzun gəlirdi. Son dəfə nə vaxt bir fincan çay 
içdiyini də xatırlamırdı. Nə indiki sıxıntılar, nə də keçmiş əyyamları barədə düşünürdü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
88 
Onu maraqlandıran tək məsələ - Dalal ailəsinin nə vaxt geri dönəcəyi və ona təzə adyal 
gətirəcəyi idi. 
  
Damda qalandan elə bir iş-zad görmürdü. Sonradan bir az idman eləmək məqsədiylə 
şəhərin kənar məhəllələrini piyada dolaşmağa başladı. Bunun ardınca süpürgəsi əlində 
üzərinə mürəkkəb ləkəsi düşən sarisi əynində dükan-bazarı gəzməyə həvəs saldı, o arada 
xırda-xuruş əşyalara indiyədək topladığı pulu xərcləməyindən də qalmadı: bir gün bir 
paket düyü, sonrakı gün bir az badam, ondan sonrakı gün isə şəkər çuğundurundan 
çəkilmiş bir fincan şirə aldı. Bir gün Kollec-stritdəki köhnə kitab dükanlarına qədər 
piyada getdi. Sabahısı gün bir az da uzağa, Bou bazarında ağartı məhsulları satılan 
dükanlara qədər yol aldı. Ancaq elə orada, bir piştaxta önündə xurma seçəndə qəfildən 
sarisinin ətəyinin dartılıdığını sezdi. Yığdığı pulun qalan qismi və açarları onda 
oğurlanmışdı. 
  
Həmin axşam evə dönəndə bina sakinlərinin giriş qapısında onu gözlədiyini gördü. 
Onların nifrət dolu çığır-bağırları pilləkən qəfəsində əks-səda verirdi. Həm də hamısı 
eyni şeyi deyib, dururdu: ―Əlüzyuyan oğurlanıb‖. Əhənglə ağardılan divarda açılan iri bir 
dəlikdən sallanan borular, yerdə isə suvaq parçaları gözə dəyirdi. Süpürgəsini köksünə 
sıxan Buri Ma ağzına su alıb, susdu. 
  
Sakinlərdən biri Buri Manı göstərib: ―Bunun tək təqsirkarı, hər şeyin baisi baxın, odur!‖ 
– dedi. – ―Qapını qorumaq əvəzinə gedib, oğrularla əlbir olub‖. Bir başqası: ―Günlərdən 
bəri küçələrdə veyillənir, yad adamlarla söhbətləşir‖ – dedi. 
  
- Ona kömürümüzdən verdiyimiz, yatmağa yer ayırdığımız halda, görəsən o, bizə xəyanət 
etməyə necə qıyar?! Onların heç birisi üzünü Buri Maya tutub, danışmasa da, qadın 
ittihamlara cavab verməyə gərək duydu. 
  
- İnanın mənə, oğrularla əlbir-filan deyiləm. 
  
- İllərcə sənin yalanlarına qulaq asdıq, yenə də sənə inanmamızı umursan? 
  
İttihamların ard-arası kəsilmədi. Bu olayı Dalal ailəsinə necə xəbər verəcəkdilər? Ən 
nəhayət, bununla bağlı cənab Çattercinin fikrini öyrənmək gəldi ağıllarına. Mənzilinə 
getdikləri vaxt o, balkonda dayanıb, küçədəki tıxacı seyr eləyirdi. 
  
İkinci mərtəbədə yaşayan sakinlərdən biri başlarına gələn hal-qəziyyəni ona belə izah 
elədi: ―Buri Ma binamızın hüzuruna haram qatıb. Hamının evində qiymətli əşyaları var. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
89 
Təkcə dul qadın Mistra tək-tənha yaşayır və dünyada telefonundan başqa heç nəyi 
yoxdur. Siz bilən, neyləməliyik?‖ Cənab Çatterci danışılanlar barədə bir ara düşündü. 
Çiyninə atdığı şalı səliqəyə saldı, balkonunun ətrafındakı inşaat ayaqaltılarını süzdü. 
Buraya köçdüyü vaxt baxımsız görünən pancurlar artıq sarı rəngə boyanmışdı. Ən 
nəhayət, dilləndi: 
  
- Bu Buri Manın həmişə öz keçmişiylə bağlı hapa-gopa basdığı şeylər bizim gözümüzdə 
yeni bir şey sayılmaz. Yeni olan - binamızın indiki, gözoxşayan  görkəmidir. Bu cür 
binaya biz artıq həqiqi bir qapıçı axtarıb tapmalıyıq. 
  
Bina sakinləri əvvəlcə vedrələrini, səbətlərini, cırıq-mırıq paltarlarını və süpürgəsini 
pilləkənlərdən sürüdüb, qapıdan bayıra atdılar. Ardınca isə Buri Manın özünü. Çünki 
həqiqi qapıcı tapmaq üçün yamanca səbirsiz görünürdülər. 
  
Buri Ma əşyalarının içindən təkcə süpürgəsini özüylə götürdü. Üzüsulu binadan 
aralanarkən bir daha: 
  
- Mənə inanın, rica edirəm, mənə inanın, - dedi. 
  
Sarisinin ucunu yellətdiyi vaxt artıq oradan hər hansı cingilti səsi gəlmirdi. 
  
  
Tərcümə edəni: Azad Yaşar 
 
Azərbaycan dilində ilk dəfə 
 
Cumpa Lahiri – benqal əsilli ABŞ yazarı, Nilanyana Sudesnanın (Nilanjana Sudeshna) 
özünə seçdiyi ədəbi imzadır. 11 iyul 1967-ci ildə anadan olub. Hindistan vətəndaşı olan 
valideynləri ilə birlikdə sonralar ABŞ-a köçüb, Nyu-Yorkdakı Bernard-Kollecdə və 
Boston Universitetində təhsil alıb. 
  
Debüt kitabı - "Xəstəliklərin izahlı lüğəti" adlanan hekayələr toplusudur, bir neçə 
mükafata, o cümlədən Pulitser ödülünə layiq görülüb. 2003-cü ildə tamamladığı "Adaş" 
romanı "Nyu-York Tayms" qəzetinin bestsellerlər siyahısına düşüb, 2007-ci ildə rejissor 
Mira Nair tərəfindən ekranlaşdırılıb. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
90 
  
Onun 2008-ci ildə işıq üzü görən "Alışılmamış dünya" hekayələr toplusu da görünməmiş 
oxucu rəğbətiylə qarşılanıb. C.Lahirinin əsərləri bu günə kimi benqal, alman, fransız, 
ispan, portuqal, bolqar və rus dillərinə çevrilib. 
  
2005-ci ildən o, ABŞ Pen-Mərkəzinin vitse-prezidentidir. 2010-cu ilin fevralında ABŞ 
prezidenti yanında İncəsənət və Humanitar Elmlər Komitəsinə üzv seçilib. 
  
2013-cü ildə C.Lahiri öz həmyerlisi, məşhur nasir Salman Rüşdini geridə qoyaraq, Buker 
Man ödülünə əsas namizədlərdən biri olub. 
  
Bu hekayə yazarın Azərbaycan dilinə çevrilən ilk əsəridir. 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
91 
 
Gi de Mopassan 
 
Fahişə kişi 
 
Tez-tez belə sözlər eşidirik: "Bu kişi adamı lap özünə heyran edir, ancaq neyləyəsən ki, 
fahişədir, həm də əsl fahişə!‖ Məmləkətimizin bağrında qara yara olan fahişə kişilər 
barədə adətən belə deyirlər. 
 
Çünki Fransadakı bütün kişilər, içi biz qarışıq, fahişədir: onlar, eynilə qadınlar kimi, 
dönükdürlər, şiltaqdırlar, etibarsızdırlar, adətən  nə istədiklərini bilmirlər, öz düşüncə və 
niyyətlərindən tez-tez sapırlar, hərdəmxəyal və iradəsizdirlər. 
 
Əlbəttə, bütün bu fahişə kişilərin ən betəri parislilərdir: daim bulvarda veyillənən və 
intellektini hamının gözünə soxmağa çalışan belələrinin şux qəhbələrə xas işvələri və 
aşkar nöqsanları kişilik özəllikləriylə əsla bir araya sığmır. 
 
Bizim deputatlar palatası isə fahişə kişilərlə dolub-daşır. Cazibədar opportunistlərin 
(düşdüyü şərairə asanlıqla uyğunlaşan siyasətçilərin – A.Y.) orada təşkil etdiyi 
əksəriyyəti bizim "süsənlər‖ adlandırmamız əsla qəbahət sayılmaz. Öz niyyətlərini şirin 
dilləri və yalançı vədləri hesabina həyata keçirən bu cür tiplər adamın əlini elə sıxırlar ki, 
könlünüz bir anda bunların köləsinə çevrilir. Təzə tanışlarına dərin və xüsusi 
səmimiyyətlə "Əziz dostum‖ deməyi bacaran bu şəxslər heç ruhunuz da hiss etmədən 
rəğbətinizi qazanır, hər cür yeni ideyanı qəbul etməyə hər zaman hazır görünürlər. Öz 
mövqelərini yaranmış şəraitə görə dəyişməkdə flüger kimi mahir olan bu tiplər başqaları 
qədər özlərini də asanlıqla aldatmağa qadirdirlər. Bu gün dediklərini sabah dəbbələmək, 
vədindən caymaq onlar üçün adi haldır. 
 
Qəzetlərdə də fahişə kişilər çoxluq təşkil edirlər. Hətta deyərdim ki, orada onlar daha 
boldur, çünki redaksiyalarda onlara daha böyük tələbat duyulur. Əlbəttə, bəzi nəşrlər bu 
baxımdan istisna sayıla bilər, məsələn, "Deba‖ və "Qazet de Frans‖. 
 
O da gerçəkdir ki, istənilən yetkin jurnalistdə fahişələrə xas bəzi özəlliklər olmalıdır: axı, 
onlar oxucu kütləsinin zövqüylə ayaqlaşmağa məcburdurlar, toplumda dolaşan şayiələrin 
bütün məqamlarını ayrı-seçkilik qoymadan izləyə bilməkdən ötrü onlar xeyli əsnək 
davranmalıdırlar, hərtərəfli olmaqla yanaşı, dəqiq cavablardan yayınmalı, hər şeyə həm 
şübhə, həm də dərin etimadla yanaşmalı, həm acımasız, həm də fədakar olmalı, həm 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
92 
itoynadan, həm də cənab Prüdom kimi hər şeyə maraq duymalı, özünü hər zaman 
kinayəli və inanan biri kimi aparmalı, əslində isə heçcə nəyə inanmamalıdır. 
 
Xanım Abel əmindir ki, xaricilər - dediyində duran ingilislərlə gonbul almanlar – bizim 
tam əksimizdir, onlar indinin özündə də bizi nifrət qarışıq bir heyrətlə süzürlər və bu 
yüzilin sonuna qədər də buna davam edəcəklər. Onlar bizi yelbeyin millət sayırlar. 
Halbuki yanılırlar: biz – fahişəyik. Məhz elə buna görə də, bizi sevirlər, bu baxımdan pis 
cəhətlərimizə göz yumur, nöqsanlarımıza rəğmən, daim bizə can atır və özlərinə bu cür 
haqq qazandırırlar: "Sevənlər küsər də, barışar da!‖ 
 
Kübar aləmdə fahişə kişi ilə beşcə dəqiqəlik söhbət yetərlidir ki, öz cazibəsiylə 
müsahibinin könlündə özünə taxt qursun. Sanarsınız ki, onun təbəssümü yalnız və yalnız 
sizə ünvanlanıb, səsindəki zərif nəzakət dolu intonasiyaların da tək ünvanı sizsiniz. 
Ayrıldığınız vaxt onunla azı iyirmi ilin tanışı olduğunuza əsla şübhə bəsləməzsiniz. Hətta 
istəsə, ona bəlkə borc pul da verərsiniz. Çünki sizi eynilə bir qadın qədər özünə heyran 
qoyar. Hətta çox dürüst davranmasa belə, siz ona açıq nifrət bəsləyə bilməzsiniz, çünki 
hər görüşdə nəzakətiylə sizi ovsunlayar! Yoxsa o, üzrxahlıq edir? Siz buna imkan 
verməz, onu qabaqlayarsınız. Bəlkə o, yalan danışır? Buna heç vaxt inanmazsınız! Yoxsa 
o, sizi barmağına dolayıb və verdiyi vədlər ucdantutma yalan çıxır? Ancaq siz özünüzü 
sırf bu vədlərə görə ona borclu sayır və inanırsınız ki, sizə yarınmaq, bir qulluq eləmək 
üçün o, yerin altını üstünə çevirib! 
 
Bir şeyə heyranlığını bildirərkən o, öz duyğularını elə içdən ifadə edir ki, sözləri 
könlünüzün tellərini titrədir. Dünən o, Viktor Hüqoya valeh idi, bu gün isə onu sarsaq 
adlandırır. Emil Zolyadan ötrü əvvəllər duelə çıxmağa hazır görünən bu hərif indi onu 
Barbe d Orvilyinin ayağına verməkdən çəkinmir. Həm də özünün heyran olduğu şeyə 
qarşı heç bir etirazla hesablaşmır: hətta ağızucu etiraz bildirsəniz, ondan yağlı bir şapalaq 
yeyəcəyiniz şübhəsizdir. Əgər o, nəyə isə nifrət bəsləyirsə, gözünə heç nə görünmür və 
buna dair hər hansı etiraz-filan dinləyən deyil. 
 
Belə götürəndə, onun heç nədən başı çıxmır. 
 
İki gənc qızın söhbətinə qulaq verək: 
 
- Deməli, Culiya ilə aranız dəyib? 
 
- Hələ soruşursan da? Ona yağlı bir şillə çəkdim, axı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
93 
- Sənə neyləmişdi ki? 
 
- Polinaya deyibmiş ki, guya mən ilin on üç ayı ac qalıram. Polina isə bunu Qontrana 
söyləyib. Təsəvvürünə gətirirsən də? 
 
- Siz onunla Klozel küçəsində birgə yaşamırdınız? 
 
- Onunla birgə düz dörd il Bred küçəsində yaşamışıq. Sonra isə bir cüt corab üstündə 
aramız dəydi. Yalandan deyirdi ki, guya mən Marten xalasının ona verdiyi ipək corabları 
geymişəm. Mən də onun dərsini verdim. Sonra həmin evi tərk elədi. Altı ay əvvəl onunla 
rastlaşanda yalvardı ki, yanıma köçməyinə razılıq verim, çünki tutduğu ev ehtiyac 
duyduğundan iki dəfə böyükmüş. 
 
Söhbətin ardını dinləmədən keçir, yolunuza davam edirsiniz. 
 
Sonrakı bazar günü Sen-Jermenə gedərkən sizin vaqona bir cüt cavan xanım daxil olur. 
Bunlardan birinin Culiyanın düşməni olduğunu elə ilk baxışdan anlayırsınız. Bəs o biri 
kimdir görəsən? O da Culiyanın özüdür. 
 
Və onların arasında gedən söhbət zamanı nəvaziş dolu pıçıltılar, gələcək planlar barədə 
sözlər dəyir qulağınıza: "Culiya, de görüm...‖, "Qulaq as, Culiya‖ və sair kimi. 
 
Fahişə kişilərə də bu cür dostluqlar xasdır. Üç ay sərasər o, öz yaxın və əziz-girami dostu 
Jakdan bir an da ayrılmır. Onun üçün bu dünyada yalnız Jak var. Ən iti ağıl da, dəqiq 
məntiq də təkcə ondadır. Bütün Parisdə tək parlaq şəxsiyyət varsa, o da Jakdır. Hər yerə 
birgə gedir, birgə süfrəyə otururlar, küçələrdə birlikdə dolaşırlar. Axşamlar bir-
birlərindən ayrıla, qopa bilmədikləri üçün azı on kərə ya bu onu qapısına qədər ötürür, ya 
da o, bunu. 
 
Aradan üç ay ötüncə Jakla onun barəsində danışmağa cəhd göstərək: 
 
- Necə də saxtakardır o! Necə əclaf, necə yaramazdır, ah! – deyəcək. – Arxayın olun, 
mən daha ona yaxşı bələdəm. Onda nə bir damla dürüstlük varmış, nə də tərbiyə... 
 
Və sair və ilaxır. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
94 
 
Bundan üç ay sonra görürsən ki, bu adamlar təkrar birlikdədirlər. Bir səhər öyrənirsən ki, 
duelə çıxan bu dostlar atışmaq əvəzinə, göz yaşları axıdaraq, qucaqlaşıb-öpüşüblər. 
 
Belə baxanda, bunlar dünyada ən səmimi dostlardır, bir-birini gah iftiraya layiq görürlər, 
gah sonsuz nəvazişə. Gah bir-birinin əlini elə sıxırlar ki, sümükləri şaqqıldayır, gah da 
yanlış anlaşılan bir söz ucbatından biri digərinin qarnını yırtmağa hazır görünür. 
 
Fahişə kişilər arasındakı bağlılıq, bax, bu cür dəngəsizdir, onların əhvalı və duyğuları ən 
gözlənilməz çıxış-enişlərə məhkumdur. Bir göz qırpımında ruh yüksəkliyi tənbəlliklə, 
sevgi nifrətlə, sitayiş biganəliklə əvəz olunur, axı, onların xasiyyəti də, gözəgəlimliliyi 
də, çılğınlığı da fahişələrinkini xatırladır. Onların başqalarına duyduğu bağlılıq da 
fahişələrinkindən zərrəcə fərqlənmir. 
 
Pozğun qadınlar öz itləriylə necə davranırlarsa, bu kişilər də dostlarına elə dəyər verirlər. 
 
Ləçərlər sevimli itlərini öpüb-oxşayır, onları şəkərlə yemləyir, yataqlarına alıb, öz 
yastıqlarının üstündə yatırdırlar. Əsəbləşəndə isə onları ya quyruqlarından tutmaqla, 
sapand kimi havada fırladır, ya pəncərədən çölə vızıldadırlar. Bir səbəb oldu-olmadı, onu 
ya soyuq suyla dolu vedrəyə soxurlar, ya da çox istədiklərindən az qala ağuşlarında 
boğurlar. 
 
Həqiqi fahişə ilə fahişə kişinin qarşılıqlı sevgisi isə bu sadalananlardan xeyli fərqlənir. 
Kişi qadını döyəndə qadın da onu cırmaqlayır. Bir-birini görən gözləri olmasa da, onlar 
ayrıla da bilmirlər, çünki aralarında anlaşılmaz və sirli könül bağları var. Qadın kişiyə 
başqalarıyla xəyanət edir, kişi bunu öyrənəndə əvvəlcə hönkürür, sonra isə onu 
bağışlayır. Oynaşlarından birinin qadına hədiyyə etdiyi çarpayıda onunla yatan kişi özünü 
əsla xoşqeyrət saymır. Kişi qadını həm sevir, həm də ona nifrət bəsləyir: bu zaman 
unudur ki, ona eyni dərəcədə nifrət bəsləməyə elə qadının da haqqı çatır. Hər biri digərini 
amansız işgəncələrə düçar etsə də, aralarındakı bağları qırmağa heç birinin cürəti yetmir, 
səhərdən ta axşama qədər bir-birini təhqir və tənbeh edən, inanılmaz suçlamaların 
hədəfinə çevirən belə adamlar özlərindən tamam çıxanda qapıldıqları qəzəb və 
çılğınlıqdan bədənlərinə əsməcə düşür və onlar bir-birinin ağuşuna atılırlar, kişinin 
ehtirasa təşnə dodaqları və qəlbi təkrar fahişənin quluna, köləsinə çevrilir. 
 
Fahişə kişi başqalarına nisbətən daha cəsur və daha ağciyərdir, onda şərəf hissi hədsiz 
inkişaf edib, lakin o, bizlərə xas, adi şərəf hissindən məhrumdur, odur ki, müəyyən 
durumlarda ondan gözlənilməz zəiflik və əclaflıq gözləmək mümkündür, buna görə o, hər 
hansı peşmanlıq duymaz, çünki yeni əyləncələr axtarışında olan ruhunun hər şıltaqlığına 
boyun əyər. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
95 
 
Qarmağına keçən şəxsi aldatmaq onun gözündə adi, hətta vacib bir şeydir. Onun 
qənaətinə görə, kart borclarını çıxmaq şərtiylə, aldığı borcu, həm də nə vaxtsa 
qaytarılacağı şübhə doğuran borcu geri verməkdən imtina - əsl şərəf işidir, çünki bu cür 
şeylərdə saxtakarlığa heç cəmiyyət də sən deyən pis baxmır. Məsələn, pula ehtiyacı 
olanda o, hər yola, fəndə əl atıb, borc almağa çalışacaq və cürbəcür yalan vədlərlə borc 
sahibinin başını tovlayacaq. Əgər kim isə onu ən xırda fırıldaqda suçlayarsa, onda 
həqiqətən özündən çıxan bu adam qarşısındakı tipi qılıncının tək zərbəsiylə öldürməyə 
çalışacaq. 
 
  
 
Dilimizə çevirdi – Azad Yaşar 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
96 
 
Mixail Bulqakov 
 
 
Siflisili bayram 
 
 
«Laka-Tıjma kənd sovetinin təsdiqlədiyi material əsasında…» 
 
Hər il mart ayının səkkizində qeyd elədiyimiz işçi qadın bayramında Kazan vilayətinin 
alimənsəb rəhbərliyi altındakı Laka-Tıjma kəndində yerləşən koma-kitabxananın qapısı 
açıldı və yerli sanitar feldşer (onun adını, məsələn, İvan İvanoviç qoyaq) içəri girdi. 
 
Əgər səkkiz mart günü heç bir ağlı başında, kişi cinsindən olan vətəndaşın, özü də 
hesabat vermək üçün, xüsusilə də kitabxanaya sərxoş gələ bilməyəcəyini nəzərə alsaq, 
feldşer İvan İvanoviçin hamıya məlum olduğu kimi, dilinə içki vurmamasını da gözardı 
eləsək, feldşerin bərk sərxoş olmağı barədə istənilən adamla rahat mərcə girmək olardı. 
 
Onun gözləri qırx faizli, zəhər-zəqqum rus araqlarının iki qırmızı surquclu qapağına 
oxşayırdı, feldşerin öz hərarəti isə otuz dərəcədən artıq olmazdı. Spirt qoxusu komaya elə 
yayılmışdı ki, iclas sədri kiriyib, bu ifadələri işlədərək, sözü İvan İvanoviçə verdi: 
 
- Beynəlxalq əməkçi qadın günü bayramı münasibətilə hesabat təqdim etməyi üçün sözü 
İvan İvanoviçə veririk. 
 
Alkoqolun coşdurduğu İvan İvanoviç, üç addıma səhnəyə çıxıb, başladı: 
 
- Beynəlxalq bayram barədə danışmazdan əvvəl, bir neçə kəlmə də zöhrəvi xəstəliklərdən 
danışaq! 
 
Bu çıxış əməlli-başlı uğur qazandı: ortalığa qəbiristanlıq sükutu çökdü, partlayan elektrik 
lampasının səsi eşidildi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
97 
- Hə-ə... Mənim əziz beynəlxalq işçi qadınlarım, - feldşer dərindən nəfəs ala-ala davam 
elədi, - budu, mən qarşımda 80 dənə sifət görürəm... 
 
- Qırx, - sədr qarşısındakı vərəqə baxıb, təccüblə dedi. 
     
- Qırx? Lap pis... Daha doğrusu, daha yaxşı, - natiq davam elədi, - mənim sizə yazığım 
gəlir, mənim əziz qadınlarım və qızlarım...  Pardon!..  Qadınlarım...  Çünki bu bölgədə, 
statistikanın göstərdiyi kimi, əhali nə qədər az olursa, zöhrəvi xəstəliklər də az olur, ya da 
əksinə. Xüsusilə də sifilis məsələsində belə olur... Bu xəstəlik proletariatın dəhşətli, heç 
kimə aman verməyən qatilidir...  Siz, sifilisin nə olduğunu bilirsinizmi? 
     
- İvan İvanoviç! – sədr səsləndi. 
     
- Bir dəqiqə sus. Sözümü kəsmə. Sifilis,  -  natiq hıçqıra-hıçqıra davam elədi,  - damarını 
asanca tuta biləcəyiniz zarafatdı! Siz burda oturmusunuz və elə düşünürsünüz ki, siz 
bundan sığortalanmısınız?  (Bu yerdə feldşer kinayəli-kinayəli güldü...)  Hm!.. Ala bude! 
Budu, burda bir qız başına qırmızı yaylıq bağlayıb, oturub, sevinir ki, nə bilim səkkiz 
mart burdan gəldi, nə bilim nə ordan getdi, sonra da guya ərə gedəcək, gözəl günlərin 
birində əl-üzünü yuyanda, zart, burnu qopub, əlüzyuyana düşəcək. Ala! Burnunu yerində 
ifadəmə görə üzr istəyirəm, yekə bir deşik var! 
 
Bütün sıraları səs-küy bürüdü, işçi qadınlardan biri, rəngi ən avazımışı isə dürüb, çıxdı. 
     
- İvan İvanoviç! – sədr bir də səsləndi. 
     
- Günahkaram. Mənə tapşırıblar, mən də danışıram. Elə bilirsiniz ki, bakirəlik sizi xilas 
edəcək? Ho-ho-ho!.. Guya elə sizin aranızda çox bakirə var... 
     
- İvan İvanoviç!!. – sədr qışqırdı. 
 
Daha iki işçi qadın qalxaraq, dəhşətlə səhnəyə baxıb, zaldan çıxdılar. 
     
- Bir gün gələcəksiz bura, əilinizdə də deyək ki, bir qab qaynar su... Nə bilim, daha nə... 
Məlum məsələdi ki, istidi, - natiq köynəyinin yaxasını açaraq, davam elədi,  - indi, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
98 
məlum məsələdi ki, fincanla... başınızın üstündə «çiy su içməyin» plakatı, sizdən də 
əvvəl burda sifilis xəstəsi, məsələn, bizim sədr su içib... 
 
Sədr heç nə deyə bilməyib, zarıdı. 
 
İyirmi nəfər işçi qadın dodaqlarını ikrahla dəsmala, dəsmalı olmayanlar isə ətəklərinə 
sildi. 
     
- Sən niyə zarıyırsan? – feldşer sədrdən soruşdu. 
     
- Mən heç vaxt sifilis olmamışam!!  -  sədr qışqırdı, bir anın içində rəngi pomidor kimi 
qızardı. 
     
- Məzən olsun...  Mən misal üçün deyirəm... Belə deyək, o qadın, - feldşer titrəyən 
barmağını ilk sıralara uzatdı – qadınlar ətəklərini xışıldada-xışıldada sıraları tərk etməkdə 
idilər. 
     
- Qadın 8 Mart günü cinsi yetişkənliyə çatırsa, ifadəmə görə üzr istəyirəm,  - bürküdən 
getdikcə daha çox əziyyət çəkən natiq tribunadan danışırdı, - bax, o qadın özü barədə nə 
fikirdədi?.. 
     
- Tərbiyəsiz! – arxa sıralardan kimsə nazik səslə dilləndi. 
     
- Onun arzuladığı tək şey, aylı gecələrdi,  -  bu da öz cinsi patnyoruna doğru irəliləmək,  -  
feldşer tamam özündən çıxmışdı. 
 
Bu vaxt komada zarıma və diş qıcartısı eşidildi. 
 
Skamyalar cırıldayıb, boşaldı. İşçi qadınların hamısı, bəziləri ağlayaraq, otaqdan çıxdılar. 
 
Cəmi iki nəfər qaldı: sədr və feldşer. 
     
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
99 
- Onun cinsi partnyoru isə,  -  feldşer sədrə baxa-baxa yerində yırğalanaraq, davam elədi, 
- mənim əziz işçi qadınım özünü sevgi və digər günahlara təslim edir... 
     
- Mən işçi qadın deyiləm! – sədr qışqırdı. 
     
- Üzr istəyirəm, siz kişisiniz?  -  gözlərindəki toru dağıtmağa çalışan feldşer soruşdu. 
     
- Kişiyəm! – sədr özünü təhqir olunmuş adam kimi hiss edərək qışqırdı. 
     
- Oxşamırsınız - feldşer hıçqırdı. 
     
- Bilirsiniz,  İvan  İvanoviç, siz eşşək kimi sərxoşsunuz, - hirsindən tir-tir əsən sədr 
qışqırdı, - siz mənim bayramımı məhv elədiniz! Sizdən mərkəzə, lap yuxarılara şikayət 
eləyəcəm. 
     
- Neynək, şikayət elə, - feldşer kürsüyə oturub, yuxuladı. 
 
27 mart, 1925-ci il 
 
 
Tərcümə edəni:  Günel Mövlud 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
100 
 
Vasili Yan 
 
Tacgül 
 
(Fars elinin dağlarında) 
 
 
Fars elinin şimal tərəflərində, bizim xəzəryanı sərhədimizin o tayında kürd kəndləri var. 
 
Kürdlər bura bir neçə əsr əvvəl, türk sərhədindən köçürülüb – qadınabənzər farsları cəsur 
türkmənlərdən qorumaq üçün. Kürdlər həm başqa cür, farslardan fərqli geyinir, həm də 
başqa dildə danışırlar. 
 
Onlar yarıköçəri həyat tərzi keçirir və qoyun sürülərini də götürüb, bir müddət öz 
kəndlərindən dağlara köçürlər. Orda ərəb çadırlarına oxşayan qaranlıq alaçıqlarda 
yaşayırlar. 
 
Onlar öz sürüləri ilə tez-tez bizim sərhədləri pozurlar. Qoyunları Kopetdağ silsiləsinin 
yayda belə tər otla örtülü yamaclarında otlayır. Onlar qışda, fars dağlarını boranlar 
bürüyüb, qar düşəndə də bizim tərəflərə köçürlər. 
 
Mənim Xivə-Qılınc adlı bir gənc tekin dostum vardı. Skobelevin Göytəpəyə yürüşü vaxtı 
Xivə-Qılıncın valideynləri öz aqibətlərindən ehtiyatlanaraq, onu kürd kəndinə aparıb, 
onların «himayəsinə» vermişdilər. 
 
Göytəpədəki savaşdan sonra onlar oğullarının arxasınca gəlmədilər və balaca Xivə-
Qılıncı kürdlər böyütməli oldu – buna görə də o, kürdcə danışırdı. Bir az böyüyəndən 
sonrasa kifayət qədər varlı qohumları onu geri, öz doğma aullarına qaytardılar və o, 
türkmən kimi böyüyüb başa çatdı. 
 
Fars elində, kürdlərin yanında onun özünə doğma bildiyi ailəsi, bacı-qardaş bildiyi 
yaşıdları qalmışdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
101 
 
Bir dəfə, ov vaxtı biz şaxtalı gecədə tonqalın yanında isinəndə, o mənə özü barədə 
danışdı. 
 
- Böyüdüyüm o ailədə, - Xivə-Qılınc danışırdı, - Tacgül adlı qız vardı, məndən bir az 
balaca idi. Biz bacı-qardaş kimi böyümüşük. Çox gözəl qız idi. Anası fars qızı idi, 
alaman (yürüş) vaxtı onu Fars elindən oğurlayıb apardılar. 
 
Mən Tacgüllə birlikdə dağlara çıxırdım. Biz orda vəhşi heyvanların necə yaşadığına 
baxırdıq. Daşların arasında gizlənib, çöl donuzlarının otlamağına baxırdıq. Dişiləri çox 
hiyləgər və həssas, erkəkləri isə çox qəzəbli olur. Balaları yanlarında olanda qabanlar 
qarşılarına çıxan hər kəsin üstünə atılır, iri dişləri ilə hamını parçalamağa hazır olurlar. 
Tacgül çox cəsur qız idi, heç nədən qorxmurdu. Biz onunla dağlarda dağ keçisi, ceyran 
sürəti ilə qaçırdıq, onun gözləri mənə ceyranların qara, girdə gözlərin xatırladırdı. 
 
Qohumlarım məni Axala gətirəndən, türkmənlərin arasında yaşayandan sonra mən 
həmişə Tacgülü yada salırdım. Onu başqalarından daha çox sevirdim. Əlimə balaca bir 
miras keçdi, buna görə də mən türkmən atlı ordusuna cigit-əsgər kimi daxil ola bildim. 
Özümə tekin yarışlarında dəfələrlə qalib gələn yaxşı bir at, qədim qılınc və Tacgül üçün 
ipək paltar aldım. 
 
Necə oldusa, öyrəndim ki, doğmaları Tacgülü rus sərhədindən keçən Sumbar çayının 
yuxarı tərəfindəki kəndin varlı sahibinə ərə veriblər. Düşündüm ki, ona baş çəkiim, 
xoşbəxt olub-olmadığını öyrənim. 
 
Onun ərə getdiyini eşidəndə qanım bərk qaralmışdı, axı onunla özüm evlənmək 
istəyirdim. Qərara gəldim ki, əgər onu zorla ərə veriblərsə, oğurlayıb, öz auluma gətirim. 
Kürdlər türkmənlərdən qorxurlar və özləri heç vaxt Axala gəlməzlər. 
 
Yayda cigitləri bir aylığa evlərinə buraxanda, mən Fars elinə getdim. Sərhəddən keçmək 
üçün kağız-zad almadım – onsuz da o dağların hər cığırını tanıyıram. Sərhədçi 
məntəqələri bir-birindən uzaqdı, aralarından türkmən qaçaqmalçıları asanca o tərəf-bu 
tərəfə gedib-gələ bilirlər. 
 
 
Mən kəndə çatanda artıq axşam idi. O kənd vadidə, dağların arasından keçən çayın 
kənarındadı. Bu çayı isə atla keçmək asandı. Amma yağışlar yağanda, vadini iki sajın 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
102 
hündürlüyündə su basır, sel qarşısına çıxan ağacları sındırır, heyvanları ağzına alıb, 
aparır. Bu elə vaxtlardı ki, gərək əhali dağlara qalxsın. 
 
Mən axşama yaxın o kürd kəndinə gedəndə, Axalda hava çox isti idi, mən axşamçağı ora 
çatanda isə kürd kəndində əməlli-başlı üşüdüm. 
 
Oba başçısının evinə yaxınlaşdım. Onun varlı adam olduğunu o dəqiqə bilmək olurdu. 
Dağın yamacı boyu çoxsaylı tikililər bir-birini əvəz eləyirdi, bütün tikililərin damı hamar 
idi, gecələr bu damlarda aya-ulduzlara baxa-baxa yatmaq olardı. 
 
Mən sakitcə həyətə girib, şahə qalxmağa çalışan atımın yüyənindən yapışdım. Tacgül 
dama çıxdı. O nəsə qışqırdı və o dəqiqə iki kürd nökər yaxınlaşıb, atımı axura tərəf 
apardılar. 
 
Tacgül böyümüş, əməlli-başlı qadın olmuşdu. Əynində mavi köynək, dizə qədər enli 
şalvar vardı. Dörd qara hörüyü vardı,  sinəsində gümüş, qızıl bəzəklər cingildəyirdi. 
Başında isə artıq qız deyil, ərli qadın olmağının nişanəsi – qırmızı yaylıq vardı. 
 
Tacgül bir neçə xoş söz dedi, qardaşının gəlişinə çox sevindiyini hiss elətdirdi. 
Oba başçısının üç evi yamac boyu, bir-birindən hündürdə tikilmişdi. Kürən, cır tülkü 
dərisindən kürk geymiş oba başçısı ikinci evin artırmasında göründü. 
 
Gördüm ki, oba başçısı məndən çox varlıdı. Mənim olanım at, yaxşı qılınc, bir də quru 
cigit-əsgər maaşıydı. Amma gördüm ki, oba başçısının  yanaqları çöküb, üzü quruyub, 
gözlərinin ağı saralıb, baxışları isə çox tutqundu. O dəqiqə başa düşdüm ki, o tiryakidi, 
həşiş xəstəsidi. 
 
Ürəyim gülləylə vurulmuş quş kimi ayağımın altına düşdü. Tacgül bədbəxt qadın idi, 
onun uşağı olmayacaqdı! Bu tiryaki arvadı ilə sevişə bilmir...Amma mən kədərləndiyimi 
büruzə vermədim, oba başçısının dayandığı artırmaya çıxanda onu qardaş kimi 
salamladım. 
 
Onunla xalçanın üstündə oturub, nökərlərin gətirdiyi çaydan içirdik, mən ona bizim 
Axalda baş verənlərdən danışırdım. Oba başçısı isə mənə nə qədər var-dövləti, neçə baş 
mal-qarası olduğundan danışdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
103 
Biz plov yeyəndə Tacgül yaxınlaşıb, ərinin arxasında dayandı. O qadınına fikir vermədi, 
hətta bircə dəfə də olsun, ona oturmaq təklif eləmədi. O özü də az yeyirdi, hiss olunurdu 
ki, çox zəif adamdı. 
 
Söhbətin ortasında oba başçısı qalxıb, mənə məhəl qoymadan qonşu otağa keçdi. Mən 
onun gecə lampasını yandırdığını, yanakı uzanıb, çubuğunu çırağa tutub, alışdırdığını və 
yuxulayana qədər tüstünü sinəsinə çəkdiyini gördüm... 
 
O yatdığı müddətdə, mən Tacgüllə söhbət elədim. 
 
O özünün necə çoxlu başlıq qarşılığında varlı oba başçısına ərə verilməyindən danışdı. 
Bu məbləği qızın ailəsinə ona görə ödəmişdilər ki, bu adam tiryək çəkməyi tərgitsin. 
Valideynləri düşünürmüş ki, cavan, gözəl qızla evlənsə, oba başçısı sağalar. Amma 
toydan yarım il keçməsinə baxmayaraq, bu adam hələ də arvadına yaxın durmayıb. 
 
Tacgülə yazığım gəldi. Ondan soruşdum ki, mənim oba başçısını öldürməyimi istəyirmi? 
 
Tacgül cavab vermədi, ancaq gözləri ilə əri yatan otağı göstərdi. 
 
Gözləri açıq, həzzlə dolu, amma hərəkətsiz üzlü oba başçısı yerində uzanmışdı. 
 
Bir-birimizə baxdıq. 
- Bacımla niyə yaşamırsan? - soruşdum. 
- Mənimçün fərqi yoxdur, - dedi. 
- Sən onu sevirsən? 
- Hə. 
- İstəyirsən, o sənin arvadın olsun? 
- Hə. 
- Onunla yaşayacaqsan? 
- Mənim üçün fərqi yoxdur. 
- Mən onu özümlə Axala aparacağam! 
- Mənə dəxli yoxdu. Xoşbəxt olun, mənə də mane olmayın... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
104 
 
Gördüm ki, tiryək çəkəndən sonra onun kefi elə sazdı ki, bu dəqiqə onun evini dağıtsam 
da, yandırsam ki, vecinə olmaz. 
 
Bıçağımı çıxardım, amma oba başçısının tükü də tərpənmədi. 
 
Tacgül əlimdən yapışdı: 
 
- Toxunma, indi onun ruhu Məhəmmədin cənnətindədi... 
 
O məni ən hündürdəki evə apardı, biz dama çıxıb, xalçaların üstündə oturduq. Günəş 
dağların ardında gizləndi, göy üzü qana boyanmış kimi qıpqırmızı qızardı. Bacıma onu 
Axala aparacağımı deyəndə, onun üzündə sevinc nişanəsi görməyəndə, içim göynədi. 
 
Bu evin damı o birilərindən hündür idi, burda bizi heç kim görmürdü. Həndəvərdəki 
qayalıqların başında əyri-üyrü budaqları şaxələnmiş püstə ağacları ucalırdı. 
 
Gördüm ki, Tacgül çox narahatdı. O susdu, iki dəfə ayağa qalxıb, aşağı düşmək istədi. 
Dırnaqlarını gəmirirdi, deyəsən həm vicdan əzabı çəkir, həm də məndən utanırdı. 
 
Məsələnin nə yerdə olduğunu başa düşdüm, ürəyim sızladı. Dizimi qucaqlayıb, oturdum. 
 
- Əgər belə istəyirsənsə, çəkə bilərsən, - dedim, - amma burda çək, mən də sənə baxacam. 
 
Tacgül aşağı enib, balaca çıraq, çubuq və qara qutu ilə qayıtdı. Sonra mənə yaxınlaşıb, 
əlimdən öpdü: 
 
- Beləcə otur, tərpənmə. Mən sənə baxacam, səni düşünəcəm. Həmişə belə eləyirəm. 
Mənə elə gəlir ki, biz yenə səninlə daşların arası ilə qaçırıq, dağın gündöyənində, gözəl 
zanbaqlar və lalələrlə dolu yamaclardayıq, günorta günəşinin od kimi qızdırdığı daşların 
üstündə otururuq. Sənin məni necə əzizlədiyini görürəm. Əvvəllər heç vaxt yaşamadığım 
həzzi yaşayıram.... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
105 
O, naxışlı kürd xalısının üstünə uzandı, başını ipək üzlü yastıqçaya söykəyərək, balaca 
əlləri ilə tiryək çübüğü hazırlamağa başladı. 
 
Hava elə sakit idi ki, çırağın tüstüsü düz göyə qədər qalxırdı. 
 
Tacgül tiryək tüstüsünü sinəsinə çəkənə qədər sakit-sakit danışırdı. O, qəribə sevinc ifadə 
edən, geniş açılmış  gözlərilə mənə baxırdı. Tədricən onun gözləri, baxışları tamamilə 
donuqlaşdı... 
 
O, qollarını yana açdı, indi mən ona baxmağa utanırdım. 
 
Sonra o, kürəyi üstə uzandı, onun avazımış üzünün necə dəyişdiyini, qəribə ifadələr 
aldığını gördüm. Ona həm yazığım gəlir, həm də ona nifrət edirdim! Ən çox da ona görə 
qəzəbli idim ki, indi o mənə deyil, göy üzünə baxır, bəlkə də orada başqasını görürdü. 
 
Ona yaxınlaşdım, diz üstə çöküb, onun avazımış sifətinə baxdım. Onun üzü elə gözəl idi, 
bu üzdə o qədər xoşbəxtlik vardı ki, mən harada olduğumu, hər an oba başçısının, ya da 
nökərlərin bura gələ biləcəyini unutdum. 
 
Həmin gecə qonağı olduğum evin sahibinə xəyanət elədim... 
 
Tacgül özünə xeyli sonra gəldi və hələ uzun müddət hərəkətsiz uzandı. 
 
O indi ətrafda hər şeyi necə eşitdiyini, hiss elədiyini danışmağa başladı. Dedi ki, 
həndəvərdə torpağı burnu ilə dinşəyən vəhşi donuzların xorultusunu eşidir. Dedi ki, 
mənim ürəyimin döyüntüsünü eşidir. Yorğun-arğın ayağa qalxıb, paltarını düzəldəndə 
başa düşdü ki, mən artıq onun əri olmuşam. 
 
O özünə gəlir, qorxmağa, titrəməyə başlayırdı. Onu xeyli sakitləşdirməli oldum. 
 
Ona dedim ki, elə bu gecə mənimlə birlikdə Axala getsin. Dedim ki, orda o mənim 
arvadım olacaq, heç kim də ona heç nə deməyəcək. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
106 
Hava artıq tamam qaralmışdı, dağların arasından ay çıxdı, bütün qayaların kölgələri cin 
əlləri kimi həndəvərə uzandı. 
 
Bu vaxt mehriban, xoşbəxt sifətli, ünsiyyətcil bir adama çevrilmiş oba başçısı da gəlib 
çıxdı. İndi oba başçısı da, Tacgül də əməlli-başlı dirçəlmişdilər. Onlar tez-tez ora-bura 
gedir, danışır, əl-qol atır, səbəbsiz gülürdülər. Oba başçısı məni fıstığa, pendir və 
şirniyyata qonaq eləyir, özü də çoxlu yeyirdi. O necə böyük adam olduğundan, hamının 
ona qulaq asmağından, ondan çəkindiyindən qürurla danışırdı. 
 
- Mən qədim kürd nəslindənəm, -  o danışırdı, - mənim bütün babalarım xan olub. Mənə 
gərək təkcə oba başçısı deyil, Məmməd xan desinlər...Mən onların hamısına 
göstərəcəyəm! Onlar biləcək mənim kim olduğumu! – o yumruğunu harasa, dağlara tərəf 
silkələyərək, danışırdı. – Mən kürdlərin hamısını yığıb, Axala hücum eləyəcəm! Bir ilxı 
axal atı oğurlayıb, Fars elinə gətirəcəm, Tehrana aparıb,  baha qiymətə satacağam!..Ən 
gözəl atı da şaha aparacağam! Mən hiyləgər adamam, mən bilirəm kimə hədiyyə vermək 
lazımdır. Şaha Məşhəddən gözəl bir oğlan uşağı da gətirəcəyəm. Buna görə şah məni 
sevəcək, mənə qızıl qılınc və zabit paltarı bağışlayacaq! Qubernator təyin eləyəcək!.. 
Mən də səni, Xivə-Qılınc, alaya başçı təyin eləyəcəm. Alayı sən idarə eləyəksən, mən 
kimi desəm, o adamın canını alacaqsan!.. 
 
Oba başçısı belə danışırdı. Onun gözləri qarşısında döyüşlər canlanır, o, xəyalən 
qoşunlara əmr verir, kiməsə hücum edir, talayır, aparırdı... 
 
Sonra o, aşağı düşdü, mən Tacgüllə ikilikdə qaldım. 
 
O çox şən idi, uşaqlığımızdakı kimi gülür-danışırdı. Onun gözləri ulduz kimi parlayırdı. 
O mənimlə Qaraqum çölündə yaşamaq istəməyindən, birlikdə  o qumluqda, dəvələrin, 
qoyun sürülərinin  otladığı o yerlərdə necə xoşbəxt yaşayacağımızdan, uşaqlarımızdan, 
gözəl xalçalar toxuyacağından danışırdı... 
 
Sevinirdim, biz şərtləşdik ki, hamı yatandan sonra dağları aşıb, buralardan qaçaq. O, kişi 
paltarı geyinib, tapança və bıçaq götürüb, gəlməli və biz oba başçısının ən yaxşı atlarını 
minib, qaçmalı idik. 
 
Mənə elə gəlirdi ki, keçmiş sağlamlığı, həyatsevərliyi artıq ona qayıdıb. Aşağı düşəndə o, 
qulağıma pıçıldadı: 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
107 
- Heyif ki, bu qədər vaxtı bir-birimizdən ayrı yaşamışıq! Niyə axı biz o qədər vaxtı uşaq 
olmuşuq, bir-birimizi sevdiyimizi başa düşməmişik!.. 
 
Aşağı düşüb, atıma baxdım; o, yorğun və ac idi. Nökərlər ona arpa verməmişdilər, 
qabağında allahın samanı da yox idi. Arpa və saman tapıb, atımı yedirdim. Oba 
başçısının atlarına da baxdım, - onları da yaxşı yedirmirdilər.  Mənim komandirim 
Mergen ağa bu atları görsəydi, belə at yiyəsinə bir yumruq ilişdirərdi! 
 
Evin damındakı xalçanın üstünə uzandım, əllərimi başımın altına qoyub, ulduzların 
sayrışdığı göy üzünə baxaraq, xeyli beləcə qaldım. Sakitçilik idi, hardasa inəklərin və 
dəvələrin boynunda zınqırovlar səslənirdi. Hərdən dağlarda hansısa çaqqalın uzun, 
zəhlətökən ulartısı başlayır və həndəvərdə kəndə yaxın durmağa qorxan digər çaqqallar 
da öz anlaşılmaz mahnaları ilə  onun səsinə səs verirdilər. 
 
Ay artıq dağlara enib, ağappaq ağarmış, zəifləmişdi. Ətraf tamam zülmət içində idi.  
Tacgül artıq çoxdan gəlməli, mənə hamının yatdığını və özünün hazır olduğunu deməli 
idi. Ondan narahat olub, sakitcə aşağı düşdüm... 
 
Hamı bərk yatmışdı. Aşağıdan oba başçısının nökərlərinin xorultusu eşidilirdi. Böyük 
otaqdan keçəndə ayağım kiminsə uzanılı bədəninə ilişdi. Bu, Tacgül idi - o ölü kimi 
uzanmışdı. Qaldırmağa çalışanda bədəni ikiqat əyilir, şax dayana bilmirdi. O tamamilə 
huşsuz idi. 
 
Kibriti alışdıranda, onun yanında söndürülmüş çıraq və tiryəklə dolu çubuğu gördüm. O 
yenə tiryək çəkib, məni, yeni həyatımızı, hər şeyi unutmuşdu. 
 
Onu hardasa bu halda görsəydim, bəlkə qılıncla doğrayardım. Amma mən onun qonağı 
idim. Bizdə, aulda tiryək çəkən, saçları dağınıq, gözləri ifadəsiz qadınların hamının gülüş 
yerinə çevrildiyini yadıma salandan sonra mən daha yubanmadım. 
 
Nökərlər bərk yatmış olsalar da, onları oyadıb başa saldım ki, gecə ikən, hələ hava 
aydınlanmamış getməliyəm, çünki gün işığında sərhəd açıq görünür və sərhədçilər məni 
tuta bilərlər. 
 
Onlardan xahiş elədim ki, əvəzimdən oba başçısına və Tücgülə təzim eləsinlər, sonra 
atımı minib, dağları aşaraq, şimala yol aldım. Beləliklə mən tək qaldım, hamişə də cigit 
kimi yaşayacağam... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
108 
 
- Sən sonralar oba başçısının evinə getdin? – mən ondan soruşdum. 
 
- Hərdən yolum oralardan düşəndə baş çəkirəm, - Xivə-Qılınc dedi. – Tacgül gəlişimə 
çox sevinir, amma oba başçısı ondan da çox sevinir. 
 
1909 
 
 
Tərcümə edəni: Günel Mövlud 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
109 
 
Yevgeni Zamyatin 
 
Mamay 
 
 
Axşamlar və gecələr Peterburqdakı evlər altımərtəbəli daş gəmilərə çevrilir. 
 
Altımərtəbəli tənha dünyatək bir gəmi daş dalğaları yararaq başqa altımərtəbəli tənha 
dünyalar arasından üzüb keçir, saysız kayutların işıqları küçələrin coşqun daş okeanına 
səpələnir. 
 
Və əlbəttə ki, o kayutlardakı - sakinlər deyil, sərnişinlərdi. 
 
Eynən gəmidəki kimi, heç kim bir-birini tanımır – onların hamısı gecə okeanının 
mühasirəyə aldığı altımərtəbəli respublikanın vətəndaşlarıdır. 
 
Axşamlar 40 nömrəli daş gəminin sərnişinləri Peterburq okeanının xəritədə Laxta küçəsi 
kimi qeyd olunmuş hissəsində dolaşırdılar. 
 
Keçmişdə şveysar işləmiş Osip, indisə vətəndaş Malafeev çağrılan adam binanın 
girişindəki artırmada dayanıb, eynəyinin arxasında qaranlığa baxırdı: dalğalar arada bura 
kimisə atırdı. Vətəndaş Malafeyev burnunun üstündəki eynəyini düzəldərək – eynəyini 
düzəltməklə, o hamıya ehtiramını göstərirdi, ehtiram mənbəyi isə bu eynəklərlə çox bağlı 
idi -  o, yaş, üst-başı qarlı adamları dartıb qaranlığın içindən çıxarırdı. 
 
Məsələn, eynək acıqlı müəllim sayağı, burnunun ucundadısa, deməli o, Pyotr Petroviç 
Mamayı qarşılayır. 
 
- Pyotr Petroviç, xanımınız yemək hazırlayıb sizi gözləyir. Bura da gəlmişdi, çox məyus 
idi. Bəs niyə belə gec gəlirsiniz? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
110 
Budu, yekə burunlu, şəxsi avtomobilə sahib sərnişin gəlir – onu görən kimi eynək düz 
yerinə oturur. Burunlu adamla məsələ bir az qəlizdi, ona «yoldaş» demək, nəsə bir az 
naqolay alınırdı, «ağa» demək də olmazdı. O belə, bu da belə.. 
. 
- A, yoldaş Mılnik ağa! Havalar yaman pis keçir, yoldaş Mılnik ağa... 
 
Budu, indi də eynək az qala alına qədər qalxdı: Yelisey 
Yeliseyiç gəminin bortunda idi. 
 
- Şükür allaha! Yaxşıdı hər şey? Qorxmursunuz şubada gəzməyə? Əlinizdən alarlar axı. 
İcazə verin, çırpım... 
 
Yelisey Yeliseyiç – gəminin kapitanıdı – evin işlər müdiridi. Və Yelisey Yeliseyiç o 
atlantlardan idi ki, əzablı üzlərini qırışdıraraq, Milyon küçəsində Ermitajın tirini öz 
çiyinlərində saxlayırlar. 
 
Bu gün tir həmişəkindən ağır idi, Yelisey Yeliseyiçin nəfəsi əməlli-başlı kəsilmişdi: 
 
- Bütün mənzillərə xəbər elə...Tez ol... İclasa, hamı. Klubda olacaq... 
 
- Vay dədəm, vay! Yelisey Yeliseyiç, olmaya yenə... iş çətinə düşüb? 
 
Amma cavaba ehtiyac yoxdu, alındakı əzablı qırışlara, ağırlığın bükdüyü çiyinlərə 
baxmaq bəsdi. Vətəndaş Malafeyev, eynəklərini virtuozcasına oynadaraq, bütün 
mənzillərin qapısını döydü. 
 
Onun qapını döyməyi də ayrı aləm idi – elə bil mələklər şeypur çalırdılar, qucaqlaşanlar 
donub qalır, ən qızğın mübahisələr yarıda kəsilir, ağıza gedən şorba dolu qaşıq 
yarıyoldaca dayanırdı. 
 
Şorbanı yeyən Pyotr Petroviç Mamay idi. Daha dəqiq desək, həyat yoldaşı ciddi-cəhdlə 
ona yemək yedizdirirdi. Əzəmətli, alicənab, buddasayağı döşlərini əzəmətlə irəli verərək, 
kürsüdə oturaraq, o öz yaradıcılıq nümunəsi olan şorbanı ərinə yedizdirirdi: 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
111 
- Tez ol, Petenka, şorba soyuyur axı. Min dəfə sənə demişəm ki, nahar vaxtı kitab oxuma, 
ən acığım gələn vərdişdi bu... 
 
- Yaxşı, Alyonka, bu dəqiqə, bu dəqiqə... Axı altıncı nəşrdi. Başa düşürsən, 
Boqdanoviçin «Duşenka»sının altıncı nəşri! Hələ on ikinci ildə, fransızların vaxtında  
hamısı yanmışdı, hamı da elə bilirdi ki, təkcə üç nüsxəsi qalıb... Amma bu, dördüncüdü – 
başa düşürsən? Dünən Zaqorodnıda tapmışam... 
 
1917-ci ildə Mamay kitabları fəth etirdi. O hələ on yaşlı qıvrımtelli oğlan ikən, Tanrı 
Qanununu öyrənirdi, onu anası yedizdiridi, qırx yaşında isə o yenə də balaca, amma artıq 
keçəl oğlan idi – bu yaşda o sığorta cəmiyyətində çalışır, kitablara sevinir, yeməyi də 
arvadının əlindən yeyirdi. 
 
Bir qaşıq şorba – yəni Buddaya balaca bir qurbangətirmə, sonra bu adam yenə də 
barmağındaki evlilik üzüyünü  unudur və hər hərfini sığallayaraq, kitaba uyurdu. "Birinci 
nəşrdən kəskin şəkildə fərqlənir...Senzura Komitəsinin razılığı ilə "...İlahi, bu üç yoğun 
ayaqcıq ustə dayanan varlıq necə xoş, necə əziz idi... 
 
- Petenka, bu nədi? Mən burda qışqırıram, sənin də başın kitaba qarışıb... Karsan, 
eşitmirsən, qapını döyən var. 
 
Pyotr Petroviç – tez qapıya tərəf qaçır. Burnun ucuna keçirilmiş eynək qapının ağzında 
dayanıb: 
 
- Yelisey Yeliseyiç dedi ki, hamı iclasa gəlsin. Özü də tez. 
 
- İşə bax ee, imkan verməzlər kitabımızı oxuyaq... Bu nədi? – keçəl uşağın səsində göz 
yaşlarının əlaməti vardı. 
 
- Bilmirəm. Bircə bunu dedi ki, tez eləsinlər... - kayutun qapısı çırpıldı, eynəklər o biri 
kayutlara tərəf götürüldü... 
 
Dəqiq məsələ idi ki, kayutda nəsə fırıq iş vardı, bəlkə yollarını azmışdılar, bəlkə də 
gəminin dibində görünməz deşik aşkarlanmışdı və mənfur küçə okeanının gəminin içinə 
dolmaq təhlükəsi yaranmışdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
112 
Hardasa yuxarıda, sağda da, solda da bir həyəcan duyulurdu, kayutların qapısı döyülür, 
alaqaranlıq mərtəbə meydançalarında asta səslər eşidilir, aşağıya, əsas kayuta – evin 
klubuna tərəf  götürülən ayaqqabı altlıqlarının taqqıltısı gəlirdi. 
 
Orda, cilalanmış göy üzü çəhrayı rəngli tütün buludları ilə doludu. Bürkülü soba havası, 
kiminsə pıçıltıları. Yelisey Yeliseyiç balaca zınqırovu bir dəfə silkələyib, əyilərək, üz-
gözünü turşutdu. Gözəgörünməz Ermitajın tirlərinin əydiyi çiyinlərinin şaqqıltısı sükütda 
əks-səda verdi, sonra o üzünü zalda oturanlara tutdu: 
 
- Cənablar. Etibarlı mənbədən aldığım xəbərə görə, bu axşam evdə axtarış olacaq. 
 
Zalı uğultu bürüdü, başlar, üzüklü barmaqlar, bantlar, birçəklər dikəldi. Tütün buludları 
altında beli bükülmüş Atlantın üstünə sual leysanı yağdı: 
 
- Yox, bir dəqiqə! Bizim haqqımız var ki... 
 
- Necə? Kağız pulları da? 
 
- Yelisey Yeliseyiç, təklif edirəm ki, darvazaları... 
 
- Kitablar, ən əsas məsələ kitablardı... 
 
Yelisey Yeliseyiç daş sinəsini bu leysanın qabağına verib dayanmışdı. Başını 
döndərmədən (bəlkə də onun başı heç dönmürdü) Osipə dedi: 
   
- Osip, bu gecə həyətdə növbətçi kimdi? 
 
Osipov sükutun ortasında barmağını aramla, divardakı yazıda gəzdirdi – barmağı elə bil 
hərfləri deyil, Mamayın evindəki kitab dolablarını gəzirdi. 
 
- İndi vətəndaş Mamay, vətəndaş Malafeev. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
113 
- Budur. Əgər ordersiz gəlsələr, revolverləri çıxararsız... 
 
40 nömrəli daş gəmi Laxta küçəsindəki tufanın ortasında qalmışdı. Gəmi yırğalanır, fit 
çalır, kayutların pəncərələrinə qar yağır, hardasa gözəgörünməz deşiyin olduğu hiss 
olunur və heç kim bilmirdi ki, gəmi səhər limanına çatacaq, yoxsa dənizin dibinə qərq 
olacaq. Sürətlə boşalan kayut-zalda sərnişinlər daş kimi hərəkətsiz kapitandan 
yapışmışdılar: 
   
- Yelisey Yeliseyiç, bəs cibimizdə gizləsək, olar? Axı cibləri... 
 
- Yelisey Yeliseyiç, bəlkə ayaqyolunda gizlədim, olar? 
 
Sərnişinlər kayutdan kayuta keçir, kayutlarda özlərini olduqca qeyri-adi aparırdılar: 
döşəməyə uzanıb, əllərini dolabın altına soxurdular, Lev Tolstoyun gips başının içinə göz 
gəzdirir, əlli il divardan gülümsəyən nənənin portretini divardan alırdılar. 
 
Ölümlü insan Mamay – Budda ilə üz-üzə dayanıb, gözlərinin işığı ilə adamın içini görən 
bu müqəddəsdən gözlərini gizləməyə çalışırdı. Onun əlləri tamam yad, elə bil, pinqvin 
qanadları idi. düz qırx ili idi ki, əlləri ona mane olurdu, əgər indi də mane olmasaydılar, o 
indi deyilməsi qorxulu, ablagəlməz olan sözləri çox rahatlıqla deyərdi... 
 
- Başa düşmürəm, sən niyə qorxursan? Buna bax, burnu da ağarıb. Bizə nə var e? Bizim 
ki, pulumuz yoxdu. 
 
Kim bilir, bəlkə də Mamay yaşının başqa çağında, başqa əllərə sahib olsaydı, belə arvada 
belə sirri elə indiki, 1917-ci ilin Mamayı kimi açardı. Gərgin sükütun ortasında hardasa 
qurdalanan siçanın xışıltısı gəldi, 1917-ci ilin Mamayı gözlərini tez o tərəfə çevirib, səsi 
titrəyə-titrəyə dedi: 
 
- Mənim….yəni bizim…dörd min iki yüz pulumuz var... 
   
- Nə? Sənin o qədər pulun var? Hardandı? 
 
- Mən… hərdən bir az… qorxurdum ki, hər dəfə sənə demək istəyəndə... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
114 
 
- Nə? Deməli, oğurlayırdın? Deməli, məni aldadırdın? Mən bədbəxt də fikirləşirəm ki, 
Petenka….ilahi, mən necə də bədbəxtəm! 
 
- Axı, mən….kitablar üçün... 
 
- Kəs səsini! Mən o yubkalı kitabları yaxşı tanıyıram! 
 
On yaşlı Mamayı anası bircə dəfə döymüşdü: bir dəfə o təzəcə od salınmış samovarın 
lüləsini dartıb çıxarmışdı, su tamam axıb getmişdi. İndi Mamay həmin səhnəni 
xatırlayırdı: başı anasının qoltuğunun arasına sıxılmış, şalvarı aşağı çəkilmişdi... 
 
Birdən, Mamayın balaca vaxtlarının hiyləgərliyi özünü büruzə verdi. O həmin «samovar 
lüləyini», yəni dörd min iki yüzü necə unutdurmağın yolunu tapdı: 
 
- Mən bu axşam səhər dördə qədər növbətçi dayanmalıyam. Tapança ilə. Yelisey 
Yeliseyiç dedi ki, əgər ordersiz gəlsələr... 
 
Budda qəfildən iridöşlü, ürək xəstəsi olan anaya çevrildi. 
 
- İlahi! Bunlar neynir – təmiz başlarını itiriblər? Bunların hamısı Yelisey Yeliseyiçin 
işləridi. Sən bax haa, birdən ağlına batar... 
 
- Yoox, mən eləcə cibimə qoyacam. Məndən elə şey gözləyirsən sən? Mən heç milçəyi 
də... 
 
Doğrudan da, Mamayın stəkanına milçək düşəndə, o milçəyi ehtiyatla götürüb, havaya 
buraxırdı – uç özünçün! Yox, bu, qorxulu deyil. Dörd min iki yüz isə... 
 
Budda yenə dizinə döydü: 
 
- İlahi, Tanrı səni mənə bəla göndərib! İndi sən bu oğurluq, hə, nədi, sus, bunun adı 
oğurluqdu... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
115 
 
Bəlkə pulları kitabların arasında, samovar borusunda, Mamayın papağının pambıq 
içliyində, yataq otağının divarından asılmış, üzərində mavi cəngavər şəkli olan xalçanın 
arxasında, yarıaçılmış, hələ qarı tam əriməmiş çətirin içində, ya da masanın üstünə 
atılmış, üzərinə hansısa yoldaş Qoldbayevə ünvanlandığı yazılmış zərfin içində… 
 
Yox, təhlükəlidir...Nəhayət, gecə yarısına yaxın, qərara gəldilər ki, hər şeyi psixoloji 
hesablama üzərində qursunlar: onlar hər yeri axtarsalar da, qapının ağzını 
axtarmayacaqlar. 
 
Qapının ağzında isə yerindən laxlayan bir parket parçası vardı. Kitab kəsmək üçün balaca 
xəncərlə parket kvadratı qaldırdılar. Oğurluq (sus, oğurluqdu, vəssalam!) dörd min iki 
yüz rublu biskvit kağızına büküb (parketin altı nəm ola bilərdi) bu dördbucağın altına 
gömdülər. 
 
40 nömrəli gəmi gərili yay kimi idi. Hamı barmaq ucunda gəzir, pıçıltı ilə danışırdı. 
Pəncərələr özlərinin xəstəhal işığını küçələrin qaranlıq okeanına yayırdılar. İkinci, 
üçüncü, beşinci mərtəbələrdə pərdələr çəkilir, işıqlı pəncərələr qəfildən qaranlığa qərq 
olurdular. Yox, yandırma. Nəsə olsa, aşağıda iki nəfərimiz var, onlar işarə verər... 
 
Saat üçdü. Həyətdə sakitlikdi. Darvazanın üstündəki fənərin üzərinə saysız-hesabsız ağ 
milçəklər qonur, fırlana fırlana uçuşur, qanadlarını yandırıb, torpağa düşürdülər. 
Vətəndaş Malafeyev eynəyini burnunun ucuna keçirib, filosofluq eləyirdi: 
 
- Mən çoxbilmiş adamam, bu şərin içində yaşamaq mənə çətindi. Fikirləşdim ki, bəlkə öz 
doğma Ostaşkovuma gedim. Gedirəm, orda da beynəlxalq vəziyyət pis gündə. Hamı bir-
birinə qənim kəsilib. Mənsə belə bacarmıram, mən fağır adamam... 
 
Hazırda isə bu fağır adamın əlində içində altı ölümsaçan güllə olan tapança vardı. 
 
- Osip, bəs siz yapon müharibəsində necə öldürürdünüz? 
 
- Əşi, müharibə başqa şeydi! 
   
- Yaxşı, bəs süngüylə neynirdiz? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
116 
 
- O da ki, qarpız kimi bir şeydi..Əvvəl, qabığını deşəndə ağır gedir, sonrası asan olur. 
 
Qarpız söhbəti gedəndə Mamayın kürəyinin arası ilə soyuq tər axdı. 
 
- Bəs, məni...Deyək ki, indi məni öldürmək lazımdı! 
 
- İndi görərsiz. Lazım olsa, elə siz də... 
 
Sakitçilikdi. Ağ milçəklər fənərin başına dolanırdılar. Qəfildən güllə səsi gəldi, uzun-
uzadı səslənib, kəsildi və ara yenə sakitləşdi. Şükür Tanrıya, artıq saat dörd idi, bundan 
sonra yəqin ki, gəlməzdilər. Növbə dəyişilir, indi hərə öz kayutuna, yatmağa... 
 
Mamayın yataq otağının divarındakı xalçanın üzərində mavi cəngavər mavi qılıncı ilə 
donub qalmışdı: cəngavərin gözləri qarşısında qurbanvermə mərasimi keçirilirdi. 
İribədənli, irisinəli, buddayabənzər Xanım Mamay ağ kətan buludların üstündə yuxuya 
getmişdi. Ona baxanda, bilmək olurdu ki, bu gün o, kainatın yaradılışını başa vurub və 
etiraf etib ki, dünyada hər şey, hətta dörd min iki yüzü ondan gizləməsinə baxmayaraq bu 
balaca adam belə – Xeyirdir. Qırmızı burunlu, yad, pinqvin qanadlarına oxşayan əlləri 
olan balaca adam isə zəncirlənmiş kimi çarpayının yanında dayanmışdı. 
 
- Hə, get, sən... get 
 
Mavi cəngavər gözlərini qıydı, məlum məsələ idi, indi balaca adam xaç çevirəcək, 
əllərini qabağa uzadıb, suya qərq olacaq - «bult!»… 
 
40 nömrəli daş gəmi gecə tufanından uğurla çıxıb, səhər limanına yan aldı. Sərnişinlər 
tələsə-tələsə portfellərini, səbətlərini ordan-burdan çıxarır və Osipin eynəyinin yanından 
ötərək, sahilə gedirdilər: gəmi ancaq axşama qədər limandadı, axşam isə, yenə də okeana 
çıxacaq. 
 
Yelisey Yeliseyiç beli bükülmüş halda, çiynində Ermitajın gözəgörünməz tirlərini daşıya-
daşıya Osipin yanından ötdü və artıq yuxarıdan ona səsləndi: 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
117 
- Bəlkə bu axşam axtarış oldu. Qoy, hamı bilsin. 
Amma  gecəyə qədər hələ bütöv bir gün var. Beləcə, qəribə, yad Petroqrad şəhərində 
sərnişinlər çaşqın-çaşqın dolaşırdılar. Bu şəhər hamının bir il var ki, üzüb gəldiyi və çox 
yəqin ki, daha heç vaxt qayıda bilməcəyi Peterburqa necə də həm oxşayır, həm də 
oxşamırdı. 
 
Bu şəhərin qara bürünmüş, gecədən bəri buz bağlamış daş dalğaları – dağları və dərələri 
vardı. Hansısa naməlum qəbilənin cır-cındırlı döyüşçüləri silahlarını iplə çiyinlərindən 
asıb dolaşırdılar. Yadelli bir ənənə – qonaq getdikləri evdə gecələyirdilər. Gecələr 
küçələrdə valterskottvari ovqat başlayırdı. Budu, Zaqorodnı tərəfdə qarın üstündə qan 
damcıları görünür... Yox, bura Peterburq deyil! 
 
Mamay çaşqın halda ona yad gələn Zaqorodnıda dolaşırdı. Pinqvin qanadları ona mane 
olurdu, başı, boşalmış samovarın lüləyi kimi aşağı sallanmışdı, sol ayaqqabısının 
yeyilmiş dabanında qarlı globus hystericus vardı, hər addımı da əzab verirdi. 
 
Birdən pəncərədən bir baş boylandı, Mamayın ayaqları iyirmi beş yaşlı adamın ayaqları 
sayaq, möhkəmləndi, pəncərədən uzanan laləyanaq isə Mamaya baxıb gülümsəyirdi... 
 
- Ey, nə ağzını ayırıb, durmusan, çıx yoldan! – qarşıdan gələn əlləri iri torbalı, 
qırmızısifət adamlar qışqırdı. 
 
Mamay kənara sıçradısa da, gözünü pəncərədən çəkmədi, adamlar ötəndən sonra yenə 
pəncərənin qabağına keçdi, oradan baxan laləyanaq yenə ona gülümsəyirdi… 
 
Pəncərədən gülümsəyənsə şirnikləndirici halda yayxanmış, Yekatirina zamanlarından 
qalan  "Santkt-Peterburqun gözəl yerlərinin yazılı təsviri " kitabı idi. Kitab qadınsayağı 
işvəkarlıqla özünə, qəşəngcə qatlanmış iki mərmər mavisi rəngində səhifənin arasına 
baxmağa icazə verirdi. 
 
Mamay  iyirmi beş yaşlı gənc sayağı aşiq olmuşdu. Hər gün Zaqorodnı tərəfə gedib, bu 
pəncərənin altında dayanır və gözləri ilə sevgi nəğmələri oxuyurdu. 
 
O, gecələr yatmır, özü-özünü aldadırdı ki, guyu gecələr döşəmənin altında vurnuxan 
siçana görə yata bilmir. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
118 
Səhərlər evdən çıxanda həmin dördkünc parket parçasına şirin bir nəzər salırdı – orda 
Mamayın elə yaxın, amma həm də elə uzaq olan xoşbəxtliyi yatırdı. İndi, dörd min iki 
yüz məsələsi açıb-ağardılandan sonra məsələ necə olacaqdı? 
 
Dördüncü gün, sərçə kimi çırpınan ürəyini əli ilə tutan  Mamay Zaqorodnıdakı həmin 
qapını döydü. O kitabı əsirlikdə saxlayan çalsaqqallı, qalınqaşlı Çernomor piştaxta 
arxasında oturmuşdu. Bu dəqiqə Mamayın damarlarında döyüşçü sələflərinin qanı 
dolanırdı: Mamay ürəkli addımlarla Çernomora tərəf yeridi. 
  
- A, cənab Mamay! Çoxdandı görünmürsüz...Məndə sizin üçün bir şey var. 
 
Çırpınan «sərçə»ni ovcunda daha bərk sıxaraq,  Mamay süni maraqla kitabları 
vərəqləyirdi. Amma bu dəqiqələrdə onun gözü kürəyindəydi, o kitab vitrində 
gülümsəyirdi. 
Mamay rəngi saralmış, 1835-ci ilin "Teleskop"unu seçib, uzun müddət qiyməti 
öldürməyə çalışdı, sonra əlini yellədi. Daha sonra tülkü hiyləgərliyi ilə kitabların başına 
dolanıb, guya təsadüfən həmin kitaba yaxınlaşdı: 
   
- Hm, bəs, bu neçəyədi? 
 
«Sərçə» ovcundan sivişib, uçdu! Çernomor barmaqları ilə saqqalını daradı: 
   
- Buna görə... sizdən…yüz əlli rubl. 
   
- Hm...Neynək... (Ura! Vursun təbillər! Toplar guruldasın!) Hə, neynək... Sabah pulu 
gətirib, kitabı götürərəm. 
İndi qalırdı işin ən qorxulu tərəfi – qapının ağzındakı dördbucağı qaldırmaq. Gecə 
Mamayın yerinə elə bil qor dolmuşdu, lazımdı, olmaz, olar, ağlasığmazdı, olar, olmaz, 
lazımdı... 
 
Hər şeyi bilən, mehriban, əzəmətli, barmağında evlilik üzüyü gəzdirən Budda çay içirdi. 
 
- Ye də, Petenka. Bu gün elə bil sənə nəsə olub... Yenə gecəni yatmamısan? 
   
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
119 
- Hə. S...siçanlar qoymur... nə bilim... 
   
- Qoy yerə o dəsmalı, didmə! Nə olub sənə! 
   
- Di…didmirəm... 
 
Budu, axır ki, stəkanındakını içib, qurtardı: stəkan bu gün ona qırx vedrə su tutan çəllək 
kimi görünürdü. Budda mətbəxdə aşpaz qadınla qurbanvermə ayini keçirirdi. Mamay  
kabinetində tək oturmuşdu. 
 
Saat on ikiyə az qalanda, Mamay özü saat kimi taqqıldayırdı. O, havanı ciyərlərinə çəkdi, 
qulaq verib, dinşədi, ayaq barmaqları ucunda yazı masasına tərəf getdi, kitabkəsən balaca 
xəncəri çıxardı. 
 
Sonra qızdırmalı adam kimi, qapının yanına atıldı, bu vaxt keçəlinə səhər talası kimi şeh 
düşmüşdü, xərcərlə parket kvadratı qaldırdı və var gücü ilə inlədi! 
 
İniltiyə mətbəxdəki Budda qaçıb gəldi və ilk gördüyü  boranıya bənzər keçəl, sonra 
əlində xəncər tutmuş cırtdan, sonda isə kağız ovuntuları oldu. 
 
- Dörd mini… siçanlar... Odu! Odu! 
 
1917-ci ilin Mamayı min üç yüz neçənci ilin qəddar, amansız Mamayı kimi qapının 
küncünə atıldı, siçanı qapının arasına sıxışdırdı. Gözlərini qan örtmüş Mamay bir an 
içində qılıncı düşmənə sapladı. Əvvəl-əvvəl çətin oldu, qarpızın qabığını keçəndən sonra 
isə asanlaşdı, ən yumşaq yeri ötəndən sonra isə qılıncın ucu parketə dirəndi. 
 
Son. 
 
1920 
 
Tərcümə edəni: Günel Mövlud 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
120 
 
Frans Kafka 
 
Akademiya üçün hesabat 
 
  
Hörmətli cənab akademiklər! 
  
Hələ meymun ikən keçdiyim həyat yoluyla bağlı Akademiya üçün hesabat məruzəsi 
hazırlamağı təklif etməklə mənə böyük şərəf verdiniz. 
  
Təəssüflər olsun ki, bu ricanızı təmin etməm indi imkansızdır. Son beş ildə mən bir 
meymun kimi öz həyat tərzimdən tamamilə qopmuşam. Əbədiyyətlə müqayisədə bu 
müddət xeyli qısa görünsə də, məndən ötrü sonsuz və uzundur. Bəxtim onda gətirdi ki, bu 
yolda mənə dəyərli məsləhətlər verən, məni alqışlayan gözəl insanlarla rastlaşdım. Buna 
rəğmən, həmişə yalqızlığa məhkum idim, orkestrlərin qopartdığı hay-küyün, gurultunun 
fonunda irəliləsəm də, mənə dəstək verən insanlar bir mənada baryerin o biri üzündə 
qalırdılar. Əgər öz keçmişimdən, gəncliyimlə bağlı yaşantılardan dördəlli yapışsaydım, o 
halda belə bir  uğur qazanmam mümkün olmazdı. Bu məsələdə inad sərgiləməyi özümə 
başlıca prinsip seçdiyimdən məqsədimə çata bildim. Hər vəchlə azadlığa can atdığım 
üçün xeyli əziyyətlərə qatlaşdım. Buna görə də o dövrlə bağlı xatirələrim zaman keçdikcə 
solğunlaşmağa başladı. Əgər insanlar bunu arzulasaydılar, mən geriyə, öz əvvəlki həyat 
tərzimə bəlkə də asanlıqla dönə, qayıda bilərdim, çünki oraya açılan qapılar bir müddət 
örtülməmişdi. Ancaq onlar məni mədəni olmağa daha çox ruhlandırdıqca və  mən bu işdə 
daha böyük uğurlar qazanmaqla, insan toplumunda özümü daha rahat və arxayın hiss 
etdikcə, keçmişə açılan o qapı bir o qədər alçalır və daralırdı. 
  
Məni öz keçmişimdən qoparan fırtına çoxdan yatıb və indi mən sadəcə dabanlarımı 
yalayan xoş bir mehin həzzinə dalmışam. Bu sərin mehin əsdiyi dəlikdən vaxtilə mən 
özüm bu biri tərəfə keçmişdim və aradan ötən müddətdə o, xeyli dərəcədə kiçilib. Hətta 
əgər indi mən ona qədər getmək üçün özümdə güc və cürət hiss eləsəydim belə, onun o 
biri üzünə keçməkdən ötrü tamamilə dəridən-qabıqdan çıxmalıydım. Hər şeyi öz adıyla 
çağırmaqla – halbuki mövcud şərtlərdə alleqoriyalardan yararlanmaq daha uyğun 
sayılardı – bəli, hər şeyi öz adıyla çağırmaqla mən sizə bildirməliyəm ki, cənablar, əgər 
sizdə də meymun xislətindən nə isə bir nişanə qalıbsa, inanın ki, o da, elə mənimki qədər 
çox-çox dərinlərə gömülübdür. Balaca bir şimpanzedən tutmuş ta nəhəng Axillesə qədər 
ölümə məhkum bütün varlıqlar öz meymunvarı keçmişlərindən vaxtaşırı əsən mehin 
topuqlarını necə qıdıqladığından hələ də xoşhallanmaqdadırlar. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
121 
Bütün bunlarla yanaşı, cənablar, Akademiyanın mənə ünvanladığı suala böyük 
məmnuniyyətlə və qismən cavab verə bilərəm. İlk öyrəndiyim hərəkət – əl görüşmək 
olub və o, səmimiyyətin simvolu sayılır. Vaxtilə öyrəndiyim əl görüşmə jestinə mən indi, 
şöhrətimin zirvəsində ikən öz səmimi etirafımı da əlavə etmək istərdim. Akademiya üçün 
bu, sözün həqiqi mənasında və çox yəqin ki, yeni bir şey sayılmaz, çünki, cənablar, 
verəcəyim açıqlamalar məndən umduğunuzdan xeyli dərəcədə fərqlənəcək və mən hətta 
istəsəm də, hər şeyi olduğu kimi sizlərə açıb deyə bilmərəm. Ancaq yenə də bu hesabatım 
sayəsində siz hansısa meymunun insan toplumunun bir üzvünə çevrilməsinin və orada 
özünü təsdiqləməsinin əsas mahiyyətini sezə biləcəksiniz. Bəlkə də özümdən əmin 
olmasaydım və mədəni dünyanın bütün iri varyete səhnələrində böyük şöhrət 
qazanmasaydım, bəzi əhəmiyyətsiz etiraflara gərək də duymazdım. 
  
Mən əslən Qızıl sahıldənəm. Necə ovlandığım barədə isə sonralar ondan-bundan 
öyrənmişəm. Bir axşam «Qagenbek» firmasının xüsusi ekspedisiyası sahildəki kolluqda 
pusquya yatıbmış. (Onu da deyim ki, bu firmanın rəhbəriylə sonralar mən bir neçə şüşə 
əla növ qırmızı şərab gillətmişəm). Bu vaxt bir dəstə meymun su içmək üçün sahilə enir 
və mən də onların arasındaymışam. Açılan atəşlərdən ikisi təsadüfən mənə tuş gəlir. 
  
Yanağıma dəyən güllənin yarası xəfif idi, xeyli iri və qırmızı rəngdə olduğu üçün aşkar 
sezilən bu yara izinə görə mənə heç nəylə səsləşməyən və buna görə də zəndi-zəhləmi 
tökən «Qırmızı Peter» ayaması taxdılar ki, əslində bu da bir meymun uydurmasından 
başqa bir şey sayılmaz. Belə çıxır ki, bu yaxınlarda gəbərən, özünə kifayət qədər 
pərəstişkar qazanan «Peter» ləqəbli, əhliləşmiş meymun ilə mənim aramdakı yeganə fərq 
yanağımdakı bu qırmızı çapıq imiş. Əlbəttə, bütün bunları sizə sözarası çatdırıram. 
  
İkinci güllə isə budumun aşağı qisminə dəymişdi. Bu yara nisbətən ağır olduğundan hələ 
də yüngülvarı axsayıram. Barəmdə hər cür hap-gop yayan yüzlərlə qəzet cızma-
qaraçısından birinin bu yaxınlarda çap olunan məqaləsində aşağıdakıları oxudum: guya 
mənim meymun xislətim hələ də özünü nələrdəsə büruzə verirmiş, bunun bariz sübutu isə 
dərimdəki yara izini göstərməkdən ötrü başıma toplaşan seyrçilərin qabağında heç bir 
xəcalət hissi duymadan şalvarımı soyunmağım imiş. Mən də: «Bu sətirləri yazan kəsin 
bütün barmaqları birbəbir qurusun!» - deyirəm. 
  
Bəli, mən istənilən adamın qabağında şalvarımı utanıb-çəkinmədən soyuna bilərəm, 
ancaq bu zaman oradakılar vaxtilə mənə həyasızcasına – bu halda mən «həyasızcasına» 
sözünü işlətməyi özümə rəva görsəm də, bunun başqa yerə yozulmasını istəməzdim - hə, 
hə, məhz həyasızcasına atılan güllənin yerində baxımlı meymun xəzindən və yara izindən 
başqa heç nə görə bilmirlər. Mənim hər şeyim ortadadır, gizlədiləsi heç nəyim yoxdur. 
Bir də həqiqəti araşdırmaq istəyən, geniş dünyagörüşünə malik hər düşünən varlıq bütün 
hallarda əxlaq qaydalarından əsla kənara çıxmamalıdır. Əlbəttə, əgər bu sözügedən yazı 
sahibi başqalarının yanında özü şalvarını çıxartsaydı, o halda tamamilə fərqli vəziyyət 
yaranardı. Bunu etməməyini isə şəxsən mən onun sağlam düşüncəsiylə izah edirəm. Ona 
görə də qoy o, ən azından durub başqalarına ədəb-ərkan dərsi verməsin! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
122 
  
Yaralanandan sonra huşum başıma gələndə «Qagenbek» şirkətinə məxsus gəminin orta 
göyərtəsindəki qəfəsdə olduğumu öyrəndim və şəxsi xatirələrim də məhz elə ondan 
sonrakı dövrdən üzü bəri formalaşıb. İçində bulunduğum qəfəs adi sayılmazdı, çünki 
onun üç tərəfi barmaqlıqlardan ibarət olsa da, dördüncü tərəf taxta bir sandığın divarını 
xatırladırdı və taxta lövhələrlə kip döşənmişdi. Qəfəs o dərəcədə alçaq idi ki, orada 
qəddimi dikəldə bilmirdim, dar olması isə oturmağıma imkan vermirdi. Ona görə də 
ayaqlarımı altıma yığıb, dizlərim və dirsəklərim üstə dayanmağa məcbur idim. Dizlərimi 
elə hey titrəmə tuturdu. Görünür, həmin günlər mən o qaranlıq guşədə oturmağı kiminsə 
üzünü görməkdən daha üstün bilirmişəm: üzümü qəfəsin taxta divarına söykəyib 
oturduğumdan yan divarların dəmir çubuqları belimi yağır eləmişdi. Ovlanan vəhşi 
heyvanların yuxarıda təsvir olunan biçimdə saxlanılması ən uyğun üsul sayılır. Başıma 
gələnləri saf-çürük edərkən mən insanların məhz belə düşündüyündən tam əmin oluram. 
  
Ancaq o vaxt mən bu barədə heç nə düşünmürdüm. Həyatımda ilk dəfəydi ki, düşdüyüm 
durumdan çıxış yolu, həm də birbaşa çıxış yolu tapmaqda acizlik çəkirdim: qarşımda 
taxta sandığın divarı vardı və onun taxtaları bir-birinə nəyi var sıxılmışdı. Düzdür, az 
sonra mən bu divarda bir dəlik tapdım, hətta bu tapıntı anında ağlımın o vaxtkı dayazlığı 
gərəyi sevinc qıyyası da çəkdim. Ancaq o dəlik elə dar idi ki, oradan heç quyruğum da 
keçməzdi və onu genişlətmək üçün mənim gücüm-qüvvətim heç bir işə yaramazdı. 
Sonralar öyrəndiyimə görə, o vaxt mən özümü xeyli sakit aparırmışam. Belə qənaətə 
gəliblərmiş ki, bu gedişlə ya mən tezliklə canımı tapşıracağam, ya da – əgər bu sıxıntılı 
dönəmi başa vura bilsəm – asanlıqla əhliləşəcəyəm. İndi məlum olur ki, mən o dövrü 
mətanətlə başa vurubmuşam… 
  
Həyatımın sonrakı və yeni mərhələsində qaşqabaqla dişlərimi qıcayıb, üz-gözümü 
qırışdırırmışam, elə hey birə axtarır, çarəsizlik içində qarşımdakı kokosları yalayırmışam. 
Birisinin yanıma yanaşdığını görcək, başımı taxta divara çırparaq, ona dişlərimi 
qıcayırmışam. Nə ilə baş qatıramsa-qatım, o vaxt varlığıma yalnız bir niyyət hakim 
kəsilmişdi: çıxış yolum yoxdur! 
  
Aydın məsələdir ki, mən o zaman, yəni hələ bir meymun ikən, yaşadıqlarımı yalnız indi 
insan dilində ifadə etməyə qadirəm. Bu isə o deməkdir ki, indiki açıqlamalarım çox da 
dəqiq sayılmaz, çünki vaxtilə sahib olduğum meymun məntiqiylə üzülüşdüyüm üçün 
təkrar ona yiyələnməm çətinləşibdir, ancaq bütün hallarda əvvəlki səviyyəmdən sən 
deyən uzaqlaşmamışam və buna zərrəcə şübhə bəslənə bilməz. Əgər o vaxta kimi 
qarşımda istənilən qədər çıxış yolu vardısa, o durumda bunların sayı sıfıra enmişdi. 
Girdiyim qaranlıq dalanın bir küncünə elə sıxılmışdım ki, hətta durub məni orada divara 
mismarlasaydılar belə, vəziyyətim daha betər olan deyildi. Amma niyə? Hətta ayaq 
barmaqlarım qanayana qədər divarı döyəcləsəydim də, heç nəyə nail olmayacaqdım. 
Kürəyimi var gücümlə, yəni bədənimi iki hissəyə böləcək şəkildə, qəfəsin çubuqlarına 
dirəyib, gücənsəydim də, bütün səylərim boşa çıxacaqdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
123 
Anlayırdım ki, çıxış yolum yoxdur, ancaq hər vəchlə onu tapmalıydım, əks halda, 
yaşamamın bir mənası qalmayacaqdı. Bütün qalan ömrümü o taxta divarın önündə bu 
cür, məlul-məğmun otursaydım, tezliklə bağrım çatlayardı, vallah. Qagenbek isə əmin idi 
ki, meymun məhz üzü taxta divara oturmalıdır… Elə buna görə də mən meymun 
olmaqdan vaz keçdim! Meymunlar adətən qarınlarıyla düşünürlər, mən də öz qarnım 
sayəsində bu dəqiq və məntiqi nəticəyə gəlməyi başardım. 
  
«Çıxış yolu» deyərkən, düzü, məni yanlış anlamanızdan da bir az ehtiyatlanıram. Bu 
ifadəni mən onun birbaşa və ilkin mənasında işlədirəm. Həm də bilərəkdən azadlıqdan 
söz etmirəm. Sərhədsiz azadlıq duyğusunu və hər xüsusda azadlıq duyğusunu bir kənara 
qoyuram. Çox yəqin ki, o duyğunu mən hələ meymun ikən dadmışdım. Sonralar mən 
azadlığa can atan insanlara da rast gəldim. Halbuki mən nə onda özüm üçün azadlıq tələb 
edirdim, nə də indi. Yeri gəlmişkən, çox vaxt insanlar bu sözlə özlərini aldatmağa 
çalışırlar. Azadlığı ən əlyetməz duyğulardan biri saydıqlarından onunla bağlı yalan da 
insanlara əlçatmaz görünür. 
  
Varyete səhnəsindəki çıxışlarımdan öncə adətən mən sirk günbəzinin altında asılan 
trapesiyalarda cürbəcür hoqqalar çıxaran cütlüklərə göz qoyurdum. Onlar gah havada 
ora-bura yellənir, gah yuxarılara sıçrayır, gah bir-birinin ağuşuna atılırdılar. Gah da biri 
saçlarıyla digərinin dişlərindən sallanıb qalırdı. Öz-özlüyümdə düşünürdüm: «İnsanlar, 
bax, bunu da azadlıq adlandırırlar, həm də hərəkət azadlığı!» Bəyəm ana təbiətə qarşı da 
belə sayğısızlıq olar?! Əgər insanlar özlərinin bu «azadlıqlarını» meymunlar qarşısında 
sərgiləməyə qalxsaydılar, hər halda onların dəli qəhqəhələrindən bu sirkin divarları uçub-
dağılardı. 
  
Yox, mən azadlıq-filan ummurdum. Sadəcə, çıxış yolu axtarırdım və bunun heç fərqi yox 
idi - sağa, sola, yoxsa istənilən yönə. Başqa heç bir tələb irəli sürmürdüm. Hətta 
tapacağım çıxış yolu da qoy lap başaldadan olsun – qəbulum idi. Bu arzu bütün varlığıma 
necə hakim kəsilmişdisə, ağ yalana da göz yummağa hazır idim. Mən yalnız və yalnız 
irəliyə getməliydim! Yetər ki, pəncələrim göydə qalmasın, yetər ki, özümü taxta divara 
qısnanmış saymayım. İndi mən aşkar anlayıram ki, içimdə sarsılmaz tarazlıq duyğusu 
olmasaydı, mən o qəfəsdən heç vaxt qurtula bilməyəcəkdim! 
  
Həqiqətən də, o gəmidə keçirdiyim bir neçə gün ərzində özümə aşıladığım tarazlıq 
hissinə mən, yəqin ki, sonralar nail olduğum hər şeyi borcluyam. Bu duyğunu isə mənə 
ətrafımdakı insanlar aşılamışdılar. Hər şeyə rəğmən, onlar yaxşı insanlar idilər. Onların 
çəkmələrinin taqqıltısının mürgüləməyə çalışan beynimdə necə əks-səda verdiyini, mənə 
necə ehtiyatla yanaşmalarını elə indinin özündə də yerli-yataqlı xatırlayıram. Gördükləri 
hər işdə onlar xeyli ləng tərpənirdilər. Bəzən birisi gözlərini eşmək üçün əlini elə ağır-
ağır qaldırırdı ki, deyərdin qolundan neçə pud daş asılıb. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
124 
Zarafatları qaba görünsə də, onların səmimi olduqlarına şübhə yox idi. Bəzən gülüşləri 
öskürəklə əvəz olunurdu, hərçənd bu, hər hansı mənaya gəlmirdi. Vaxtaşırı tüpürməyə 
ehtiyac duyurdular və hara gəldi tüpürürdülər. Mənim ucbatımdan taxtabitilərdən əziyyət 
çəkirdilər və elə hey bundan şikayətlənirdilər. Düzdür, buna görə heç vaxt mənə 
qəzəbləri tutmazdı. Meymunların xəzində taxtabiti olduğunu və bu həşəratların daim ora-
bura hoppandıqlarını bu adamlar yaxşıca qavramışdılar. İstəsələr də, istəməsələr də, 
bununla hesablaşmalıydılar. Boş vaxtlarında onlardan bir neçəsi qəfəsimin qabağında 
yarımdairə boyu və adətən lal-dinməz oturardı. Hərdənbir dodaqaltı nə isə mızıldanar, 
bəzən isə yeşiklərin üzərində yayxanıb, qəlyanlarını tüstülədərdilər. Elə ki yerimdə azca 
qurcalanırdım, onlar tez öz baldırlarına şapalaq ilişdirirdilər. Bəzən isə aralarından birisi 
əlinə bir çubuq alıb, ən həssas yerimi qıdıqlayardı. Əgər günü bu gün mənə gəmidə 
səyahət təklif olunsaydı, mən heç şübhəsiz, bundan imtina edərdim. Ancaq onu da etiraf 
etməyi özümə borc bilirəm ki, həmin o gəmi ilə bağlı könlümdə sadəcə naxoş xatirələr 
qalmayıb. 
  
Gəmi heyətinin mənə aşıladığı etimad hissi sayəsində qaçmağa hər hansı cəhd 
göstərmədim. Keçmişə nəzər saldıqca bir məqamı da etiraf etməyə məcburam: hələ onda 
mən hiss edirdim ki, bəli, sadəcə hiss edirdim ki, - əgər mən diri qalmağı umuramsa, 
mütləq bir çıxış yolu tapmalıyam və bu çıxış əsla qəfəsdən qaçışla bağlı olmamalıdır. 
Qaçmamın nə dərəcədə baş tutub-tutmayacağını onda bilmirdim, ancaq istəsəydim, bunu 
da bacarardım. Belə məsələlərdə meymunun əlindən gəlməyəcək iş yoxdur. 
  
İndi dişlərim o dərəcədə zəifləyib ki, adicə qozu qıranda da ehtiyatlanıram. Onda isə mən 
gec-tez qəfəsin qapısındakı kilidi gəmirib sındırmaq iqtidarındaydım. Ancaq bunu 
etmədim. Bununla nəyə nail olacaqdım, axı?! Elə başımı bayıra çıxaran kimi məni tutub, 
başqa və əvvəlkindən də betər qəfəsə salacaqdılar da. Əgər diqqəti çəkmədən digər 
əsirlərin – məsələn, nəhəng ilanların saxlandığı bir qəfəsə soxulsaydım, o halda da 
onların əlində öləcəkdim! Deyək ki, gözdən-nəzərdən yayınmaqla, lap elə üst göyərtəyə 
çıxdım və özümü dalğaların qoynuna atdım: bir müddət okeanın üzündə qalmağı 
bacarsam belə, gec-tez sularda qərq olacaqdım. Bütün bu cəhdlər bəri başdan 
uğursuzluğa düçar idi! Əlbəttə, o zaman mən insan kimi mühakimə yürütməyi 
bacarmırdım. Bununla belə, ətrafımdakıların təsiri altında elə davranırdım ki, guya buna 
qadirəm. 
  
Hə-ə, mən mühakimə yürütməsəm də, qəribə soyuqqanlılıqla hər şeyə göz qoyurdum. 
Böyrümdən keçib, ora-bura gedən insanları süzürdüm. Onların üzləri də, hərəkətləri də 
eyni idi. Çox vaxt onların eyni adam olduğunu da sanırdım. Həmin o adamın – və ya 
adamların – hərəkətinə hər hansı maneə yox idi. Beləcə, qarşımda böyük bir hədəf zühur 
elədi. Onlar kimi olacağım təqdirdə bu qəfəsdən buraxılacağımı hələlik heç kəs mənə vəd 
eləməmişdi. İcrası bəri başdan imkansız görünən vədlər vermənin nə mənası vardı, axı?! 
Yetər ki, sən məqsədinə çat, o halda vədləri sənə köhnə tarixlə də verərlər, hərçənd 
belədə sən öz ümidlərini onlara bağlaya bilməzsən… 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
125 
  
Aralarında bulunduğum o insanların həyat tərzi üçün çox da gözüm atmırdı. Əgər mən 
bayaq dediyim sırf azadlığa düşkün birisi olsaydım, onda o qaşqabaqlı insanların 
gözlərindən oxunan çıxış yolunu seçməkdənsə, özümü okeana atmağı daha uyğun 
sayardım. Bənzər şeylər barədə düşüncələrə dalmazdan öncə mən hər halda insan 
davranışlarına uzun-uzadı göz qoymağı uyğun bilmişdim. Üst-üstə qalaqlanan bütün o 
müşahidələr məni bəlli bir yola təhrik etmişdi. 
  
İnsanları yamsılamaq necə də asan idi. Elə ilk günlərdən mən onlardan tüpürməyi 
öyrəndim. İnsanlar mənim üzümə tüpürürdülər, mən isə onlarınkına. Aramızdakı yeganə 
fərq ondan ibarət idi ki, mən öz üzümü yalaya bilirdim, onlar isə yox. Az sonra mən 
matros kimi qəlyan tüstülətməyi də öyrəndim: elə ki qəlyandakı tütünü baş barmağımla 
basırdım, göyərtədə hər kəs sevincdən dəli kimi çığırışırdı. Ancaq mən dolu və boş 
qəlyanlar arasındakı fərqi uzun müddət, həm də heç cür dərk edə bilmədim. 
  
Araq içməyə başlamam çox çətin oldu, çünki spirtin iyi burnuma vuranda başım 
çatlayırdı. Özümü əbəs yerə buna alışdırmağa can atırmışam, aradan bir neçə həftə 
keçməmiş içkiyə də alışdım. Maraqlı cəhət də o idi ki, arağa öyrəşmək üçün apardığım 
daxili mücadiləni çevrəmdəki insanlar ciddi, hətta ətrafdakı bütün digər şeylərdən daha 
ciddi məsələ kimi qəbul edirdilər. 
  
İndi mən keçmiş barədə düşünəndə çevrəmdəki insanların heç birinin üzünü xatirimdə 
canlandıra bilmirəm. Ancaq yadımdadır ki, onlardan birisi həm Allahın ver günü, həm də 
gecə-gündüz demədən, bəzən tək, bəzən isə yanı yoldaşlı qəfəsimə yanaşır, içki içməyin 
təhərini əyani şəkildə mənə göstərirdi. Onun gözündə anlaşılmaz bir məxluq 
sayıldığımdan hər vəchlə məni anlamağa can atırdı. Bu müəllimim gözümün önündə 
butulkanın ağzını ağır-ağır açandan sonra məni zənlə süzürdü – bu yolla o, mənim bu işi 
qavrayıb-qavramadığımı öyrənmək istəyirdi. Etiraf edim ki, mən də nəfəsimi içimə çəkib, 
onu izləyirdim, çünki o, öz hərəkətləriylə məni tilsimləyirdi. Yer kürəsindəki heç bir 
müəllim özünə mənim qədər çalışqan şagird tapa bilməzdi. 
  
Açdığı butulkanı ağzına aparanda gözlərimi zilləməklə onun hər hərəkətini izləyirdim. 
Bu yerdə o, razılıqla başını tərpədir, içki şüşəsini dodaqlarına dirəyirdi. Həmin an mən 
gözlərimin yavaş-yavaş açıldığının fərqinə varır, sevincdən ciyildəyərək, tələsik ora-
buramı qaşıyırdım. Özündən məmnun görünən müəllimim butulkanı ağzından ayırmadan 
ilk qurtumu alırdı. O dəm mən həyati biliklərə yiyələnərkən yaşadığım çarəsizliyin və 
səbirsizliyin təsiriylə qəfəsin döşəməsini kirlədirdim. Bu məqam müəllimimə 
görünməmiş həzz bəxş edirdi. O, butulkanı tutan qolunu əvvəlcə yana açır, sonra ildırım 
sürətiylə təkrar ağzına yaxınlaşdırırdı. Başını geriyə əyməklə, içkini qurtaqurtla içirdi. 
Həm də bu vərdişi yaxşı mənimsəyim deyə, ağır-ağır içirdi. Gördüklərimdən sarsıldığım 
üçün mən qəfəsin dəmir çubuqlarından sallana qalırdım, o isə dərsin nəzəri hissəsini 
bitirdiyindən qarnını qaşıyaraq, bic-bic qımışırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
126 
  
Bunun ardınca biz praktik məşğələlərə başlayırdıq. Soruşacaqsınız ki, nəzəri dərslər məni 
yormurdu ki? Əlbəttə ki, çox yorurdu. Amma nə etmək olar?! Yəqin alın yazımda bu da 
varmış. Hər şeyə rəğmən, mən var gücümlə çalışırdım. Müəllimimin mənə uzatdığı 
şüşəni alıb, titrək əllərlə onun ağzını açırdım. Qazandığım uğur mənə əsl qol-qanad 
verirdi. Sonra butulkanı qaldırırdım – bu mərhələdə mənim hərəkətlərim 
müəlliminkindən çox az fərqlənirdi – ağzıma yaxınlaşdırandan sonra… onu iyrənərək bir 
kənara tullayırdım: bəli, iyrənirdim, halbuki şüşə boş idi və sadəcə içindən burnuma araq 
qoxusu vururdu. Bu uğursuzluq müəllimimdən çox məni məyus edirdi. Hətta butulkanı 
bir kənara atandan sonra mən özümə xas səriştəylə qarnımı qaşısam da, bununla 
müəllimimin könlünü ala bilmirdim. 
  
Təkrar məşğələlərə davam edirdik. Müəllimimin yaxşı cəhəti o idi ki, heç vaxt mənə 
acığı tutmazdı. Düzdür, hərdənbir yanan qəlyanıyla məni dümsükləyirdi və bunu o vaxta 
qədər edirdi ki, bədənimin əlim yetməyən qismindəki xəz ütülməyə başlayırdı. Vəziyyəti 
belə görəndə, o, öz qaba əliylə tüstüləyən xəzi söndürürdü. Heç vaxt mənə acığı 
tutmurdu, çünki o da başa düşürdü ki, bizim ortaq düşmənimiz – mənim meymun 
xislətimdir və onunla mübarizədə ən ağır yük məhz mənim çiyinlərimə düşür. 
  
Qazandığımız qələbəyə isə hər ikimiz sevinirdik! Gözəl axşamların birində başımıza 
xeyli adam toplanmışdı. Hər halda o gün hansısa bayram qeyd olunurdu, çünki 
qrammofon oxuyurdu, gəmi heyətinin arasında bir zabit də gözə dəyirdi. Hər kəsin 
başının qarışıq olduğunu sezən kimi mən qəfəsimin böyründə heyətdən kiminsə 
təsadüfən unutduğu araq şüşəsini götürdüm və tamaşaçılarımın getdikcə artan maraq dolu 
baxışları altında onun qapağını mənə öyrədilən tərzdə açdım, butulkanı ağzıma apardım 
və üz-gözümü zərrəcə qırışdırmadan, lap o köhnə əyyaşlar kimi, çəkinib eləmədən arağı 
qarnıma boşaltdım. Düzdür, o ara nəfəsim daraldı və az qaldı gözlərim hədəqələrindən 
çıxa. Sonra mən boş butulkanı bir kənara tulladım, ancaq bu dəfə həmin hərəkəti küt 
şagird kimi yox, öz işinin ustası kimi elədim. Qarnımı qaşımağı unutsam da, qarşısı 
alınmaz istəyə boyun əyərək və başımda yaranan küyü boğmaq üçün ucadan və dəqiq 
şəkildə «allo» çığırdım. Bunu söyləyərkən tələffüzüm çox səlis idi. 
  
Məhz bu çığırma sayəsində mən öz keçmişimdən sıyrılıb, insanlar aləminə sıçrayış 
elədim. Seyrçilərimin heyrətlə: «Buna bir baxın, o, danışır da!» - çığırmaları o ara tərlə 
örtülən bədənimə yağan öpüş təsiri bağışlayırdı mənə. 
  
Bir də təkrarlayıram, insanları yamsılamaq heç könlümə yatan iş deyildi. Onları 
yamsılamağın tək səbəbi – çıxış yolu axtarmam idi və burada başqa bir motivdən söz 
gedə bilməz. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
127 
Bu ilk uğur mənə çox şey vermədi. Bir göz qırpımında mən nitq qabiliyyətimi itirdim və 
onun bərpası aylarca sonra mümkün oldu. Spirtli içkilərə olan nifrətim isə iki qat 
gücləndi. Bunlara rəğmən, o zaman qarşımda düppədüz bir yol açıldı. Bir kərə və 
həmişəlik. Hamburqda ilk təlimçimin öhdəsinə veriləndə anladım ki, təcili qaydada iki 
yoldan (heyvanat parkı və ya varyetedən) birini seçməliyəm. Bir an belə tərəddüdə 
qapılmadım. Öz-özümə dedim: «Varyeteyə düşmək üçün bütün səylərdən 
yararlanmalıyam. Bu – yeganə yoldur. Heyvanat parkı isə növbəti qəfəsdir. Oraya 
düşsən, özünü ölmüş bil». 
  
Və, cənablar, mən öyrənməyə başladım. Eh, lazım gələndə, könlü istəsə də, istəməsə də, 
hamı öyrənməyə məcbur olur. Mən özümə bir çıxış yolu axtarırdım, ona görə də 
öyrənmək üçün özümü oda-közə vururdum. Bircə an da rahat şəkildə heç nəyi yaxına 
buraxmırdım. Meymun xislətimdən necə uzaqlaşmışdımsa, ilk təlimçim məni görəndə az 
qaldı özü dönüb, meymun ola. Onu müalicəyə göndərdikləri üçün mənim təlimimə ara 
verildi. Şükürlər olsun ki, o, tezliklə geri döndü. Xeyli müəllimə ehtiyac duyduğumdan 
bir neçə pedaqoqla paralel çalışırdım. Elə ki öz gücümə inamım artdı, uğurlarım geniş 
ictimaiyyətdə maraq doğurdu və gələcəyimin parlaqlığı isbatlandı, o zaman mən özüm-
özümə müəllimlər tutmağı uyğun gördüm. Onları bir xətt üzrə yerləşən beş ayrı otaqda 
oturdub, fasiləsiz qaydada bir otaqdan digərinə keçməyə və bütün müəllimlərdən eyni 
vaxtda dərs almağa başladım. 
  
  
İlahi, necə uğurlar qazanmışdım onda! Oyanmaqda olan beynim hər tərəfdən gələn 
biliklərin nurunda  üzürdü sanki! Nə gizlədim – bəxt üzümə gülmüşdü. Onu da 
vurğulayım ki, öz uğurlarıma mən nə onda çox dəyər verirdim, nə də indi. Tarixdə 
indiyədək bənzəri görünməyən iradə gücüm sayəsində mən tezliklə orta avropalının 
səviyyəsinə yüksəldim. Bəlkə ayrıca götürüləndə bu fakt sizə çox da önəmli görünməyə 
bilər, ancaq mənim gözümdə o, çox şey ifadə edir: mən qəfəsdən qurtulmuş bir məxluq 
kimi mən insanlar sırasına qatılmaq üçün gərəkli çıxış yolunu tapmışdım. Belə bir gözəl 
ifadə var: «kolluqda gizlənmək». Mən də məhz belə davranmış və kolluqda 
gizlənmişdim. Azadlığa qovuşmam imkansız göründüyündən qarşımda başqa bir çıxış 
yolu yox idi. 
  
Keçdiyim yola və seçdiyim hədəfə dönüb baxarkən mən indi nə peşmanlıq, nə də sevinc 
hissi duyuram. Budur, əllərimi şalvarımın cibinə qoyub, yellənən kresloda oturmuşam. 
Pəncərədən bayıra baxıram. Qarşımdakı masada bir şüşə şərab var. Qapımı döyəcək 
qonaqları layiqincə qarşılamağa hazıram. Dəhlizdə impressariom əyləşib. Ona bir şey 
buyurmaq istəyəndə, zəngi çalıram. O, ayağıma gəlib, buyruğumu dinləyir. Az qala hər 
axşam səhnələrə çıxıram. Tamaşalarda o dərəcədə böyük uğurlara imza atmışam ki, 
onları bir az da artırmam imkansız görünür. Akademiyada verilən rəsmi qəbullardan və 
əyləncəli tədbirlərdən, banketlərdən  sonra gecəyarı evə dönəndə məni evdə təlim görmüş 
balaca meymunum – şimpanzem gözləyir. Onunla sırf meymun xislətiylə oynayır, 
məzələnirəm. Gündüzlər isə onu görmək istəmirəm, yoxsa onun baxışlarında 
əhliləşdirilmiş, normal həyatından qoparılan bütün heyvanlara xas o dəliliyi sezərəm. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
128 
Əlbəttə, məndən başqa heç kəs bunu hiss eləmir. Ancaq mənim də artıq buna zərrəcə 
dözümüm qalmayıb. 
  
Ümumilikdə götürəndə, mən can atdığım məqsədlərə artıq çatmışam. Bu oyuna girməmin 
mənasızlığını iddia eləməm isə çətin məsələdir. Bəri başdan deyirəm ki, insanların 
mövqeyi məni əsla maraqlandırmır. Yeganə hədəfim – geniş bilgilər qazanmaqdır. 
Burada sizə yalnız faktları sadaladım. Vəssalam-şüdtamam. 
  
Hörmətli cənab akademiklər, mən bu hesabatda sadəcə real faktlara söykənmişəm.   
  
  
Dilimizə çevirdi – Azad Yaşar 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
129 
 
İrina Anastasiadi 
 
Günorta 
 
Bu da - Tinos şəhəri. Ayaqlarımın altında nəhəng ağ qağayı kimi uzanıb. Quş uçuşu 
hündürlüyündən ona tamaşa edirəm. İstidir. May ilk günləri üçün həddən artıq istidir. Əsl 
dənizə baş vurmaq zamanıdır. Onun incə, gümüşü səthinə baxdıqca qəlbim vəcdə gəlir. 
 
  
Yol kənarında park elədiyim skuterim günəş altında bərk qızmışdı. Yerdən ağır, boğucu 
iy gəlir. Doqquzdon xoş ətir qoxuyur. Mühərrikə birinci sürəti verib onu işə salıram. 
Döngədə qeyri-adi cütlük görünür. 
  
Kiçik, büzüşmüş bir qadın ağsaçlı iri bir kişinin əlindən uşaq kimi tutub. Sanki onu 
hansısa müəmmalı təhlükədən qoruyur. Sürəti azaldıb onlara diqqətlə baxıram. 
  
Kor Kişi qolları qatlanmış boz işçi köynəyində, qadınsa köhnə dəbli güllü paltarda idi. 
Kişinin ağarmış qıvrım saçlarında tünd-qırmızı rəngli toxunma papaq, qadınınkında isə 
göy yaylıq vardı. 
  
Qadın qayğı ilə sağ əllə kişinin dirsəyinin altından tutub. Sol əlində isə ağappaq bir 
göyərçin var. Onlar günün altında ahəstə, rəvan addımlarla gedirlər. 
  
Yerdən ağır, boğucu iy gəlir. Yovşanlar acı qoxuyur. Yabanı bənövşələr ətir saçır. 
Onların qatı, bihuşedici ətirləri ciyərlərə dolaraq orada məskunlaşır. Ahıl cütlüyə 
yaxınlaşıb skuteri saxlayıram. 
  
- Günaydın, - mehribanlıqla onlara müraciət edirəm. 
  
- Günaydın, – qadın həvəssiz cavab verir. 
  
- Şəhərə? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
130 
  
O, başı ilə razılıq bildirir. 
  
- Mən sizi aparmaq istəyirəm, - söyləyirəm. – Əvvəl özümlə birinizi aparıb, sonra o 
birinizin dalınca geri qayıda bilərəm... 
  
Onlara baxıb gözləyirəm. Onun yorğun simasında minnətdarlıq təzahür olunur. Göyərçin 
onun əlində çırpınır. O, quşu bərk sıxsa da, sağ əlini heç cür azad etmir. 
  
- Sağ ol, qızım, - söyləyir. – Ancaq, o gedə bilməz. 
  
Və analıq qayğısı ilə kişiyə baxır. Mən də ona baxıram. 
  
- O, kordu. – deyə, sanki qəsdən laqeydliklə izah edir. 
  
Kişi üzünü mənə tərəf çevir. Və ölü gözlər ani olaraq canlı gözlərlə qarşılaşır. O, 
işləməkdən deformasiya olunmuş barmaqları ilə nəvaziş və etibarla qadının əlini sıxır. 
  
Onun sağ əlində nişan üzüyü parıldadı. O, adsız barmağa taxılmışdı. Bütün bu vaxt 
ərzində kişi bir kəlmə də danışmadı. 
  
- Çox sağ ol, - qadın təkrar söylədi. – Sənin də günün xoş olsun. 
  
O, məğrur və incəliklə ərinin əlini düzəldir. Və onlar uzaqlaşırlar. Ahəstə və rəvan 
addımlarla. Kəndliyə xas addımlarla. 
  
Mən təəccüblə onların arxasınca baxıram. Hansısa anda onlar döngədə gözdən itir. Və 
yenidən mənim ayaqlarımın altında görünür. Yol serpantin kimi aşağıya– mülayim, 
gümüşü dənizə doğru burulub gedir. 
  
Daha bir döngə. Və daha biri. Nəhayət, onlar mənim nəzərlərim üçün anlaşılmaz olur... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
131 
Müasir yunan hekayəsi 
 
Yazıçı, tərcüməçi və publisist İrina Anastasiadi 1968 – ci ildə Tbilisidə anadan olub. 
Gürcüstanda ―Xarici dillər‖ institutunu bitirib. 1993 – cü ildə Yunanıstana miqrasiya 
edib. Hal – hazırda Sankt Peterburqda bir neçə ədəbi qəzet və jurnallarla, həmçinin 
«Δρσίδες» (Drides) yunan qəzeti ilə əməkdaşlıq edir. 
  
Əsasən hekayə janrında yazır. O əsərlərini üç dildə yazır (yunan, rus, ingilis). İki kitabı 
müəllifidir. 
  
Tərcümə edəni: Səid Əliyev 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
132 
 
Çarlz Bukovski 
 
Qələm əhli 
 
 
Harold mənzilin qapısını döydü. 
  
O ara Nelson mətbəxdə pendirli keksdən qalan son tikəni yeməkdəydi. Qabağında bir 
fincan espresso qəhvəsi vardı. 
  
«Kimdir o?» deyə qapıya səsləndi Nelson. Çünki adətən qapısı döyüləndə təlaşlanırdı. 
Təlaşa qapılanda isə başındakı tik tez özünü büruzə verirdi, başı başlayırdı əsib-
titrəməyə. 
  
- Kimdir o? 
  
- Nelson, mənəm, Harolddur. 
  
- Bir dəqiqə. 
  
Keksin son tikəsini də ağzına dürtüb, tez-tələsik çeynəyən Nelsonun gözləri alacalandı. 
Çəkisi normadan düz iyirmi kilo artıq idi. Son loxmanı da uddu, tələsik əlüzyuyana tərəf 
gedib boşqabı və əllərini yuyandan sonra zənciri çıxartmaqla mənzilin giriş qapısını açdı. 
  
Harold içəri keçdi. O, 1 metr 60 santimetr boyunda, zərif bir kişiydi. Altmış səkkiz yaşın 
içindəydi. Nelson ondan təqribən otuz yaş cavan olardı. Hər ikisi qələm əhliydi və ancaq 
şeir yazırdılar. 
  
Kitabları yaxşı satılmadığından necə dolandıqlarını bircə özləri bilirdilər. Hər ikisinin 
yaxşı qazanc kanalı vardı, ancaq bu barədə aralarında bir kəlmə də kəsməzdilər. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
133 
- Bir fincan espresso? – deyə Nelson təklif elədi. 
  
- Təbii ki. Niyə də içməyək? 
  
Harold keçib, əyləşdi. Az sonra Nelson qonağına qəhvə gətirdi və divanda əyləşdi. O ara 
ev sahibinin başı təkrar titrəməyə başladı. 
  
- Görüşdüm o qancıq balasıyla, Harold. Məni evinə çağırmışdı. 
  
Fincanı ağzına aparan Harold duruxdu: 
  
- Faktovskini? 
  
Bir yazıçıya qoşduqları ayama idi bu. 
  
- Hə. 
  
Qəhvəsindən bir qurtum alan Harold fincanı qarşısındakı səhbaya (alçaq miz – A.Y.) 
qoydu. 
  
- Mən isə elə sanırdım ki, o, daha heç kəslə görüşmür. 
  
- Məzələnirsən mənimlə? Ona məktublar yazan və zəng edən istənilən qadınla görüşür. 
Onları içirdib sərxoş edir, yalanlar sırıyır və hap-gop vədlərlə başlarını tovlayır. Bir 
küncə sıxışdırdığı qadınlar müqavimət göstərəndə isə onları zorlayır. 
  
- Sonra da vicdanı rahat şəkildə ortalıqda gəzib-dolaşır. 
  
- Deyir ki, bu yolla özünə mövzular tapır. 
  
- Əcəb iyrənc və şorgöz qurumsaqdır o! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
134 
  
Bir ara susub, o şorgöz qoca barədə fikrə daldılar. Harold soruşdu: 
  
- Onu ziyarət etmənə nə əcəb razılıq verdi? 
  
- Yəqin hava atmaq istəyirdi mənə. Bildiyin kimi, mən onu zavoddakı işindən çıxıb, 
yazıçı olmaq qərarına gəldiyi vaxtlardan tanıyıram. O vaxtlar tualet kağızı almağa pul 
tapmırdı, yanını qəzetlə silirdi. 
  
- Bəs qonaqlıq necə keçdi, Harold? Sərxoş idi yenə? 
  
- Onu heç soruşarlar?! Həm də açarını itirən qədər içdiyindən əsl qabanı xatırladırdı. 
  
- O elə bilir ki, əyyaşlıq – maçoluğun bir əlamətidir. Tod Uinters bir gecə onu leşi çıxana 
qədər döydüyündən danışmışdı mənə. 
  
- Həqiqətənmi? 
  
- Həqiqətən. Bax, bunu əsla qələmə almaz o əbləh. 
  
- Heç vaxt qələmə almaz. 
  
Bir ara espressolarını udumladılar. Əlini köynəyinin cibinə salan Nelson oradan xudmani 
bir siqara çıxartdı. Ağzına tərəf apardığı siqaranın sellofanını dişləriylə yırtdı, uc qismini 
dişləyib, siqaranı ağzına qoydu, sonra isə əlini səhbanın üzərindəki çaxmağa tərəf uzatdı. 
  
- Nelson, o siqaranı yandırmasan, yaxşıdır. İyrənc vərdişdir bu! 
  
Ağzından çıxartdığı siqaranı Nelson səhbanın üstünə atdı. 
  
- Qoxusu hələ bir yana dursun, bu lənətə gəlmiş tütün xərçəngə də yol açır, Nelson. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
135 
  
- Haqlısan. 
  
- Hə, Nelson. O hərifin nələr danışdığından bəhs elə. 
  
- Faktovskinin? 
  
- Başqa kimi nəzərdə tuta bilərəm ki? 
  
- Harold, o, mənim yazdıqlarıma güldü. Dedi ki, bu işi heç vaxt bacarmayacağam. 
  
- İnanmaram! 
  
- Hə, hə. Öz dəlmə-deşik cins şalvarı və kirli-pasaqlı maykası ilə keçib qarşımda oturdu 
və bu işi əsla bacarmayacağımı düz gözümün içinə söylədi. İri bir evdə yaşayır hərif, 
qarajında da bir cüt təzə maşını var. Ev nəhəng bir qayanın üstündə tikilib və çox bahalı 
mühafizə sistemiylə qorunur. Həm də o, özündən iyirmi beş yaş cavan, suyuşirin bir qızla 
yaşayır. 
  
- Ancaq yaza bilmir. Söz xəzinəsi kasaddır, öz üslubu isə yoxdur, sıfırlanıb… 
  
- Qusmaq, qayırışmaq və hap-gopdur onunku. Bunlardan yaza bilir ancaq… 
  
- Qadınlara da nifrət bəsləyir, Nelson. 
  
- Hələ döyür də, Harold. 
  
Haroldu gülmək tutdu: 
  
- Sən Allahın, onun qadınların niyə bağırsaqlı doğulmasından şikayətləndiyi şeiri 
oxumusanmı heç? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
136 
  
- Alçağın biridir o! Elə isə niyə onun kitabları belə çox satılır? 
  
- Çünki oxucuları da onun kimi əbləhdir! 
  
- Haqlısan. Cıdır yarışları və içki mövzusunda eyni şeyləri dönə-dönə yazmaqdan 
usanmır o. 
  
Bir ara bu barədə düşündü hər ikisi. Bir az sonra Harold köks ötürdü: 
  
- Avropada da məşhurdur. İndi də Cənubi Amerikada bəyənilməyə başlayıb. 
  
- Harold, bütün bunlar sarsaqlıq xərçəngidir, vallah! 
  
- Ancaq burada məşhur deyil o, Nelson. Axı, biz onun necə bir nəcis olduğuna yaxşı 
bələdik. 
  
- Bizim tənqidçilər kimin həqiqi yazıçı olduğunu daha dəqiq təyin edirlər. 
  
Durub, fincanlara espresso qəhvəsi süzən Nelson təkrar əyləşdi: 
  
- Bir məqam, daha iyrənc bir məqam da var. 
  
- Nədir o, Nelson? 
  
- Başdan-ayağa tibbi müayinədən keçib. Ömründə ilk dəfə. Tam da altmış beş yaşında. 
  
- Bəs nəticə nədir? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
137 
- Tamamilə sağlammış. Həkimdən aldığı rəyi bir araq şüşəsinin altına qoymuşdu. Mənə 
göstərdi. Onun acqarına içdikləri bəlkə bir ordunun axırına çıxardı. Türmədə yatdığı 
günləri hesaba qatmasaq, hər gün içibdir. Analizlərindəki tək əskiklik triqliserid olub. 
264 aşağı çıxıb. 
  
- Ən azından o əskik çıxıb barı! 
  
- Mümkün deyil! Axı, öz badə dostlarının və əyyaş məşuqələrinin hamısını o dünyaya 
yola salıb bu. 
  
- Nelson, görünür, onun təkcə yazıçılıqda yox, digər şeylərdə də səfil it qədər bəxti 
gətirir. 
  
- Həm də hərəkətin xeyli gur olduğu küçədə bir cinahdan digərinə qəzasız-bəlasız keçən 
it qədər! 
  
- Sağlamlığını bu dərəcədə qorumasının sirrini soruşmadın ondan? 
  
- Soruşdum. Gülərək, tanrıların onun yanbızına aşiq olduqlarını dedi. Karma ilə bağlı 
məsələymiş bu. 
  
- Karma ilə? O, bu kəlmənin hansı məna daşıdığını da bilmir bəlkə! 
  
- Harold, ancaq özünü bilən biri kimi aparır. Poeziya gecələrindən birində məktəbli oğlan 
ondan ekzistensializmin mahiyyəti barədə soruşanda o: «Bu, Sartrın daldan buraxdığı 
yeldir» demişdi. 
  
- Bu hərifin iç üzü görəsən nə vaxt ortaya çıxacaq? 
  
- Mənə qalsa, indiyədək çoxdan çıxmalıydı! 
  
Qəhvələrindən bir qurtum da aldılar. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
138 
Sonra Nelsonun başı təkrar əsməyə başladı. 
  
- Bu Faktovski iyrəncin biridir! Onu öpən qadınlar necə öyüyüb qusmur, axı, bax, bunu 
ağlım kəsmir də! 
  
Nelson soruşdu: 
  
- Yoxsa sən elə sanırsan ki, haqqında yazdığı qadınların hamısını tanıyır? 
  
- Nə bilim? Bir neçəsini görmüşəm. Yetərincə suyuşirin cananlar idilər. Düzü, heç nə 
anlamıram. 
  
- Sadəcə onun halına acıyırlar. Yoxsa onun bit-birə basmış itdən nə fərqi var ki?! 
  
- Ona bunca uğur gətirən nədir, axı? 
  
- Lənət şeytana, bunu mən də bilmirəm. Haçan onunla bir yerə getsək, biabırçılıq 
çıxardır. Sonuncu eşitdiyim xəbər – bir naşirin onu və məşuqəsini «Polo klubu»na 
aparmasıdır. Ayaqyoluna getmək üçün masadan qalxandan sonra qeybə çəkilibmiş. 
Təkrar peyda olandan sonra isə ortada dolaşaraq, hamını saxtalıqda suçlayıb. Xidmət 
personalının müdiri yaxınlaşıb, bu davranışının səbəbini soruşanda, onun üstünə bıçaq 
çəkib. Sözün qısası, «Polo klub»da əsl həngamə çıxarıbmış. 
  
- Bəs onu evinə dəvət edən professorgildə hansı hoqqalar durğuzduğunu necə, eşitmisən? 
Saxsı dibçəklərdən birinə işəyib, toyuq hininə isə od vurubmuş. 
  
- Əbləh tamam səviyyəsizdir ha! 
  
- Səviyyəsi sıfırdır! 
  
Bir ara susdular. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
139 
Harold köksünü ötürdü: 
  
- Yaza da bilmir o, Nelson. 
  
- Təhsili də alayarımçıqdır, Harold. 
  
- Zay təhsil almağı bir yana, zay da tərbiyə görüb. 
  
- Qancığın balasıdr o! Əsl ibnədir! Nifrət edirəm ona. 
  
- Niyə oxuyurlar ki, onu? Kitablarını niyə alırlar görən? 
  
- Cümlələrinin dayazlığına görə. İnsanlar dayaz şeylərə daha çox etibar edirlər, axı. 
  
- İyirminci əsrin ən gözəl misralarını biz yazdığımız halda, bütün tərifləri Faktovski 
göydə qapır! 
  
- Bir insan kimi də qara ruhludur o. 
  
- Saxtakardır! 
  
- Hansı qadın o çirkin üzü öpər görən? 
  
- Dişləri sapsarıdır. 
  
Telefon zəng çaldı. 
  
- Bağışla, Harold… 
  
Nelson dəstəyi qaldırdı: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
140 
  
- Allo?.. Ana… Nəyi?.. Bilmirəm. Məncə, bu, uyğun çözüm deyil. Yox, yox, zənn 
eləmirəm. Unut bunu, anacan… Mənim yaxşılığımı dilədiyini bilirəm, ana… İndi mən 
ciddi bir müzakirədəyəm. «Hollivud Boul»da bir şeir gecəsinə hazırlaşırıq. Bu günlərdə 
sənə zəng vuraram. Öpürəm səni, anacan… 
  
Nelson acıqla dəstəyi asdı: 
  
- Ləçər! 
  
- Nə olub, Nelson? 
  
- Elə hey mənə bir iş yeri tapmağa çalışır! Halbuki bu, məndən ötrü ölümə bərabərdir! 
  
- İlahi, bəyəm bu qadın heç nə anlamır ki? 
  
- Harold, mən də elə bundan qorxuram da. 
  
- Sən bilən, Faktovskinin anası olub? 
  
- Mənimlə məzələnirsən? Onun kimi bir üzdənirağın başqa bədəndən çıxdığına necə 
inanırsan? Bu, mümkün deyil! 
  
Yerindən qalxan Nelson var-gələ başladı. Başı isə həmişəkindən daha betər əsib-
silkələnirdi. 
  
- Tanrım, usandım artıq gözləməkdən! Dahini bu dünyada, yəni heç kəs anlamazmı?! 
  
- Mənim anam da anlamamışdı məni, Nelson. Ta öldüyü gecəyə qədər anlamamışdı. 
Halbuki həyatı boyu para-pul toplayıb, nələrəsə sərmayə yatıracaq qədər görüb-götürmüş 
qadın idi. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
141 
Nelson yerinə oturdu. Əlləriylə üzünü qapadı: 
  
- Tanrım, Tanrım… 
  
- Yəqin bizim dəyərimizi Faktovski öləndən yüz il sonra anlayacaqlar… 
  
Əllərini üzündən çəkən Nelson gözlərini tavana dikdi. Başının əsmə sürəti bütün 
rekordları geridə qoymuşdu. 
  
- Niyə anlamırsan? Hər şey tanınmaz dərəcədə dəyişib artıq! O vaxta qədər isə… bütün 
dünya məhv olacaq! Odur ki, gerçək dəyərimizi biz heç vaxt ala bilməyəcəyik! 
  
Onların olduqları yerdən cənubda yerləşən bir şəhərdə isə Faktovski sərxoş halda yazı 
makinasının arxasında oturub, vaxtilə tanıdığı iki yazıçı barədə mətn yazırdı. Bu, 
sarsıdıcı bir hekayə sayılmazdı, ancaq gərəkli mətn idi. Ayda bir kərə çıxan erotik 
jurnallar üçün yazılar yazardı və göndərdiyi hər şey çap olunardı. Maneəsiz. Bu idi onun 
dünyadakı məşhurluğunun faydası. 
  
İntim yerlərini sığallayan qızların fotoları arasında öz hekayələrinin təqdimindən 
məmnun idi Faktovski. Xəyal edərdi ki, bu fotomodel qızlar jurnalı vərəqləyərkən bəlkə 
onun hekayələrini də oxuyar bir gün. 
  
Qızlar heyrətlə: «Belə də şey olar?!» - deyərdilər yəqin. 
  
Onun da imkanı olsaydı, qızlara izah edərdi: «Qızlar, bu – həqiqi dialoqlar arasında 
qurulan bəsit nəsr nümunəsidir və məqsədi baş qatmaq deyildir. Yəni, hekayə necə 
olmalıdırsa, məhz elədir. Mənim çirkin və sapsarı dişli çöhrəmi siz sadəcə röyanızda öpə 
bilərsiniz. Çünki məni artıq qamarlayıblar». 
  
Makinadan çəkib çıxartdığı sonuncu səhifəni əvvəlkilərə tikən Faktovski zərf axtarmağa 
girişdi. Bu yazı işinin ən müşkül tərəfi də məhz bu mərhələ idi: zərf tapmaq, yazını onun 
içinə qoymaq, ünvanı yazmaq, markanı yapışdırmaq və zərfi poçt qutusuna atmaq. 
 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
142 
Bir gecəni indiyədək bilinməyən, misilsiz şəkildə başa vurmaqdan ötrü hər halda iki 
stəkan şərab da gillətmək lazım gələcəkdi. 
  
Durub, birinci stəkanı doldurdu. 
 
 
Tərcümə edəni: Azad Yaşar 
 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
143 
 
İtalo Kalvino 
 
Qərargaha gedən yol 
 
   
Seyrək, yanğınlardan az qala külə dönmüş bir meşə idi. Yanmış şam ağacları bozumtul, 
şamların quru iynəyarpaqları isə qızartdaq rəng vermişdi ona. Meşədə, ağacların arasıyla 
dolaylanıb, üzüaşağı iki nəfər gedirdi – biri silahlı, o birisi əliyalın. 
  
- Qərargaha, - dedi silahlı adam. – Gedirik qərargaha. Yarımsaatlıq yoldur, uzaqbaşı. 
  
- Bəs sonra? 
  
- Nə sonra? 
  
- Deyirəm, sonra məni buraxarlar? - əliyalın adam soruşdu. O, cavabı diqqətlə, bir 
kəlməni də ötürmədən dinləyirdi, elə bil hansısa xaric notu tutmağa çalışırdı. 
  
- Əlbəttə, buraxarlar, - dedi silahlı. – Mən sənədləri batalyondakılara verərəm, onlar 
siyahı ilə tutuşdurandan sonra siz evə qayıda bilərsiniz. 
  
Əliyalın adam başını buladı. O, dilxor görünürdü. 
  
- Eh, uzun çəkər bu, bilirəm mən… – Bəlkə ona görə belə demişdi ki, bunu bir də eşitsin: 
―Sizi dərhal buraxacaqlar, inanın mənə‖. 
  
- Mən elə hesablamışdım, - əlavə etdi, - elə hesablamışdım ki, axşama artıq evdə olum. 
Neynək. Gözləyərəm. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
144 
- Deyildi də sizə, çatarsınız, - dedi silahlı. – Onlar orda bircə protokol tutub, buraxacaqlar 
sizi. Gərək sizin adınızı casuslar siyahısından çıxaralar axı. 
  
- Sizdə casusların siyahısı var? 
  
- Bəs nə. Casusların hamısı bəllidir bizə. Bircə-bircə tuturuq onları. 
  
- Mənim də adım salınıb siyahıya? 
  
- Hə. Siyahıya sizin də adınız salınıb. İndi gərək onu çıxaralar, yoxsa sizi bir də tuta 
bilərlər. 
  
- Onda gərək mən oraya gedib, hər şeyi onlara yerli-yataqlı başa salım. 
  
- Elə buna görə gedirik. Gərək baxsınlar, yoxlasınlar. 
  
- Ancaq siz indi, - dedi əliyalın adam, - indi bilirsiniz axı, sizdənəm mən, qətiyyən də 
casusluq etməmişəm. 
  
- Əlbəttə. İndi bilirik. Siz rahat ola bilərsiniz artıq. 
  
Əliyalın adam başıyla təsdiqləyib ətrafa boylandı. Onlar orda-burda ütülmüş pineya 
şamları, qurumuş qaraşamlar ucalan, qırılıb tökülmüş budaqlarla örtülü geniş bir talaya 
çıxmışdılar. Cığırı itirir, yenidən tapır, bir də itirirdilər. Seyrək pineya şamlarının arası ilə 
bəxtəxuda gedirdilər elə bil. Əliyalın adam buralara nabələd idi. Axşam düşür, yüngül 
duman dalğaları yayılırdı – aşağılarda meşəni tamam qaranlıq basmışdı. 
  
Cığırdan çıxmaları onu təşvişə salırdı. Yanındakının dəlitərsinə getdiyini görəndə o, sağ 
tərəfə, öz yəqinində, cığır keçən səmtə meylləndi. O biri adam da, guya təsadüfən, sağa 
üz tutdu. Onun izincə gedir, rahat yeriyə bilmək üçün gah sola, gah sağa keçirdi. 
  
Əliyalın adam özünü toplayıb xəbər aldı: 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
145 
- Bəs qərargah hardadır? 
  
- Biz elə oraya gedirik, - cavab verdi silahlı. – Gedərik, görərsiniz. 
  
- Axı haralarda, hansı rayonda, heç olmasa təxmini… 
  
- Necə deyim sizə, hardadır, hansı rayondadır, - silahlı adam cavab verdi. – Qərargah elə 
qərargah olan yerdədir. Başa düşürsünüz? 
  
Hə, o, başa düşürdü, o bilirdi, bu silahlı nəyə eyham vurur. Ancaq yenə də soruşdu: 
  
- Bəs oraya gedib çıxmaq üçün bir yol yoxdur? 
  
O birisi cavab verdi: 
  
- Yol? Bilirsiniz, yol həmişə harasa aparıb çıxarır. Ancaq qərargaha yolla getməzlər. Başa 
düşürsünüz də? 
  
Başa düşürdü əliyalın, söhbətin nədən getdiyini bilirdi: arif adam idi o. 
  
Soruşdu: 
  
- Siz qərargaha tez-tez gedirsiniz? 
  
- Tez-tez, - dedi silahlı adam. – Mən oraya tez-tez gedirəm. 
Onun kədərli üzü, donuq baxışları vardı. Bu yerləri yaxşı tanımırdı. Hərdən elə olurdu, 
baxan deyərdi, azıb, ancaq o yenə də gedirdi, sanki bu onun vecinə də deyildi. 
  
-  Növbədəsiniz siz, buna görə məni ötürmək üçün sizi göndəriblər? - əliyalın adam onu 
diqqətlə süzə-süzə soruşdu. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
146 
- Mənim işim budur, - o, cavab verdi. – Mən adamları qərargaha ötürürəm. 
  
- Siz rabitəçisiniz? 
  
- Bəli, - cavab verdi silahlı adam. – Mən rabitəçiyəm. 
  
―Qəribə rabitəçidir, - düşündü əliyalın, – hara getdiyini özü də bilməyən rabitəçi. Hər 
halda, - əliyalın adam belə nəticəyə gəldi, - yolla getmək istəmir ki, mən qərargahın 
yerini bilməyim. Etibar etmir mənə‖. Nəhs əlamətdir bu – hələ də etibar etmirlər ona. Elə 
hey bunu düşünməkdəydi əliyalın. Amma bu nəhs əlamətin özündə də bir ümid yeri vardı 
ki, onu həqiqətən qərargaha aparırlar, orada buraxacaqlar. Üstəlik, get-gedə sıxlaşan, 
çıxış yolu görünməyən meşə, silahlı adamın sükutu, qüssəsi daha çox bədbinlik oyadırdı. 
  
- Katibi də qərargaha siz ötürmüşdünüz? Dəyirmançının qardaşlarını da? Müəlliməni də? 
O bunları birnəfəsə, fikirləşmədən dedi. Bu, ən qorxulu sual idi, cavabı onun aqibətini 
həll etməliydi: bələdiyyənin katibi, dəyirmançının qardaşları, müəllimə - bunlar hamısı 
aparılıb, bir daha qayıtmayanlar idi; onlar haqqında kimsə bir xəbər öyrənə bilməmişdi. 
  
- Katib faşist idi, - dedi silahlı, - dəyirmançının qardaşları milisdə qulluq etmişdilər, 
müəllimə də yardımçı qoşunlarda. 
  
- Xəbər bilmək üçün soruşdum: axı onlar qayıtmayıblar.   
  
- Yaxşı, - silahlı onun sözünü ağzında qoydu. – Onlar hər kim olublar, olublar. Siz isə 
sizsiniz. Burda müqayisəyə yer yoxdur. 
  
- Əlbəttə, - razılaşdı əliyalın, – müqayisəyə dəyməz. Mən elə-belə, maraq xatirinə 
soruşdum. 
  
O - əliyalın adam özünü toxtatdı. Bütün kənddə ən fəndgir adam idi, fırlatmaq olmazdı 
onu. Başqaları – katiblə müəllimə - qayıtmayıblar, ancaq o, əlbəttə, qayıdacaq. ―Mən usta 
adamam, - deyəcəkdi o, serjanta. – Partizan kaput, mən yox. Mən partizanların hamısını 
kaput‖. Bəlkə də güləcəkdi serjant. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
147 
Ancaq yanmış ağaclığın sonu görünmürdü, əliyalının zehnində meşənin içindəki talalar 
kimi müəmmalar, anlaşılmazlıqlar baş qaldırırdı. 
  
- Mən katib barədə də, qalanları haqqında da düz-əməlli heç nə bilmirəm. Rabitəçiyəm 
mən. 
  
- Amma qərargahdakılar ki bilirlər, - dirəşdi əliyalın adam. 
  
- Əlbəttə. Qərargahda xəbər tutarsınız onlardan. Ordakılar bilərlər. 
  
Axşam düşdü. Sıx kolluqdakı üstüörtülü daşlıqda sürüşməmək üçün ehtiyatla yerimək, 
ayağını hara basacağını götür-qoy etmək lazım gəlirdi. Həm də qəfil qorxu üstələməsin 
deyə, səksəkə, həyəcan içində bir-birinin ardınca baş qaldıran fikirlərini diqqətlə ölçüb-
biçməliydi. 
  
Əgər onu casus bilmiş olsaydılar, əlbəttə, bax beləcə, bu meşənin içində, qətiyyən ona 
fikir verməyən bir adamla təkbətək buraxmazdılar. Onun əlindən istədiyi vaxt qaçıb 
yayına bilərdi. Əgər qaçmaq istəsəydi, o, yəni yanındakı neyləyəcəkdi? 
  
Ağacların arasıyla üzüaşağı gedə-gedə əliyalın adam o birisi ilə özü arasındakı məsafəni 
yavaş-yavaş açmağa başladı. O biri adam sola dönəndə, bu, sağa yönəlirdi. Belə 
görünürdü ki, silahlı hələ də onun hayında deyil. Onlar seyrək meşə ilə beləcə, bir-
birindən aralıda gedirdilər. Arada pineyaların, kolluğun, pöhrələrin arxasında bir-birini 
itirdilər də. Sonra birdən əliyalın adam baxdı ki, silahlı yenə onun başının üstünü alıb. 
Özkefinə yeriyirmiş kimi görünsə də, hər dəfə təzədən onun yanında peyda olurdu. 
  
Əliyalın adam indiyə qədər bu fikirdə idi: ―Əgər onlar məni, lap bircə dəqiqəliyə də olsa, 
buraxsalar, daha heç cür tuta bilməzlər‖. İndi isə belə düşünməyə başlamışdı: ―Əgər 
bunun yanından əkilə bilsəm, onda...‖ 
  
Bu an artıq onun xəyalına almanlar - cərgəyə düzlənmiş almanlar, yük maşınlarındakı, 
tanklardakı almanlar gəlirdi. Başqaları üçün bu səhnə ölüm demək idisə, ondan ötrü 
qurtuluş mənası verirdi; ondan – bu fərasətli, fəndgir adamdan ötrü. 
  
Onlar talaları, seyrək ağaclıqları arxada qoyub, yanğınların yaxın düşmədiyi sıx, yaşıl 
meşəliyə girdilər. Orada torpağın üzünü pineyaların quru iynəyarpaqları örtmüşdü. Silahlı 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
148 
adam hardasa geridə qalmışdı, görünür, o, başqa yolla getmişdi. Bu vaxt əliyalın 
ehtiyatla, nəfəsini qısıb, addımlarını yeyinlətdi; pineyaların arasıyla, dərə boyunca hey 
üzüaşağı, cəngəlliyin içərilərinə doğru gedirdi. O qaçıb uzaqlaşırdı, özü də dərk edirdi 
aradan çıxdığını. Qorxu bürüdü onu. Anladı ki, iş-işdən keçib artıq, o biri adam onun 
qaçmaq istədiyini hiss edib, indi də, yəqin, izinə düşüb gəlir. Bircə yol qalırdı – qaçıb 
daha da uzaqlaşmaq. Əgər indi - qaçmağa cəhd edəndən sonra bir də onun girinə keçsə, 
halı heç yaxşı olmayacaqdı. 
  
Arxadakı xışıltıya qanrılıb baxdı: silahlı adam onun bir neçə metrliyində idi, öz sakit, 
aram yerişi ilə gəlirdi. Avtomatı əlində tutmuşdu. O dilləndi: 
  
- Bax o tərəfdən kəsə yol olmalıdır, - deyib, əliylə ona irəli getmək işarəsi verdi. 
  
Hər şey yenə əvvəlki kimiydi. Yenə də anlaşılmazlıq, müəmma: vəziyyət gah düzəlir, gah 
pisləşir; sonu görünmək əvəzinə, meşə daha da qalınlaşıb; bu adam, bir kəlmə 
dillənmədən, az qala onu əldən buraxacaqdı. 
  
 O soruşdu: 
  
- Bu nədir, bu meşənin heç sonu olmayacaq? 
  
- Bax o təpəni adladıqmı, çatırıq, - dedi o birisi. – Qorxmayın, axşama evdə olarsınız. 
  
- Doğrudan məni evə boşlayarlar? Məni, tutalım, girov kimi saxlamazlar ki? 
  
- Biz alman deyilik ki, girov götürək. Uzaqbaşı, başmaqlarınızı əlborcu alarlar, biz 
hamımız az qala ayaqyalınıq axı. 
  
Əliyalın adam deyinməyə başladı, guya dünyada olan-qalan dərdi elə başmaqları idi. 
  
Ancaq qəlbinin dərinliyində şadlanmışdı. Aqibəti ilə bağlı, yaxşılı-pisli, hər təfərrüat onu 
bir azca toxtadırdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
149 
- Qulaq asın, - dedi silahlı, - bir halda ki, belə narahatsınız, gəlin bu cür edək: qərargaha 
çatınca siz mənim başmaqlarımı geyinin, mənimkilər tamam dağılıblar, kimsə tamah 
salmaz onlara. Mən sizinkiləri geyinərəm, sizi geriyə ötürəndə isə qaytararam özünüzə. 
  
İndi uşaq da bilərdi işin nə yerdə olduğunu. Silahlı adamın onun başmaqlarında gözü 
vardı. Yaxşı, o - əliyalın adam verər onun istədiyini;  söhbətin nədən getdiyini bilir axı, 
həm də belə ucuz ötüşdürəcəyinə sevinir. ―Mən usta adamam, - deyəcəkdi serjanta. – 
Başmaqlarımı verdim, onlar da məni buraxdılar‖. Bəlkə serjant ona bir cüt uzunboğaz 
çəkmə də bağışlayar – alman əsgərlərin geyindiyindən. 
  
- Deməli, siz heç kəsi tutub saxlamırsınız? Nə əsir götürürsünüz, nə də girov? Heç 
bələdiyyə katibini də, o birilərini də orda saxlamamısınız? 
  
- Katib bizim üç yoldaşımızın tutulmasına göstəriş vermişdi, dəyirmançının qardaşları 
milislərə qoşulub basqına getmişdilər, müəllimə də onuncu diviziyanın zabitləri ilə 
yatmışdı. 
  
Əliyalın adam yenə dayandı. Dedi: 
  
- Ancaq siz məni casus saymırsınız axı, eləmi? Siz məni buraya öldürməyə 
gətirməmisiniz ki? – O, dişlərini ağardıb gülümsəməyə çalışdı. 
  
- Əgər sizi casus saymış olsaydıq, - dedi silahlı adam, - mən eləcə bu cür edərdim, – 
çaxmağı açdı, - bax bu cür. – Onun kürəyini nişan alıb, atəş açırmış kimi davrandı. 
  
―Hə, bax, - düşündü əliyalın adam, - atmadı‖. 
  
Ancaq o birisi avtomatı endirmədi. Əvəzində tətiyi çəkdi. 
  
―Bir qatar... bir qatar güllə buraxdı o‖ – əliyalın adam bu dar macalda belə düşündü. 
Saysız-hesabsız odlu zərbələr yumruq kimi ona çırpılanda isə hələ də ağlından bir fikir 
şütüyüb keçməkdəydi: ―O elə bilir, öldürüb məni, amma mən sağam‖. 
  
O, üzüstə yerə yıxıldı, ən axırda gördükləri isə üstündən adlayan - onun başmaqları 
keçirilmiş - ayaqlar oldu.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
150 
  
Meşənin dərinliyində, yerdə bir meyit qalmışdı. Ağzı iynəyarpaqlarla dolu idi. İki saat 
sonra artıq ona hər tərəfdən qarışqalar daraşmışdı.     
 
 
Tərcümə edəni: Seyfəddin Hüseynli 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
151 
 
Con Çiver 
 
Üzgüçü 
 
Ətrafda hər kəsin ―dünən yaman çox içmişəm‖ dediyi isti bazar günlərindən biri idi. Bu 
gün həmin sözləri kilsədən çıxan insanların, cübbəsini əynindən güclə çıxaran keşişin 
dilindən, təbiəti mühafizə qoruğunda Odüban cəmiyyətinin sərxoşluqdan süstləşmiş 
liderindən, qolf meydançalarında, tennis kortlarında eşitmək olardı. ―Çox içmişəm,‖- 
Donald Uesterheyzi dilləndi. ―Hamımız çox içmişik,‖- Lüsinda Merril cavab verdi. 
―Hamısı şərabdandır‖ Elen Uesterheyzi dedi. ―Özü də qırmızıdan çox içmişəm‖ 
 
Onlar Uesterheyzgildə hovuz kənarında oturmuşdular. Yüksək dəmir tərkibli artezian 
suyu ilə qidalandığından, hovuzun rəngi yaşıla çalırdı. Gözəl gün idi. Göyün sol tərəfində 
toplanmış topa buludlar uzaqdan - yaxınlaşan gəminin göyərtəsindən görünən şəhərə 
bənzəyirdi. Onun adı da olmalıydı: Lissabon  və ya Hakensak. Neddi Merril bir əli suda, 
o biri əlində bir stəkan cin yaşıl hovuzun kənarında əyləşmişdi. Qamətli adam idi, artıq 
yaşlaşsa da, cavan görünürdü. Elə bu səhər evindəki piləkənin məhəccərindən sürüşüb  
düşən,  zaldakı Afrodita  heykəlinə dəyib, mətbəxdən gələn qəhvə ətrinə doğru atıla-atıla 
qaçan o deyildimi? Onu sürətlə ötüb keçən yay gününə, xüsusilə, günün son saatlarına 
bənzətmək olardı. Hətta əlində tennis raketkası, parusin çanta olmadan da, gənc, təravətli 
və gümrah idmançı təsiri bağışlayırdı. İndicə sudan çıxmışdı, indi isə dərindən nəfəs 
alırdı, elə bil, həmin anı bütövlükdə- günəşin hərarəti və həyatdan aldığı böyük həzlə 
birlikdə ciyərlərinə çəkmək istəyirdi. Öz evi cənuba tərəf 8 mil uzaqda Bullet Parkda 
yerləşirdi. Yəqin ki, qızları – 4 gözəl qız artıq yeməklərini yeyiblər  və indi orada tennis 
oynayırlar. Bu vaxt ağlına gəldi ki, çarpaz şəkildə  cənub-qərbə doğru üzsə, su yolu ilə 
evinə çata bilər. 
 
Onun həyatı heç bir məhdudiyyət tanımırdı. Ona görə də bu ixtirasından aldığı nəşəni 
qaçışameyllilik kimi qiymətləndirmək olmazdı.  Artıq ətrafdakı bütün hovuzları təşkil 
edən, nadir hallarda üstə çıxan yeraltı çayın bütün girinti-çıxıntılarını kartoqraf dəqiqliyi 
ilə gözündə canlandırmışdı. O, kəşf eləmişdi, coğrafiya elminə böyük töhvə vermişdi və 
bu çayı arvadının şərəfinə Lüsinda adlandıracaqdı. O, nə zarafatcıl, nə də axmaq adam 
idi, amma qəti demək olar ki,  kiməsə bənzəmirdi, özünü təvazökarcasına əfsanəvi bir 
qəhrəman hesab edirdi. Gözəl gündü. Düşünürdü ki, uzun müddət üzməklə onu daha da 
uzada, gözəlləşdirə bilər. 
 
Çiyninə atdığı sviteri tulladı və suya baş vurdu. Nədənsə suya birbaşa atılmayan 
kişilərdən zəhləsi gedirdi. O, hər həmlədə və ya dörd həmlədən bir nəfəs ala-ala sürətli 
krol üslubu ilə üzür, beyninin bir kənarında qol hərəkətlərinin ritminə uyğun sayırdı: bir, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
152 
iki, bir iki. Krol böyük məsafələr üçün yararlı deyildi. Lakin bu üsula vərdiş etdiyindən, 
onun üçün krol ənənəvi üzmə üsulu idi. Şəffaf yaşıl suyun qoynundaykən, sanki, ibtidai 
həyata qayıtmışdı,  tamam çılpaq üzmək istəyirdi, amma bu, bu günkü planlarına uyğun 
gəlmirdi. Sudan çıxdı, heç vaxt nərdivandan istifadə etməzdi- çəmənliyin üstü ilə 
yeriməyə başladı. Lüsinda hara getdiyini soruşanda javab verdi ki, üzüb evinə gedəjək.   
 
 Beynində keçməli olduğu yolun dəqiq sxemi çəkilmişdi. Əvvəl Qremlərin evi gəlirdi, 
sonra Hammerlər, Lirlər, Houlendlər və Kroskaplar. Bankerlərlərə getmək  üçün Ditmar 
küçəsini keçəcək, bir az quru yolu ilə yeriyib, əvvəl Levilərin və Uelçerlərin mülkünə, 
sonra isə  Lankesterdəki ictimai hovuza çatacaqdı. Sonra isə sıra ilə Helloronlar, Sakslar, 
Bisvengerlər, Şirli Adams, Gilmartinlər və Klaydlar.  Hava gözəl, bu cür  su ilə zəngin 
bir dünyada yaşamaq isə çox  böyük  nemət idi. Ürəkdən sevinirdi, otların üstü ilə qaçdı. 
Evə belə qeyri-ənənəvi yolla qayıtdığı üçün özünü tədqiqatçı, səyyah, xoşbəxt adam 
hesab edirdi. Yol boyu dostları ilə rastlaşacaqdı, Lüsinda çayının sahillərində dost 
tayfalar məskunlaşmışdı.  
 
Uesterheyzlərin torpaq sahəsini Qremlərin mülkündən  ayıran hasarı adladı, çıçəklənən 
alma ağacının, Qremlərin nasos və süzgəcini örtən çardağın altından keçib, hovuza 
çıxdı.‖Bu ki, Neddidir ‖ Missis Qrem sevincək dilləndi. ―Nə gözəl sürprizdir, bütün gün 
sizə zəng vurmuşam. Qoy sənə içki süzüm‖ 
 
Hər bir səyyah kimi, Ned də  başa düşürdü ki, məqsədinə çatmaq istəyirsə, qonaqpərvər 
yerli tayfaların adət-ənənələrinə hörmətlə yanaşmalıdır. O, Qremlərdə özünə qarşı yanlış 
fikir oyatmaq, ya da onlara qarşı kobud görünmək istəmirdi, amma vaxt itirmək də 
olmazdı. Hovuzdan çıxıb, özlərini günə verən ev sahiblərinə qoşuldu, bir neçə dəqiqədən 
sonra Konnektikutdan iki maşın dolusu dostun gəlişi ilə xilas ola bildi. Yaranan 
qarışıqlıqdan istifadə edib, aradan çıxdı. Qremlərin evinin önü ilə aşağı düşdü, tikanlı 
çəpərdən adladı və boş sahəni keçib, Hamerlərgilə gəldi. Gözlərini güllərindən ayıran  
Missis Hamer onun üzüb keçdiyini gördü. Amma üzənin Ned olduğuna tam əmin deyildi. 
Lirlər qonaq otağının açıq pəncərəsindən onun üzüb keçdiyini eşitdilər. Houlendlər və 
Kroskaplar evdə yox idilər. Houlendlər malikanəsini geridə qoyub, Ditmar küçəsinə 
keçdi və Bankerlərə tərəf yollandı. Uzaqdan eşidilən səslərdən bilmək olurdu ki, orada 
qonaqlıqdır. 
 
Qonaqların gülüş qarışıq səsləri sanki,  suya toxunub geri qayıdır, havadan asılı qalırdı.  
Bankerlərin hovuzuna çatmaq üçün bir neçə pillə yuxarı qalxıb, terrasa çıxdı, burada 25-
30 nəfər içki içirdi. Suda yalnız Rasti Tauers idi, öz rezin qayığını sürürdü. Lüsindanın 
sahilləri necə gözəl, necə zəngin idi.  Onun tünd mavi suları ətrafında xoşbəxt insanlar 
toplaşmışdı, ağgeyimli xidmətçilər onlara soyuq cin daşıyırdılar. Başları üzərində 
durmadan dövrə vuran təlim təyyarəsi yellənjəkdə fırlanan uşağı xatırladırdı. Ned bu 
insanlara qarşı böyük rəğbət, ehtiraslı  bağlılıq duydu. Uzaqdan ildırım səsi eşidildi. Enid 
Banker onu görən kimi, qışqırmağa başladı:‖Baxın, bir görün kim gəlib. Nə gözəl 
sürpriz! Lüsinda deyəndə ki, gələ bilməyəcəksiniz elə bildim, ölürəm‖.  Jamaatı  yarıb, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
153 
Nedə yaxınlaşdı, öpüşüb-görüşdükdən sonra dartıb bara tərəf apardı. Bara çatanadək daha 
8-9 qadını öpüb, ərlərinin əlini sıxmaq üçün dayanmalı oldu. Daha əvvəl yüzlərlə 
şənlikdə gördüyü gülərüzlü barmen ona sərin cin  süzdü. Onu yubadacaq hansısa söhbətə 
qoşulmaqdan qorxan Ned bir müddət barın yanında dayandı. Adamların Barın ətrafına 
toplandığını görəndə, suya tullandı. Rastinin qayığı ilə toqquşmamaq üçün hovuzun 
kənarı ilə üzürdü. Sudan çıxdıqdan sonra Tomlinsonların yanından ötdü, onlara 
gülümsəyib, yeyin addımlarla bağı keçdi, çınqıl ayağını qanatmışdı, amma bundan başqa 
hər şey qaydasınja getdi. Qonaqlar hovuzun ətrafına yığışmışdılar, Bankerlərin evinə 
yaxınlaşdıqca, onların suyla qarışıq zil səsləri tədricən azalırdı. Mətbəxdən radio 
qəbuledicisinin səsi eşidilirdi, kimsə beysbol oyunu ilə maraqlanırdı. Artıq günortadan 
keçirdi. Ned maşınların arasından ötüb, otların üstü ilə aşağı düşdü və Eylvays–Leynə 
çıxdı. Çimərlik paltarı ilə şose yoluna çıxmaq istəmirdi, lakin yolda heç kim yox idi və 
bir neçə dəqiqədən sonra Levilərin mülkünə çatdı. Xüsusi mülkiyyət nişanəsi ilə 
işarələnmiş evin qarşısında ―Nyu York Tayms‖ üçün yaşıl poçt qutusu vurulmuşdu, 
bütün qapı və pəncərələr açıq idi, lakin heç bir həyat əlaməti nəzərə çarpmırdı, heç it də 
hürmürdü. Evi dolanıb, hovuzun yanına gəldi, Levilər evdən təzə çıxmışdılar; hovuzun o 
tayında yapon fanarları ilə bəzədilmiş şüşəbəndin  və ya vanna otağının yanında 
qurulmuş stolun üstündə şüşə, stəkan və çərəz qabları hələ də qalırdı. Hovuzu üzüb keçdi, 
özünə içki süzdü. Dörd və ya beşinci dəfə idi ki, içirdi, Lüsindanın artıq yarısı keçilmişdi. 
Özünü yorğun, təmiz və həmin an yalnız olduğuna görə, ümumiyyətlə hər şeyə görə, 
xoşbəxt sayırdı. 
 
Tufan qopacaqdı. Topa-topa buludlar- səhər gördüyü şəhər böyüyüb qaralmışdı, yenidən 
göy guruldadı. Təlimçi təyyarə hələ də dövrə vururdu. Ned sanki yarıqaranlıq səmada 
fırlanan pilotun sevinc dolu gülüşünü eşitdi; lakin bir də ildırım çaxdı və təyyarə evə 
yollandı. Hardasa qatar fit verdi və onu vaxt haqqında düşünməyə vadar etdi. Görəsən, 
saat neçədir? Dörd? Beş? Yerli dəmir yol stansiyasını təsəvvürünə gətirdi. Plaşının 
altından smokinqi görünən masa xidmətçisi, əlində qəzetə bükülmüş gül tutan cücə və 
ağlamaqdan gözləri qızarmış bir qadın elektrik qatarını gözləyirlər. Birdən hava qaraldı. 
Tufanın yaxınlaşdığını hiss edən quşlar artıq öz konsertlərini başlamışdılar və budur onun 
arxasındakı palıd ağacının təpəsindən sel kimi axan suyun səsi eşidildi, elə bil, kimsə 
kranı açdı. Sonra bu şırıltı səsləri bütün hündür ağacların təpələrindən gəlməyə başladı. 
Niyə tufanı bu qədər sevirdi? Yağışnəfəsli külək hər dəfə giriş qapılarını taybatay açıb 
pilləkənlə yuxarı qalxanda, onu bürüyən həyəcanın səbəbi nə idi, niyə köhnə bir  evin 
pəncərələrini örtmək kimi sadə bir iş birdən-birə belə lazımlı və vacib olurdu?  Niyə 
tufanın ilk əlamətləri ona hansısa şad xəbərin, sevinc və xoşbəxtliyin müjdəçisi kimi 
görünürdü? Gurultu qopdu, barıt iyi gəldi və yağış yapon fanarlarını qamçılamağa 
başladı. Miss Levi onları Yaponiyadan bir il bundan əvvəl almışdı. Ya iki il əvvəl?  
 
Tufan səngiyənədək şüşəbənddə qaldı. Yağış havanı soyutmuşdu, Ned titrəyirdi. 
Ağcaqayın ağacının sarı və qırmızı yarpaqları ətrafa səpələnmişdi. ―Yəqin ağaclardan 
hansısa vaxtından əvvəl quruyub‖ Ned düşündü. Lakin yayın ortasında payız əlamətləri 
görmək onu kədərləndirdi. Əllərini çiynində gəzdirdi, stəkanı boşaltdı və Uelçerlərin 
hovuzuna yollandı. Ora çatmaq üçün Lindleylərə məxsus at meydançasından keçmək 
lazım idi. Lakin meydançanı ot basmışdı, maneələr isə yığışdırılmışdı. Ev sahibləri ya 
evlərini satıblar, ya da yay istirahətinə çıxıblar, atlarını da pul müqabilində harasa 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
154 
qoyublar. Deyəsən, Lindleylər və atları haqqında nə isə eşitmişdi, amma yadına sala 
bilmədi. Neddi çılpaq ayaqla yaş otların üstü ilə yeriyib, hovuzun yanına gəldi. Hovuz 
boş idi. 
 
Hovuzların sırasının pozulmasına dilxor oldu, səyyah axtardığı zəngin su hövzəsinin 
yerinə qurumuş çay yatağı tapmışdı. Həm kefi pozulmuşdu, həm də pərt olmuşdu. Çox 
adam yayda tətilə çıxırdı, ancaq heç kim hovuzun suyunu boşaltmırdı, şübhəsiz, 
Uelçerlər həmişəlik köçmüşdülər; mebelləri bir kənara yığıb üstünü brezentlə 
örtmüşdülər. Vanna otağının qapısı qıfıllı idi. Evin bütün pəncərələri möhkəm 
bağlanmışdı. Dalana tərəf getdi və ağaca mismarlanmış üstündə  ―Satılır‖ sözləri yazılan  
lövhəciyi  gördü. Axırıncı dəfə nə vaxt Uelçerlərdən xəbər almışdı, daha doğrusu, 
Lüsinda və Ned axırıncı dəfə nə vaxt onların nahar dəvətlərini rədd etmişdilər? Bir həftə, 
ya da bir az ondan çox olardı. Yaddaşı korlanırdı? Bəlkə də xoşuna gəlməyən xatirələri 
hafizəsindən silməyə adət etdiyindən, artıq həqiqəti də görə bilmirdi. Birdən uzaqdan 
tennis zərbələrinin səsi eşidildi. Bu, onu ruhlandırdı və qara fikirlərdən xilas etdi. Artıq 
nə soyuq külək, nə də tutqun səma onu qorxutmurdu. Bu gün Neddi Merilin  bütün 
dairəni üzüb keçdiyi gün idi. Bu gün böyük gün idi. Və səyahətinin ən çətin maneəsini də 
aşmaq üçün yola düşdü.  
 
Həmin bazar günü 124 nömrəli şose yolundan keçsəydiniz, bəlkə də yolu keçmək üçün 
fürsət gözləyən yarıçılpaq Neddi Merrili yolun kənarında görə bilərdiniz. Və 
başlayardınız fikirləşməyə, görəsən, onu soyublar, maşını xarab olub, ya sadəcə, 
axmaqdır? Yol kənarındakı tullantıların- pivə qutularının, köhnə təkər qalıqlarının, cır-
cındırın arasında ayaqyalın dayanan, gülüş hədəfinə çevrilən Nedin çox mağmın görkəmi 
var idi. Yola çıxanda bilirdi ki, bu yoldan keçməli olacaq- xəritəsində göstərilmişdi, lakin 
gün işığında parlayan sonsuz maşın axını ilə qarşılaşa biləcəyini hesablamamışdı. Ona 
gülür, onu ələ salırdılar, kimsə üstünə pivə bankası atdı. Onun isə bu vəziyyətə dözmək 
üçün nə ləyaqət, nə də yumor hissi var idi. O, Uesterheyzgilə hələ də günün altında 
istirahət edən  Lüsindanın yanına qayıda bilərdi. Heç nəyə qol çəkməmişdi, and 
içməmişdi, heç kimə söz verməmişdi, hətta özünə də. Bəs, niyə ağlın hər cür 
inadkarlıqdan üstün olduğunu bilə-bilə geri qayıda bilmirdi? Niyə həyatının təhlükəyə 
atmaq bahasına da olsa, inadla səyahətini tamamlamaq istəyirdi? Bu zarafat, bu dəcəllik , 
bu ağılsız təşəbbüs nə vaxt belə vacib bir məsələyə çevrilmişdi. O, geriyə qayıda 
bilmirdi, hətta Uesterheyzlərin şəffaf suyunu, durmadan həddən artıq içdiyini təkrarlayan 
dostlarının  qayğısız səslərini xatırlamaq da müşkül bir işə çevrilmişdi. Bircə saat, ya da 
ondan bir az artlq bir müddətdə keçdiyi yolu geri qayıtmaq qeyri-mümkün olmuşdu. 
Saatda 15 mil sürətlə gedən bir qoca ona yolun ortasındakı otluq sahəyə keçməyə imkan 
verdi. İndi ona cənuba tərəf gedənlər gülürdülər, lakin 10-15 dəqiqədən sonra bu maneəni 
də keçdi. Buradan da Lankester istirahət mərkəzinə - həndbol meydançaları, sonra isə 
ictimai hovuza çatmaq üçün bir az yerimək qalırdı. 
 
 Suya toxunub qayıdan səslər, həyəcan və təmtəraq illüziyası – hər şey Bankerlərdəki 
səmimi qarşılamanı xatırladırdı, burada səslər daha gur, daha kobud idi, camaat arasına 
qarışan kimi, ictimai qaydalarla üzləşməli oldu: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
155 
 
―BÜTÜN ÜZGÜÇÜLƏR HOVUZA GİRMƏZDƏN ƏVVƏL DUŞ QƏBUL 
ETMƏLİDİRLƏR. BÜTÜN ÜZGÜÇÜLƏR AYAQLARINI SANİTAR 
TƏMİZLƏMƏDƏN KEÇİRMƏLİDİRLƏR. BÜTÜN ÜZGÜÇÜLƏRİN 
FƏRQLƏNDİRİCİ NİŞANI OLMALIDIR.‖ O duşa girdi, südrəngli, aşındırıcı məhlulda 
ayaqlarını yudu. Xlor iyi verən maye ona zibil çanağını xatırladırdı. İki xilasedici iki 
qüllə üzərindən müntəzəm fasilələrlə fit verir, meqafonla üzgüçüləri danlayırdı. Neddi 
həsrətlə Bankerlərin hovuzundakı açıq-mavi rəngli suyu xatırladı və düşündü ki, bu 
horranın içində üzməklə öz şəxsiyyətinə, sərvətinə, cazibədarlığına xələl gətirir, lakin 
özünə xatırlatdı ki, o, səyyahdır, böyük ixtiraçıdır, bura isə sadəcə, Lüsinda çayının ölü 
döngəsidir. O, iyrənə-iyrənə  xlorlu suya daldı, başını suyun üstündə saxlamağa, heç 
kimlə toqquşmamağa çalışırdı, amma o dəqiqə üstünə su sıçradıb, hər tərəfdən itələməyə 
başladırlar. Hovuzun qurtaracağına çatanda, hər iki xilasedici qışqırdı: ―Ey sən, 
fərqləndirici nişanını taxmayan, sudan çıx‖, lakin onu təqib edən olmadı, xlor və günəş 
kreminin  iyindən xilas olub, qasırğadan qorunmaq üçün çəkilmiş çəpəri, həndbol 
meydançalarını və yolu keçib, Helloranların kiçik meşəliyinə çatdı. Meşə baxımsız 
olduğundan, burada ayaqyalın yerimək nəinki çətin, həm də təhlükəli idi.  Nəhayət, 
çəmənliyi və hovuzu əhatələyən budanmış fıstıq ağaclarını gördü. 
 
Son dərəcə varlı və qoca Helloronlar onun dostları idilər, kommunist olduqlarından, 
şübhələnə-şübhələnə məmnuniyyətlə günəş vannası qəbul edirdilər. Onlar hər cür 
islahatın çılğın tərəfdarı idilər, amma kommunist deyildilər,  kommunizmə rəğbət 
bəsləməkdə günahlandırılmaq- bəzən belə hallar olurdu- onlara iltifat kimi görünürdü, 
sevinir, həyəcanlanırdılar. Onları qəfil gəlişindən xəbərdar etmək üçün ―Salam, salam‖ 
qışqırdı. Nedə naməlum olan səbəblərdən Helloronlar həmişə çılpaq üzürdülər, görünür, 
bu da onların sönmız islahat coşğusunun bir parçası idi, buna görə də onların hovuzunda 
peyda olmazdan əvvəl nəzakətli görünmək üçün üzgüçü tumanını çıxartdı. 
 
Missis Helloran - şışman, ağsaçlı, dincsimalı qadın – ―Tayms‖ qəzetini oxuyurdu. Mister 
Helloran çalov vasitəsilə hovuzun içinə düşən yarpaqları təmizləyirdi. Elə bil, Nedin 
gəlişinin onlara heç dəxli yox idi.  Qocaların hovuzu bəlkə də dairənin ən köhnə hovuzu 
idi, yonulmamaş daşlardan təşkil olunmuşdu, heç bir filtr və ya nasos olmadan, təbii çay 
suyu ilə qidalanırdı, ona görə də suyu tünd sarı rəngdə idi.  
 
-                    Su yolu ilə dairəni dolanıram. – Ned dedi 
 
-                    Heç ağlıma da gəlməzdi ki, bu mümkündür, – Missis Helloran ucadan 
dilləndi. 
 
-                    Uesterheyzlərdən başlamışam, dörd mil olar. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
156 
 
Ned onlara tərəf üzdü. Sudan çıxanda, missis Helloranın səsini eşitdi: 
 
-                    Başınıza gələnlərə görə, çox təəssüflənirik, Neddi! 
 
-                    Başıma gələnlər? – Ned soruşdu- bilmirəm, nəyi nəzərdə   tutursunuz. 
 
-                    Axı, eşitdik ki, evi satmalı olmusunuz, yazıq uşaqlar... 
 
-                    Nə isə evi satdığım yadıma gəlmir. Qızlar da indi evdədirlər. 
 
-                    Hə,-  Missis Helloran ah çəkdi – hə.... -  qəmli-qəmli dedi. Ned tez onun 
sözünü kəsdi.  
 
-                    Suya görə sağ olun. 
 
-                    Yaxşı yol, – Miss Helloran vidalaşdı.  
 
Hasarı keçəndən sonra tumanını geydi, əyninə gen idi, heyrətləndi, yarım günə bu qədər 
arıqamaq olardı?  O, yorulmuşdu, üşüyürdü, çılpaq Helloronlar və onların tünd sulu 
hovuzu Nedi ruhdan salmışdı, səyahətini tamamlamağa gücü çatmırdı. Bu səhər 
məhəccərdən sürüşəndə, ya Uesterheyzlərgildə gün altında uzananda  - bunu haradan bilə 
bilərdi - əlləri və ayaqları sanki rezinləşmişdi, oynaqları ağrıyırdı. Ən pisi isə o idi ki, 
iliklərinəcən donmuşdu və  bir də heç vaxt isinməyəcəkdi. Ayağının altı saralmış 
yarpaqlarla dolu idi, yanmış odun iyi gəlirdi. İlin bu vaxtında kim tonqal qalamışdı?  
 
İçmək istəyirdi. Viski onu isidər, gümrahlaşdırar, yolun qalanını da keçmək üçün güc 
verərdi, ona heç kimə bənzəmədiyini, şanlı səfərə çıxdığını xatırladardı. La-Manşı keçən 
üzgüçülərə konyak verirlər, ona da belə bir stimul lazım idi. Helloranların çəmənliyini 
keçib aşağı düşdü və onların yeganə qızları Elen və əri Erik Saks üçün tikdirdikləri evə 
çatdı. Saksların hovuzu kiçik idi, Elen və Erik onun yanında idilər. 
 
-O, Neddi, - Elen dedi -anamgildə nahar yeməyində idiniz? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
157 
- Düzü, yox. Elə-belə baş çəkmişdim. 
 
-                    Evinizə bu cür soxulduğuma görə, üzr istəyirəm, amma yaman üşüyürəm, 
azca viskiyə etiraz etməzdim. 
 
-                    Çox istərdim, amma Erik cərrahiyə əməliyyatı keçirəndən bəri bizdə içki 
olmur. Artıq üç ildir. 
 
Yaddaşını itirir? Bəlkə xoşagəlməz hadisələri yaddaşından silmək bacarığı ona evini 
satdığını, qızlarını başına gələn müsibətləri, dostunun bərk xəstə olduğunu unutdurub? 
Nəzərlərini Erikin üzündən çəkib aşağı baxdı, qarnında üç solğun tikiş izi var idi, 
onlardan ikisi az qala 30 sm uzunluğunda idi. Göbək yoxa çıxmışdı. Görəsən gecə saat 
üçdə çarpayısında uzanan Erik  əlini qeyri-ixtiyari bədənində gəzdirib, təbiətin ona bəxş 
etdiyi göbəyin yerində olmadığını görəndə, hansı hissləri keçirir?  
 
-                    Amma Bisvengerlərdə içməyə bir şey tapılar. - Elen dedi- İndi orada 
qonaqlıqdır, səsləri buradan da eşidilir. 
 
Elen başını qaldırdı, yolları, meşələri və çölləri keçib gələn səsləri eşitdi. 
 
-                    Yaxşı, gedim bir az da islanım, - Ned dedi. Və yenə də başqa yolunun 
olmadığını hiss etdi. O, üzməli idi. Saksların soyuq sularına baş vurdu, özünü suyun 
üstündə zorla saxlayırdı, təngnəfəs halda hovuzun bu başından o biri başına üzdü. 
 
-                    Lüsinda və mən sizi evimizdə görməyi çox istərdik- artıq Bisvengerlərə 
tərəf çevrilmiş Ned dedi.- Heyif ki, çoxdandır görüşmürük, amma tezliklə sizə dəvətnamə 
göndərəcəyik. 
 
O, qonaqlıq səslərini tutub, boş sahə ilə Bisvengerlər malikanəsinə tərəf yeriyirdi. 
Nəhayət, onlar Nedi qonaq etmək şərəfinə nail olacaqlar. Əllərinə belə bir fürsət düşdüyü 
üçün sevinəcəklər, bəli, lap xoşbəxt olacaqlar. Bisvengerlər Lüsinda ilə  onu ildə dörd 
dəfə altı həftə əvvəldən nahara dəvət edirdilər. Merillər onlara heç cavab da vermirdilər, 
lakin onlar inadla dəvətnamə göndərirdilər. Bisvengerlər elə adamlar idilər ki, kokteyl 
içəndə qiymətlərdən danışır, nahar vaxtı  işgüzar məsləhətlər verir, yeməkdən sonra isə 
müxtəlif təbəqələrin insanlarından ibarət kompaniyaya ədəbsiz lətifələr danışırdılar. 
Nedin  onlarla dostluq münasibətləri yox idi, hətta Lüsindanın Milad bayramında açıqca 
göndərdiyi adamların siyahısına da daxil deyildilər.  Ned laqeydliklə və minnətlə onların 
hovuzuna tərəf gedirdi, bir az da narahat idi, çünki hava qaralırdı, halbuki, bu gün ilin ən 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
158 
uzun günlərindən biri idi. Bisvengerlərin qonaqlığında çoxlu adam və səs-küy var idi. 
Qreys Bisvenger elə adam idi ki, qonaqlığa hamını – optiki, baytarı, daşınmaz əmlak 
satıcısını dəvət edirdi. Hovuzda heç kim yox idi, barı görüb, ona tərəf getdi. Ev sahibəsi 
Nedi tanyıb, ona yaxınlaşdı, amma  gözlədiyi kimi, sevinclə yox, düşməncəsinə: 
 
―Bəli, məclismiz düzəldi, çağrılmamış qonaq da gəldi‖ -  ucadan dedi  
 
Qreys onu təhqir edə bilməzdi. Nedin bu cəmiyyətdəki yeri ondan dəfələrlə yüksəkdə idi. 
Bu haqda heç söz də ola bilməzdi. ―Çağrılmamış qonaqlara içki düşür?‖ -  o, nəzakətlə 
soruşdu. 
 
-                    Nə istəyirsən, et. Axı, siz dəvətlərə bir o qədər də əhəmiyyət vermirsiniz. 
 
Üzünü çevirib, başqa qonaqlarla danışmağa başladı. O isə bara yaxınlaşdı və viski sifariş 
etdi. Barmen ona xidmət etdi, amma lazımi qədər nəzakətli deyildi. Ned aid olduğu 
dünyaya bələd idi. Burada insanın nüfuzu xidmətçilərin rəftarı ilə müəyyən edilirdi. Və 
əgər müvəqqəti işə götürülmüş bu barmen onunla kobud rəftar edirdisə, deməli,  
nüfuzuna əməlli-başlı xələl  gəlmişdi. Bəlkə də bu oğlan hələ təzə olduğundan qarşısında 
dayanan adamın kim olduğundan xəbəri yoxdur . Qreys kiminləsə danışırdı: 
 
 ―Bunlar müflis oldular – maaşdan başqa heç nə - və  bir dəfə bazar günü sərxoş 
vəziyyətdə ortaya çıxıb beş min dollar borc istədi‖ 
 
 ―Həmişə puldan danışır‖- Ned fikirləşdi və suya tullandı, üzüb gözdən itdi.  
 
Siyahısında yalnız üç ev qalırdı. Növbəti hovuz onun köhnə məşuqəsi Şirli Adamsa 
məxsus idi. Şirli ona Bisvengerlərdə başına gələnləri unutduracaq. Məhəbbət, daha 
doğrusu, seksual meyl- budur, bütün dərdlərin məlhəmi və bu çəhrayı rəngli  ağrıkəsici 
həb onun yerişinə yaz enerjisini, qəlbinə həyat sevincini qaytaracaq. Onların arasında 
keçən həftə.... keçən ay.... ya da keçən il eşq macərası olmuşdu. Və əlbəttə, Ned onu tərk 
etmişdi. Ned özündən əmin hovuza tərəf getdi. Sanki, hovuz onun idi, axı məşuqlar, 
xüsusilə, gizli məşuqlar sevgililərinin əmlakı üzərində qanuni ərlərin heç vaxt əldə edə 
bilməyəcəyi hakimiyyətə malikdirlər. Şirli –orada hovuzun kənarında idi. Lakin  qızın nə 
bədəni, nə də gümüşü rəngli saçları ona heç nə xatırlatmadı. Onların arasında ciddi heç 
nə yox idi, amma Şirli ayrılıq vaxtı xeyli göz yaşı tökmüşdü. Deyəsən, Nedin gəlişi onu 
həyacanlandırdı, bəlkə hələ də əzab çəkir?Allah eləməsin, birdən yenə ağlayar. 
 
-                    Nə istəyirsən? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
159 
 
-                    Bütün mahalı üzürəm 
 
-                    Aman Allah! Nə vaxtsa böyüyəcəksən? 
 
-                    Nə olub?  
 
-                    Əgər pul üçün gəlmisənsə, daha bir sent də verən    deyiləm. 
 
-                    İçməyə necə bir şey verərsən? 
 
-                    Verərdim, amma tək deyiləm. 
 
-                    Yaxşı, getdim. 
 
Suya atıldı, hovuzu üzüb, başa vurdu, amma çıxmaq istəyəndə, hiss elədi ki, gücü tükənib 
ona görə suyun içində nərdivana qədər çabalayıb, sudan çıxdı. Geriyə baxdı, 
işıqlandırılmış vanna otağında cavan bir oğlan var idi. Sudan qaranlıq çəmənliyə çıxdı, 
havada kəskin xarizantema və gülünbahar ətri - payız ətri duydu. Başını qaldırıb, yuxarı 
baxdı, ulduzlar çıxmışdı. Bəs, niyə Andromeda, Sefey və Kasiopeyanı görürdü? İyun 
ayının bürcləri harada idi? Ağlamağa başladı. 
 
Uşaqlığından bəri birinci dəfə idi ki, ağlayırdı. Əlbəttə, ilk dəfə idi ki, özünü belə yorğun, 
köməksiz və atılmış hiss edirdi. Barmenin, nə vaxtsa onun yanına sürünə-sürünə gəlib, 
şalvarını göz yaşları ilə isladan Şirlinin kobudluğuna məna verə bilmirdi. Ona yalnız içki, 
quru paltar və dost münasibət lazım idi. Amma birbaşa evə getmək əvəzinə 
Gilmartinlərin hovuzuna yollandı. Burada həyatında ilk dəfə suya atılmadı, pilləkənlə buz 
kimi suyun içinə endi, axsaya-axsaya yanı üstə üzdü. Təzə-təzə üzmək öyrənəndə də belə 
üzürdü. Yorğunluqdan üzülə-üzülə Klaydların hovuzuna çatdı. Bir əli ilə hovuzun 
kənarından yapışıb, o biri ilə üzürdü. Səndələyə-səndələyə pilləkəni çıxdı. Bircə evə çata 
bilsəydi. Məqsədinə nail olmuşdu, amma yorğunluq ağlına və duyğularına üstün 
gəlmişdi, qələbəsi də ona şübhəli görünürdü. Beli bükülmüş halda, darvazadan yapışa- 
yapışa evinə tərəf qalxırdı. 
 
Qaranlıq idi. Yəni elə gecdir ki, hamı yatıb? Bəlkə Lüsinda Useterheyzlərdə şam 
yeməyinə qalıb. Qızlar da onun yanına, ya da başqa bir yerə gediblər. Bazar günü evdə 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
160 
qalmaq adətlərini xilaf çıxıblar, hansısa dəvəti qəbul ediblər? Hansı maşının yerində 
olmadığını yoxlamaq üçün qarajın qapısını açmaq istədi, amma qıfıllı idi. Qapı dəstəyinin 
pası əlinə çıxmışdı. Evə yaxınlaşanda gördü ki, tufan  su borusunu qoparıb. Amma onu 
sabah asanlıqla təmir etmək olardı. Evin qapısı bağlı idi. Düşündü ki, yəqin səfeh 
xidmətçi və ya səfeh aşbaz bütün qapıları bağlayıblar. Onda yadına düşdü ki, artıq uzun 
müddətdir, onların nə aşbazları, nə də xidmətçiləri var. Qışqırdı, qapını silkələdi, 
sındırmağa çalışdı və qəflətən pəncərədən baxıb gördü ki, ev bomboşdur.  
 
                                                                                                                                  
 
İngilis dilindən çevirəni: Ülkər Nəsibbəyli  
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
161 
 
Karel Çapek 
 
Qəsd cəhdi 
  
Keçən axşam məsləhətçi Tomsa qulağına radioqulaqlıqlar keçirib ürəkaçan təbəssümlə 
Dvorjakın slavyan rəqslərini dinləyərək bundan həzz alırdı. ―Musiqi bax budur!‖ o öz-
özünə razılıqla deyirdi. Qəflətən küçədə nə isə iki dəfə şappıldadı və məsləhətçinin 
başına pəncərənin şüşələri cingilti ilə töküldü. Tomsa birinci mərtəbədə yaşayırdı. 
  
Məsləhətçi bizim hər birimizin edəcəyi kimi hərəkət etdi: o, bir neçə saniyə daha sonra nə 
baş verəcəyini gözlədi, sonra isə qulaqlıqları çıxartdı və sərt ifadə ilə ətrafa baxındı. Axı 
nə baş vermişdi? Və yalnız yanında oturduğu pəncərənin iki yerindən güllənin keçdiyini, 
qarşı tərəfdəki qapının çatladığını və güllələrdən birinin onun içində qaldığını gördükdə o 
qorxdu. Tomsanın etmək istədiyi ilk şey küçəyə əliyalın çıxıb cinayətkarın yaxasından 
yapışmaq idi. Amma müəyyən yaş həddinə çatmış və təmkinli olmuş adam, adətən, ilk 
impulsu qaçırır və ikinciyə uyğun hərəkət edir. Ona görə də Tomsa telefona sarı atılıb 
polis idarəsinə zəng etdi: 
  
- Alo, tez olun kimisə yanıma göndərin. Mən canıma elə indicə qəsd cəhdi olunub. 
  
- Harada? – yuxulu və apatik bir səs soruşdu. 
  
- Öz evimdə! – Tomsa elə hirsli cavab verdi, sanki hər şeyin günahkarı polisdi. – Öz 
evində sakitcə oturan vətəndaşa güllə atmaq, sadəcə, biabırçılıqdır. Ciddi araşdırmaya 
ehtiyac var! Bircə o çatmırdı ki... 
  
- Yaxşı, – deyə yuxulu səs onun sözünü kəsdi, – kimisə göndərərik. 
  
Məsləhətçi hövsələsizlikdən çatlayırdı. Ona elə gəlirdi ki, kiminsə gəlişini düz bir ömür 
boyunca gözləyib. Əslində isə cəmi iyirmi dəqiqə sonra dərrakəli bir polis inspektoru 
gəldi və güllələrin keçdiyi pəncərəni maraqla nəzərdən keçirdi. 
  
- Kimsə pəncərəyə atəş açıb, – o, ciddi şəkildə elan etdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
162 
  
- Bunu mən sizsiz də bilirəm, – deyə Tomsa qəzəbləndi. – Axı mən düz burada – 
pəncərənin yanında əyləşmişdim. 
  
- Kalibri yeddi millimetrdir, – gilizi qapıdan bıçaqla oyub çıxardan inspektor dilləndi. – 
Köhnə istehsallı ordu tapançasına oxşayır. Fikir verin, atəş açan adam gərək hasarın 
üstünə dırmaşaydı. Səkidə dayanıb atəş açsaydı, güllə daha yuxarıdan keçərdi. Deməli, o 
sizi nişan alıbmış, cənab. 
  
- Əladır ki! – Tomsa acı-acı cavab verdi. – Mənsə, az qala, elə fikirləşəcəkdim ki, o, 
sadəcə olaraq, qapıya atəş açırmış. 
  
- Bəs bunu kim edib? – Onun fikrindən yayınmasına imkan verməyən inspektor soruşdu. 
  
- Gərək günahımdan keçəsiniz, amma mən o cənabın ünvanını sizə verə bilmərəm, – 
məsləhətçi ironiya ilə dedi. – Mən onu görməmişəm və evə dəvət etməyi unutmuşam. 
  
- Hm, iş elə də asan deyil, – inspektor təmkinlə dedi. – Bəs siz kimdən şübhələnirsiniz? 
  
Tomsanın səbri tükənmək üzrə idi. 
  
- Necə yəni şübhələnirəm! – o, əsəbi halda dilləndi. – Cavan oğlan, mən o alçağı heç 
görməmişəm də. Hətta o, orada dayanıb mənim ona öpüş göndərəcəyimi gözləsəydi də, o 
cür qaranlıqda mən onu tanıya bilməzdim. Onun kim olduğunu bilsəydim, heç sizi 
narahat edərdim?! 
  
- Hə də, – inspektor sakitcə dedi. – Amma, bəlkə, sizin ölümünüzün kimə sərf edəcəyini, 
kimin sizdən intiqam almaq istəyə biləcəyini xatırlaya bilərsiniz? Nəzərə alın ki, bu, 
soyğunçuluq deyil. Soyğunçu gərəksiz yerə atəş açmaz. Bəlkə, düşmənləriniz var? Siz 
bizə bunu deyin, biz də istintaq aparaq. 
  
Tomsa çaşqınlıq içində qaldı. İşin bu tərəfi heç ağlına gəlməmişdi. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
163 
- Heç bilmirəm, – o, qeyri-əminliklə sözə başladı və öz ahıl subaylıq və sakit məmur 
həyatını fikrən nəzərdən keçirdi. – Mənim düşmənim hardan olacaq? – deyə o, təəccüblə 
sözünə davam etdi. – Düz sözümdür, belə birini tanımıram. Yox, bu mümkün deyil. Mən 
axı heç kəslə görüşmürəm, qapalı həyat tərzi keçirirəm, heç yerə getmirəm, heç nəyə 
qarışmıram... Məndən hansı səbəbə intiqam alınmalıdır ki? 
  
İnspektor çiyinlərini çəkdi. 
  
- Mən hardan bilim, cənab? Bəlkə, sabaha qədər xatırlayarsınız? Burada qalmağa 
qorxmursunuz ki? 
  
- Xeyr, qorxmuram, – Tomsa dedi və fikrə getdi. 
  
―Qəribə işdir, – o, tək qaldıqda öz-özünə çaşqınlıq içində təkrar edirdi. – Niyə, axı niyə 
mənə atəş açdılar? Axı mən, az qala, zahid həyatı sürürəm. İşdə işimi görürəm, sonra 
gəlirəm evə... heç tanışlarım da yoxdur! Bəs məni niyə öldürmək istəsinlər?‖ – o təəccüb 
edirdi. Ürəyindəki acı hissi isə bu haqsızlıq üzündən getdikcə daha da böyüyürdü. Lap 
öz-özünə yazığı gəlirdi. 
  
―Öküz kimi işləyirəm, – deyə düşünürdü, – hətta evə də iş götürürəm, bədxərclik 
etmirəm, heç bir əyləncəm yoxdur, lap ilbiz kimi öz qınımda yaşayıram və birdən part! 
Kiminsə ağlına məni öldürmək gəlib. Aman Tanrım, bu cür səbəbsiz nifrət insanlarda 
haradan əmələ gəlir?‖ Məsləhətçi təəccüb içində olmaqla yanaşı, həm də çox pis 
olmuşdu. ―Kimin xətrinə dəyişəm ki? Görəsən, mənə hansı səbəbdən belə nifrət edən bir 
kəs var?‖ 
  
―Yox, burada, yəqin ki, bir yanlışlıq olub, – o, əlində çəkməsinin bir tayını tutaraq 
çarpayısında oturub düşünürdü. – Əlbəttə, məni kiminləsə səhv salıblar. İntiqam almaq 
istədikləri bir kimsə ilə. Bəli, bu elədir, – o, rahatlıqla dedi. – Axı nəyə görə kimsə mənə 
nifrət etsin?‖ 
  
Birdən çəkmə məsləhətçinin əlindən yerə düşdü. O, bir müddət əvvəl axmaqlıq etdiyini 
utanc içində xatırladı: tanışı – Roubal adlı bir nəfər ilə söhbət zamanı Tomsa onun 
arvadına ədəbsiz eyham vurmuşdu. ―Bütün aləm bilir ki, Roubalın arvadı ona xəyanət 
edir, özü də kiminlə gəldi gəzir, elə Roubal özü də bunu bilir, amma özünü xəbərsizmiş 
kimi aparır. Mənsə, axmağın biri, bu haqda düşüncəsizcəsinə danışdım!... 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
164 
‖Məsləhətçi Roubalın həmin an yumruqlarını düyünləyib güclə nəfəs aldığını xatırladı. 
―Aman Tanrım, – Tomsa dəhşətə gəldi, – mən onun xətrinə dəymişəm! Axı o öz arvadını 
dəlicəsinə sevir. Mən, təbii ki, mövzunu dəyişməyə cəhd etdim, ancaq Roubal 
dodaqlarını elə çeynəyirdi ki! Bax onun mənə nifrət etməyə tam əsası var! Əlbəttə, mən 
heç ağlıma da gətirmirəm ki, mənə atəş açan o ola bilər. Lakin heç təəccüblənməzdim 
əgər...‖ 
  
Tomsa gözünü döşəməyə dikdi. ―Ya da ki, lap elə dərzimi götürək... – o, ağırlıq hissi ilə 
xatırladı. – O, düz on beş il ərzində mənim üçün hər şey tikib. Sonra isə mənə dedilər ki, 
o, vərəmin açıq forması ilə xəstədir. Aydın məsələdir ki, üstünə vərəmli adamın 
öskürdüyü paltarı kim olsa, geyinməyə ehtiyat edər. Mən də ona daha sifariş vermədim. 
O isə yanıma gəlib işsiz qaldığını, arvadının xəstə olduğunu, uşaqlarını kəndə yollamaq 
məcburiyyətində qaldığını deyib ona yenidən müraciət etməyimi rica etdi. Allahım, onun 
bənizi necə də solğun idi, özü isə durmadan tərləyirdi!‖ 
  
- Cənab Kolinski, – mən ona dedim, – mümkün deyil, mənim daha bacarıqlı dərziyə 
ehtiyacım var, mən sizin işinizdən narazı idim. 
  
- Mən çalışacağam, cənab Tomsa, – deyə o yalvarırdı. Az qalırdı ağlasın. 
  
―Mənsə, – məsləhətçi xatırladı, – onu kasıblara çox tanış olan ―Yaxşı, baxarıq‖ sözləri ilə 
başımdan elədim! Dərzi də mənə nifrət edə bilər, – məsləhətçi dəhşət içində düşündü, – 
bu ki qorxuncdur: kiməsə həyatının xilası üçün yalvarmaq və bu dərəcədə hissiyyatsız 
rədd cavabı almaq! Ancaq nə edəydim? Bilirəm ki, mənə atəş açan o deyil, amma...‖ 
  
Məsləhətçinin əhvalı getdikcə lap çox korlanırdı. Başqa şeylər də yada düşdü... ―İş 
yerimdə kuryerə acıqlanmağım da heç yaxşı olmadı. Sənədlərdən birini heç cür tapa 
bilmirdim, buna görə o qocanı çağırıb hamının gözü önündə lap balaca uşaqtək danladım. 
  
- Bu nə səliqəsizlikdir?! Siz idiotsunuz! Burada xaos hökm sürür! Sizi işdən qovmaq 
lazımdır! – dedim ona... 
  
Sənəd isə sonradan öz masamın siyirtməsində tapıldı. Qocanınsa onda heç səsi də 
çıxmadı, o ancaq əsə-əsə dayanıb gözlərini qırpırdı...‖ Məsləhətçini tər basdı. ―Amma 
onların xətrinə dəymiş olsan belə, tabeçiliyində olanlardan üzr istəməli deyilsən axı, – 
sözləri ilə o öz-özünü sakitləşdirirdi: – Allah bilir, işçilərin öz rəhbərlərindən necə zəhləsi 
gedir. Yaxşı, mən o qocaya öz köhnə kostyumlarından birini hədiyyə edərəm... Yox, 
olmaz, bu ki onu daha da alçaldar...‖ 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
165 
  
Məsləhətçi daha çarpayıda uzana bilmirdi, yorğanı onu boğurdu. O oturdu və dizlərini 
qucaqlayıb gözlərini qaranlığa zillədi, əzabverici xatirələr ondan əl çəkmirdi... ―Ya da 
götürək elə gənc həmkarım Moraveklə baş vermiş insidenti. Moravek savadlı adamdır, 
şeirlər yazır. Bir dəfə o, məktubu yaxşı yazmamışdı və mən ona: – Yenidən yazın, 
həmkar! – deyib kağızı onun masasının üstünə atmaq istədim, amma kağız yerə düşdü, 
Moravek onu götürmək üçün əyiləndə düz qulaqlarının ucuna kimi qızarmışdı... ―Lap 
özümü döyərdim bu hərəkətimə görə!‖ – məsləhətçi donquldandı. – Mən ki, o oğlanın 
xətrini çox istəyirəm, ancaq onu bilərəkdən olmasa da, bu dərəcədə alçaltdım!...‖ 
  
Tomsanın yaddaşında daha bir üz peyda oldu: iş yoldaşı Vanklın solğun, şişkin sir-sifəti. 
―Yazıq Vankl, o mənim yerimə rəhbər olmaq istəyirdi. Bu onun maaşının ildə bir neçə 
yüz manat artması demək idi, onun altı uşağı var axı... Eşitmişəm, ən böyük arzusu böyük 
qızını mahnı oxuma dərnəyinə qoymaqdır, amma pulu çatmır. Mənsə onu öz işimdə ötüb 
keçdim, çünki o bir az astagəldir, gəl ki, canını işə qoyandır. Arıq, hirsli arvadı maddi 
sıxıntılar üzündən çox qəddarlaşıb. Nahar zamanı Vankl həmişə quru kökə çeynəyir...‖ 
  
Məsləhətçini kədər bürüdü. ―Zavallı Vankl, ola bilsin, mənim kimi tənha birinin ondan 
çox pul qazanması onun xətrinə dəyir. Ancaq bunda mənim günahım varmı? Bu adam 
mənə qınayıcı nəzərlərlə baxanda həmişə özümü itirirəm...‖ 
  
Məsləhətçi tərli alnını ovdu. ―Hə, – öz-özünə dedi, – bir neçə gün əvvəl isə ofisiant 
hesabı bir neçə kron artıq yazmışdı. Mən restoranın sahibini çağırtdırdım və o, ofisiantı o 
dəqiqə işdən qovdu. ―Oğru, – deyə o bağırırdı. – Mən sənin bütün Praqada işə 
götürülməməyin üçün əlimdən gələni edəcəyəm!‖ Ofisiant isə heç bir söz demədən üzünü 
çevirib getdi. Onun sür-sümük kürəyi frakın altında titrəyirdi...‖ 
  
Məsləhətçi özünə yer tapa bilmirdi. O, radioqəbuledicinin yanına keçib qulaqlıqları taxdı. 
Lakin radio susurdu, səssiz gecə, sakit zülmət saatları idi. Tomsa başını qollarının üstünə 
qoydu və bütün həyatı boyunca qarşısına çıxmış insanları xatırlamağa başladı – heç vaxt 
ümumi dil tapa bilmədiyi, indiyə kimi heç vaxt barəsində düşünmədiyi balaca, anlaşılmaz 
adamları. 
  
Səhər çağı o, çaşqın və bənizi solğun halda polis məntəqəsinə daxil oldu. 
  
- Hə, nə oldu? – deyə inspektor soruşdu. – Sizə kimin nifrət edə biləcəyini 
xatırladınızmı? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
166 
Məsləhətçi başını buladı. 
  
- Bilmirəm, – o, qərarsız halda dedi. – Belə adamlar o qədər çoxdur ki... – o, ümidsiz 
şəkildə əlini yellədi. – Bizdən hansımız neçə adamın qəlbini qırdığını deyə bilər ki... Mən 
daha pəncərənin yanında oturmayacağam. Və bilirsinizmi, mən gəldim xahiş edəm ki, siz 
bu işi dayandırasınız... 
 
 
Tərcümə edəni: Svetlana Turan  
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
167 
 
Əziz Nesin 
 
“Sözü harasından eşidir?” 
  
Bir bektaşi lətifəsindən 
  
Sömürkənd deyilən kənd göz gördüyü qədər dümdüz bir ovalıqda binə olmuşdu. Bu 
dümdüz ovalığın ortasında bir yumruq kimi göylərə ucalmış çox yüksək bir təpə vardır. 
Bu təpədə Sömürkəndin hakimi, krallar kralı, padşahlar padşahı Dümdük həzrətlərinin 
sarayı vardır. Dümdük həzrətləri bu sarayda xas qullarıyla birlikdə yaşayar. O uca təpədə 
uluların ulusu Dümdük həzrətlərinin sarayından başqa heç bir yaşayış yeri yoxdur. 
Sömürkəndin evləri bu ulu təpənin ətəklərini çevrələyiblər. 
  
Sömürkənddən Dümdük həzrətlərinin sarayına çox dik bir yoxuşdan çıxılır. Bu elə bir dik 
yoxuşdur ki, bura çıxmağı hər igid bacarmaz. 
  
Dümdük həzrətlərinin qulaqları çox, amma çox yaxşı eşidir. Belə ki, Sömürkənddəki bir 
topal qarışqanın belə iniltisini eşidir. 
  
Dümdük həzrətlərinin gözləri də çox yaxşı görür. Belə ki, Sömürkəndin quraq və 
əlçatmayan yerlərində, torpağın beş qulac dərinliyindəki bir köstəbəyin olmayan 
gözlərini belə görə bilir. 
  
Sömürkənd hakimi Dümdük həzrətlərinin sarayının olduğu təpənin ətəklərini bürümüş 
olan gecəqondularda, komalarda, alaçıqlarda yaşayan bütün yoxsullar, bütün işlərinin 
görülməsini, bütün arzularının reallaşmasını, bütün istəklərinin həyata keçirilməsini 
Dümdük həzrətlərindən gözləyir, hər şeyi ondan umurlar. Bunun üçün də dayanmadan 
gecə-gündüz Dümdük həzrətlərinə dua edirlər. 
  
Sömürkəndin ən ucqar yerlərindəki gecəqonduların lap uzaqlığında tək otaqlı, rütubətli 
bir gecəqonduda Heçyox adında çox yaşlı, çox yoxsul, çox xəstə bir kişi təkbaşına 
yaşayır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
168 
Amansız bir qış idi. Sömürkəndin bütün gecəqonduları qar altında qalmışdı. Evlərin 
bacalarından tüstü də çıxmırdı. Amma ulu təpədəki Dümdük həzrətlərinin sarayının 
bacalarından çıxan duman göylərə qalxırdı. 
  
Gecəyarısı idi. Yazıq Heçyox ac idi, xəstə idi, qırx dəfə yamanmış kürkünün içində, 
dəlik-deşik, kirli-paslı əbasının altında soyuqdan tir-tir əsirdi. Az qala soyuqdan 
donacaqdı. 
  
Heçyox əbasının içində büzülərək, ulu krallar kralına bu cür səsləndi: 
  
- Ey ulu Dümdük həzrətləri! Sən her şeyi görür və eşidirsən. Əlbəttə, mənim də bu dişsiz 
çənə sümüklərimin necə bir-birinə dəyib zaqqıldadığını da eşitməkdəsən... İstəsən nələr 
etməzsən. Ey böyük, ey ulu Dümdük həzrətləri, məni bu soyuqdan qurtar. 
  
Heçyox sözünü elə təzə bitirmişdi ki, gecəqondusunun sınıq-salxaq qapısı möhkəmcə 
döyülməyə başladı. Böyük ümidə qapılan Heçyox sevindi: 
  
- Bax, səsimi eşitdi Dümdük həzrətləri, bir xeyirxahı yanıma göndərdi. 
  
İnləyə-inləyə yerindən qalxdı, gedib qapını açdı. İçəri bir insan girdi ki, bığlarının hər iki 
ucundan bir adam sallansa daşıya bilərdi. Dedi: 
  
- Mənə üstümə örtəcək bir şey ver, burda yatım. 
  
Heçyox inləyərək: 
  
- Mənim də üstümə örtməyə bir şeyim yoxdu. 
  
Onu qovalayan jandarmlardan qaçıb canını qurtarmış qoçu yeri-göyü titrədən bir nərə 
çəkib, qorxudan yerə sərilmiş Heçyoxun əynindən əbasını, kürkünü dartıb çıxartdı. 
Bunları alıb üstünə örtdü, yan çevrilib yatdı və xoruldamağa başladı. 
  
Yarıçılpaq qalmış Heçyoxun sümükləri səhərə kimi şaqqıldadı. Gün ağaran kimi qoçu 
əbanı da, kürkü də götürüb aradan çıxdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
169 
  
Heçyox aclıqdan ölmək üzrə idi. Bir baş soğanla, bir çimdik duzundan başqa yeməyə bir 
şeyi yox idi. Amma günlərdir elə hey soğan yeməkdən bezmişdi, artıq soğanı xəstə 
mədəsi də götürmürdü. Əllərini uca təpəyə tərəf açıb duaya başladı: 
  
- Ey Ulu Dümdük həzrətləri, sən ki, hələ yumurtadan çıxmamış milçəyin gözünün rəngini 
də görürsən, hələ yumurtadan çıxmamış bülbüllərin cəh-cəhlərini də eşidirsən, əlbəttə 
məni də görür, aclıqdan quruyan bağırsaqlarımın necə quruldadığını da eşidirsən. 
  
Deyən kimi, gecəqondunun qapısı döyülməyə başladı. Qapı elə möhkəm döyülürdü ki, az 
qala qırılsın. Heçyox böyük ümidlə, sürünə-sürünə gedib qapını açdı. Əvvəlcə içəri bir 
nərə səsi, sonra o səsi çıxaran quldur daxil oldu. 
  
- Ala, tez ol mənə yemək ver. 
  
Heçyox: 
  
- Bir tikə yeməyim də yoxdu. 
  
Quldur başından bir zərbə vuran kimi bir baş soğanla, bir çimdik duzu onun qabağına 
qoyub dedi: 
  
- Buyur, nuş olsun! 
  
Quldur yeyib aradan çıxdı. 
  
Heçyoxun tənbəkisizlikdən başı fırlanır, gözləri qaralırdı. Qabın dibində qalmış tütün 
qırıntılarını, tozlarını toplayıb qəzet kağızına bükərək eşmə düzəltdi. Əllərini ulu təpəyə 
tərəf tutub: 
  
- Ey böyük Dümdük həzrətləri, artıq mənə yazığın gəlsin, eşmə çəkməməkdən gözlərim 
qaralır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
170 
Bunları demişdi ki, qapı yenə döyülməyə başladı. Budur, Dümdük həzrətləri axır ki, onu 
görmüş, səsini eşitmiş yardım göndərmişdi. Ayaqlarını sürüyə-sürüyə böyük bir ümidlə 
gedib qapını açdı. Bir sərxoş özünü içəri atıb qışqırdı: 
  
- Ala, tez ol, başım dumanlanıb bir eşmə ver. 
  
Heçyox eşməni gizlətmək istəsə də sərxoş zorla onun əlindən aldı. Sərxoşun hirsi 
keçməmişdi. 
  
- Eşməm yoxdu deyə hələ mənə yalan da deyirsən? 
  
Heçyoxu yerə yıxıb kibritinin alovu ilə komasının çürük taxtalarını oda verdi. Birdən 
ətrafı alov bürüdü və sərxoş cəld aradan çıxdı. 
  
Yerə yıxılmış Heçyox çətinliklə özünü bayıra atıb yanmaqdan canını qurtardı. Qarın 
üstündə inləyirdi. Bax elə buradaca donub öləcəkdi. Səsinin getdikcə zəiflədiyini, 
uzaqdan Dümdük həzrətlərinə eşitdirə bilmədiyini düşündü. Son gücünü toplayıb qalxdı, 
yola düşdü. Saraya gedib Dümdük həzrətlərinin ayaqlarına qapanacaq, yardım 
istəyəcəkdi. Amma o dimdik yoxuşu çıxmaq mümkünsüz idi. Təngnəfəs yıxılır durur, 
qarın arasında yuvarlanıb qalırdı. Yoxuşun ancaq üçdə birini çıxa bilmişdi ki, yerə 
yıxıldı, qarın üstünə düşüb elə oradaca qaldı. Artıq öldüyünü düşünürdü. Çox çətinliklə 
sısqa əllərini saraya doğru uzadıb dedi: 
  
- Ey kralların kralı Dümdük həzrətləri! Yəqin səsimi eşidirsən, hüzuruna gəlməyə gücüm 
qalmadı. Sən hər istədiyini edərsən, mənə yanına gəlmək üçün bir vasitə yolla. 
  
Elə bunu demişdi ki, geriyə çevrilib baxanda yoxuşun aşağısında bir adamın atı yedəyinə 
alıb ona tərəf gəldiyini gördü. Deməli, axır ki, Dümdük həzrətləri ona bu atı yollayırdı. 
Heçyoxun büzüşmüş üzü güldü, sönük gözləri parıldadı. Atla gələn adam yaxınlaşan kimi 
bir də atın arxasında dayça olduğunu gördü. 
Yedəyində at olan adam yanına gələn kimi yerdə uzanan Heçyoxa bir təpik atıb dedi: 
  
- Qalx görüm, orda yatıb qalmısan. 
  
Heçyox çox çətinliklə qalxdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
171 
  
- Al bu dayçanı belinə yüklə. 
  
- Aman allah... 
  
- Aman-maman bilmirəm, indi işini bitirərəm sənin. Dayça yenicə doğulub yazıqdı. Al 
belinə yoxuşu çıxart. 
  
Dayçanı Heçyoxun belinə mindirib qamçını vurdu. Heçyox dayçanın ağırlığına tab 
gətirməyib səndələdikcə başına-gözünə qamçı dəyirdi. Ahıldaya-ahıldaya dayçanı təpəyə 
çıxartdı. 
  
Budur artıq Dümdük həzrətlərinin sarayının qarşısındaydı. Günəş şüasından bərq vuran 
qızılı qapısı, gümüş divarları. Saray beş-on addımlığında idi. Amma Heçyox heç 
tərpənmirdi. 
  
Dümdük həzrətlərinin qullarından biri saraydan çıxdı. Yerdə qarın içində yaşlı birinin 
inlədiyini eşidib ona yaxınlaşdı: 
  
- Yəqin ki, yorğunsan, acsan, xəstəsən. Burda donub qalacaqsan. Niyə Dümdük 
həzrətlərinə yalvarıb səsini eşitdirmirsən? 
 Heçyox başını çox çətinliklə də olsa adama tərəf çevirib istehzayla güldü: 
 Adam: 
 - Nə demək istəyirsən? Dümdük həzrətləri səsini eşitməz deyirsən? 
 - Heçyox dedi: 
 - Yooox, eşidər, eşidər. Heç elə şey olar? Eşitməyinə həmin an eşidər, amma həmişə 
tərsinə başa düşər... 
 
Tərcümə edəni: Elnarə Ağaoğlu 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
172 
 
Henri Miller 
 
Madmazel Klod 
  
  
Sözə başlamazdan öncə bu mademuazel Klodun şırtı olduğunu vurğulamağa gərək 
duyuram. Bəli, şırtıdır, əsla sözümü dəbbələmək istəmirəm, amma o da var ki, əgər 
madmazel Klod şırtıdırsa, bəs onda həyatda rastlaşdığım digər qadınlara nə ad verim? 
Onun barəsində «şırtı» demək elə heç nə deməməyə bərabərdir, çünki düzünə qalsa, 
madmazel Klod «şırtı»dan fərqli bir şeydir. Onu sizə necə tanıdacağımı da bilmirəm. 
Bəlkə onu sadəcə «madmazel Klod» adlandırım, məsələ bitsin? Soit. (fransızca: «Qoy 
olsun!» deməkdir – A.Y.) 
  
Hər gecə xalası onun evə dönüşünü gözləyir, yoxsa yatağına girmir. Düzünü deyim ki, 
onun belə bir xalası olduğunu uydurma sayırdım. Xalası varmış! Yoluna göz dikən insan 
uzaqbaşı onun «maquereau»su (oynaşı – A.Y.) ola bilərdi. Bu məsələnin son nəticədə 
mənə heç bir dəxli yoxdur. Amma hər necə olsa, onun yolunu gözləyən, evə gec döndüyü 
və ya həmin gün az qazandığı üçün istənilən an ona yağlı şillə ilişdirəcək birisinin olması 
nədənsə mənə heç rahatlıq vermirdi. Həm də inanırdım ki, Klodun şəfqət və sevgisindən 
(bəli, Klod sevməyi bacarırdı) ən böyük pay o qaniçən hərifə, alçaq bicbalaya nəsib olur. 
  
Şırtılarla bağlı heç vaxt xəyala-filana dalmayın: beləsi nə qədər səxavətli və suyuyumşaq 
olsa da, lap min frank qazansa belə (görən hansı axmaq ona bu qədər pul sayar ki?), o 
qadının ruhən bağlı olduğu birisi həmişə var və sizin qadından aldığınız həzz o 
bəxtəvərin qismətinə düşəndən qat-qat azdır. Arxayın olun ki, bu xanım canındakı bütün 
həzləri məhz o hərifə saxlayır. 
  
Bu barədə boş yerə təlaşlandığımı az sonra öyrəndim. Məlum oldu ki, Klodun hər hansı 
«maquereau»sı yoxmuş. Odur ki, həyatda onun ilk «maquereau»sı məhz mən oldum. 
Üstəlik, bu sözü nədənsə özümə heç yaraşdırmadığım halda. Məni «sutenyor» (qadın 
dəllalı – A.Y.) adlandırmaq daha doğru olardı. Deməli, bundan belə mən sutenyoram. 
Okey! 
  
Onu ilk dəfə otağıma necə gətirdiyim, özümü necə axmaq vəziyyətə qoyduğum yaxşı 
yadımdadır. Qadınlarla bağlı məsələlərdə həmişə özümü əsl axmaq kimi aparıram. İş 
burasındadır ki, mən onlar üçün əldən-ayaqdan gedirəm, qadınlar isə mənim kimilərdən 
əsla xoşlanmırlar. Onların istədiyi odur ki… nə isə, elə və ya belə, ancaq istər inan, istər 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
173 
yox, mən ilk gecə özümü elə apardım ki, guya indiyəcən heç bir qadınla yatağa 
girməmişəm. Niyə belə etdiyimi isə heç indi də anlamış deyiləm. Amma hər şey onda 
məhz eləcə baş vermişdi. 
  
Xatirimdədir, yatağımın yanında, paltarlı halda durub, məni süzdüyü vaxt sanki o, mənim 
durub nə isə edəcəyimi gözləyirdi. Mən isə tir-tir titrəyirdim. Onunla kafedən çıxandan 
bəri içimə vicvicə düşmüşdü. Xəfif toxunmaqla onun… deyəsən, dodaqlarından… bəlkə 
də qaşından öpdüm – yad qadınlarla… heç vaxt belə… işlər tutmadığım üçün nəvazişim 
bir az naşıca alındı. Nədənsə özümü inandırmışdım ki, o, mənə hədsiz üzgörənlik, güzəşt 
edir… Görünür, bəzən bir şırtı da kişidə bənzər hiss oyada bilərmiş… Amma bayaq 
dediyim kimi, Klod şırtı-filan deyildi. 
  
Şlyapasını çıxarmadan yanaşıb pəncərəni örtdü, pərdəni aşağı saldı. Sonra məni qıyqacı 
süzüb, gülümsündü və soyunmağın vaxtı gəldiyinə dair nələrsə dedi. O, bidenin 
həndəvərində fırlandığı vaxt mən min bir əziyyətlə əyin-başımı soyundum. Lap məktəbli 
kimi həyəcanlıydım. Səbirsiz baxışlarımla onu utandırmamaq üçün yazı masamın 
yanında gic qoyun kimi dolaşdım, kağızları o üz, bu üzə çevirdim, tamamilə mənasız bir 
neçə qeyd elədim, yazı makinamın üstünü qılafla örtdüm. Geriyə çevrildiyimdə o, bir tək 
köynəkdə əlüzyuyanın yanında dayanıb, ayaqlarını qurulayırdı. 
  
Öz məşğuliyyətinə ara vermədən mənə: 
  
- Haydı, gir yatağa! – dedi. – Onu isitmək lazımdır, axı. 
  
Hər şey elə təbii baş alıb getdi ki, mənim xamlığım və utancaqlığım yavaş-yavaş qeybə 
çəkildi. O, corablarını səliqə ilə stulun başından asdı, belinə taxdığı şey isə mənə su 
şırnağını xatırlatdı. Az sonra adını bilmədiyim bu əşya da stulun başında öz yerini aldı. 
  
Otaq yetərincə sərin idi. Bir-birimizə sığınıb susur, canımızı isindirirdik. Belə getsəydi, 
sükut hələ çox uzanacaqdı. Əlimi uzadıb, onun boynunu qucaqladım, digər əlimlə 
əndamını bərk-bərk özümə sıxdım. Hələ kandarda ikən baxışlarında sezdiyim o intizar 
hissi hələ də silinib getməmişdi. Bədənimi yenə bir gizilti bürüdü. Əzbərlədiyim bütün 
fransız kəlmələri yaddaşımdan silinmişdi. 
  
Ona bəslədiyim sevgini dilə gətirib-gətirmədiyim xatirimə gəlmir. Hər halda bu etirafı 
etmişdim. Hətta bundan söz açmışdımsa belə, Klod bu etirafımı elə həmin dəqiqə 
unutmuşdu. Yığışıb getmək istəyəndə ona hələlik oxumadığı «Afrodita» kitabının bir 
nüsxəsini və tamam başqası üçün aldığım bir cüt ipək corabı uzatdım. Onun corablardan 
xoşlandığını sezməyə imkan tapmışdım. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
174 
  
Təkrar görüşdüyümüzdə mən artıq başqa oteldə məskunlaşmışdım. O, maraq dolu və 
ötəri baxışla nömrədəki şəraitsizliyə görə mənim qazancımın azaldığını özü üçün qət 
elədi. Bunu büruzə verməmək üçün mənim necə qidalandığımla maraqlandı və dedi: 
  
- Sən burada çox qalmamalısan. Bura çox cansıxıcıdır. 
  
Bəlkə də o, heç «cansıxıcı» sözünü işlətməmişdi, amma onun məhz belə demək istədiyini 
anladım. Burada həqiqətən də adamın canı sıxılırdı. Mebel tökülmək üzrəydi, pəncərə 
lövhəsi çat-çat idi, əskimiş xalı kim bilir nə vaxtdan bəri təmizlənmirdi, kran su üzünə 
həsrət idi. İşıqlanma ölgün idi, solğun sarı işıqda çarpayı örtüyü hədsiz nimdaş 
görünürdü, sanki onun səthini kif basmışdı. 
  
Gecənin bir aləmi o, məni qısqanırmış kimi davranıb, soruşdu: 
  
- Məndən başqası, yəni sevdiyin birisi vrmı? 
  
- Yox, bir başqası yoxdur. 
  
- Onda məni öp, - deyib, çılğınlıqla mənə sığındığı zaman əndamının necə titrədiyini, 
uçunduğunu hiss elədim. Sonra onun bədəninin sıcaq dərinliyinə daldım, ağuşunda 
xumarlandım… yox, xumarlanmadım ey, həzz və şəhvət dəryasında qərq olub getdim. 
  
Sonra biz Pyer Loti və İstanbul haqda bir qədər danışdıq. Nə vaxtsa o şəhərə getmək 
arzusunda olduğunu mənə bildirdi. Mən də buna can atdığımı etiraf elədim. Qəfildən o, 
bir etirafda bulundu və mən bunu təxminən belə anladım: «Sənin ruhun var». O an nə 
deyəcəyimi, düzü, bilmədim, hər halda hədsiz bəxtəvər idim. Əgər bir şırtı sizə ruh sahibi 
olduğunuzu deyirsə, bu, mütləq nə isə ifadə edir, çünki yava qadınlar ruhla bağlı 
söhbətlərə hələm-hələm girişməzlər. 
  
Amma bu, o gün yaşadığım qəribəliklərin hamısı deyilmiş: o, məndən pul götürməkdən 
də boyun qaçıraraq dedi: 
  
- Daha bizim aramızda pul söhbəti ola bilməz, çünki artıq səninlə dostuq. Həm də sən elə 
imkansızsan ki… 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
175 
  
Hətta ayağa qalxıb, onu evinə qədər ötürməmə də qıymadı. Çantasından çıxartdığı bir 
neçə dənə siqareti çarpayımın baş ucundakı xırda stolun üstünə qoydu. Onlardan birisini 
ağzıma qoyub, müştərilərindən kiminsə ona hədiyyə etdiyi bürüncü alışqanı ona 
yaxınlaşdırdı. Sonra isə vidalaşmaq üzrə əyilib məni öpdü. Onun əlini ovuclarıma alıb: 
  
- Klod, vous etes presque un anqe, - dedim. (fransızca: «Sən az qala mələksən» mənasına 
gəlməkdədir – A.Y.) 
  
O, tələm-tələsik: 
  
- Ah non! (*Ah, yox! – deməkdir fransızca – A.Y.) - dedi və gözlərində ağrılı bir ifadə 
oxundu. Bəlkə də qorxu dolu ifadə. 
  
Əminəm ki, bu «presque» sözü bütün ömrü boyu Kloda yer eləmişdi. Mən bunu o dəqiqə 
sezdim. Fransızca fərli-başlı bilməsəm də, ona bir məktub yazdım: bu günə qədər də onu 
həyatda yazdığım ən təsirli mətn saymaqdayam. 
  
Adətən görüşdüyümüz kafedə o məktubu birlikdə oxuduq. Bayaq vurğulamışdım ki, 
mənim fransız dilinə aşinalığım bərbad idi, əlbəttə, Pol Valeridən çırpışdırdığım misralar 
hesabına məktub pis alınmamışdı. Həmin misralara çatanda, o, bir anlığına fikrə dalıb, 
heyranlıqla: «Necə də gözəldir! Həqiqətən də çox gözəldir!» - dedi. Bunu deyib, işvəli 
baxışlarla məni süzdü və məktubu oxumağına davam elədi. 
  
Mən də yaxşı anlayırdım ki, onu təsirləndirən Valeri-filan deyildir. Onun bu məsələyə 
heç bir dəxli yox idi. Klodu ehtiraza gətirən mətndəki qulaqoxşayan yalanlar idi. Çünki 
mən ilhamım əl verdikcə öz məktubumu ağlagəlməz incə məqamlarla, təşbehlərlə 
doldurmuşdum. Düzdür, məktubu oxuyub bitirənə yaxın mən özümü bir az naqolay hiss 
etməyə başladım. Bəlkə də bunun səbəbi mənə məhrəm birisinin könlünü almaqdan ötrü 
bu cür vecəyaramaz və ucuz bir fəndlərə əl atmam idi. 
  
Həm də məsələ mənim eşqimi elan edərkən saxtakarlığa can atmam yox, bu mətni – heç 
bilmirəm necə deyim – bir ədəbi cızma-qara kimi ortaya qoymam idi. Sonralar, yataqda 
olduğumuzda hər səfər qalxıb oturan Klod dönə-dönə bu məktubu oxuyanda və hər səfər 
orada yol verdiyim imla səhvlərini çəkinib-üşənmədən başıma qaxanda vallah özümü 
qat-qat aşağılanmış hiss edirdim. Bundan cırnadığımı büruzə verməm isə onun könlünə 
toxunardı. Amma yenə də o, özünü bəxtəvər sayardı. Həmin məktubumu həmişəlik 
saxlayacağını vəd etmişdi mənə. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
176 
  
Sabah açılanda yenə məni tərk edib getdi. Yenə xalasını bəhanə gətirdi. Artıq mən də o 
xalanın varlığıyla barışmışdım. Əgər bu xala yox, başqa birisi olsaydı, yaxın gələcəkdə 
hər halda bunu da öyrənəcəkdim. Klod rola girməkdə və yalan satmaqda tamamilə naşı 
idi. Bir də ki, yəqin bu xoş sayıqlama… onun qəlbinə, ruhuna görünməmiş həzz bəxş 
edirdi… 
  
Yuxum ərşə çəkilmişdi, yataqda uzanıb, onu düşünürdüm. İlahi, bu qadından necə şux 
həzlər almışdım mən! Maquereau! Onun fikrimi-zikrimi məşğul eləməsi daha çox daxili 
ətalətimdən qaynaqlanırdı. Klod! Mən yalnız və yalnız onu, həm də necə xoşbəxt etmək 
barədə düşünürdüm. İspaniya… Kapri… İstanbul… Onun günəş şüaları altda necə 
ləzzətlə, bihal uzandığını, çevrəsindəki göyərçinlərə çörək qırıntıları səpdiyini, quşların 
çəmənlikdə gəzişməsinə göz qoyduğunu və ya mənim ona oxumağı məsləhət gördüyüm 
kitabla qamakda necə uzandığını gözlərim önündə canlandırırdım. 
  
Yəqin bu zavallı qadın ömrü boyu heç Versaldan kənara çıxmamışdı. Qatara necə 
oturacağımızı və bir müddət sonra… məsələn, Madriddə və ya Sevilyada hansısa 
fəvvarənin qarşısında peyda olacağımızı göz önündə canlandırarkən onun üzündə 
yaranacaq heyrəti təxmin edirəm. Vücudlarımızın təmasından doğacaq sıcaqlığı mən az 
qala fiziki cəhətdən hiss etməyə başlamışdım. Bir yerə yollandığımız zaman o, daim 
yanımda olurdu, hər addımda daha çox mənə, ağuşuma sığınırdı, təklikdə nə edəcəyini 
ağlına gətirmədiyi üçün bir an belə yanımdan ayrılmırdı. Onun bu hissi mənasız və bəri 
başdan məhvə məhkum olsa belə, mənə xoş gəlirdi. 
  
Onunla baş-başa qalmaq hətta eyni yatağı paylaşmasına rəğmən, bir an öncə səndən 
qurtulmağa can atan hansısa quşbeyin, hətta daha sütül qəhbə ilə iş tutmaqdan yüz qat 
xoş idi mənə. Hə, mən Kloda mehr salmışdım. Bəlkə də nə vaxtsa bütün bunlar zəhləmi 
tökəcək, məni boğaza yığacaqdı… amma bu, sonra… sonralar baş verəcəkdi. 
Düşünürdüm ki, məhz belə bir qəhbəyə rast gəlməklə bəxtim üzümə gülmüşdü. Sadiq və 
etibarlı bir qəhbəyə! İlahi pərvərdigara, indi bu fikirlərimi kənar birisi eşitsəydi, hər halda 
ağlımın azdığını zənn edərdi. 
  
Hər şeyi yerli-yataqlı düşünmüşdüm: hansı otellərdə qalacağıq. Klod hansı paltarlarını 
geyinəcək, nədən danışacağıq… hər şeyi… demək olar ki, hər şeyi… Yəqin ki, o, katolik 
məzhəbindəndir, amma indi məndən ötrü bunun heç bir əhəmiyyəti yox idi. Düzünə 
qalsa, hətta bu durum ürəyimcəydi. Kilsənin memarlığına və ya digər vecsiz detallarına 
şiniməkdənsə, oraya dua ayini üçün getmək daha məsləhətlidir. Hətta arzulasa, mən də 
katolik məzhəbinə keçərəm… Çox çətin iş deyil bu! Ona sevinc bəxş etməkdən ötrü 
arzuladığı, istədiyi hər şərti yerinə yetirməyə hazır idim. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
177 
Belə qadınların çoxusu uşaqlı olur: görəsən o da ana idimi? Heç təsəvvürümə 
gətirmirdim Klodun uşağını! Deyəsən, mən artıq onun övladını da öz doğma balamdan 
daha çox sevməyə başlamışdım. Hə, hə, çox yəqin ki, onun uşağı var. Sadəcə, bunu 
soruşub öyrənmək lazım gələcək! İnanıram ki, elə bir vaxt gələcək, biz qonaq otağımızın 
balkonundan çaya açılan mənzərəni seyr edəcəyik, pəncərəmiz önündə sırayla çiçəklər 
bitəcək və quşlar orada cəh-cəh vuracaq. Əlimdə quş qəfəsi, küçədə necə yeridiyimi 
gətirirəm xəyalıma! Əla! Yetər ki, onun könlü xoş olsun! Amma orada… mütləq çay 
olmalıdır! Axı, mən çaylara heyranam! Xatirimdədir, Rotterdamda olanda… Səhər çağı 
pəncərədən günəş şüaları otağa süzüləndə və oyanıb, təpədən-dırnağa, dəlicəsinə sənə 
aşiq və sadiq olan qəhbənin yanında uzandığını hiss edəndə, quşların cəh-cəhini eşidəndə, 
süfrənin hazırlandığını, onun isə yuyunub-darandığını görəndə, indiyədək yatıb-durduğu 
kişilərə rəğmən, onun indi səninki, sadəcə səninki olduğundan əmin olunca, qarşı 
tərəfdən keçən yük gəmilərinin gövdələrini və dor ağaclarını seyr etdikcə, sənin, onun, 
başqalarının, sizə qədər olan və sizdən sonra yaşayacaq lənətə gəlmiş insan nəsilləri 
axınının, bu çiçəklərin, bu quşların, bu günəşin, bu qoxunun, hər şeyin insanı boğduğunu, 
məhvə sürüklədiyini anlayırsan. İlahi! Məni nə indi, nə gələcəkdə, heç bir zaman 
fahişəsiz qoyma! 
  
Kloda səfərə çıxmağı təklif etsəm də, o, sözümü yerə saldı. Bundan hədsiz dərəcədə 
sarsıldım. Bu etirazın səbəbi heç də mənim kasıblığımdan qaynaqlanmırdı, çünki Klod 
mənim maddi durumumdan xəbərdar idi, bilirdi ki, mən kitab yazıram və bir sıra başqa 
planlarım var. Yox, bunlar səbəb deyildi, burada nə isə daha köklü bir şey olmalıydı və o, 
bu sirri mənə açmağa hazırlaşmırdı. Daha bir məqamı da vurğulayım: mən son dərəcə 
dindar bir həyat tərzinə keçmişdim. Təkbaşına xeyli gəzib-dolaşır və kitabıma heç bir 
dəxli olmayan şeylər yazırdım. Mənə elə gəlirdi ki, bu kainatda yalnızam, həyat tərzim 
isə son dərəcə bitkin və kamil bir şəklə düşüb, bir növ heykəlləşmişəm. Amma mən bu 
heykəlin müəllifinin adını heç cür xatırlamırdım. Bununla yanaşı, fərqindəydim ki, bütün 
hərəkətlərim sanki yuxarıdan birisi tərəfindən mənə diqtə olunur, sanki mənim tək işim – 
xeyirxah əməllərlə ad çıxarmaqdır və heç kimin təqdirinə ehtiyac duymuram. 
  
Klodun mənə təklif etdiyi hər cür xeyriyyəçilikdən, dəstəkdən boyun qaçırırdım. Ondan 
aldığım borcların da hesabını tam ciddiyyətlə aparmağa başladım. Klod, sən son günlərdə 
hədsiz kədərli görünürsən. Hərdən terrasda gözümə dəyəndə zərrəcə şübhə bəsləmirəm 
ki, onun gözlərində bir cüt yaş donub. O, məni sevir. Ümidsiz də olsa, dəlicəsinə və 
bütün varlığıyla sevir. Bəzən saatlarla terrasda otura bilir. Hərdənbir onu harayasa 
gəzintiyə aparıram, çünki onu bu cür bədbəxt və nigaran görmək, nəyəsə həsrətli görmək 
içimi, ruhumu əzir… 
  
Hətta mən onun barəsində dostlarıma da söz açdım, bir mənada Klodu onlara sırımağa 
çalışdım. Bəlkə də bütün bunlar onun çarəsizlik içində oturub, nəyisə gözləməsindən, 
nəyinsə xiffətini çəkməsindən daha yaxşıdır… Görəsən belə, yapyalnız oturduğu 
zamanlarda o, nə barədə düşünür, axı? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
178 
Günlərin bir günü ona yanaşıb, cibimdən min franklıq əsginas çıxarsam, görən nə olar? 
Qüssəli baxışlarını uzaq bir nöqtəyə dikən bu qadına yaxınlaşıb, sadəcə deyərəm ki: «Lap 
yadımdan çıxmışdı, al bu pulu, bu ara əlim yuxarıdır» (fransızca: «Voici quelque chose 
que j’ai oublie l’autre jour».) Bəzən yanaşı uzandığımız zaman yaranan sükut çevrədəki 
hər şeyi doldurmağa yetəndə o, dillənir: «Que pensez-vous maintenant?» (fransızca: «Nə 
barədə düşünürsən?»). Mən də hər dəfə eyni cavabı verirəm: «Rien!» (fransızca: «Heç nə 
barədə!»). Əslində isə düşünürəm ki: «Voici quelque chose que…» Bu, l’amour a credit 
in (fransızca «nisyə sevgi»nin) ya həzzidir, ya da bir növ əziyyəti. 
  
O, çıxıb getdiyi zaman zənglərin tükürpədici hay-həşiri ilə baş-başa qalıram. O, məni 
özüylə barışdırır, könlümə hüzur və rahatlıq gətirir. Yastıqlara yayxanır, uzandığım yerdə 
və əlbəttə ki, onun hədiyyə etdiyi yüngül siqaretdən ləzzətli bir qullab alıram. Narahat 
olmağa hər hansı əsas yoxdur. Əgər mən damaq taxsaydım, inanıram ki, o, bu damağı da 
çıxarıb, çarpayımın böyründəki xırda masanın üstündəki kibritlə, zəngli saatla və digər 
xırda-xuruşla yanaşı duran stəkandakı suya salardı. Mənim şalvarım səliqəylə qatlanıb, 
şlyapam və paltom isə qapının yanındakı asılqandan asılıb. Hər şey öz yerindədir. Çox 
gözəl! Əgər sizin də həmdəminiz bir qəhbə olarsa, hesab edin ki, misli-bərabəri olmayan 
bir xəzinə tapmısınız… 
  
Və ən əsası da odur ki, bütün bunlar sizin könlünüzcədir. Çox sarsıdıcı, haradasa mistik 
bir duyğudur. Bundakı mistik cəhət isə varlığın birliyindən, vəhdətindən doğur. İnsan 
özünü bu həyatın bir zərrəciyi hiss eləyir, ona qarışır, onun axarında əriyib gedir… 
Özümün müqəddəs, yoxsa kafir olmam, düzünü desəm, heç vecimə də deyil. 
Müqəddəslərin bəxtinə əbədi əzablar və Kəşməkəşlər yazılır. Mən isə başdan-ayağa 
hüzur və durğunluq içindəyəm. 
  
Elə hey Klod üçün yeni müştərilər tapmaqla məşğulam və indi, onun yanından ötəndə 
gördüm ki, baxışlarındakı qüssə harayasa yox olub. Az qala hər gün onunla nahar edirik. 
Məni ən bahalı restoranlara çəkib aparmağa çalışır və mən daha buna heç etiraz 
eləmirəm. Həyatın hər anından zövq almağa çalışıram: axı, bahalı məkanlar ucuzlardan 
heç də geri qalmırlar. Əgər bu onun könlüncədirsə, qoy…Pourtant je pense a quelque 
chose. (fransızca: «Amma mən müəyyən bir məsələ barədə düşünürəm» - A.Y.). 
  
Boş bir şeydir, amma axır vaxtlar fikrimi daha çox özünə cəmləşdirir bu. İlk dəfə bu fikri 
eşidəndə heç nə deməyib susdum. Öz-özümə: «Bu, qəribə, qismən də ağrılı bir hissdir. 
Boş ver» - dedim. Eyni zamanda da xoş şeydir. Bir başqa səfər isə bunun ağrılı, yoxsa 
təsadüfü ehtiyatsızlıq olduğuna heç cür qərar verə bilmədim. Təkrar rien a dire (fransızca: 
«Deyəcək söz yoxdur» - A.Y.). 
  
Ən nəhayət, ona xəyanət elədim. Bir gecə özümü Böyük bulvarda, yüngülvarı kefli halda 
buldum. Respublika meydanında yaramazın birisi, yekəpərliyindən qadın dəllalına 
bənzəyən bir «öküz» mənə ilişdi. İçkili olmasaydım, o pəzəvəngi görcək, bəlkə də 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
179 
küçənin o biri tərəfinə keçərdim. Amma ona ilişdim və ta «Maten» qəzetinin 
redaksiyasına çatana qədər yaxamı onun əlindən qurtara bilmədim. Nə başınızı ağrıdım, 
istəmədən ona yoldaş oldum. 
  
Əcəb əyləncəli gecə idi, vallah! Dəqiqədə bir kimsə qapını çalırdı. «Foli Berjer»in köhnə 
«quşları» ara vermədən bu səxavətli müsyöyə əl uzadırdılar ki, bəlkə ondan uzaqbaşı otuz 
frank xərclik qoparsınlar. Amma haqlı bir sual doğur: nədən ötrü? Pour rein… pour le 
plaisir. (fransızca: «Heç nədən ötrü… məzə üçün» - A.Y.). 
  
Qəribə və gülməli gecəydi. Bir gün və ya bir o qədər müddət sonra özümdə xəfif halsızlıq 
hiss elədim. Qəfildən əhvalım qarışdı. Əlüstü özümü Amerikan hospitalına çatdırdım. 
Qarşımda qara siqarını sümürən Erlix peyda oldu. Ciddi narahatlıq üçün əsas yox imiş. 
Sadəcə səbəbsiz qorxuymuş bu. 
Bu barədə Kloda deyəndə o, məni dərin heyrət dolu baxışlarla süzdü. «Bilirəm, Klod, sən 
mənimlə həmişə səmimi olmusan, amma…». O, bu məsələni saf-çürük etməkdən 
birmənalı şəkildə boyun qaçırdı. Özünün xəstə olduğunu bilə-bilə, qadını da yoluxduran 
kişi – cinayətkardır. Klod məhz belə düşünürdü. «C’est vrai, n’est-ce pas?» (fransızca: 
«Bu, belədir, deyilmi?» - A.Y.) – deyə o, soruşdu. Əlbəttə ki, vrai (fransızca: «Belədir» - 
A.Y.). Amma o da var ki… Nə isə, söhbətimiz bununla bitdi. Bu əməli işləyən hər kəs 
cinayətkardır, vəssəlam. 
  
O gündən bəri hər sabah parafin yağıyla apelsini bir arada yeyərkən mən qadınları 
bilərəkdən infeksiyaya yoluxduran cinayətkarlar barədə düşünürdüm. Parafinə bulaşan 
qaşıq yaman yapışqanlı olur. Onu yaxşıca yuyub təmizləmək lazım gəlir. Odur ki, qaşıq-
bıçağımı tərtəmiz yumağa məcburam. Əslində hər işi cani-dildən görürəm – xasiyyətim 
belədir. Əl-üzümü yuyandan sonra dəsmalıma göz gəzdirirəm. Otel sahibi həftəyə üçdən 
artıq dəsmal vermir. Çərşənbə axşamına doğru onların hamısını kirlədirəm. Odur ki, 
qaşıq-bıçağımı dəsmalla, üzümü isə yataq örtüyü ilə qurulayıram. Əslində onunla üzümü 
qurulamıram – sadəcə bir kənarını yanaqlarıma xəfifcə toxundurmam yetərli olur. 
  
Bu İppolit Mandron küçəsi hədsiz iyrənc təsir bağışladı mənə. Bu həndəvərdəki damdar, 
zibildən keçilməyən, əyri-üyrü olmasına rəğmən, bu cür romantik adlara sahib küçələrə 
dərin nifrət bəsləyirəm. Paris mənə iri və iyrənc bir çibanı xatırladır. Sanki küçələri 
qanqrena bürüyüb. Rastına çıxan kəs sifilisə yoluxmayıbsa, deməli, ən azından 
tripperlidir. Avropa başdan-ayağa xəstədir və bunun baisi təkcə Fransadır. 
  
Volterlə Rableyə heyran olanların axırı elə belə də olmalıydı. Gərək lap əvvəlki niyyətimi 
gerçəkləşdirəydim, yəni Moskvaya yollanaydım. Əgər Rusiyada bazar günü ləğv 
olunubsa, dünya dağılmayacaqdı ki?! Onsuz da indi bazar günləri həftənin qalan 
günlərindən heç nə ilə seçilmir, küçələrdə adam qaynaşır və bunların çoxusu öz 
infeksiyasını yoluxdurmaq üçün öz növbəti qurbanının axtarışına çıxır. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
180 
  
Məni düzgün başa düşün, içimdəki bu qəzəbin səbəbi Klod deyildir. Klod – misilsizdir, 
un ange’dir (fransızca: «bir mələkdir» - A.Y.) və bu qənaətin «presque» (fransızca: 
«sanki» - A.Y.) kəlməsinə ehtiyacı yoxdur. Quş qəfəsi pəncərəmin o biri üzündə asılıb, 
pəncərə boyu çiçəklər gözə dəyir, əlbəttə, bura Madrid və ya Seviliya olmadığından 
fəvvarə və göyərçinlərdən söhbət gedə bilməz. Hər gün klinikaya gedirik. Bir qapıdan o 
girir, digərindən isə mən. Bahalı restoranlar dövrü geridə qalıb artıq. Hər axşam kinoya 
gedirik ki, bir az dərdimiz dağılsın. «Dome»ni və ya «Coupole»ni isə görən gözüm 
yoxdur. 
  
Yanaqlarından qan daman, nişastalı köynək və bej kostyumlar geyinən, odekolonlarının 
qoxusu bir mildən adamı vuran bicbalalarla doludur qəhvəxana terrasları. Bütün günahı 
Klodun üstünə yıxmaq olmaz. Hərçənd özünü bu cür şıq geyinmiş, gözəgəlimli 
həriflərdən qorumasını vaxtilə ona, həm də dönə-dönə tapşırmışdım. Amma o, öz 
qorunma üsullarına, yuyunmalarına-filana daha çox güvənirdi nədənsə. Odur ki, hər 
yetənlə o məsələ… İndi nə mənası var bunların – hər iş olacağına vardı onsuz da. 
  
Bir qəhbə ilə, hətta dünyanın ən şux qəhbəsiylə yaşamaq – çox müşkül işlərdən biri 
sayılmalıdır hər halda. Onun saysız-hesabsız kişiyə bədənini satması vaxtaşırı bir qurd 
misalı içinizi gəmirsə də, bu, bir o qədər də əhəmiyyətli deyil, vacib olan - fasiləsiz 
gigiyenadır, hər cür qorunma tədbirləridir, ən nəhayət, daimi təlaş və qorxu hissidir. 
Amma, budur, hər şeyə rəğmən, olan oldu… Axı, mən durmadan Klodun baş-beynini 
aparır, daim təkrarlayırdım: «Ehtiyatlı ol ki, bu suyuşirin həriflərin qarmağına 
keç­mə­yəsən!» 
  
Olub-bitənlərə görə mən ancaq və ancaq özümü suçlayıram. Öz həyat təcrübəmlə daxilən 
öyünməyim yetmirdi, hələ bir durub bunu başqaları qarşısında sübuta da çalışırdım. İnsan 
öz kamilliyinin fərqinə varıbsa, mütləq oradaca dayanmalı, durmalıdır. Balaca bir qəhbə 
qarşısında özünü müdrik birisi kimi aparmaq cənnət bağına dal qapıdan girməyə 
bənzəyir. 
  
Onun ağuşuna sığındığım zamanlarda özümü onun ruhuna, canına yerikləmiş bir 
soxulcan kimi hiss edirəm. Hətta belə bir mələklə yaşadığım zaman da mən özümü əsl 
kişi kimi aparmaqdan qalmıram. Düşünürəm ki, biz bir an öncə bu iyrənc daxmadan 
dışarı çıxmalı, günəşin bərq vurduğu, çay mənzərəsinə açılan, çiçəklərin açdığı, quşların 
ötdüyü balkonlu bir otağa köçməliyik və həyat təkrar öz axarına döndüyü zaman baş-başa 
qalmalıyıq, orada bizdən başqa bir kimsə olmamalıdır.   
  
Tərcümə edəni: Azad Yaşar 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
181 
 
Frensis Skott Fitscerald 
 
Sonsuz intizar 
 
1 
  
Biz qədim fransız qəsrlərindən danışırdıq, sonra söhbət orta əsr dəhşətlərinə, deyək ki, XI 
Lüdovikin kardinal Balünü altı il ərzində saxladığı dəmir qəfəsə və ya daş kisələrə keçdi. 
Daş kisələri mən öz gözlərimlə görmüşdüm. Bu, sadəcə, dərinliyi otuz-qırx fut olan quru 
quyudur, dustağı onun içinə atırdılar və onun xilasına ümid olmurdu. Onların məni 
göstərdiyi təsir indiyədək yadımdadır, bu heç təəccüblü də deyil, klaustrafobiyaya olan 
meylim ucbatından mən hətta qatarın kupesində də özümü pis hiss edirəm. Ona görə də 
həkim bu əhvalatı danışmağa başlayanda mən sevindim, çünki onun əvvəlinin diri-diri 
basdırılanlarla heç bir əlaqəsi yox idi. 
  
Bu dünyada missis Kinq adlı gənc bir qadın yaşayırmış, o öz əri ilə birlikdə xoşbəxt ömür 
sürürmüş. Onların kifayət qədər pulu vardı, bir-birini sevirdilər, lakin missis Kinq ikinci 
uşağını dünyaya gətirərkən uzunmüddətli komaya düşdü, ayılanda isə onda adi doğum 
sonrası şizofreniya halı – ―şəxsiyyətin ikiləşməsi‖ baş verdi. Onun sayıqlaması 
İstiqlaliyyət Bəyannaməsi ilə əlaqəli idi, amma bunun hekayəyə heç bir aidiyyəti yoxdur. 
Qadın özünə gəlməyə başlayanda onun ruhi pozğunluğu da keçib getməyə başladı. 
Onuncu ayın tamamında o özünü çox sağlam hiss edirdi və xəstəxananı tərk edəcəyi günü 
səbirsizliklə gözləyirdi. 
  
Onun iyirmi bir yaşı təzəcə olmuşdu, simasından gənclik və mülayimlik yağırdı, bir 
sözlə, bütün xəstəxana heyəti ona qarşı xüsusi rəğbət hiss edirdi. Onun özünü xeyli yaxşı 
hiss etdiyini gördükdə həkimlər qərara gəldilər ki, missis Kinqi əri ilə birlikdə kiçik bir 
istirahətə göndərsinlər və bu xəbər o dəqiqə bütün söhbətlərin əsas mövzusuna çevrildi. 
Tibb bacılarından biri onunla birlikdə Filadelfiyaya yeni paltar almaq üçün yollandı, 
digər bir tibb bacısı missis Kinqin əri ilə birlikdə Meksikaya etdiyi qeyri-adi səyahət 
hekayəsini hamıya danışırdı. Onun bəzən xəstəxanaya gətirilən körpələri isə hamının 
xoşuna gəlirdi. Beş günlük səyahət Virciniya-Biçə olacaqdı. 
  
Onun səyahətə necə hazırlaşdığını, çamadanını necə diqqətlə yığdığını, özünü qaydaya 
saldığını, saçlarını burduğunu və bütün bu sevimli xırdalıqlara qapıldığını görmək çox 
xoş idi. Təyin olunmuş vaxta yarım saat qalmış o, artıq hazır idi və qaldığı mərtəbənin 
xəstələri ilə sağollaşırdı. Onun paltarı dəniz dalğası rəngində idi, şlyapası isə aprel 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
182 
tufanından sonrakı yüngül buluda bənzəyirdi. Xəstəliyin üzərinə kədər və azacıq qorxu 
qondurduğu arıq, gözəl çöhrəsi xoşbəxtlik hissilə alışıb yanırdı. 
  
- Yeganə arzum – heç nə etməməkdir, – o deyirdi. – Düz üç gün ürəyim istəyən vaxt 
oyanıb, gecə saat on ikidən tez yatmayacağam. Bundan əlavə də, özümə çimərlik geyimi 
alacaq və naharımı özüm sifariş edəcəyəm. 
  
Getmək vaxtı gəlib çatdıqda missis Kinq qərara gəldi ki, ərini palatada deyil, vestibüldə 
gözləsin. Çamadanı aparan sanitarla birlikdə o, dəhlizi keçib getdi və aşağı düşdü, 
yolüstü isə o, qarşısına çıxan xəstələrə əl edir və onların bu möcüzəvi səyahətə gedə 
bilməyəcəkləri üçün təəssüflənirdi. Baş həkim ona yaxşı yol arzuladı, iki tibb bacısı 
hansısa səbəbdən ona yaxınlaşdı, amma heç cür ondan əl çəkmək bilmədilər – missis 
Kinqin sevinc hissi hamını özünə cəzb edirdi. 
  
- Gündə qaralmaq sizə çox yaraşacaq, missis Kinq. 
  
- Bizə açıqca yollamağı unutmayın ha! 
  
Missis Kinq palatasından çıxan vaxt xəstəxanaya gələn yolda yük maşını ərinin maşınına 
çırpılmışdı. Həkimlərin fikrincə, daxili orqanlarından ağır xəsarət almış ər ölmək üzrə idi. 
Bu bədbəxt hadisə haqqında ilk xəbər alan vestibüldən şüşə ilə ayrılmış balaca otaqda 
növbə çəkən telefonçu qız idi. Telefonçu qız missis Kinqi şüşənin arxasından görmüşdü 
və onun telefon söhbətini eşitdiyindən narahat idi, odur ki o, baş tibb bacısından təcili 
olaraq aşağı düşməyi xahiş etdi. Dəhşətə gəlmiş tibb bacısı özünü tez həkimin yanına 
yetirdi, o isə öz növbəsində belə qərar verdi ki, ər sağ ikən missis Kinqə bədbəxt xəbəri 
vermək lazım deyil, sadəcə, ərinin həmin gün gələ bilməyəcəyini demək lazımdır. 
  
Missis Kinq təəssüfünü gizlədə bilmədi. 
  
- Özüm də başa düşürəm ki, kədərlənmək axmaqlıqdır, – o deyirdi, – görün neçə ay 
gözləmişəm, bircə gün də gözləyərəm. O, sabah gələcəyinə söz verib, eləmi? 
  
Baş tibb bacısı nə deyəcəyini bilməsə də, missis Kinqi birtəhər razı saldı ki, palatasına 
qayıtsın. Sonra isə onun yanına ən təcrübəli və hislərini cilovlamağı bacaran baxıcı 
qoydular ki, o, missis Kinqin növbəti səhərədək qəzet oxumasına və digər xəstələrlə 
danışmasına imkan verməsin. Sonrasını isə zaman göstərəcəkdi. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
183 
Ertəsi gün ər hələ də sağ idi, həkimlərsə hələ də gözləyirdilər. Günortaya yaxın baxıcı 
qadınlardan biri missis Kinqə rast gəldi. O, eynilə bir gün əvvəlki kimi geyinmişdi, amma 
bu dəfə çamadanını özü daşıyırdı. 
  
- Həyat yoldaşım indilərdə gələcək, – missis Kinq izah etdi, – dünən gəlməsinə işləri 
mane oldu, amma bu gün elə həmin vaxt o, mütləq gələcək. 
  
Baxıcı onu ötürmək qərarına gəldi. Missis Kinq xəstəxana daxilində rahat hərəkət etmək 
azadlığına malik idi, ona görə də baxıcı onu öz palatasına qayıtması üçün məcbur etməyə 
cəsarət etmədi, izahat verməkdən isə qorxdu, çünki artıq bir şey deyəcəyindən ehtiyat 
edirdi. Onlar vestibülə girdikdə baxıcı telefonçu qıza gizlincə işarə etdi və xoşbəxtlikdən, 
o, məsələnin nə yerdə olduğunu anladı. 
  
Missis Kinq özünə son kərə güzgüdə nəzər saldıqdan sonra dedi: 
  
- İstəyirəm ki, hər zaman məhz belə bir şlyapam olsun və mən belə xoşbəxt olum. 
  
Bir dəqiqə sonra üz-gözünü turşutmuş baş tibb bacısı gəldi. 
- Necə?! Corc bu gün də gəlməyəcək? 
  
- Təəssüf edirəm! Heç bir şey etmək mümkün deyil, bir az səbirli olmaq lazımdır. 
  
Missis Kinq kədərlə gülümsədi. 
  
- Mənsə elə arzulayırdım ki, Corca öz yeni paltarımı göstərim. 
  
- Yaxşı görək, paltarınız hələ də yenidir. 
  
- Bəlkə, hələ sabah da belə qəşəng görünəcək? Mən elə xoşbəxtəm ki, bir günə görə 
kədərləndiyim üçün hətta utanıram da. 
  
- Bu qədər narahatçılığa səbəb yoxdur. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
184 
  
Ər elə həmin gecə öldü, səhər isə necə hərəkət edəcəkləri barədə məşvərət zamanı 
həkimlər arasında mübahisə düşdü, axı demək də, deməmək də, eyni dərəcədə təhlükəli 
idi. Nəhayət, qərara aldılar ki, əri uzaq səfərə ―göndərsinlər‖ və bu yolla missis Kinqin əri 
ilə tezliklə görüşəcəyinə olan ümidini kəssinlər. O, ərinin gəlməməyi ilə barışanda ona 
həqiqəti açacaqdılar. 
  
Həkimlər artıq dağılışdıqda onlardan biri həmkarlarını saxlayıb dəhlizin uzaq küncünə 
işarə etdi. Missid Kinq əlində çamadan vestibülə tərəf gedirdi. 
  
Həkim Piri – onun müalicə həkimi səsli ah çəkdi. 
  
- Vəziyyət bundan betər ola bilməz. Bəlkə, ona hər şeyi elə indi danışaq? Qadın ərindən 
həftədə iki dəfə məktub almağa alışdığı halda ona səfər haqda yalan uydurmağın mənası 
nədir ki? Desək, xəstədir, yenə də problemlə qarşılaşacağıq, yalvaracaq ki, ona baş 
çəkməsi üçün izin verək. Xəstəsini mənimki ilə dəyişmək arzusunda olan varmı? 
  
 
2 
 
  
Məşvərətdən dərhal sonra həkimlərdən biri məzuniyyətə yollandı. İki həftə sonra 
qayıtdıqda o, xəstəxananın dəhlizində ona tərəf gələn kiçik izdiham qarşısında donub 
qaldı. Ona sarı əlində çamadan olan sanitar, baxıcı və dəniz dalğası rəngli donla aprel 
şlyapasında olan missis Kinq gəlirdi. 
  
- Salam, həkim, – deyə missis Kinq ona müraciət etdi, – mən çıxıb gedirəm. Yoldaşım 
indi gəlib məni Virciniya-Biçə aparacaq. Onu aşağıda qarşılayacağam ki, məni gözləməli 
olmasın. 
  
Həkim onun gözlərinin içinə baxdı, onun gözləri körpəninkitək aydın idi və xoşbəxtlik 
saçırdı. Baxıcı həkimə işarə ilə bildirdi ki, hər şey öz qaydasındadır, ona görə də həkim 
təzim edib havanın çox gözəl olduğunu qeyd etdi. 
  
- Elədir, bu gün gözəl gündür, – missis Kinq cavab verdi. – Amma bu gün hətta yağış 
yağsaydı belə, yenə də mənim üçün gözəl olacaqdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
185 
  
Həkim onun arxasınca çaşqınlıq və kədər içində baxdı. ―Bu yalanı bu qədər uzatmaq 
nəyə lazımdır axı? – o düşündü. – Görəsən, onlar nəyə ümid edirlər?‖ 
  
Həkim Pirini görən kimi o, bu sualı ona ünvanladı. 
  
- Biz ona həqiqəti deməyə cəhd etdik, ancaq o, gülərək dedi ki, bizim onun sağlamlığını 
bu yolla yoxlamağımızı düzgün hesab etmir, – həkim Piri cavab verdi. – Bax burada 
―ağlasığmaz‖ sözünü birbaşa ilk anlamında istifadə etmək olar – onun ağlı ərinin ölümü 
haqqında məlumatı qəbul etməkdən imtina edir. 
  
- Axı bu, sonsuz şəkildə davam edə bilməz! 
  
- Nəzəri olaraq, xeyr. Bir neçə gün öncə, o, çamadanını növbəti dəfə yığmağa başlayanda 
baxıcı onu bundan çəkindirməyə cəhd etdi. Mən dəhlizdən onun üz cizgilərini müşahidə 
edə bilirdim, o, dəlilik həddinə gəlib çatmışdı, özü də fikir verin ki, bütün müalicə 
müddəti ərzində ilk dəfə. Üz əzələləri gərgin hal aldı, gözlərdə soyuq parıltı əmələ gəldi, 
səs sərt və xırıltılı oldu və o, baxıcıya buz kimi soyuq tərzdə onun yalan danışdığını dedi. 
Vəziyyət kritik idi, bircə saniyə də belə davam etsəydi, sakit bir xəstə əvəzinə, kəskin 
qıcıqlanma tutması olan xəstə ilə üz-üzə qalacaqdıq. Bu an mən işə qarışıb baxıcıya əmr 
etdim ki, xəstəni vestibülə aparsın. 
  
O, kiçik izdihamın əvvəlki qaydada palataya geri döndüyünü görüb susdu. Missis Kinq 
ayaq saxlayıb həkim Piriyə müraciət etdi: 
  
- Həyat yoldaşımın gəlməsinə işləri mane olub. Çox kədərlidir, əlbəttə. O deyib ki, sabah 
gələcək, ancaq bu qədər gözləməyi bacardığım halda bircə günə görə təəssüflənmək 
gülüncdür. 
  
- Sizinlə tamamilə raziyam, missis Kinq. 
  
- Gedin əynimi dəyişim. Paltarım sabah da bugünkü qədər yeni görünməlidir. – O, 
şlyapasını başından çıxarıb onu diqqətlə nəzərdən keçirməyə başladı. – Baxın, ləkə 
düşüb. Ümidvaram ki, onu aparmaq mümkün olacaq. Onun gözünə dəyməz ki? 
  
- Sizi əmin edirəm, onu heç görməyəcək də. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
186 
  
- Düz sözümdür, həkim, sabaha qədər gözləməli olacağım üçün qətiyyən təəssüf 
etmirəm. Vaxt elə tez keçir ki. 
  
Həkimlər tək qaldıqda onlardan daha cavan olanı dedi: 
  
- Bəlkə, uşaqlar... Axı iki uşağı var. 
  
- Çətin ki, uşaqları ona kömək edə bilsinlər. O, ağlını itirdikdən bəri bu səyahət onun 
üçün sağalma simvoluna çevrilib. Bu ümidi onun əlindən alsaq, onun ağlı tamam itəcək, 
onda biz müalicəni lap başdan başlamalı olacağıq. 
 - Onun şansı var? 
 - Bax bunu əvvəlcədən demək tamamilə mümkünsüzdür. Mən sizə, sadəcə, onun bu gün 
aşağıya düşürülməsinə hansı səbəbdən icazə verildiyini izah etmək istəyirdim. 
 - Bəs sabah? Bəs birigün? 
 - Nə deyim, – həkim Piri cava verdi, – ümid ancaq ona qalır ki, əri bir gün orada 
olacaq... 
 Birdən bu əhvalatı danışan həkim sözünü yarımçıq qoydu. Bizim təkidlərimizdən sonra 
o, yalnız onu dedi ki, maraqlı heç bir şey baş vermədi və əlavə etdi ki, istənilən 
ürəyiyananlıq hissinin tez, ya gec sonu gəlib çatır, xəstələrin qəribəlikləri isə tibbi heyət 
üçün yenilik deyil. 
 - Bəs o, hələ də yoldaşını qarşılamağa gedir? 
- Hə, təzə xəstələrdən başqa, heç kəs ona daha fikir vermir. Hər il onun şlyapasını özünə 
bildirmədən yenisi ilə əvəzləyib eynilə həminkindən alırlar, paltarı isə elə həminkidir. 
Hər dəfə o, bir az qəmgin olur, amma çalışır ki, bunu büruzə verməsin. O öz-özünə 
təskinlik verir. Mühakimə etməyə haqqımızın olub-olmadığını deyə bilmərəm, lakin o 
özünü bədbəxt hesab etmir, başqa xəstələrə isə onun nümunəsi, qəribə olsa da, çox yaxşı 
təsir edir. Allah xatirinə, bəsdir bu haqda danışdıq, yaxşısı budur, daş kisələr mövzusuna 
qayıdaq. 
 
Tərcümə edəni: Svetlana Turan 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
187 
 
Nursel Duruel 
 
“Yazılı qaya” 
 
 
Karvansaralı məhəllənin yollarına günortadan axşama qədər qadınlar axışmağa başladı. 
Çəhrayı və bənövşəyi çadralı qadınlar qabağa uzanmış qollarında bənövşəyi, sarı ipli 
boğçalar və nimçələr tək-tək və ya topa şəkildə çox uzun bir ilan kimi bütün dar küçələri 
addımladılar. Əsli gücü çatdığı qədər küçə-küçə qaçdı, yenidən qadınların qələbəliyini 
görmək istədi və gördü. Arasında özünü də gördü. Beş min illik bir xatirəni canlı gördü. 
  
Karvansaralı məhəllənin yollarında günortadan axşama kimi heç kəs danışmadı. Əsli ilə 
Zöhrə də. 
  
Əsli karvansaralı məhəllədə yeddi illik ömrünün ilk ölüsünü gördü. Giriftarın ölüsünü. 
Onu uzun bir daşın üstünə uzatmışdılar. Sarı, dalğalı saçları daşdan aşağı tökülmüşdü. 
Alçaq səslə ağılar deyən ölüyuyan qadınların arasında ara-sıra göyərmiş bəyaz bədəni hər 
tərəfi kölgələyirdi. 
  
Məhəllədə hadisə haqda pıçıltılar kəsilmirdi: ―Naxışı gərgəfdə (naxış vurmaq üçün 
parçanın altına qoyulan çərçivə) qaldı‖, ―siçan zəhəri‖, ―atası namazını qılmayacaq‖, ―o 
gənc müəllim‖, ―üç gün otaqda dustaq ediblər‖, ―atası bir damla belə yaş axıtmayıb‖, 
―gənclik!‖... 
  
Məhəllədə günlərlə Giriftardan danışdılar. Əsli ilə Zöhrə kədərli bir nağılın dəhlizlərində 
addımlamağa başladılar: 
  
- Deyirlər qəbrinə hər gecə nur yağır. 
  
- Nur deyil. Müəllim gizlicə gedib şam yandırırmış. 
  
- Doğurdan, Zöhrə, həqiqətən gedir? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
188 
  
- Bilmirəm. 
  
- Qəbiristanlığın orası bataqlıqmış. 
  
- Atası pərdənin arxasına gizlənib şam işığına baxırmış. 
  
- Kim deyir? 
  
- Arvadı. Arvadı onu gizlicə izləyirmiş. Bir gecə qəfildən girib otağa. 
  
- Sonra? 
  
- Arvadını qovub. Çörək yemir, su içmir, heç kəs gözünə görünmür. Bir tək o şamın işığı, 
həmişə ora baxırmış. 
  
- Zöhrə, biz də baxaq? 
  
- Mən qorxuram. 
  
- Mən də. Amma baxaq. Müəllim qorxmur ki? 
  
- O aşiq adamdı. 
  
- Aşiq necə olur? 
  
- Bilmirəm. 
  
- Böyük qardaşından soruş. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
189 
- Soruşdum. 
  
- Nə dedi? 
  
- Uşaqlar belə sual verməzlər, hələ üstəlik qız uşağı, - dedi. 
  
- Müəllim yatan kimi böyük qardaşın yandırırmış şamları. 
  
- Təkcə o yox. Marufgildən Ömər bəy də, Asmazgildən Salih bəy də... 
  
- Həə... Deməli, onlar da. 
  
- Bəli, onlar da. 
  
- Müəllim kimə oxşayır? 
  
- Bığlıdı. Sifəti sarıdı, özü də çox sarı. Qəbirüstündə boyu lap sərv ağacı boyda olur. 
Giriftarın atası ondan qorxur. 
  
- Qorxursa niyə evinə gizlicə çağırıbmış? 
  
- Boynuna sarılmaq üçün. Bir də... yandırma o işığı məni hər gecə dağlayırsan deyib. Bir 
də ―şərəfim‖ deyib. 
  
- O nə deyib? 
  
- O da ona sarılıb. 
  
-... 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
190 
-... 
  
- Zöhrə, sənin bir gizlinin var? 
  
- Necə yəni? 
  
- Sən müəllimin sarı bənizini gördün. Sirrini öyrəndin. 
  
- Sən də ölünü gördün. 
  
- Hə, gördüm. Ölü çox sirli idi, Zöhrə, çox-çox sirrli. Daş idi o. Yalnız saçdan ibarət daş 
deyildi. Heç nə anlaya bilmədim. Mən gizlini öyrənə bilmədim, çox qorxdum, Zöhrə. 
Zöhrə, mən sənə görə də qorxuram. Sən qorxmursan? 
  
- Nədən? 
  
- Sənin adın böyük bir ulduzun adından götürülüb. 
  
- Dəlisən, mən mənəm də. Belə danışsan gedərəm yanından. 
  
- Həəə... Deməli, mən dəliyəm. 
  
- Yaxşı o dəqiqə küsmə, söz gəlişi dedim. 
  
- Küsmədim. Mən əgər dəliyəmsə, gizli bir şeyim olub deməli. Yəni dəli necə olur onu 
bilirəm deməkdir. 
-... 
-... 
  
- Bəs gəlinciyə çəhrayı paltar tikəcəkdik? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
191 
  
- Fikrimi dəyidşdim. 
  
- Niyə? 
  
- Dağıntının aşağısındakı arxda mavi qanadlı tırtıl axtaracam. 
  
Çarşablı qadınların təsbeh kimi düzülmüş axını böyük şəhərlərə və yeni zamanlara 
uzanan yolda toza-torpağa qarışdı. Əsli onların son xəyalını dumanların arasından gördü. 
Bu da son oldu. Həmin günlərdə bir gecə yuxuda uzaqdan zınqırov səsləri eşitdi. 
Arabaları olmayan təkərlər, dəvələri olmayan zınqırovlar dalğa-dalğa sürüklənib 
qadınların arxasından getdilər. 
  
Ertəsi gün Əsli karvansarayı görmək üçün tələsdi. Dağıntı həmənki yerində idi. Amma 
bir gün əvvəlkindən fərqlənirdi. Əsli bunun səbəbini çox axtardı. Sanki nəhayət tapdı. 
Çəhrayı çarşablı qadınlar gedərkən divarların rəngini, oralarda eşidilən keçmiş zaman 
dillərinin sədalarını zınqırov səslərinə qatıb aparmışdılar. Əslinin içində böyük-böyük 
qovuqlar əmələ gəldi. Neçə-neçə köçlərin, yeddi ilə sığmayan neçə-çeçə ayrılıqların 
kədəri doldu bu qovuqlara. 
  
Əsli mavi qanadlı tırtıllarla, dağıntının divarlarında açan çiçəklərlə ovundu. Sonra iz 
ardınca düşdü. Zöhrə ilə saysız-hesabsız daş topladılar karvansaranın ətrafından. Tikinti 
yerlərindən yığılıb qalmış yaşıl, qırmızı, sapsarı çaxmaq daşları ilə evcik-evcik oynadılar. 
Evlər düzəltdilər, bağça divarları çəkdilər, yollar saldılar, ağır qapılı qalalar qaldırdılar. 
  
Bu oyun çox uzun zaman davam elədi. O vaxta qədər oynadıqları ən şən oyun idi. Hər 
daşın ayrı bir vəzifəsi, ayrı bir mənası vardı. Zöhrə daşlarla kifayətlənmədi, qırmızı 
gildən tavalar, duz qabları, eşşəklər, dəvələr, qayıqlar düzəltdi. Çatlamasın deyə ağacların 
kölgəsində qurutdu, ayaq altında qalmasın deyə ağac dəliklərində saxladı. 
  
Sonra hər birini səliqə ilə daşıyıb tək-tək yerləşdirdi. Əsli çiçək toxumlarından, bitki 
köklərindən, ağac qabıqlarından, qurumuş böcəklərdən nə tapdısa ən gözəlindən gətirib 
bəzəylə məşğul oldu. Hər şeyin hazır olduğundan əmin olduqları gün düzəltdiklərini 
görmək istədi Əsli. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
192 
Ayağa qalxdı. Zöhrə də qalxdı, iki addım geri çəkildilər. Qızğın günəşin altında, dümdüz 
səhralıqda, əyri-üyrü daşlar arasında otdan, tozdan-torpaqdan ibarət bir təpəcik gördülər. 
Böyük bir boşluqda kiçik bir təpəcik! Deməli, bu idi, ancaq bu idi düzəltdikləri. 
  
Əsli qurumuş bir ovdanın divarlarına dəyə-dəyə boşluğa yuvarlandı. Bədəni dibdəki 
torpağa qovuşduğu zaman otlarla qucaqlaşıb üzüqoylu düşdü. Heç bir şey eşitmək 
istəmədi. Heç bir şey görmək istəmədi. Amma eşitdi. Zöhrə həqiqi körpəsinə lay-lay 
deyirdi. Onun səsini eşitdi. 
  
Tikanlıqların, bütün tanışlarının, bütün ölülərinin, mavi qanadlı tırtılların, yaşlı dağların, 
köçlərin, hücumların, yıxıb-qurmaların səsini eşitdi. 
  
Sonu gəlməyən bir ağı yayıldı hər yana. Əsli eşitdi bu səsi. 
 
 
Tərcümə etdi: Elnarə Ağaoğlu 
 
Müasir türk hekayəsi 
 
Nursel Duruel türk hekayə yazarıdır. 1941-ci ildə anadan olub. Hekayələrində insanın 
müxtəlif həyat şərtləri içindəki davranışlarını, onun güclü və zəif tərəflərin qələmə aldı. 
İlk hekayələr kitabı 1982-ci ildə (―Marallar, anam və Almaniya‖), ikinci kitabı isə 1992-
ci ildə ―Yazılı qaya‖ adıyla çap olunub. 
  
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
193 
 
Canni Rodari 
 
Qrafinya 
 
 Ah, mədəniyyət! Bu, bir tükənməz sərvət mənbəyidir! Təki onun nemətlərindən 
bəhrələnə biləsən. Sanballı kitab nəşriyyatının nümayəndəsi kimi qraf X.Y.-nin qapısını 
döydüyüm o günə eşq olsun! 
 
Məni çox cazibədar görünüşlü gənc bir qadın qarşıladı. Bu, qrafinya idi. Vizit vərəqəmi 
ona göstərib bildirdim ki, məni buraya onların həm senator, həm də (söz aramızda) 
nəşriyyatın səhmdarı olan istəkli dayısı yönəldib. 
  
- Bildiyimə görə, siz qrafla lap təzəcə evlənmisiniz, - təbii, hədsiz nəzakətlə sözümün 
ardını gətirdim. – Bu baxımdan, çox güman ki, öz sevimli yuvanızın tamam yaraşığa 
minməsi üçün mənim xidmətlərimə ehtiyacınız ola bilər. 
  
- Nə gözəl fikirdir! – çığırdı gənc qrafinya, sonra da cavan qrafı səslədi: - Corco, 
görürsənmi, dayım bizi necə çox istəyir. O, kitabsatan bir senyor göndərib bizə. 
  
- Lənət şeytana! – qraf hay verdi. – Doğrudan da, bizim evin divarlarından ötrü bu, tam 
yerinə düşər... Kitablar, hə, əlbəttə! Daha əvvəl niyə ağlıma gəlməyib axı bu! Hələ yaxşı 
ki, münasib ideya axtara-axtara divarlara pərdə çəkdirməmişəm, önünə əşyalar 
yığdırmamışam! Di göstərin görək, babat nəyiniz var? 
  
Mən ehtiramla, sidq-ürəklə kataloqumdakıları sadalamağa başladım: ensiklopediyalar, 
tarixi və ədəbi əsərlər, elmi, iqtisadi və siyasi toplular, romanlar, italyanların və 
əcnəbilərin şedevrləri, bu kimi daha nələr... 
  
- Yox, yox, dayanın! – füsunkar qrafinya sözümü kəsdi. – Ərim sizi yaxşı başa salmadı. 
Bizə nəsə qəşəng şeylər lazımdır. Düzdürmü, əzizim? Bilirsinizmi, qəşəng cildli kitablar: 
istərdik, tünd qırmızı rəngdə - bizim balaca kreslolara uyğun olsun. 
  
- Beləmi düşünürsən, əzizim? – qraf bir qədər tərəddüdlə nəm-nüm elədi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
194 
  
- Sənə elə gəlmirmi, Venesiya qırmızısına çalan daha yaxşı olar? Heç sənin sözünü 
sındırmaq istəməzdim, gözəlim, amma mənə belə gəlir, Venesiya qırmızısı daha zərif, 
daha möhtəşəmdir. 
  
Qrafinya bizə otaqları gəzdirdi, çeçələ barmağını dişləyə-dişləyə, müxtəlif ölçülü 
kresloların arasında hərlənməyə başladı. Bunun ardınca, ətəklərini (düz yeddi qatı vardı) 
xışıldada-xışıldada, gözlərini qıyıb, zərif başını yüngülcə yellədə-yellədə, dörd tərəfdə 
düzülmüş irili-xırdalı divanların arasından süzüb keçdi. Sonra birdən çöhrəsi təbəssümlə 
işıqlandı: aman allah, həmin an o, son dərəcə göyçəkləşdi! 
  
- Venesiya qırmızısı, - ahəstəcə dilləndi qrafinya. – Razıyam, olsun Venesiya... 
  
Mən çəkinə-çəkinə qeyd etdim ki, bizdə təkcə etnoqrafiyaya aid əsərlər toplusunun, bir 
də fəlsəfəyə dair məqalələr məcmuəsinin cildi Venesiya qırmızısındadır. 
  
- Bəs siz belə kitablardan neçə metr verə bilərsiniz bizə? – qrafinya mənim dediklərimə 
qətiyyən məhəl qoymadan soruşdu. 
  
―Alberto, - dedim öz-özümə, dərhal da bir anlıq gözlərimi yumdum ki, ruhumun 
dərinliklərinə, gözlərin parlaması, sifətin avazıması və başqa bu cür əlamətləri idarə edən 
qüvvənin gizləndiyi yerə xəbərdarlıq siqnalı getsin. – Alberto, əgər dilindən on rəqəmi 
çıxmasa, axmaqsan‖. 
  
- Beş metr, - nəhayət, dilləndim və düşündüm ki, əslində xatırladığım qədəri ilə, həmin 
əsərlər uzaqbaşı yüz iyirmi santimetrlik yer tutar. Ancaq vəziyyətdən birtəhər çıxaram. 
  
- Bizə ən azı doqquz metr lazımdır, - fikrinə gələni dedi qrafinya. – Eləmi, əzizim? İndicə 
metrəni gətirərlər, hərtərəfli ölçərik... Ay allah, nə maraqlıdır bu! 
  
Zəng çalındı. Xidmətçi gəldi, dərhal da yox oldu. Tezliklə əlində metrəylə qayıtdı. 
  
- Qorxuram, - cavan qraf birdən-birə dilləndi, - eyni rəngdə doqquz metr kitab bir qədər 
yeknəsəq, hətta deyərdim, cansıxıcı görünə. Əzizim, bəlkə sən Venesiya qırmızısına 
uyğun gələn bir rəng tapasan? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
195 
  
- Açıq sarı, - qrafinya heç fikirləşmədən, gözlərini qıyıb, birnəfəsə dilləndi, - Neapolitan 
sarısıdır axı bu: əminəm ki, bunun adı belədir. Sizdə bu cür nəsə tapmaq olar? 
  
―Alberto, - dedim yenə öz-özümə və sinəmdə kükrəyən təhlükəli hissləri cilovlamaq üçün 
cəld ayağa qalxdım: az qala gülməkdən partlayacaqdım. – Əgər sən bu gənc mədəniyyət 
azarkeşlərinə dedikləri rəngdəki cildin yalnız sırf riyaziyyata dair kitablarda olduğunu 
açıb desən, deməli, vicdansız və qəddar adamsan‖. 
  
Biz beş metr Venesiya qırmızısı, dörd metr Neapolitan sarısı, bundan əlavə, mənim 
məsləhətimlə - afərin, Alberto! – iki metr də Veroneze yaşılı (―Müqəddəs buddist 
yazıları‖nın orijinal mətnləri) barədə razılığa gəldik. Müqavilə imzaladıq. Qraf çek də 
imzalayıb, elə oradaca telefonla dülgər çağırtdırdı, qrafinya isə rəfiqələrinə zəng edib bu 
xoş hadisəni onlara çatdırdı. Mən artıq getməyə hazırlaşırdım ki, qrafinya əl eləyib məni 
saxladı. 
  
Dərin ehtiramla yüngülcə təzim edib əmrə müntəzir dayandım. Məlum oldu ki, gənc 
hersoginya H. günorta saat dörddə məni görmək istəyir, ünlü nazirin qızı senyorina Z. isə 
beş üçün mənimlə görüş təyin edib. Sonra qrafinya dedi: 
  
- Senyora Alfaya da təklif etmək olardı (onun Abrutsoda torpaq sahələri var). Ancaq, elə 
bilirəm, siz ona sabah da dəyə bilərsiniz. Üzüyolalıq yaxşı şeydir, amma sizin də kinoya 
getmək hüququnuz var axı! 
  
Qrafinyanı tərəddüdsüz əmin etdim ki, gerçək mədəniyyəti heç vaxt kinoya dəyişmərəm 
və hər üç ünvanı yazıb götürdüm. 
  
Axşama qədər daha 12 metr Venesiya qırmızısı, yeddi metr açıq-sarı, yenə yeddi metr 
Veroneze yaşılı, üç metr yarım da sarımtıl-çəhrayı sata bildim. Sonra da kitab 
mağazasının işçiləri ilə çənə-boğaza çıxmalı oldum: gənc hersoginyanın üzvi kimyaya 
dair tədqiqatlardan üç metr yarım istəməsi onlara qəribə gəlirdi. Belə çıxırdı ki, təhsil 
görmüş adamın o cür mühüm əsəri bircə dəfə oxuması yetər! 
  
- Siz heç nə başa düşmürsünüz, - çox sərt şəkildə təpindim onlara. – Mədəniyyət, hər 
şeydən əvvəl, sədaqətdir, mətanətdir, dəyanətdir! Siz kitabı oxuyursunuz – oho, bilirəm 
bunu! – sonra da vərəqlərini cırırsınız ki, o ―məlum mıx‖dan asasınız. Yüksək 
cəmiyyətdən olan insanlar isə eyni kitabı, bezib-usanmadan, on dəfə oxuya bilərlər. 
Madam ki, kefləri belə istəyir, deməli, eynisini yeniymiş kimi təkrar-təkrar oxuyurlar. Bir 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
196 
sözlə, sizin rəng çeşidiniz sadəcə gülüncdür. Əgər kitab bazarı, misal üçün, Prussiya 
göyünü tələb edirsə, Prussiya göyünü də verin oraya. İnsanlar sizin buraxdığınız cildlərin 
rənginə uyğun gəlsin deyə, mebellərini, xalçalarını, oboyları dəyişdirəsi deyillər ki! Çatdı 
sizə? 
  
Əlbəttə, bəzən elə olur ki, naşir özü təşəbbüs göstərir. Məsələn, keçən ay qaralı-qırmızılı 
cilddə kitab çıxmışdı, görəndə adamın nitqi batırdı. 
  
Bundan xəbər tutanda qrafinya X.Y. cavan qrafa demişdi: 
  
- Təsəvvürünə gətir, o cür cilddə bir kitabı mənim qəşəng maşınımın boz rəngli qatlama 
oturacağının üstünə fırıldadasan. Adamın başını gicəlləndirər bu, polislərin diqqətini 
çəkə, hətta küçədə tıxaca səbəb ola bilər. 
  
Ona baxanda bu sözlər keçdi ürəyimdən: ―Küçədə tıxac yaratmaq üçün sizin, bu incədən-
incə qamətinizlə, orada görünməyiniz, yaxud zərif (dövrəsi dama-dama manjetli) 
dirsəyinizi maşının nəfəsliyindən çıxarmağınız, ya da sarışın, pərişan saçlı başınızı 
məlahətlə yırğalamağınız yetər‖. Ancaq vicdanımın səsi imkan vermədi: ―Alberto, bu 
füsunkar senyoranın cahilliyini məsumluğuna bağışla, xətrinə dəymə. Unutma ki, az qala 
səni yoldan çıxaracaq  bu nazik köynəyin altında mədəniyyətə, qaralı-qırmızılı cildlərə 
doğru dartınan bir ürək çırpınır. Yaxşısı budur, sən onun bilik yanğısına əncam çək: bu 
yolla öz işində irəli gedərsən. Qalan nə varsa, ərinin işidir‖.      
 
 
 
Tərcümə etdi: Seyfəddin Hüseynli  
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
197 
 
Pyer Qamarran 
 
Dulusçunun sevgisi 
 
 
Külək düzənlikdə var gücü ilə əsir, kom-kom xəzəlləri şırımlara, xəndəklərə tullayırdı. 
Təpələrdə ucalan akasiyaların budaqlarındakı sırğalar dörd bir yana səpələnmişdi. 
Dumanlı havada qarğalar qarıldaşaraq uçuşur, sanki payızın gəlişini xəbər verirdilər. 
Bataqlıqların lilli suları qəfildən qopan güclü küləkdən qırçın-qırçın olmuşdu. Tüstü 
burum-burum burularaq boz səmada əriyib yox olurdu. Gedib üzüm kollarının quru 
budaqlarından tapıb gətirmək lazımdır, gərək qalanmış tonqalı sönməyə qoymayaydın. 
Bir azdan axşam da düşəcəkdi. Mal-heyvan indi tövlədə şirin-şirin kövşək vurur. İtlər də, 
pişiklər də daldalanmaq üçün isti-künc bucaq axtarır. Evlərdə hamı bir yerə yığışmış, 
intizarla şam yeməyini gözləyir. Əyir-üyrü, düyünlü, qurumuş tənək çırpıları yarıqaranlıq 
mətbəxdə çataçatla alovlanır; alovun uzun dilləri evin tirinin üstünə atılmış atmalara 
qədər ucalır. 
  
Mən indi sənə dulusçu Vidalın başına gəlmiş əhvalatı –onun məhəbbət macərasını 
danışacağam. Onun evi ordadır- palıd meşəsinin qurtaracağındakı təpələrin qoynunda. 
Pəncərədən boylanıb baxsan, həmin evi sən də görə bilərsən. Ora kəndin içindən keçən, 
ilan kimi qıvrıla-qıvrıla çəmənliklərin və küləşli-bəlimli çöllərin döşünə qədər qalxan 
yolla getmək lazımdır. Təpənin başına çatmazdan əvvəl sənin qarşına palıd ağaclarının 
arası ilə Vidalın evinə qədər uzanan köhnə bir yol çıxır. Bu həyəti axıra kimi keçib 
getsən, dulusçunun ocağını, taxta damını, fasadını boya-boy yaşıl üzüm budaqları 
dırmaşmış uzun, alçaq evini görərsən. 
  
İsti yay axşamlarının birində, bürkülü bir havada Vidal həmin bu həyətdə dayandı. Meh o 
qədər zəif əsirdi ki, ağacların yarpaqlarını, otları güclə tərpədirdi. Çiynində ərzaq çantası 
və əsgər şineli olan Vidal uzun bir yol gəlmişdi. Gecə yarısına yaxın artıq kəndə 
yetişmişdi. Kənd yatmışdı və yəqin ki, pəncərələri bağlı evlərdə hamı indi şirin 
yuxudaydı. Meydandakı çinar ağaclarının altında mirvari kimi parlayan damlalarını ətrafa 
səpən fəvvarənin tanış səsini o dəqiqə tanıdı. O, təkcə fəvvarə ilə bağlı duyğuları deyil, 
əvvəllər bu skamyalardan birində oturduğunu, gözlərini yumaraq, fəvvarənin suyunun 
şəlalə kimi daşın üstünə necə çırpıldığını, qısası-ilk uşaqlıq xatirəsini də yenidən duydu, 
yaşadı. O vaxtlar mirvari dənələrini sayan, qolbaqları, bilərzikləri qollarına təkrar-təkrar 
bağlayan qadın əllərini uşaq təsəvvüründə canlandırmağa çalışdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
198 
Heç nə dəyişməmişdi. Dörd tərəfi yonulmuş qranitlə götürülmüş çarhovuzun ətrafında, 
bir-birinə dolaşmış çinar ağaclarının budaqları altında həmişəki kimi heç nə ilə müqayisə 
olunmayan bir sərinlik yayılırdı. Evə tez çatmaq üçün burnunun ucu göynəməsinə 
baxmayaraq Vidal bir neçə anlığa doğma kəndinin xoş ətri ilə sinə dolusu nəfəs almaq 
fikrilə bir neçə anlığa fəvvarənin lap yaxınlığında oturdu. Meydanın ətrafında süd kimi ay 
işığı evlərin sakitcə, səssiz-səmirsiz dayanıb ona baxan fasadını işıqlandırmışdı. Vidal 
kilsənin sütunlu darvazasını, məktəbi, bələdiyyə idarəsini, köşkləri, madmuazel Qalinin 
ədviyyat dükanını, Felisyenin ət dükanını və tütün satılan köşkü – hər şeyi, hər şeyi 
tanıdı. Hər şey öz yerində idi. Gecə havasında cirə, nanə, şüyüd və əncir qoxusu bir-
birinə qarışmışdı. O, şehli, gül-çiçəkli doğma torpağın ətrini də duydu. Vidal xüsusi bir 
nəşə ilə doğma yerlərin havasını ciyərlərinə çəkdi, sinədolusu nəfəs aldı. 
  
Bu saat, bu dəqiqə Vidalın burada olduğunu, əsirlikdən qayıdıb gəldiyini və öz evinə 
tərəf irəlilədiyini, süd kimi ay işığına qərq olmuş yolda uzunqıç kölgəsinin qəribə şəkildə 
görünməsini heç kim ağlına belə gətirməzdi. Əgər birisi onun ayaq səslərini eşitsəydi və 
baxıb onu tanısaydı, o dəqiqə haraylayıb deyərdi: ―Bu tərəfdən gəl, Vidal, yol gəlibsən, 
susuzsan, bir az dayan, nəfəsini dər...‖ Ancaq heç kim onun ayaq səslərini eşitmədi, heç 
kim onu çağırmadı və dulusçu Vidal təpələrdən keçib gedən yoluna davam etdi. O, 
zəmilərin vaxtından əvvəl biçildiyini də gördü. Kollarda adda-budda yerlərdə şipşirin 
üzüm qalmışdı. Təpəyə qaxldıqca torpağın ətri artırdı. Bu, həqiqətən onun doğma evinin 
tikildiyi, qohum-əqraba torpağının nə vaxtsa Vidalların yandırıb qab qayırdıqları sarı 
gilin qoxusu idi. 
  
Düzünü desək, Vidal Moris artıq əsl dulusçu deyildi, yalnız əkin-biçinlə məşğul olurdu. 
Əgər  hərdənbir dulusçuluğa əl qatırdısa, bu da şəxsi marağından və xəyalında düşündüyü 
yeni qablar qayırmaq xülyasına düşməsindən irəli gəlirdi. Dulusçuluq sənəti əslinə qalsa, 
hələ otuzuncu illərdə öz ömrünü uşaqlarına tapşırmış atası Vidal Andreylə qurtarmışdı. 
Ailənin işləri uzun müddət yaxşı getmədi. Sadə kənd sənətkarı iri fabriklə rəqabət 
aparmaq iqtidarında deyildi. Buna baxmayaraq Vidallara ailəsinin düzəltdiyi küpələr, 
səhənglər və bardaqlar ölkədə məşhurlaşmışdı. Ancaq hazırlanmış məhsulların heç kim 
tərəfindən alınmadığı bir vaxtda təkcə şöhrətlə ailəni dolandırmaq da olmurdu. Qoca 
öləndə isə övladlarını xirtdəyəcən borc içində qoyub getmişdi. Həyətyanı torpaq da uzun 
müddət becərilməmiş qalmışdı. Moris ordudan gələndə dulusçuluq işini birdəfəlik 
dayandırdı və cütün dəstəyindən tutub Vidallar ailəsinin bu günə qədər xam qalan 
torpağını becərməyə girişdi. Könülsüz idi, çünki ürəyi elə gilin yanında qalmışdı. Elə hey 
görərdin ki, gildən balaca-balaca insan fiqurları düzəldib onları yaxşıca rəngləyir, ya 
otaqda divarlardan asır ya da kərpic sobanın üstündə yan-yana düzərdi. Amma yenə də 
bu balaca insan fiqurları ilə ailənin çörəyini qazanmaq mümkün olmurdu. 
  
Vidal Moris dəzgahı dayandırdı. Onun özündən kiçik iki bacısı vardı, onların tərbiyəsi və 
bütün qayğısı Vidalın çiyinlərinə düşürdü. Anası çox qoçaq arvad idi, ancaq xəstəlik onu 
əldən salmışdı. Yazıq arvad, müharibə başlamamışdan bir az qabaq dünyasını dəyişdi. 
Moris arada imkan tapıb evləndi və onun arvadı öz anasıyla gəlib dulusçular ailəsində  
yaşamağa başladı. Camaat həmişə ―dulusçu‖ deyəndə Morisi və onun ata-babadan qalma 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
199 
evini nəzərdə tuturdu, çünki artıq işləməyən, yox olub gedən sənətin köhnə adı Vidallar 
ailəsinə ləqəb olmuşdu. 
  
Vidal Morisin arvadının adı Odet idi. Morisə ərə gəlməmişdən qabaq anası ilə birlikdə 
kəndin lap girəcəyində olurdu. Hər ikisi onun-bunun torpağında işləyib çörək 
qazanırdılar. Odet əndamlı, qarabuğdayı, gözəl-göyçək bir qız idi. Onun ağzı püstə, dili 
badam içi kimiydi. İri, qonur gözləri vardı. Uzun kirpiklərinin hərəsi bir ox olub cavan 
oğlanların ürəyini dağlayırdı. Hamı onun ciddi qız olduğunu bilirdi. 
  
Moris ona kənddə olan toylarda və adətən gənclərin yığışdığı mərasim şənliklərində rast 
gəlmişdi. Ordudan qayıdıb gələndən sonra onları tez-tez bir yerdə görürdülər. Az 
keçmədi ki, dulusçu Morisin qarabuğdayı Odetə vurulması haqda söhbət dildən-dilə, 
ağızdan-ağıza düşdü. 
  
Bir gün axşamtərəfi, qonşu kəndlərin birindən qayıdanda Moris ürəyini qıza açdığını və 
qızın da ona gəlməyə razı olduğunu anasına bildirdi. Qızın bircə arzusu vardı: Vidalın 
evinə köçəndə anasını da özüylə aparsın, axı yaşlı arvadı dərə-təpədə yerləşən bir evdə 
tək qoymaq da olmazdı. 
  
- Hə, deməli, mənə düz deyiblər,- Vidalın anası dedi, - axırı ki, bu Odet səni qurduğu 
tələyə saldı, eləmi? 
  
- Xeyr, xeyr, heç də elə deyil,- oğul etiraz etdi. 
  
- Necə istəyirsən, elə də elə. İndi bu evdə kişi sənsən, ancaq mən sənə başqa bir qız 
almaq arzusundaydım. Sən aldığın qızın isə heç nəyi yoxdur, bir həsirdir, bir 
məmmədnəsir. Mən qızın cehiz gətirməsi arzusunda da deyiləm, biz özümüz də kasıb 
yaşayırıq, amma... 
  
Görəsən bu xeyirxah qadının arzusu nə idi? O, gələcək gəlinini əslinə qalsa, heç nə üçün 
qınamırdı. Kənd camaatının dedi-qodusu, daldada rixşəndlə gülməsi qızın ad-sanına 
toxuna bilərdi. Əslində isə Morisin anası oğluna varlı-karlı bir qız almaq arzusu ilə 
yaşamışdı, çünki azacıq kömək Vidallar güzəranını yaxşılaşdıra bilərdi. Həyətyanı sahəni 
becərmək üçün ailəyə yeni maşın, kübrə və toxumluq dən də almaq lazım idi. 
  
Oğul inadcıllıq etdi, dediyindən dönmədi. Evdə iş bacaran adam da lazımdır. Odet qoçaq 
idi. Qızın anasının da işdə əlindən inni-cinni qurtarmazdı. Vidalın anası başqa bəhanələr 
gətirməyə çalışırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
200 
  
- Bu qədər arvadın bir evdə olması heç bir xeyir verməz. Yaxşı, deyək ki, sən deyən oldu, 
bəs bacıların? Onlar Odetlə, onun anası ilə yola gedəcəklərmi? 
  
Doğrudan da qıza nişan taxıldığını eşidəndə kənddə, camaat arasında az dedi-qodu 
gəzmədi. İndi kuzəçi Vidal arvadlar evinə komandanlıq edəcəkdi. Bu işin axırı necə 
olacaqdı? Doğrudur, Vidalın böyük bacısı uzaq kəndlərdən olan bir oğlana nişanlanmışdı. 
Az keçməyəcəkdi ki, o, Vidallar ailəsindən gedəcəkdi. O birisi də vaxtı çatanda böyük 
bacısı kimi gedəcəkdi. Onlara cehiz vermək lazım gələcəkdi. Əlbəttə, kuzəçi Vidal hallı-
karlı bir ailədən evlənsəydi, belə bir böyük ailədə onun köməyi işləri asanlaşdırardı. 
Ailələr həmişə bir-birinə biçin işində, taxılı döyməkdə və üzüm yığmaqda kömək 
edərdilər. 
  
Toy günü təyin edildi. Odet anası ilə gəlib Potyelər ailəsində məskən saldı və sakit həyat 
tərzi başlandı. Kənddən kənarda, təpənin döşündə yerləşən evdə Odetin darıxacağını, 
xiffət çəkəcəyini düşünənlər yanılırdılar. Əksinə, Vidalın sevincinin həddi-hüdudu yox 
idi və özü də gördü ki, arvadı böyük, geniş evdə yaşadığına görə xoşbəxtdir. O, iki otaqlı, 
üstü uçulub-tökülən, içərisində iki-üç sınıq-salxaq mebeli olan bir daxmadan çıxıb qədimi 
güzgülərlə, çarpayılarla, qab-qacaqla və Vidalın atasından qalma stulların, yataq 
otaqlarının adamın üzünə gülən ağ örtüklərlə dolu bir evə düşmüşdü. Bu, Odetin anası 
üçün də bir sevinc, xoşbəxtlik idi. Odet də, anası da burada, Morisin ailəsindəki ailə 
üzvlərilə mehriban dolanmaq üçün əllərindən gələni edirdilər. 
  
Bir neçə il sakit, davasız-şavasız keçdi. Vidallar evi yavaş-yavaş evə oxşamağa, 
dirçəlməyə başladı. Bol gəlmiş məhsul elə Odetin gəlişinin birinci ilində qoca Vidalın 
qoyub getdiyi borcları qaytarmaq üçün imkan yaratdı. Morisin hələ də əkilib-
becərilməmiş torpaq sahəsinin qalan hissəsini sürmək üçün bir cüt, iki də öküz aldı. 
Danışıldığı kimi, Morisin böyük bacısı ərə getdi və qız doğma evindən on kilometr aralı 
olan bir kəndə gəlin köçdü. Onlar toy günü iki günlüyə həmin kəndə getdilər. Bu əhvalat 
min doqquz yüz otuz yeddinci il, yayın sonlarında, taxıl yığımının qurtardığı bir vaxtda 
baş vermişdi. 
  
Odetin bir oğlan uşağı oldu. Uşaq qalmadı. Bu, Moris üçün böyük bir dərd oldu. O, 
əkinçilik peşəsini sevirdi və həmişə düşünürdü ki, gözəl ev quracaq, uşaqlar böyüyəcək, 
onun köməyinə çatacaqlar. O, cavan evlənmişdi və ümid edirdi ki, hələ özü qocalmamış 
uşaqları böyüyüb yekə kişi olacaqlar. Vidalın anası da dərd içində qovrulurdu. Xeyirxah 
qadın ölüm saatının artıq gəlib çatdığını hiss edirdi. Doğrudan da belə oldu. Morisin anası 
otuz səkkizinci ilin qışında həyatdan köçdü. Evdə hər şey dəyişildi. Hər şey 
gözlənilmədiyi kimi oldu və ilk anlar Moris özü də bunu hiss etmədi. Odet evdə ailə 
başçısı oldu. Şübhəsiz ki, onun buna ixtiyarı çatırdı, ancaq anası həmişə evin alqı-satqı 
işlərində, hər hansı bir yeni tədbirin həyata keçirilməsində qızına mütləq öz fikrini 
bildirirdi. Vidalın ikinci bacısı, çox cavan olmasına baxmayaraq, bütün bunları tez bir 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
201 
zamanda hiss etdi. Morisi tez dilə tutmaq olurdu. İkinci qız isə anasına oxşayırdı, 
tutduğunu buraxmaz, dediyini inadla yerinə yetirməyə çalışardı. Moris evdə olmayanda 
arada qısa, qanqaraldan mübahisələr olurdu. Arvadların üçü də nəfəsləri kəsilənə qədər 
bir-birilə deyişir, Vidal astanada görünən kimi isə hər kəs öz yerinə otururdı. O, qadınlar 
arasında kök salmış bu dərin hikkəni hiss edir, ancaq narahatçılığını büruzə vermir, daha 
doğrusu, üzə vurmurdu. Ölkədə böyük çaxnaşma gedirdi. Vidal da ayaqqabılarını 
yağlayıb təmizlədi və yola düşüb getdi. O, bir ildən artıq olardı ki, xəbəri olmadığı 
arvadının yanına, doğma evinə yenidən qovuşmaq üçün kəndi tələsik keçib, isti və gözəl 
yay axşamlarının birində qayıdıb gəlirdi. 
  
                              *** 
  
Vidal yola düşdüyü yayın son, sərin mehin əsdiyi günü heç vaxt unutmamışdı. Həmin il 
tənəklərdə üzüm salxımları elə sıx idi ki, bol məhsul olacağı əvvəlcədən gözlənilirdi, 
salxımlar yavaş-yavaş allanırdı. Həmin il almalar da yaxşı gətirmişdi, barlı budaqlar yerə 
dəyirdi. 
  
Böyük əzab-əziyyətlə işləri təzəcə sahmana düşən evi, bol məhsulunu ailəyə ilk dəfə vəd 
edən məhsuldar torpaq sahəsini, arvadını qoyub getməli –bütün bunlardan istər-istəməz 
ayrılmalı idi Vidal. Ona elə gəlirdi ki, evindən-eşiyindən bir neçə həftəliyə, bəlkə də bir 
neçə aylığa ayrılır. O, evdə olmadığı müddətdə qoyub getdiyi bu üç qadın evin bütün 
qəhrini çəkəcəklər, hər işin öhdəsindən gələcəklər. 
  
Vidal yola düşdüyü gün dan sökülməmiş yerindən qalxmışdı. O, həyətə düşmüş, həyət-
bacanı gəzmiş, tikililəri, ev-eşiyi yoxlamışdı. Bir çəngə qara yonca yonub dovşanlara 
vermişdi, toyuqlara dən səpmişdi. Vidallar ailəsinin dulusçuluqla məşğul olduqları 
emalatxanaya baş çəkmişdi. Dəzgah atılıb bir küncdə qalmışdı. Köhnə alət saz idi, ancaq 
bir az künc tərəfə qoyulmuşdu ki, dülgərlik işləri ilə məşğul olmaq üçün yer bir az da 
genişlənsin, dəzgah əl-ayağa dolaşmasın. Vidal dəzgaha və bir yığın dəmir-dümürə 
yaxınlaşdı, alətlərin üstünü bürümüş nazik toz qatını əlilə sildi. 
  
O, əvvəllər də bazar günlərində hərdənbir ora gələr, kiçik külqabılar, insan fiqurları, 
güldanlar düzəldərək əylənərdi. Adi hallarda isə dəzgaha baxanda ürəyi qubar edir, onu 
məyusluq bürüyürdü. O, Vidallar ailəsinin nəsilbənəsil bu günə qədər gəlib çıxan, indisə 
tamamilə fəaliyyətini dayandıran bu sənətinə daha heyfsilənmirdi. Bu, keçmişdə qalmış 
geriliyin ucbatından bir tikə çörək naminə naəlaclıqdan qazanılmş bir peşə idi. Vidalın 
tay-tuşlarının ataları nə bilim, bulkaçı, dülgər idilər, bununku isə dulusçu. Həyat öz 
işindədir, işləri istədiyi səmtə əyə bilir, heç nə edə bilməzsən. Ancaq Vidal yola düşəcəyi 
günün səhəri bu dulusçu dəzgahına və alətlərə tamamilə yeni gözlə baxdı. Dulusçuluq 
necə də gözəl sənət idi! Sarı gili xüsusi yerlərdən gətirirsən, əlində övkələyib xəmir kimi 
yoğurursan, sığallayırsan, yumşaldırsan və o da sənin əlində güldanın boyuna, boşqabın 
içinə, insan fiquruna yaxud da başqa bir əşyaya çevrilir. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
202 
  
Uzaq keçmişdə Vidallar nəslində dulusçuluqla məşğul olanların səsi Moris Vidalın 
qulaqlarına gəlir, keçib getmiş illər, unudulmuş və vaxtilə eşitdiyi söhbətləri təzələyirdi. 
  
Ev hələ şirin yuxuda idi. Üfüq insanın qəlbini oxşayan rayihəli, xoş bir sərinliklə 
sökülməyə başlayırdı. Fikir-xəyal içində olan bu adamı ətrafın sakitliyi öz qoynuna 
almışdı. Quşlar oyanırdılar. 
  
                                  *** 
  
Vidal evə tərəf gedəndə həyət-baca süd kimi ay işığına qərq olmuşdu. Çınqıl daşlardan 
hörülmüş evin divarları, torpağı, hər şey, hər şey elə bil ay işığından tikilmiş gen və 
yaraşıqlı bürüncəyə bürünmüşdü. Bağın kənarlarındakı yasəmən kolları, əncir ağacları 
əsən mehdən yırğalanırdılar. Bu yay axşamında Vidalın qarşısındakı ev sanki qar və süd 
rəngilə ustalıqla boyanmış, nağıllardakı saraylara oxşayırdı. Havada ağacların xoş ətri 
bir-birinə qarışmışdı. 
  
Vidal ayaq saxladı, çiynindəki əsgər çantasını cəld hərəkətlə düzəltdi. Dodaqlarında 
təbəssüm oynadı. 
  
Tənhalığın, intizarın, ac-susuz keçirdiyi günlərin, neçə vaxtdan bəri keçib gəldiyi yolların 
yorğunluğunun, çiynində gəzdirdiyi çantanı birdəfəlik atacağı anın sonu artıq gəlib 
çatmışdı. Gözlərinin qabağında canlanan əsgərlərin dəstə-dəstə oda-alova qarşı yürüməsi, 
hərbi düşərgələr, aclıq, şaxtalı günlər, yaxınlığında partlayan bombalar, hər şey bu evin 
qarşısında onun yaddaşından silinib yox olurdu. 
  
Oh, Vidal, Vidal! Sənin evin süd kimi ay işığına qərq olmuşdu, sən isə ətirli və qəlb 
oxşayan havada sakitcə dayanıb bu evə diqqətlə baxırdın. Ağır üzüm salxımları 
aşağısından haça vurulmuş çardaqdan sallanırdı. Salxımlar o qədər sıx idi ki, evin bağlı 
qapısı görünmürdü. Ev susurdu, sanki lal olmuşdu. İçəridə isə hamı şirin yuxuda idi. 
İnsanlar da, heyvanlar da – hər şey, hər şey uyuyurdu. Vidalın Almaniyanın lap 
qurtaracağından, odun-alovun içindən qayıdıb gəldiyindən və bu dəqiqə evinə-eşiyinə 
salam vermək üçün astanada dayandığından heç kimin xəbəri yox idi. Heç it də 
hürmürdü. Yəqin o indi yaxınlıqdakı meşədə kol-kosların arasında sülənir. 
  
Haradasa uzaqda bayquş uladı. Vidal çevrilərək keçib gəldiyi yola tərəf baxdı. Uzaqda, 
üfüqlə yerin kəsişdiyi nöqtədə Ay süzürdü. Moris dərindən nəfəs aldı. Vidal çevrilib 
keçib gəldiyi yola tərəf baxdı. Uzaqda, yerlə üfüqün kəsişdiyi yerdə dağların döşündəki 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
203 
buludların arasında ay üzürdü. Moris dərindən nəfəs aldı, sinəsi qabardı və sonra qapiya 
tərəf addımladı. Əvvəlcə həyətin ortasında dayanıb çağırmaq istədi: ―Ey, evdəkilər! Ay 
ev! Gəlmişəm, mənəm! Morisəm!‖ Bu vaxt üzüm kollarının altındakı pəncərə açıq 
olsaydı, yəqin ki, Odet başını çıxarıb çiynində çantası, ayaqlarında çəkmələri, sinəsində 
orden və medalları olan əsgərin kölgəsini görən kimi qışqırardı: ―Bu, sənsən? İlahi! Axır 
ki, gəlib çıxdın!‖ 
  
Ancaq Vidal evə daha yaxın gəlmək, atasının vaxtından qalmış köhnə, kələ-kötür 
qapısına, çətinliklə salınmış siyirməsinə, qıfıla əl ilə toxunub yoxlamaq və yalnız bundan 
sonra haraylayıb evdəkiləri çağırmaq fikrinə düşdü. Bəli, yalnız bu vaxt ilan kimi 
dırmaşıb evin hər tərəfini qoynuna alan yaşıl üzüm kolunun içərisindən, insanı məst edən 
ətirli, rayihəli havada pəncərələr taybatay, bütün genişliyilə açılardı! 
  
İki addım da atsaydı, qapıya çatacaqdı. İndi evlə onun arasında yalnız iki daş pillə qalırdı. 
Böyüyüb boya-başa çatdığı doğma evinin, ətrafındakı quru otların ətri ona tanış idi. 
Uzaqda bayquş sanki Vidala onun azadlığını, asudəliyini daha da dərindən hiss 
elətdirirmiş kimi bərkdən ulayır, aləmə səs salırdı. 
  
O, qapını döydü. Qapının arxasında döşəməsinə qırmızı dördkünc, nahamar daş plitələr 
döşənmiş geniş dəhliz vardı. O, qapını bir də döydü və yalnız bundan sonra səslədi: 
  
- Odet! Odet! Mənəm, gəlmişəm! Morisəm! 
  
O, qulağını qapıya söykədi. Səs-səmir yox idi. İçəridə nə bir xışıltı, nə bir şıqqıltı – heç 
nə... elə bil burada adam yaşamırdı. Deməli evdə heç kim yox idi. Ancaq Vidal qapını 
döyür, çağırırdı. Qapıda gumbuldayan yumruğu və boğuq səsi gecənin sakitliyində ətrafa 
yayılırdı. Nəhayət, o, dayandı və keçib  gəldiyi ucusz-bucaqsız vadiyə nəzər saldı. 
Yarpaqların yüngül xışıltısı və cırcıramaların səsindən başqa heç nə eşidilmirdi. 
  
Vidal çiynindəki əsgər çantasını yerə qoydu və astanadakı daşın üstündə oturdu. 
Arvadından aldığı axırıncı məktubunda ona yazmışdılar ki, demək olar işlər yaxşıdır və 
hər şey öz qaydasıyla gedir. Ancaq o vaxtdan da xeyli, düz bir ildən çox vaxt keçir. Onda 
hələ kiçik bacısı ərə getməmişdi. Qırx ikinci ildə yem qıtlığı olduğundan öküzləri də 
satmışdılar. Həmin il kübrə də tapa bilməmişdilər və üzümlər də korluq çəkmişdi. O vaxt 
kim korluq çəkməmişdi ki? Buna baxmayaraq, torpağın əsas hissəsini əkib-becərmişdilər, 
arvadların üçü də bu işdə çalışmışdı. 
  
Vidal yenə səslədi, çağırdı, ancaq onda heç bir şübhə-filan qalmamışdı. O, evin qapısına 
tərəf qaçdı və qapının qulpundan tutub itələdi. Qapı sözə baxmadı, açılmadı ki, açılmadı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
204 
Belə olduqda o, ata-baba qaydasıyla açarın gizli saxlanıldığı yeri xatırlamağa başladı. 
Yadına düşdü. Həmin yer həyətdəki su quyusunun kənarındakı kərpic qalağının içində 
düzəldilmiş deşik idi, açarı həmişə ora qoyardılar. Quyu isə bağın girəcəyində, sol tərəfdə 
idi. Həmin yer daş idi, adam boyu qalxmış yaşıl otlar, gicitkan və tikanlı kol-kos bu gizli 
yeri öz qoynunda gizlətmişdi. Açarların üçü də yerində idi. Evin, tövlənin və dən 
saxlanan damın açarını toz basmışdı. 
  
Vidal hər şeyi dərindən fikirləşməyə, götür-qoy etməyə başladı. Hə, yaxşı, əgər 
arvadların heç birisi evdə yoxdursa, evi belə qoyub gediblərsə, deməli, nəsə bir şey 
olubdur. Deyək ki, bacısı ərə gedib. Odet də kəndlərinə köçüb? Nə üçün? Açarların 
üstündə əmələ gələn qırmızımtıl pas evin həftələrlə, bəlkə də aylarla bağlı qaldığını xəbər 
verirdi. Bəlkə burda yaşamaq bir müddət təhlükəli olub? Almanlardan qorxub qaçıblar? 
Bəlkə partizanlardan? Şübhə yox idi, mütləq nəsə bir səbəb vardı. O, hər şeyi 
öyrənəcəkdi. 
  
Evə girdi. Çoxdandı ki, burda adam yaşamadığını hər şey açıq-aydın deyirdi. Ətrafdakı 
toz-torpaq, künc-bucaqda əmələ gələn kif, içərinin nəmli və soyuq havası, Allah bilir, nə 
vaxtdan bəri çəkilib külqabıda qalmış siqaret kötüyü, içəridəki səliqəsizlik, evin başlı-
başına qoyulub tərk edilməsi... Vidal əvvəlcə evdə oğurluq baş verdiyini fikirləşdi, ancaq 
yox. Vidalların qədimi, köhnə mebellərinin hamısı öz yerində idi. Mələfələr, dəstərxan 
şkafda, öz yerində idi. Mələfələrin, yorğanüzülərin azadlığı da nəzərə çardı. Yaxşı, deyək 
ki, bacısı da ərə gedib və öz payını cehizinə qoşub aparıb?.. 
  
O, öz otağına qalxdı. Yer yığışdırılmamışdı. Köhnə, deşik-deşik olmuş mələfə döşəyin 
üstündə atılıb qalmışdı. Vidal, içərisində əvvəllər səliqə ilə paltar saxlanan şkafın 
siyirmələrini birbəbir açdı. Divar şkafında palto, şalvar və yağmurluqlar asılqanlarda 
saxlanardı. Toyunda geydiyi kostyumu şkafın qapısı açılan kimi onun gözünə dəydi, 
şalvarları, ayaqqabıları da yerində idi. Bircə Odetin şeylərindən heç biri yerində deyildi. 
Nə yubkalar, nə donlar, nə də başına saldığı tül örtüklər. Siyirməli şkafın üstündəki 
oyuncaqlar da yoxa çıxmışdı. Toy günü çəkdirdikləri və çarpayının yuxarı tərəfindən 
divara vurulmuş şəkil də yerində yox idi. O şəkli döşəmədə, toz-torpağın içində gördü. 
Şəklin haşiyəsinin şüşəsi qırıq-qırıq olmuşdu. 
  
O, mətbəxə endi, pəncərələri açdı. Gecənin sərin, təmiz havası içəri doldu. Dan 
sökülürdü. Vidal atasının vaxtından qalma köhnə stola dirsəkləndi. Daş kimi quruyub 
qalmışdı, Günəşin qızılı telləri yavaş-yavaş qarşıdakı təpələrin ardından qalxırdı. O, 
kəndə enmək fikrindən yayındı. Vidal çıxılmaz vəziyyətdə öz-özünə deyirdi: ―Mənim də 
ağlım çaşıb ey... Elə bir qorxulu şey yoxdur yəqin ki...‖ Qayıdıb gəlməsi münasibətilə bu 
saat qonşuların yığışıb bura tökülüşəcəyini və istehzalı təbəssümlə ona: - Eh, yazıq Vidal, 
səninki gətirmədi! – deyəcəklərini eşitməkdən ehtiyat edirdi. 
  
*** 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
205 
  
Bəli, hər şey məhz belə idi. Qəsəbənin elə birinci evindəcə həqiqət ona məlum oldu. Bu 
evin adamları (onlara hamı Düplanın uşaqları deyərdilər) ha istədilər bu ağır xəbəri 
verməsinlər, ha köks ötürüb ah-uf elədilər, ha təəssüflə başlarını buladılar, yenə də özləri 
demişkən, olmadı ki, olmadı... Bəli, bu evin adamlarının da orda – odun-alovun içində bir 
oğlanları qalmışdı, hələ gözlər yoldaydı, gözləyirdilər. Ata Vidalı səmimi dost kimi ö 
yanında oturtdu və dedi: 
  
- Hələ dilinə bir şey vurmamısan? Heç kimə xəbər vermədən gecə gəlibsən? Deməli, 
kəndimizdən müharibəyə gedənlərdən birinci qayıdıb gələn sənsən. Bəs Tuluzda qatardan 
düşəndə səni təntənəli surətdə qarşılamadılar? 
  
Vidal dedi ki, o, doğma kənd-kəsəyə, evə daha tez gəlmək istəyirmiş. O, qatardan düşən 
kimi yoldan keçən bir yük maşınına minmiş və kəndin yuxarısından keçən yola qədər 
həmin maşında gəlmişdir, ordan isə evə qədər piyada... Doğma evi, ailəni görməyə bərk 
tələsirmiş. 
  
Ata Düplan başını aşağı saldı, nəzərlərini Vidaldan yayındırmaq üçün arpa qəhvəsilə dolu 
fincana tərəf baxmağa başladı. Sonra ehtiyatla, aram-aram, astadan danışmağa başladı. 
Kənddə hamı Vidalın evində işlərin heç də yaxşı getmədiyini tez bir zamanda başa 
düşmüşdü. Moris əsgərliyə gedən gündən Odet və anası özlərini evdə ağa kimi aparıblar. 
Evin ağır işlərini görmək üçün bir nəfər kişi xeylağını qulluqçu kimi götürüb saxlamaq 
lazım gəlib və əvvəlcə bir nəfər cavan oğlanı götürüb saxlayıblar. Həmin cavan oğlan 
nədənsə tez çıxıb getməli olub, onun yerinə yaşlı bir kişini götürüblər. Elə həmin gündən 
də kənddə-kəsəkdə, ara-bərədə, harda gəldi söz-söhbət gəzməyə başlayıb. Ana, əlbəttə, 
öz qızının tərəfini saxlayır, onu həmişə təmizə çıxarmaq istəyirdi. İkinci qızın, Vidalın 
bacısının isə evdə qalması artıq mümkün deyildi. Onun da çoxdan idi ki, yaxın kəndlərin 
birində nişanlısı vardı. Ancaq onu faşistlər əsir kimi tutub aparmışdılar. Oğlan əsirlikdən 
qaçıb qurtarmış və qırx üçün əvvəllərin onlar evlənmişdilər. Beləliklə, bacı dulusçu 
evindən getmişdi. Vidal onların toyları barədə heç nə bilmirdi. Heç kim ona xəbər 
verməmişdi. Arvadının axırıncı məktubunda da bu barədə heç nə yazılmamışdı. Bu haqda 
bacısı ona yazmışdımı? O, bunu xatırlamırdı. Bəlkə də yazmışdı, ancaq o, heç nə 
almamışdı. Əvvəl zavodda işləmiş, sonra isə onu bir fermaya göndərmişdilər və ordan da 
yenə başqa bir zavoda... Qısası, bir ildən artıq müddətdə onun doğma ev-eşiyindən xəbəri 
olmamışdı. 
  
- Ye, ye, utanma, Vidal,- qoca Düplan kətan parçaya səliqəylə bükülüb saxlanmış qaxac 
donuz budunu Vidalın qabağına itələdi. 
  
– Biz bunu oğlumuza saxlamışdıq, sənə qismət oldu. Fərqi yoxdur, sən də bizim 
oğlumuz... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
206 
  
Vidal bu xeyirxah insana qulaq asa-asa çox cəld yeyirdi. Bir neçə parç şərab içəndən 
sonra bayaqdan bəri kəlmə kəsməyən Vidalın dili də açıldı. Hə, deməli, Vidalın ikinci 
bacısı da evdən gedib. Odet, onun anası və aşnası ilə evdə tək qalırlar.  Evdə qalıb-
qalmamaları barədə heç kim onlarla mübahisə etməyib. Abır-həyaya bax! Ata Düplan 
sözə başladı: 
  
- Sənə yox, Moris, onlara ayıb olsun ki, belə hərəkət eləyiblər. Sən odun-alovun içində 
əzab çəkəndə Odet başqa birisini yanına salmışdı. Dəfələrlə ürəyimi boşaltmaq üçün 
onların yanına getmək, abırlarını ətəklərinə bükmək istəmişəm, ancaq yenə özümü 
saxlamışam. Axı mənim bu işlərə qarışmağa haqqım çatmır, özün ki, bilirsən. Ancaq 
əslinə baxanda bu, elə mənim işimdir.  Mən səni tanıyıram, səni. Sənin necə böyüdüyünü 
görmüşəm, yazıq atanı tanıyıram. Nəhayət, özün bilirsən də, hər kəsin öz dərdi var, bala. 
Bizim də dərdimiz az deyil. Bəli, onlara ayıb olsun. Onlar bunu başa düşməliydilər və 
camaat içində gərək belə iş tutmayaydılar. Nəhayət, bu, həm də əsgər ailəsiydi. Vidal 
başını yellədi: 
  
- Olacağa çarə yoxdur. Mən tək deyiləm. Belə işlər çoxlarının başına gəlib. 
  
- Yox, bu, özünə haqq qazandırmaq olmadı. Yaxşı bax, gör onlar sənin üçün gəlişin üçün 
nə hazırlayıblar. Gör nə əməldən çıxıblar! 
  
- Bəs evdən nə üçün gediblər? 
  
- Sənin böyük bacın bir dəfə öz ərilə gəlmişdi. Onların dərsini verdim. Onlar  isə heç 
kimə heç nə demədilər. Ancaq bu Alfons ki, var, çox alçaq adamdır. Tüfeylinin birisidir. 
Sənin dirrik yerini əkib-becərsəydi, yenə dərd yarı idi... Dedim ki, sənin böyük bacın 
onların yanına getmişdi. Bilmirəm onlara nə dedi, nə demədi, onlar da bu hadisədən bir 
ay sonra bir neçə çamadanı avtobusa qoyub yola düşdülər. Deyirlər ki, Tuluza gediblər. 
Daha heç bir xəbərim yoxdur. Bu haqda camaatla kəlmə də kəsmək istəmirəm. Çox şey 
deyirlər, bilirsən də, elin ağzını bağlamaq olmaz. Pis danışanlar da var. Görürsən də, sənə 
bundan artıq heç nə deyə bilmərəm. Evin yerindədir, torpağına isə  bir bel də vuran 
olmayıb... 
  
Vidal başını əllərilə tutub səssiz-səmirsiz ağlayırdı. Qoca Düplan isə Vidala baxır, 
hirsindən yanıb-yaxıldığından bığlarını gəmirirdi. O, yumruqlarının ikisini də 
düyünləmiş, stolun üstündə, qarşısındakı boşqabın sağında və solunda bərk-bərk 
sıxmışdı. Arvadı isə səssiz-səmirsiz ocağın başında oturmuşdu; ocağın üstündəki qazan 
poqqultu ilə qaynayırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
207 
  
*** 
  
Beləliklə, kuzəçi Vidal qayıdıb kimsəsiz evinə gəldi. Bəli, ev kimsəsiz, onun özü də tək-
tənha idi. Həyətdə canlı adında heç nə yox idi... Heç it də qalmamışdı. Yalnız ətrafdan 
uçub gələn sağsağanlar, bayquşlardan başqa ayrı quş da gözə dəymirdi. Düplanlar ailəsi 
əvvəllər Morisi gözdən qoymurdular ki, əlindən bir xata çıxar. Onlar Vidalın gəlməsini 
onun bacılarına xəbər verdilər, onları tez-tez evlərinə çağırdılar, süfrədə oturdub çörək 
kəsdilər. Vidal deyəsən bir az sakitləşdi. Göz yaşları sovuşub getdi. O, işə başladı. Bağın 
hasarını hörüb ucaltdı, yeri bellədi, əkiləcək yerlərin çayırlarını, otunu yığıb təmizlədi. 
  
Tanışlarla hal-əhval tutanda Vidal kədərlə gülümsəyirdi, ancaq daxilən özünü rahat hiss 
edirdi. Başına gələn əhvalatla barışdığını üz-gözündən, hərəkətlərindən sezmək olurdu. 
O, həyətdə gəzişdiyi vaxtlar öz aləmində nəyisə götür-qoy edir, dayanıb bir anlığa 
təbiətin mənzərəsini seyrə dalırdı. Düplanlar ona bir it, dovşançılığı bərpa etmək üçün 
bir-iki dovşan və bir dənə də toyuq vermişdilər. Düplanların oğlu da əsgərlikdən qayıdıb 
gəldi, indi qoca Düplanın artıq vaxtı çox olurdu və hərdənbir gəlib Vidala qulaq 
yoldaşlığı eləyirdi. 
  
Bacıların ikisi də ərləri ilə gəlmişdilər. Bacılar bütün olub-keçənləri necə olmuşdusa, 
eləcə də danışdılar, ancaq Vidalın qulağına heç nə girmirdi. Onun arvadı başqası ilə çıxıb 
getmişdi, daha bundan artıq nə ola bilərdi? Vidal özünə uyğun adam seçməmişdi. 
Anasının sözlərini indi xatırlayırdı. Odetin yüngülxasiyyət olduğunu deyəndə anası haqlı 
imiş. 
  
- Heç nə itirməmisən, bala, - qoca Düplan ona ürək-dirək verirdi. – Hələ cavansan, şükür, 
dolanışığın da pis deyil. Ev də ki, olduğu kimi yerindədir. Torpağın da var. Yenə 
evlənərsən... 
  
Vidal isə belə sözlər eşidəndə çiyinlərini çəkərdi, onun nə haqda düşündüyünü heç kəs 
bilməzdi. O, demək olar ki, kənd içinə çıxmırdı. Qoca həftədə üç dəfə vadiyə tərəf uzanıb 
gedən yolun kənarındakı taxta köşkə bir buxanka çörək qoyardı. Vidal gəlib çörəyi 
götürürdü, yağ, duz və ona lazım olan hər şeyi isə Düplanın arvadı alıb gətirirdi. Vidal az 
keçmədi ki, böyük həvəslə dirrik yerini əkib-becərməyə başladı. Düplanlar ona bir cüt 
öküz verdilər, qoca Düplan özü köməyə gəldi. 
  
- Əhsən, Moris, bax belə ha! – qoca deyirdi. – Bir ildən sonra yenə hər şey öz qaydasına 
düşəcək. Onda daha tək qalmaq fikrini başından atarsan, bu dəfə öz tayını taparsan. 
Əvvəlcə vəziyyəti qaydasına salmalısan və bundan sonra da boşanmaq məsələsini tələb 
edərsən. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
208 
  
Ata Düplan Vidalın tez-tez emalatxanaya girib işlədiyini görürdü, ancaq bu, onu heç də 
təəccübləndirmirdi. Ata-baba sənəti yenə oğlanı özünə cəlb etmişdi. 
  
Bazar günlərinin birində qoca Düplan kuzəçinin evinə qalxdı və onu çağırıb qapını 
döymədən emalatxanaya keçdi. Vidalın gillə işlədiyini görəndə o, təəccübləndi. Qoca 
irəli yeridi. Vidal alçaq pəncərələrdən birinin qarşısında dayanmışdı və arxası qocaya 
tərəf idi. Xeyirxah qoca Vidala yaxınlaşanda bu dəfə Vidal təəccübləndi və bədəni ilə 
hazırladığı işin qarşısını kəsdi, sanki yeni işini qocadan gizlədirdi. Qoca buna diqqət 
yetirmədi. 
  
- Görürəm məşğulsan. Yenə bizə nə hazırlayırsan? 
  
- Boş şeydir, - Vidal pıçıldadı. 
  
- Adam başıdır, görürəm, yenə də özünü heykəltəraşlığa həsr etmək fikrindəsən... 
  
Sonra xeyirxah qoca ona deyilmiş sözləri zarafat kimi qəbul etmişdi, çünki o, doğrudan 
da düzəldilmiş qadın fiqurunun sifətini görmüşdü. Şübhə ediləcək bir şey yox idi. Vidalın 
indiyə kimi doğma vadinin gillərində axtardığı xəyalında gəzdirdiyi qadın, onu atıb 
gedən, ona xəyanət edən  Odet idi. 
  
Qoca Düplan bilmədi ki, nə desin, Vidalın arxasınca çölə çıxdı. 
  
O, həmişəki kimi yenə də öz Odetini sevirdi. Bədbəxt Vidal... Kimsəsiz otaqlarda Odetin 
kölgəsini gəzirdi. Mətbəxdə, otaqlarda, üzüm kollarının tutqun kölgəliyində, Günəş bu 
evdən çıxıb gedən qadının qollarını qızılı şüalara qərq etmişdi. Bağın girəcəyində, cökə 
ağaclarının altında həmin qadının yumru sifəti Vidalın gözləri qarşısında peyda olurdu. 
Qaranlıq gecələrdə qadının sifəti Ay kimi işıq saçıb evi işıqlandırırdı. Onun gur hörükləri 
çiyinlərindən aşıb topuqlarına düşərdi. Vidal əllərini ona sarı uzadardı. O, bu hörükləri 
açar, qarışdırar, qadının üz-gözünə yayardı. Yox olmuş qadının çiyinləri Vidalın 
barmaqları arasında titrəyərdi. Sonra kölgə qadının bədənini başdan-ayağa öz ağuşunda 
gizlədər, dulusçunun əllərində heç nə qalmazdı. Gecənin qaranlığından, xəyaldan başqa 
heç nə... 
  
Vidal onu həmişəki məhəbbətlə sevirdi, ancaq bu haqda heç kimə heç nə demirdi. Hətta 
qoca Düplana da. O, təmkinini qoruyub saxlayır, sanki izzəti-nəfsi yaralanmayıbmış kimi 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
209 
həyət-bacada sakitcə işiylə məşğul olurdu. Yorğunluq da Vidalın şirin xəyallarına mane 
ola bilmirdi. Ancaq bu xəyallar Vidala mənəvi əzab verirdi. Hər dəfə gecə düşəndə Vidal 
öz bədbəxtliyini yenidən yaşamalı olurdu. 
  
―Boşayarsan, - qonşu deyirdi, - öz tayını alarsan, vəssalam‖. Vidal isə cavab vermirdi. 
Ürəyində isə deyirdi: ―Bu evdə bir qadın vardı, mən onu unutmamışam və heç vaxt 
unutmayacağam!..‖ 
  
Bir gün axşam Vidal qızdırma içində yana-yana emalatxanaya getdi. Bu dəfə məlum 
qadının xəyalı onun gözləri qarşısından getməyəcək, həmişəlik olaraq qalacaqdı. 
  
Əvvəlcədən hazırladığı gildən bir hissəni əlinə götürüb yumruladı və bununla da qəlbinə 
rahatlıq çökdü. Odetin sifəti onun gözləri qarşısında canlandı. 
  
Başı yenə işə qarışmışdı, əllərini görmək olmurdu. Qadının boynu, çiyinləri artıq hazır 
idi, sonra saçlar, gur saçlar öz yerini tutdu, ancaq sifət cizgiləri hələ aydın deyildi. Az 
keçmədi ki, bu heçlikdə baş və büst hazır oldu. Vidal bütün varlığı ilə xəyalına hakim 
kəsilmiş qadının bütün cizgilərini canlandırmağa çalışırdı. Büstün ağız hissəsindəki 
cizgilər üzərində xeyli işləməli oldu. Elə olurdu ki, əl saxlayıb işinə kənardan baxırdı, 
sonra yenə yaxınlaşıb işini davam etdirirdi. 
  
Həmin bazar günü ata Düplan Vidalı emalatxanada görəndə sən demə, həmin büstü 
emalatxanaya gətiribmiş. Hər şeydən qabaq, o, bu büstü öz otağına qoymaq arzusu ilə 
yaşayırdı. Vidal büstü çarpayısının yuxarı tərəfində yerləşdirdi. Büstün incə zövqlə 
işlənmiş profili qaranlıq gecənin fonunda çox aydın görünürdü. Bu, onun arvadı idi. O, 
yenə bu evə qayıtmışdı. Vidalla birlikdə yaşayırdı. 
  
Axşam düşdü. Ağacların tutqun kölgəsi büstün üstünə düşürdü. Böyrünü yerə verib 
dirsəklənmiş Vidal qarşısındakı məhəbbətinin heykəlinə acgözlüklə tamaşa edirdi. Təbii 
gilin rəngi gecənin, yarıçılpaq insan bədəninin rənginə oxşayırdı. Sanki bu qızılı rəngli 
dərinin altından qan damarları işləyirdi. Büst vəcdə gəlmişdi, titrəyirdi. 
  
Budur, unudulmuş, köhnə sənət məhəbbətlə döyünən ürəyin harayına yetişmişdi. Onun 
ulu babaları heç yatıb yuxularında da görməzdilər ki, bir gün gələcək, bu sənət onların 
oğlanlarından birinə sevinc və kədər gətirəcək. Babaların əlində adi, sadə kuzəyə çevrilən 
gildən indi gözəl, sevimli bir qadının surəti canlanırdı. Gil öz məhəbbətinə sadiq qalmış 
bir bədbəxtin köməyinə çatmışdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
210 
Vidal bəzən özündən asılı olmayaraq, sanki bu yuxunumu, əyləncənimi, özündən kənara 
qovmaq üçün diksinirdi: ―Oh! Mən lap dəli olmuşam. Kənddə camaat mənim haqqımda 
nə düşünəcək? Yəqin deyəcəklər ki, bunun ağlı qaçıb. Məgər qoca Düplan belə deməkdə 
haqlı deyildi? Biri gedibsə, burda mənimlə yaşamaq üçün bir başqası tapılacaq...‖ 
  
Başqası? Hardadır o? Görəsən indi o, nə edir? O, hətta Vidalla görüşüb vəziyyəti 
sahmana salmaq, boşnanmaq barədə söhbət salmaq fikrində də olmayıb. Bunsuz ki, 
olmazdı... 
  
Bu fikirlərlə yaşaya-yaşaya başını əlləri arasına alıb hönkür-hönkür ağlayardı. 
  
―Mən onu necə də sevirdim, İlahi!‖ – deyə düşünürdü. 
  
Qoca Düplandan başqa heç kim Vidalın hazırladığı büstü görməmişdi. Bilmirəm, Vidal 
həmin büstü indiyə qədər saxlayıb ya yox. Bu, eynilə Odetin özüydü; saçlar, dodaqlar, 
baxışlar eynilə həminki idi. 
  
Palıd meşəsinin arxasında, təpənin yuxarısında indi də duran evə bir diqqət elə. Həmin 
evi bu gün də dulusçular evi kimi tanıyırlar, o evdə neçə-neçə dulusçu nəsli ömür sürüb, 
neçə-neçə dulusçu sarı gili əlində övkələyib ondan istədiyi şəkli alıb. Kəndin bütün 
evlərində dulusçuların düzəltdikləri kuzəyə, su parçına rast gəlmək olar. Amma heç kəsin 
ağlına gəlməzdi ki, bu dulusçulardan kimsə qəlbini, bütün varlığını gildən düzəldilmiş bir 
büstə bağlayacaq. Çünki sən özün də görmüsən ki, bu gil büstdə döyünən ürək Vidalın öz 
ürəyidir, onun məhəbbətinin aram-aram, səbrlə çırpınmasıdır. 
  
*** 
  
Sakit yay axşamları təpələri yenə ağuşuna almışdı, yenə bədirlənmiş Ay təpələrin üstündə 
süzürdü. Hardasa, meşənin dərinliyində bayquş yenə səsini başına atmışdı. Səhərə yaxın 
külək qalxdı. Moris səhərə kimi kirpiklərini yummamış, məhəbbətinin təcəssümü olan bu 
büstə tamaşa eləmişdi. Gecənin şairanə pıçıltısı, quşların şirin nəğməsi açıq 
pəncərələrdən otağa dolurdu. Qarğıdalılar bir-birinə toxunub səslənəndə adama elə 
gəlirdi ki, orda kimsə gəzir. Vidal özündən asılı olmayaraq səs gələn tərəfə diqqətlə qulaq 
asdı. Küləyin səsindən başqa heç nə eşitmədi. 
  
Həyətdəki qaranlıq yavaş-yavaş əriyib yox olurdu. Qaranlığın arxasından həyətin hasarı 
və kəndə gedən yol bütün aydınlığı ilə görünürdü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
211 
  
Evdə tənha ömür sürən Vidalın gözləri yuxusuzluqdan yumulurdu. O, bütün gecəni 
işləmişdi. Odetin büstünün qarşısında xəyala dalmışdı. Bu, daxilən keçirdiyi gərgin 
vəziyyətin və yorğunluğun nəticəsi idi. Bir azdan o, gözlərini yumaraq üzüqoylu 
çarpayısına düşdü və dərin yuxuya getdi. 
  
Külək qarğıdalı sahəsində səslənir, az qalırdı ki, hasarı yerindən oynatsın. Yox, bu, 
küləyin səsi deyildi. Kəndin aşağısına gedən yolla kimsə irəliləyirdi. 
  
Yatağından qalxan Vidal pəncəyərə tərəf atıldı və yola diqqətlə nəzər saldı. Odetin canlı 
sifətini gördü. Gil canlanmışdı! Yox, bu, nə yuxu idi, nə də xəyal. Həqiqətən bir nəfər 
qadın yolla evə tərəf irəliləyirdi. Odet həyətin daş döşənmiş tərəfində ayaq üstə dayanıb 
diqqətlə pəncərə qarşısında daşa dönmüş Morisə tamaşa edirdi. 
  
- Oh! Axır ki, gəlib çıxdın! – Moris alçaqdan dilləndi, - bu da sən... 
  
- Moris pəncərənin qarşısından çəkilib evə qalxan pilləkana tərəf atıldı. 
  
Odeti qolları arasına alıb möhkəm-möhkəm qucdu, indi onun ürəyi ilə yanaşı başqa bir 
ürək də döyünürdü. Moris heç nə soruşmadı. O, Vidalın sadiq qəlbinin səsini eşidib 
qayıtmışdı. 
  
Bax, həmin ev yenə də yerindədir, akasiya və palıd meşəsinin yuxarısındakı təpənin 
üstündə. Bu ev kuzəçi Vidalın və onun ilk məhəbbətinin evidir. 
 
 
Tərcümə edəni: Kənan Hacı  
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
212 
V.Ar-Serqi 
 
(Udmurt yazıçısı) 
 
Sonuncu əmr 
 
 
Cəbhəçi məktubu 
 
Salam, Ar-Serqi, Sizin məktubunuzu almışdım. Almağına almışdım, amma hardasa 
itirmişdim, sonradan tapdım, amma yenə də itirdim. Bu yaxınlarda Matryonanın (mənim 
arvadım idi, keçən il öldü, yeri behiştlik olsun) kağız-kuğazını eşələyirdim ki, bəlkə 
təqaüd üçün lazım olan arayışa rast gəldim. Axtardığım sənədi tapmasam da, orda sənin 
məktubunu görəndə şad oldum. 
Biz tərəflərdə qar əriyib, amma hələ çöllər yaşıllanmayıb… Belə havalarda mən öz 
bağçamdakı cökənin altında saatlarla otururam. Mən o ağacı sütül bir oğlan olanda öz 
əlimlə əkmişəm, amma o da indi mənim kimi tamam qocalıb. Cökənin altına stol 
qoymuşam, yerə oturacaq bərkitmişəm. Elə indi də həmin stolun arxasındayam. Külək də 
əsmir. Fikirləşirəm ki, vaxtı itirməyim, Ar-Serqiyə cavab yazım. Mənim övladlarım sənin 
kitablarınla tanışdılar. Mən özüm də Sizi ekranda görmüşəm; eynək taxırsınız, bığ 
saxlayırsınız. Bir suyunuz bizim kombata bənzəyir… Zavallı, Keniqsberq yaxınlığında 
həlak oldu. Bir neçə gün də yaşasaydı, qələbəni görə bilərdi. Neçə yaşında idi? İyirmi 
beş… Elə ki, mərmi səsləri ara verirdi, sakitlik çökürdü, uşaq kimi başlayırdı kəpənək 
qovmağa. Bioloq idi. Bir kəpənəyin arxasınca qaçanda da minaya düşdü. Deməli, bir 
kəpənək onu o dünyaya qovuşdurdu... Yaxşı komandir idi. Özü də almandı, yox, bəlkə də 
latışdı. Ancaq soyadı Rozen idi. Lakin mən güman etmirəm ki, onlardan zabit qoysunlar.  
Axı, osobistlər milliyyətə çox ciddi yanaşırdılar. Mənim dostum balkar idi, ailəsi də 
sürgündə; ona heç serjantlıq da vermirdilər. Amma bilirsən necə snayper idi? Qırğı kimi 
görürdü! 
Nə isə… Yetər bu söhbətlər, qayıdaq mətləbə. Amma bəri başdan deyim ki, yazmaq 
bacarmıram. Düzdür, briqadir işləyəndə aradabir rayon qəzetinə məqalə yollayırdım, 
amma bu çoxdanın söhbətidir. Yeri gəlmişkən, mən söhbət etməyi çox xoşlayıram. 
Amma indi qəribə insanlar meydana gəliblər -hamı, harasa tələsir. Bəlkə də bu cökənin 
altında günlərlə tək-tənha oturduğuma görə mənə belə gəlir? Xərifləmişəm? Eh, olsun 
da… 
Siz məktubunuzda soruşursunuz ki, müharibədən, hər şeydən çox yadınızda nə qalıb? Bu 
suala cavab vermək çətindi, yoldaş yazıçı… özü də indi? Düz demirəm, cənab yazıçı? 
Həyatda hər şey kəllə-mayallaq oldu. Bax, mənim babam öz zamanında beş at saxlayırdı. 
Onun bütün var-yoxunu, məlumdur ki, taladılar, özünü də göndərdilər Sibirə. Sürgündən 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
213 
qayıtmağına, qayıtdı, amma naxoş idi, sobadan aralana bilmirdi, tez-tez soyuqlayırdı, 
atlarının adını çəkirdi: Qaşqa, Kürən, Aqdoş, Yarğan, Bozat… Beləcə pıçıldaya-pıçıldaya 
da can verdi. O kim idi -yoldaş, ya cənab? Mənim babam idi: vəssalam. 
Nə başını ağrıdım, mən iki il qulluq elədim, iki ilin ikisini də istehkamçı batalyonunda. 
Sapyor kimi. Minaları elə bil qoyun sürüləri qığlayırdı. Partladılmış körpüləri yenidən 
çəkirdik… 
Özüm üçün də maraqlıdır; o müharibədən ən çox yadımda qalan nədir? Çətin sualdır. 
Soyuq, bit, palçıq, qan; zabit qarşısında dayanmış insan-insanın arxasızlığı… Nə qədər 
əziz dostumu yad-yad torpaqlara basdırdım. Qazax Yaldubayevi, gürcü Çabukidzeni, 
buryat Otoyevi, çuvaş Vasilyevi, mari Vasilyevi, moldav Zaqoryanunu… Elə rus İvanova 
da, Petrova da mən özüm qəbir qazmadımmı?! Müharibədə ruslar daha çoxdular. Onda 
bizim aramızda milli ayrı - seçkilik yox idi. Amma indi qarnıyoğunlar hamını ayırıblar. 
Allah onların cəzasını verəcək, görərsən… Ancaq hələlik söz sahibi onlardı, biz kimik 
ki? 
Ar-Serqi, bu müharibə deyilən şey üzücü, əzablı bir işdir. Günlərin qan-tər içində keçir. 
Qazancın da ya qurşundur, ya da starşinanın əli əsə-əsə sənə verdiyi yüz qram. 
Qurşağacan palçığa, qara bata-bata, dostlarımızı quylaya-quylaya qələbəyə qədər 
süründük. Böyük itgilər bahasına süründük. O səhnələri xatırlayanda başım fırlanır. 
Ən çox yadımda qalan isə, əlbəttə, müharibənin son günüdür… Ən başlıcası isə -sonuncu 
fərman. Qələbə xəbərini biz Şərqi Prussiyada aldıq. Baltikin sahilində. Dəniz, dalğalar - 
hər şey gözəl idi, amma sahilə baxanda ürəyim sıxılırdı-vurulmuş tanklar, meyidlər, barıt 
qoxusu ölü iyinə qarışmışdı. Rota komandirimiz bizi sıraya düzüb dedi: 
-Mənim dostlarım! Biz qalib gəldik! Yetər. İndi isə evlərə! 
O, ağladı. Yaşlı kişi idi. Bütün ailəsini konslagerdə qırmışdılar… Biz cavanlar isə 
qışqırır, atılıb-düşürdük, havaya güllə atırdıq. Sonra da-araq! Yaxınlıqdakı kəndə qaçdıq. 
Orda bir alman qadını ilə yatdım-əlbəttə, qarşılıqlı razılıqla. Zəngin bir alman qadını idi, 
otuz yaşı olardı. Əri yoxdu, oğlu ilə yaşayırdı… Düzünü deyim ki, o, mənim həyatımda 
ilk qadın idi.  
O, dedi: 
-Rus zoldat qut! 
Mən cavab verdim: 
-Rus zoldat nıxt (axı, almanca az-çox bilirdim)! Udmurt zoldat! 
Bu dəfə o gülümsədi və sıxıla-sıxıla dedi: 
-Udmurt zoldat qut! 
Heç bilirsən, biz harda yatmışdıq? Samanlıqda… Eh… keçən günlər… Mən də bu 
dünyada çox şeylər görmüşəm, Ar-Serqi! Əgər söhbət arvadlardan gedirsə,-udmurt 
qadınlarına dünyada tay olmayıb. Olmayacaq da! Mən öz Matryonamı heç bir qadına 
dəyişməzdim. Əlbəttə, müqəddəslər də var. Hər halda, mən belə düşünürəm. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
214 
Sözün qısası, bu minvalla bir ay da Şərqi Prussiyada qalandan sonra məni evə buraxdılar. 
Eh, doğma diyar! Ürəyim az qalırdı sinəmi deşib çıxa! Hardasa mehmanxanada da 
gecələdim. Sonra da paravoza minib fitillədim Urala. Almanlar demişkən ―Nax xauze‖! 
Qayıtdım. Amma gördüm ki, nə diyar o diyardı, nə kənd o kənddi. Hər yerdə arvadlar 
işləyirdi -fermada da, tarlada da. Mənim böyük bacım dəmiryol tikintisində sətəlcəm olub 
öldü. Məni isə bu cəbhəyə yazmadılar-yazıqları gəldi, başa düşürsən… 
Bax, mən belə qayıtdım. Doğma kəndi belə gördüm. Döşümdə də iki orden, bir xeyli də 
medal. Qızlar, dul qalmış gəlinlər baxıb heyran olurdular. Yayın da oğlan çağı idi, 
yaşıllıq baş alıb gedirdi, hava da isti. Mən ömrümün ən bəxtiyar günlərini yaşayırdım. 
Axı sağ-salamat qayıtmışdım! Bir kənddən cəbhəyə on cavan yollanmışdıq. Qayıdan üç 
nəfərdi. Ancaq bir neçə illər keçəndən sonra Filiplə Anton da qayıtdılar. Biri Almaniyada 
xidməti başa vurmuşdu, ikincisini isə onların konslagerini dağıdandan sonra bizimkilər 
türməyə salmışdılar ki, həyat haqqında düşünsün. Bax, belə! 
Ən təəccüblüsü isə başqa şeydi: cəbhədə yuxuma doğma yerlər, kəndimiz girirdi, evə 
qayıdandan sonra isə - cəbhə! Yuxumda bombalar partlayırdı, minaya düşürdüm… Hətta 
bir neçə dəfə tuman-köynəkdə həyətə qaçmışdım… 
O günlər ay gəzirdik ha! Nahardan gecə yarısına kimi ətraf kəndləri dolanırdıq. Bütün 
qohumlara - yaxın-uzaq baş çəkirdik. Peder - bizim canımız-ciyərimiz - qarmonu 
ağladırdı. Sonra da içib keflənirdi. Keflənirdi və… aləmi qatırdı bir-birinə… Mikta isə 
cəbhədən tək qollu qayıtmışdı. Onun sol qolunu Rumıniyada mərmi qəlpəsi aparmışdı… 
Bizim üçlük belə idi. O ki qaldı həmkəndlilərimizə - heç nə demirdilər, gülümsəyirdilər. 
Yalnız briqadir hərdən mızıldayırdı, amma səsini qaldırmırdı. Qızlar isə… elə bil bizi 
izləyirdilər, hara gedirdik qarşımıza çıxırdılar… 
Bir səhər bacım Onsya gəlib mənə nə desə yaxşıdır? «Bəs, deyirdilər, Maksim ölüb, odur 
ey gəlib! Maksim aqay gəlib!». Sevindin də sözdü? Cani-dildən sevindim. Axı, onun iki 
dəfə qara kağızı gəlmişdi! «Deməli, hardasa partizanlıq eləyirmiş». Çaparaq özümü 
onların həyətinə yetirəndə gördüm ki, Maksimdi, Maksim Akmarovun özüdü! 
Gülümsəyirdi. Döşündə də övliyalardan birinin şəkli! Həm də xarici medallar… 
Qucaqlaşdıq. Maksim aqay qohumdu, on yaş da məndən böyükdü. Hələ müharibədən 
qabaq evlənmişdi. Bir oğlu, bir qızı olmuşdu. Möhkəm kişidir… Daha doğrusu, möhkəm 
kişi idi: əllinci illərdə o zavallıya da torba tikdilər. İclasda o bığlı hökmdarın haqqında nə 
isə demişdi, ya da raykom katibini söymüşdü… Dəqiq bilmirəm burasını. Mən orda 
olmamışam. Maksimi hara apardılarsa, yoxa çıxdı… Yoxa çıxdı, vəssalam… Amma o 
zaman Maksim Aqay da Maksim Aqay idi ha! Bir də gördüm Mikta ilə Pedor gəlirlər. 
Keçdik masa arxasına… Sən demə, müharibə Maksim aqayı haralara atmayıbmış! 
Vuruşub, əsir düşüb, əsirlikdən qaçıb, partizanlara qoşulub, yenə vuruşub. Qələbəni də 
Moskvada - qospitalda qarşılayıb.  
Bir qədər bir-birimizin üzünə baxandan sonra başladıq oxumağa. O mahnı hələ də 
qulaqlarımda səslənir. 
 
Çölün ortasından  
keçir enli yol- 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
215 
Hər iki tərəfi ağcaqayınlar  
Soruşma onların neçə yaşı var? 
Görəsən, qoca atam 
Bu çölün ortasında  
Ağcaqayın əkəndə 
Nə, nələr düşünürmüş? 
Görəsən qoca anam 
Onlara su verəndə 
Nə, nələr düşünürmüş? 
 
Yoldaş yazıçı, indi də bu mahnını eşidəndə bütün varlığım silkələnir. Amma bu bəstəni 
radioda nadir hallarda səsləndirirlər. Mənə elə gəlir ki, siz ordasınız, özü də tanınmış 
adamsınız, deyin ki, arada bu mahnını da yada salsınlar. Səsləndirməsələr, özümüz 
oxuyacağıq. Bütün kənddə dörd cəbhəçi qalmışıq. Bu da, belə deyək, bizim kvartetimiz.  
Hər şey aydın olsun deyə bir məsələni də aydınlaşdırmaq lazımdır. Maksim aqayın atası - 
Çapacaq kirvə əsl arıçı idi. Pozim çayının üstündə əllidən artıq pətək saxlayırdı. Kolxoz 
onun arıxanasını bir zamanlar ümumiləşdirdi, amma Çapacaq kirvə elə arıçı olaraq da 
qaldı. O, arı dilini bilirdi, arını tanıyırdı. O, möhkəm siqaret çəkirdi, içib keflənirdi, 
amma bir arı da onu sancmırdı. Qəribədir, deyilmi? Onun pətəklərində əmələ gələn 
beçələr uçub dağılmırdılar. Saqqalı sinəsinə düşürdü, qışda da, yayda da daz başına 
dovşan dərisindən papaq qoyurdu… Surəti indinin özündə də gözümün qabağındadır. 
Yadımdadır, bir dəfə Maksim aqay həyətdə ora-bura vurnuxurdu. Arvadı Marek də onun 
kimi. 
Və birdən… 
-Ay özünə kişi deyənlər!-Maksim aqay səsini qaldırdı. -Gəlin bura görüm! İndi bizim 
kolxozda qaça bilən at var? 
Mikta dərhal ona cavab verdi: 
-Bəs, briqadirin Komdivi nədir! 
-Lap yaxşı! Mikta, onda qaç onu qoş arabaya! Cəld ol-qənd ol! 
-Baş üstə! 
Mikta bilirdi ki, Maksim aqay ağrımayan başına dəsmal bağlamaz. Həyətdən ox kimi 
çıxdı. 
Mən təəccübümü gizləmədim: 
-Nə məsələdi? Nə olub? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
216 
Maksim aqay kəsə cavab verdi: 
-Axşam Çapağanın qardaşı qonaq gələcək. Sonra da özün bilirsən də nələr baş verəcək? 
Biz hər şeyi qabaqlamalıyıq. 
…Belə, Ar-Serqi, bir neçə kəlmə də öz adım haqqında söyləyim. Mən belə güman edirəm 
ki, pasportda sənin adın Ar-Serqi deyil, düzdürmü? Məni isə kənd arasında Çapaq deyə 
çağırırlar, Çapaq aqay, Çapaq kirvə, Çapaq quda deyirlər. Xaç suyuna salanda mənim 
atama da qərib ad veriblər: Panteleymon. El arasında onu Palya çağırırdılar. Mən 
doğulanda ağlına nə gəlibsə, mənə daha qəribə ad qoyub: Niktopolion. Deyirlər ki, bir 
zamanlar bu adı müdrik bir insan daşıyıb. Görüm onu yox olaydı. Məni ədəb-ərkanla 
dindirənlərin az qalırdı dili ağzından çıxa. Metrikada hər şey aydın yazılmışdı: 
«Niktopoliton Panteleymonoviç». Amma kənd adamı bunu necə tələffüz etsin? Dostlarım 
adımla məzələnirdilər, mənə Napoleon deyirdilər, guya imperator idim. Hesabdar da 
adımı maaş cədvəlinə yazanda əziyyət çəkirdi. Axırda məcbur oldu ki «Nik.Pan..» 
yazsın. Bu titula görə başım çox ağrıyıb, yazan olsa bir hekayətdi. Amma yavaş-yavaş bu 
ada alışdım. Hətta xoşuma gəlməyə başladı. Aradabir öyünməkdən də çəkinmədim: 
«Kimin belə adı, soyadı var?!» Yalnız mənim… 
Deyəsən, mən yenə də cızıqdan çıxdım, Ar-Serqi. Bu da səbəbsiz deyil; axı, danışmağa, 
saf-çürük etməyə həvəsliyəm. Axı, mən həyatda qalmaq üçün saman çöpünə əl atmışam, 
geriyə necə boylanmayım? İndi isə qayıdıram mətləbə.  
- Belə - belə işlər, kişilər! - cəbhədə starşına olmuş Maksim aqay dedi. Yeri gəlmişkən, 
orduda starşina əsgərin həm anasıdı, həm atası. Yedirdir də, geydirir də, lazım gələndə 
söyür də. Deyirlər, indi orduda bu işləri praporşiklər görür. Görsünlər də… Amma 
starşina starşinadı. Mənası da var: yəni hamıdan böyük. 
-Belə-belə işlər, kişilər, -Maksim Aqay dedi. -Siz də bilirsiniz ki, mən cəbhəyə iyunda 
yollandım. Bir gün qabaq isə atamla arıxanaya getmişdim. Bir butulka bal arağı çıxartdı! 
«Sən bunu cəbhədən qayıdanda içərsən,-dedi, -qayıdanların da, qayıtmayanların da 
şərəfinə! Elə mənim də sağlığıma içərsən…» 
Maksim aqaya atasını görmək ona qismət olmadı. Oğlunun qara kağızı gələn gün qoca 
öldü. 
Maksim aqay başını qaldırıb sözünün canını dedi: 
-Məsələ belədir, ay eloğlularım, indi gedirik birbaş arıxanaya! 
Bu təklifi hamımız bəyəndik. Bir qədər keçəndən sonra Mikta da arabanı gətirdi. Briqadir 
biləndə ki, at, araba, cəbhəçilərə lazımdı, bir kəlmə də artıq-əskik danışmayıb. 
Arabanı saldıq meşənin arasından keçən yola. Hər yan yaşıllıq, gül-çiçək, səma aydın, 
təmiz. Çayın səsi də bir yandan, sanki layla çalır. Müharibədən- odun-alovun içindən 
gələn adam necə ola bilər ki, bu gözəlliyə əsir olmasın? Lap elə Tolstoyu götürək, axı, o 
da ağac haqqında ən yaxşı sözlərini döyüşüb qayıdandan sonra deyib. Pedor qarmonu 
dilləndirən kimi biz də başladıq oxumağa. Bizim səsimiz meşənin, çayın səsinə qarışdı. 
 
Elə ki, böyüdü bizim uşaqlar,  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
217 
Sevəcəklər ağcaqayın kölgəsini… 
Bir gün, əsgərliyə yola düşəndə 
Eşidəcəklər yarpaqların səsini… 
Yəqin buna görə də 
Mənim rəhmətlik atam 
O yolun qırağında 
Ağcaqayın bitirib. 
Yəqin buna görə də 
Yeri behiştlik anam 
Körpə ağaclara 
Səhər-axşam su verib. 
 
 
Beləcə, oxuya-oxuya da gedib çatdıq Çapağanın arıxanasına. Düzünü söyləsək, keçmiş 
arıxanasına. Arıların vızıltısı eşidilmirdi. Arıxananın çəpəri sökülüb dağılmışdı. Ətrafda 
da ot-ələf sinəyə çıxırdı. Maksim aqay ətrafa göz gəzdirib söylədi: 
-Eybi yox! Düzəlməyən iş yoxdur. 
Amma arıçı damına keçəndə gördüm ki, tər-təmizdi. Döşəməni də, görünür, küllə 
yumuşdular. Hər şey adamın üzünə gülürdü. 
Maksim aqay gülümsədi: 
-Dünən Marek bura gəlmişdi, - dedi, - belə də olmalı idi.. 
Hərə bir tərəfdə, adama bir siqaret odladıq, Maksim aqay isə girdi zirzəmiyə. Biz də 
gözləyirik. Axırı ki, çıxdı. Əlində də litrlik butulka. 
-Ura!!! -Biz qışqırışdıq. 
Və birdən fəlakət baş verdi: Maksim aqay büdrədi! Hərdən o düz yolda da büdrəyirdi, axı 
bir ayağında oskol qalmışdı… Butulka əlindən necə düşdüsə, elə bil aydın səmada ildırım 
çaxdı. Sanki o ildırım bizi vurmuşdu: key-key baxırdıq. Çapağanın yadigarı - bal arağı da 
süzülüb axırdı. Maksim aqay da donub qalmışdı. Əlbəttə, olan olmuşdu, bu qarabasma 
deyildi. Amma birdən Maksim aqay starşinasayağı qışqırdı: 
-Havadan hücum var! Uzanın! 
…Bu, dəhşətli əmrdi, Ar-Serqi! Məni yalnız qırıcıların ulartısı altında bu əmri eşidən, 
başa düşər. Biz dərhal əmri yerinə yetirdik. Döşəməyə uzandıq, başımızı da əlimizlə 
örtdük. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
218 
Bal arağı isə hələ də döşəməyə süzülürdü. Maksim aqay birdən-birə ağzını döşəməyə 
dayadı və yerdə dama-dama qalmış arağı sortuqlamağa başladı. Aradabir ordenləri bir-
birinə dəyib cingildəyirdi. Biz də onun kimi! Döşəməni sortuqla ki, sortuqlayasan! Elə bil 
it balaları idik, qabağımıza yal tökmüşdülər… 
Birdən-birə burnum yerə dəyəndə öz-özümə dedim: bu da mənə verilən axırıncı hərbi 
əmr! Gözlərimdən gilə-gilə yaş gəldi. Qarışdı yerdən sortuqladığım bal arağına! 
Sortuqladım deyəndə ki… yerə tökülmüş arağı necə sortuqlamaq olar, yalayırdım. Ləzzət 
eləsə də, yaman acı idi o bal arağı. 
Sonra isə kimsə güldü. Hamı da ona qoşuldu. Bəlkə də təsir etməyə başlayırdı, nə 
bilim… 
-Kişilər!-Maksim aqay ucadan qışqırdı, - müharibə qurtarıb? Qurtarıb… Ölməmişik ki? 
Yox… Demək yaşamalıyıq!.. Necə ki, yaşayırıq! 
Döşəmədə bir damcı da araq qalmadı. Sonra… Hə, sonra da biz özümüzü arabaya 
çatdırdıq. Artıq gecdi, axşam düşmüşdü, adda-budda ulduzlar da gözə dəyirdi. Arabanı 
çəkən at arabir fınxırırdı, təkərlər isə cırıldayırdı, Maksim aqayın sinəsini bəzəyən 
medallar, ordenlər isə zınqıldayırdı. Eh, Ar-Serqi, mən şair olsaydım, bunu bilirsən nə 
bəzəyərdim! Allah mənə belə qüdrət verməyib. Amma mənim ondan gileylənməyə də 
haqqım yoxdur. Hər şey verib, hər şey də göstərib. Yaxşı da, yaman da. 
Çox çəkmədi ki, kəndə çatdıq.  
 
Yamanca dəyişib yolun görkəmi,  
Hər iki tərəfi teleqraf simi  
Simlər başlayanda hərdən fəryada,  
Sən dözə bilməzsən, vallah, ay ata. 
Hərdən ağlaşanda ağcaqayınlar 
Ay ana, ürəyin parçalanacaq… 
Daha bu dünyada yoxdursa oğlun, 
O yolda nə ləpir, nə iz qalacaq? 
 
Və bizdən ötrü hərbi əmrlər bitdi. Yalnız mahnılar qaldı. 
Deyirlər, mahnıda insan ürəyi var. Yəqin ki, belədir. Bu mahnı isə mənim cavanlığımın 
cır-cındırından toxunub. Haçan, harda eşitsəm, gözlərim yaşarır. Bu mahnını Maksim 
aqay da sevirdi… Mən çətin vaxtlarda ona kömək edə bilmədim. O zaman mən kənddə 
deyildim. Kənddə olsam, neynəyə bilərdim ki? Yanında oturardım, hə? Heç olmasa, buna 
gücüm çatardı… 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
219 
Belə-belə işlər, Ar-Serqi. Müharibədən mənim yaddaşımda ən dərin iz qoyan hadisə 
Maksim aqayın sonuncu əmridir. O ki, qaldı mahnılara, yazdım ki, özüm də unutmayım. 
Halbuki, belə mahnılar onsuz da unudulmur. Ar-Serqi, bu mahnıları hardasa, haçansa 
eşitsən, məni yada sal. 
Bu tərəflərə də yolun düşsə, bizə gəl. Mənim gəlinim süfrə açacaq, stola da əsl araq 
qoyacaq, ev arağı. Xarici araqlar bizlik deyil, qoy cəhənnəm olsunlar, onların spirti də 
diversiya üçündür. Bizim vilayətdə nə qədər kişinin başını pozdu. Alman neçə il vuruşdu, 
dişi bizə batmadı, amma onun spirti üçcə ayın içində bütün ölkəni batırdı. Məsələ belədi, 
bax! Kimdi bunun günahkarı? Mən köhnə əsgərəm, dəfələrlə əlbəyaxa döyüşə də 
getmişəm, indi də düşmənlərimizin qarşısında əlim əsməz. Hanı onlar? Göstərin! Hamısı 
da ütülü, pullu, hamısı gülümsəyir, hamısı xalqın adından danışır. Bəs biz… kimik? Bu 
uzun söhbətdir, Ar-Serqi! Gələrsən, danışarıq. Salamat qal. Poçtla göndərdiyiniz kitabı da 
almışam. İndi yaydır, oxumağa vaxt yoxdur, qışda isə eynəyimi taxıb oxuyaram. 
Kartof tarlasını bu il özüm şumlaya bilmədim. Ayaqlarım sızıldayır. Beli verdim 
oğlumun əlinə. 
Di yaxşı, hələlik. Özüm də anlamıram, bu məktubu Sizə yazdım, ya özümə? Boş vaxt 
tapsanız, oxuyarsınız. 
Hörmətlə: qvardiya yefreytoru İvanov Niktopolion Panteleymonoviç. 
POSTSKRİPTUM AR-SERQİ! Mən belə bir məktub aldım. Yüngülcə əl gəzdirdim ki, 
oxucularıma təqdim edim. Bu günlərdə isə bir teleqram da aldım: Çapaq aqayı torpağa 
tapşırıblar. Deyilənə görə, gecə yatıb, amma səhər ayılmayıb. Yadıma ən çox sevdiyi 
mahnının sözləri düşür.  
 
Çölün ortasından keçir enli yol,  
Hər iki tərəfi ağcaqayınlar… 
Soruşma onların neçə yaşı var. 
 
Tərcümə edəni: Məmməd Oruc 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
220 
Lev Tolstoy 
 
Şeytanın hiyləsi 
 
Yoxsul kəndli səhər tezdən kotan sürməyə gedirdi, səhər yeməyini yemədiyi üçün özü ilə 
bir parça çörək aparmışdı. Tarlaya çatanda torbasını endirib bir yerə qoydu. Çörəyi də 
onun yanına qoyub dəsmalla üzərini örtdü. Bir az kotan sürdü. At yorulub, kəndli də 
acanda kotanı dayandırdı. Rahat otlasın deyə heyvanı da açıb buraxdı. Yemək yesin deyə 
də bayaq torbasını qoyduğu yerə getdi. Ancaq dəsmalı qaldıranda gördü ki, çörək yoxdu. 
Bir xeyli axtardı. Dəsmalı silkələdi, amma çörəyi tapmadı. ―Qəribədir!‖ dedi öz özünə. 
―Ətrafda da heç kimi görmədim, amma kimsə gəlib çörəyi götürüb yəqin‖ deyə düşündü. 
 
Bu işi görən balaca şeytan idi. Çörəyi alıb bir ağacın altında oturdu, kəndlinin əsəbləşib 
və bunun adını anıb necə təhqir edəcəyini gözləyirdi. 
 
Kəndli biraz düşündükdən sonra: ―Nə edək?.. Acından ölməyəcəm ki? Götürənin ehtiyacı 
olmasa götürməzdi. Nuş olsun‖ – dedi. 
 
Sonra quyunun başına gedib su içdi. Biraz istirahət etdi. Heyvanını yenə kotana qoşub 
torpağı şumlamağa başladı. 
 
Balaca şeytan kəndlini günaha sala bilmədiyi üçün təəccüblənmişdi. Olanları böyük 
şeytana danışmağa getdi. Kəndlinin çörəyi necə oğurladığını, kəndinin təhqir etməli 
olduğu halda ―nuş olsun‖ deməyini danışdı. Böyük şeytan isə buna çox əsəbləşdi. 
 
―Kəndlini aldada bilməmisənsə səhv səndədir. Deməli işi bacarmadın. Kəndlilərin hamısı 
belədirsə, onda biz nə edərik? Yoox.. Bu işi belə qoya bilmərik. İndi o kəndlinin yanına 
get və çörəyin acığını çıx. Əgər üç il içində o kəndlini yoldan çıxara bilməsən, səni 
oxunmuş suya salacam, dedi. 
 
Balaca şeytan qorxub tez yer kürəsinə endi. Səhvini necə düzəldəcəyini düşünməyə 
başladı. Çox düşündü, sonra belə bir şey tapdı: 
 
Yaxşı insan roluna girib, yoxsul kəndlinin yanına işçi kimi gəldi. Kəndliyə quraqlıq 
keçən yaylarda buğdanı bataqlığa əkmək lazım olduğunu bildirdi. Kəndli də işçinin 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
221 
dediyini elədi, buğdanı bataqlığa əkdi. Həmin yay bütün kəndlilərin əkini günəşdə 
qovrulduğu halda, onun buğdası gur, uzun və sıx başlı oldu. Kəndli bir sonraki əkinə kimi 
buğdanı bol-bol istifadə etdi. Yenə buğda artdı. O birisi yay işçi kəndliyə buğdanı dağa 
əkməsi lazım olduğunu söylədi. Kəndli də onun dediyini etdi. Həmin il yay yağışlı keçdi. 
Bütün kəndlinin əkini qurudu, buğda vermədi. Bizim kəndli isə yaxşı buğda götürdü. 
Əlinə xeyli buğda keçdi. Kəndli bu qədər buğdanı nə edəcəyini düşünməyə başladı. 
 
İşçi kəndliyə şərab düzəltməyini söylədi. Kəndli də buğdalardan şərab hazırlayıb, həm 
özü içdi, həm də başqalarına içirtdi. O vaxt balaca şeytan böyük şeytanın yanına gedib: 
―Çörəyin acığını çıxartdım‖ deyə bildirdi. 
 
... 
 
Bunları eşidən böyük şeytan öz gözləriylə görmək üçün kəndlinin yanına getdi. 
Kəndlinin evinə çatanda belə bir mənzərəylə qarşılaşdı: Kəndli bəzi varlıları şərab 
içməyə dəvət etdiyi üçün evinə çağırmışdı. Kəndlinin həyat yoldaşı şərabı qədəhlərə 
boşaldıb, qonaqlara təklif edirdi. O vaxt qadın stola dəyib, şərabı yerə tökdü. Kəndli də 
buna əsəbləşib yoldaşını təhqir etdi və: 
 
―Lənət sənə, kor şeytan‖. Bu tökdüyün yaxantı deyil. Belə dəyərli bir şeyi necə tökərsən, 
ay bacarıqsız qadın. 
 
Balaca şeytan böyüyünə baxıb, gülümsədi. 
 
―Gördün? Artıq təhqir etməkdən, söyməkdən çəkinmir‖. Sonra kəndli özü şərab 
paylamağa başladı. Həmin vaxt yoxsul bir kəndli işdən qayıdırdı. Onlara gəldi. Hamını 
salamlayıb bir tərəfdə oturdu. Onların şərab içdiyini görüb, bunun da ürəyi şərab istədi. 
Uzun vaxt bir yerdə oturub, udquna-udquna qaldı, amma ev sahibi ona şərab təklif 
etmədi. Ev sahibi öz-özünə: 
 
İnsan sizin hamınıza necə şərab çatdırsın deyib mızıldandı. 
 
Bu da böyük şeytanın çox xoşuna gəldi. Balaca şeytan özündən razı halda: ― Hələ dayan 
gör nələr olacaq‖. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
222 
Ev sahibi və varlı kəndlilər bir az içəndən sonra bir-biriləriylə söhbət etməyə, bir-
birilərini tərifləməyə və xoş sözlər deməyə başladılar. Böyük şeytan onları uzun bir 
müddət izlədi, qulaq asdı. Bu vəziyyətdən heç xoşu gəlməmişdi: ―Onlar bir-birilərini 
aldatmağa, yaltaqlanmağa davam edirlər.‖ – dedi. 
 
Balaca şeytan: ―Hələ gözlə. Bax gör nələr olacaq. Bir bokal da içsinlər sən bax. İndi tülkü 
kimi bir-birilərinə quyruq sallayırlar, bir-birilərini aldadırlar. Birazdan hamısı azğın 
canavarlara çevriləcəklər.‖ buyurdu. 
 
Kəndlilər bir qədəh daha içdilər. Danışıqları biraz kobudlaşdı, səsləri yüksəldi. Gözəl 
sözlər yox olub, bir birilərinə əsəbləşib, təhqir edib hətta söyüş söyməyə başladılar. 
Axırda dava yarandı. Bir-biriləri ilə dalaşıb, üz-gözlərini qan içində qoydular. Bu vaxt ev 
sahibi də davaya qarışdı. Onu da döydülər. 
 
Böyük şeytanın bu da çox xoşuna gəldi. ―Yaxşıdı, yaxşıdı‖ – dedi. 
 
Balaca şeytan isə: ―Hələ gözlə, gör daha nələr olacaq‖ – dedi ona. Hələ üçüncü qədəhi 
içsinlər gör nə halda olacaqlar. İndi canavar kimi vəhşi oldular, sonra donuza 
bənzəyəcəklər.‖ 
 
Qonaqlar üçüncü qədəhi da içib, lap özlərini itirdilər. Nə dediklərini bilmirdilər artıq, bir-
birilərinə qulaq asmadan qışqırıb bağırmağa başladılar. Ev sahibi də digərlərini yola 
salanda başı üstə suya yıxıldı. Üstü təmiz palçıq oldu. Yıxıldığı yerdən qalxdı. Donuz 
kimi səslər çıxardırdı. 
 
Bu hal böyük şeytanı daha da sevindirdi. 
 
―Həəə… Yaxşı iş bacardın afərin sənə. Çörəyin acığını yaxşı çıxartmısan. Amma bir 
danış görüm, necə elədin, bu şərabı? Hər halda əvvəlcə tülkü qanı qatdın. Buna görə 
kəndlilər onu içəndə hiyləgərlik etdilər, yaltaqlandılar. Sonra canavar qanı qatdın. Buna 
görə də canavar kimi vəhşiləşdilər. Sonra da donuz qanı qatdın, yəqin ki. Bu səbəbdən 
donuza bənzədilər. 
 
Xeyr, deyə cavab verdi balaca şeytan. Heç elə etmədim. Mənim etdiyim tək şey onun 
daha çox buğda becərməyini təmin etmək oldu. Bu heyvanların qanları onsuzda 
insanlarda var. Lakin bu ehtiyaclarına çatacaq qədər çörək olanda meydana çıxmır. Bu 
kəndli əvvəllər balaca çörək parçasını belə atmazdı. Amma çörəyi çoxaldıqca necə 
əylənim deyə düşündü. Mən də ona şərab içərək əylənə biləcəyini dedim. Kəndli Allahın 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
223 
nemətindən əylənmək üçün şərab hazırlamağa başlayanda damarlarındakı tülkü, canavar 
və donuz qanı özünü büruzə verməyə başladı. Daha sonra bir qədəh şərab içəndə həmişə 
belə heyvanlaşacaq. 
 
Böyük şeytan balaca şeytana təriflər yağdırdı. Çörək cəzasını bağışladı və onu özünün ən 
yaxın köməkçisi elan etdi. 
 
 
 
Tərcümə edəni: Ayşə Nağdalıiyeva 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
224 
 
Roald Dal 
 
(Böyük Britaniya) 
 
Üçüncü kirayinişin  
 
Gündüz qatarıyla Londondan Bata gələn Billi Uiver Ridinq şəhərində qatarını dəyişmişdi. 
Axşam saat doqquza qalmış o, Batdakı vağzal meydanında idi. Səmada saysız-hesabsız 
ulduz sayrışır, Ay işığı göz qamaşdırırdı. Ayazlı hava cavan oğlanın ciyərlərinə dolur, 
soyuq rüzgar üz-gözünü yalayırdı. 
Hambaldan soruşdu: 
- Buralarda ucuzvarı bir otel varmı? 
O, dedi: 
- "Zəng və Əjdaha‖ adlı otel var, bəlkə orada sizə boş otaq tapıla. Buradan ora təxminən 
1/4 mil (1850 metr – A.Y.) olar. 
Təşəkkür edib, çamadanını götürən oğlan nişan verilən səmtə üz tutdu. 
Cəmi on yeddi yaşı olan Billi Uiver həyatında ilk dəfə iş səyahətinə çıxmışdı. Əynində 
tünd göy palto, başında isə qəhvəyi rəngli keçə şlyapa vardı. Çamadanını əlində 
yelləyərək, kefi kök halda, iti addımlarla küçəylə irəliləyirdi. Son vaxtlar Billi hər işin 
qısa müddətdə icrasına can atırdı. Baş ofisdə çalışan köhnə əməkdaşlara göz qoyarkən 
anlamışdı ki, çeviklik və bişkinlik – uğur qazanan iş adamlarının başlıca özəlliyidir. 
Geniş küçənin hər iki cinahı boyunca köhnədəbli, ehtişamlı və hündür binalar gözə 
dəyirdi. Binaların hamısının əsas girişində bir cərgə eyni tipli sütunlar ucaldılmışdı. 
Tikililərdəki köhnəlmə izləri qaranlıqda belə diqqəti özünə çəkirdi: qapı və pəncərələrin 
boyası qabıq vermişdi, vaxtilə qar kimi bəmbəyaz fasadlarda çat və ləkələr aşkar 
sezilirdi. 
Küçə fənərinin işığında qəfildən Billinin nəzərini evlərdən birinin pəncərəsinə 
yapışdırılan kağız cəlb elədi. Yaxınlaşdı. Qısa elanda deyilirdi: "Gecələmək üçün otaq və 
qəhvəaltı‖. Elanın vurulduğu pəncərənin rəfinə qoyulan hündür və sarı rəngli 
xrizantemlər yaşıl rəngli məxmər pərdənin fonunda çox şahanə görünürdü. Buradakı 
otağın şəraitini öyrənmək keçdi Billinin könlündən. Pəncərəyə söykənərək, içəri baxanda 
əvvəlcə o, buxarıda şölələnən atəşi gördü. Buxarının önündəki xırda xalının üstündə isə 
heyrətamiz gözəllikdə bir taksa (uzun bədənə və qısa ayaqlara malik dekorativ it cinsi – 
A.Y.) büzüşərək yatmaqdaydı. Yarıqaranlıq olmasına rəğmən, otağın keyfiyyətli mebellə 
döşəndiyinə şübhə yox idi: içəridə kabinet royalı, geniş divan və bir neçə yumşaq kreslo 
gözə dəyirdi. Otağın uzaq küncündə isə tutuquşu qəfəsi qoyulmuşdu. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
225 
Billi düşündü: "Evdə heyvan saxlanılması – xoş əlamətdir‖. Görünür, bu, imkanlı adamın 
eviydi və burada o, oteldəkindən daha rahat bir məkan tapa bilərdi. Ancaq otelin də 
özünə görə üstünlükləri vardı: axşamlar orada pivə içmək, darts oynamaq və digər 
müştərilərlə söhbətləşmək imkanı vardı. Həm də otel qiymətləri kiralıq evinkindən daha 
ucuz olardı. 
Bir dəfə Billi iki gün oteldə qalmış və oranı hədsiz bəyənmişdi. Bu cür pansionlarda isə 
hələlik yer kiralamaq ona nəsib olmamışdı, daha dəqiq desək, belə yerlərdə qalmaqdan 
bir az qorxub-çəkinirdi. 
Xrizantemli pəncərənin qarşısında fikirli halda bir neçə dəqiqə var-gəl edən Uiver qərara 
gəldi ki, əvvəlcə gedib, o "Zəng və Əjdaha‖ otelinin şəraitiylə də tanış olsun. Arxasını 
pəncərəyə dönüb, getməyə hazırlaşırdı ki, içini qəribə bir hiss bürüdü. Qəfil geri qanrılıb, 
elana təkrar göz gəzdirdi: "Gecələmək üçün otaq və qəhvəaltı‖. Sanki bu sözlər bir cüt 
qara və donuq göz kimi ona dikilmişdi və buradan getməsinə izn vermirdi. Elandakı 
sözlərin lal hökmünün əsirinə çevrilən Billi giriş qapısına tərəf yönəldi. Pilləkənlə qalxıb, 
qapının zəngini basdı. Evin haradasa dərinliyində qısa bir zəng çalındı və oğlan heç əlini 
düymədən çəkməyə macal tapmamış qapı üzünə açıldı. Kandardakı qadının qırx beş, əlli 
yaşı olardı. Onun zəngə bu cür çevik reaksiyası oğlana bir uşaq oyuncağını xatırlatdı: 
onun düyməsinə basdığın an hansısa fiqur tez qutudan dışarı çıxır. Bu qadın da eləcə 
zühur elədi və bundan Billi az qaldı səksənə. 
Oğlanı görcək, qadının üzünə ilıq və qonaqpərvər təbəssüm qondu: 
- Buyurub, keçin içəri, - deyə, qapını geniş açan qadın bir kənara çəkildi. 
Qadının səsi o qədər məlahətli idi ki, Billi istər-istəməz onun sehrinə qapıldı. 
- Mən pəncərədəki elanı gördüm, - deyə mızıldanan oğlan bir addım geri çəkildi. 
- Hə, bunu anladım zatən. 
- Bir otaq tutmaq istəyərdim... 
- Lap yaxşı. Mənim əzizim, burada müştərilər üçün hər cür şərait yaradılıb, - deyən qadın 
onun sözünü ağzında qoydu. 
- "Zəng və Əjdaha‖ otelinə gedərkən pəncərənizdəki elana gözüm sataşdı, - deyə Billi 
nədənsə eyni fikri təkrar səsləndirdi. 
- Niyə soyuğun qabağında durubsunuz? İçəri keçin də! 
Ancaq eyvanda durmağına davam edən Billi soruşdu: 
- Pansionu hansı qiymətə kirayə verdiyinizi öyrənə bilərəm? 
- Gecələmək və qəhvəaltı üçün beş şillinq altı pens. 
Billi elə bildi ki, yanlış eşidib, çünki bu, hədsiz ucuz qiymət idi. Onun sükutunu ev 
sahibəsi başqa yerə yozduğu üçün açıqlamağa gərək duydu: 
- Əgər bu qiymət sizə bahalı görünürsə, bir az endirim edə bilərəm. Bütün məsələ 
yumurtadan qaynaqlanır – indi onun qiyməti yüksəkdir. Əgər siz qəhvəaltı süfrəsində 
yumurta istəməsəniz, onda pansion qiyməti altı pens ucuzlaşar. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
226 
Billi əlüstü razılaşdı: 
- Yox, yox, qiymət son dərəcə sərfəlidir. Bütün şərtlər əl verdiyindən mən burada 
qalmağa razıyam. 
- Buna heç şübhə etmirdim. Buyurun içəri. 
Qadının mavi gözlərindən aşkar xeyirxahlıq yağırdı. Billi məktəb illərində Milad 
tətillərini adətən dostlarından birigildə keçirirdi və bu ev sahibəsi həmin dostunun 
qonaqpərvər və istiqanlı anasına yamanca bənzəyirdi. Şlyapasını çıxaran Billi kandardan 
içəri keçdi. Diqqət yetirəndə gördü ki, dəhlizdə başqa müştərilərə aid nə palto, nə şlyapa, 
nə çətir, nə də əsa var... 
Müştərinin bununla bağlı verə biləcəyi sualı qabaqlayan ev sahibəsi: 
- Bütün ev ikimizin ixtiyarındadır, - dedi və mehribanlıqla gülümsədi. Pilləkənlə 
qalxarkən sözünə davam elədi: - Bu kiçik yuvamda vaxtaşırı qonaq qəbul edə 
bilmədiyimə, düzü, özüm də dərindən təəssüflənirəm. 
Qadının üzünə təkrar təbəssüm yayıldı. 
Billi düşündü ki: "Deyəsən, bu qarının ağlı başında deyil. Ancaq beş şillinq altı pensə 
görə buna birtəhər qatlaşmaq da olar‖. 
Sonra nəzakət xatirinə dedi: 
- Mən isə əmin idim ki, müştəri sarıdan korluq çəkməzsiniz. 
Qadın bunu təsdiqlədi: 
- Əlbəttə ki, əzizim, əlbəttə! Məsələ burasındadır ki, mən müştəri seçimində çox 
tələbkaram və könlümə yatan qonaqlar üçün evimin qapıları gecə və ya gündüz, heç fərq 
eləməz, həmişə açıqdır. Əzizim, "könlümə yatan‖ deyərkən, mən sizin kimi cavan bir 
centlmeni nəzərdə tuturam. Günlərin bir günü, ən nəhayət, könlümcə birisini evimdə 
qonaq saxlamaq mənə görünməmiş zövq verir. 
Qadın azca dönərək, Billini təpədən-dırnağa və zənnlə süzdü. Onun avazımış 
dodaqlarında razılıq dolu təbəssüm sezildi. 
Billi bir daha: "Hər halda bu qarıda bir qəribəlik var‖ – deyə düşündü. 
Üçüncü mərtəbənin meydançasına çatanda ev sahibəsi dedi: 
- Bu, mənim mərtəbəmdir. 
Sonrakı mərtəbədə təntənəli şəkildə elan elədi: 
- Bu mərtəbə isə sizinkidir. Bəyənəcəyinizdən əminəm. Bu - yataq otağıdır. Səhərlər 
günəş, mister Perkins, birbaşa pəncərənizə düşəcək. Soyadınız Perkins idi də, 
yanılmadım ki? 
- Xeyr, madam, soyadım Uiverdir. 
- Mister Uiver. Çox gözəl. İsinsin deyə, yatağınıza isti su ilə dolu butulka da qoymuşam. 
Özünüzü evinizdəki kimi hiss edin. Əgər üşüsəniz, qazı da yandıra bilərsiniz. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
227 
Balaca, ancaq xeyli rahat olan yataq otağını Billi yamanca bəyənmişdi. Diqqət yetirəndə 
gördü ki, yatağın örtüyü artıq qaldırılıb, yorğanın kənarı isə qatlanıb. Hər şeydən bəlliydi 
ki, burada müştəri gözləyirmişlər. Oğlanın gözlərinin içinə baxan ev sahibəsi dedi: 
- Buraya gəlişinizdən heç bilməzsiniz ki, necə şadam. Hətta bundan, nə gizlədim, bir 
qədər narahat olmağa da başlamışdım. 
Qadının nəyi nəzərdə tutduğunu anlamasa da, Billi gülər üzlə dedi: 
- Boş verin, hər şey qaydasındadır. Mənə görə heç rahatsız olmayın. 
Çamadanını stulun üstünə qoyub, açmaq istəyəndə qadın soruşdu: 
- Əzizim, meyliniz şam yeməyi çəkmir ki? 
- Təşəkkürlər. Aclığım yoxdur. Bir an əvvəl yatmaq istəyirəm, çünki səhər tezdən ofisə 
baş çəkməliyəm. 
- Yaxşı, elə isə mən sizi tək qoyuram. Yerinizi rahatlamazdan öncə, zəhmət olmasa, 
birinci mərtəbədəki qonaq otağında müştərilər kitabında özünüzlə bağlı qeydlər edin. 
Qanunun tələbinə görə, bütün müştərilərin qeydiyyatı aparılmalıdır. Biz də sizinlə boşu-
boşuna qanunun tələblərini hər halda pozmayacağıq, elə deyilmi? 
Billiyə əl yelləyən qadın əlüstü otaqdan çıxıb, qapını ardınca örtdü. Artıq oğlan tam əmin 
idi ki, bu qadının başı çatmır, ancaq bunu zərrəcə vecinə almırdı. Ev sahibəsinin 
tamamilə zərərsiz, üstəlik, çox qayğıkeş və nəcib biri olduğuna inandırmışdı özünü. 
Bəlkə də doğma oğlu müharibədə öldüyü üçün dərddən, qüssədən bu qadının ağlı 
çaşmışdı. Billiyə göstərdiyi böyük qayğı da bəlkə elə bundan irəli gəlirdi. 
Çamadanındakıları boşaltması və əl-üzünə su vurması bir neçə dəqiqə sürdü. Sonra oğlan 
pilləkənlə birinci mərtəbəyə endi. Qonaq otağı isti və rahat idi. Buxarı yenə də yanırdı, 
balaca taksa iti isə burnunu qarnına yığaraq, əvvəlki kimi dərin yuxuya dalmışdı. 
Razılıqla əlini əlinə sürtən Uiver sevinirdi: axı, hər işi yolunda gedirdi. 
Müştərilərin qeydiyyat kitabı royalın üstündə idi. Öz ad-soyadını və ünvanını ora yazan 
Uiver əvvəlki iki qeydi də gözdən keçirdi. Müştərilərdən biri Kardifli Kristofer 
Malholland, digəri isə Bristollu Qreqori Templ idi. 
Kristofer Malholland... Bu ad, heç şübhəsiz, haradansa ona tanış gəlirdi. Ancaq haradan? 
Bəlkə, sinif yoldaşlarından biriydi bu? Ya da bacısının çoxsaylı pərəstişkarlarından biri? 
Yox, yox. Kim isə başqa birisiydi. Kitaba bir daha göz atdı: "Kristofer Malholland, 532. 
Kilsə küçəsi, Kardiff‖ və "Qreqori Templ, 27, Çinarlı xiyaban, Bristol‖. 
Bu ikinci ad-soyad da indi ona tanış gəldi. 
Xatırlamaqdan ötrü uca səslə təkrarladı: 
- Qreqori Templ... Kristofer Malholland... 
Arxadan gələn məlahətli səs: 
- Hər ikisi elə nəcib cavanlar idi ki... – dedi. 
Geri dönən Billi ev sahibəsinin əlində iri, gümüşü məcməyi tutduğunu gördü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
228 
- Bilirsiniz, mən bu adları əvvəllər haradasa eşitmişəm. Ya da qəzetdə onlara rast 
gəlmişəm. 
Qadın maraqla soruşdu: 
- Doğrudan? Çox maraqlıdır! 
- Bundan əminəm. Olmaya bunlar məşhur futbolçuların və ya kriketçilərin adlarıdır? – 
deyə oğlan səsli düşünməyinə davam elədi. 
Qadın çay servisi məcməyisini divanın üstünə qoyub, maraqla Billini süzməyə başladı. 
- Deyirsiniz bunlar məşhur adamlardır? Yox, canım, ola bilməz. Ancaq hər ikisinin yarlı-
yaraşıqlı olduğuna əsla şübhəm yoxdur. 
Sonra qadın, üzündə təbəssüm, əlavə elədi: 
- Hə, hər ikisi ucaboylu və hədsiz yaraşıqlı cavan idi. Eynilə sənin kimi, əzizim. 
Billi təkrar kitaba nəzər saldı: 
- Onları elə dəqiq xatırlayırsınız ki! Halbuki sonuncu müştərinizin burada olduğu gündən 
iki ildən çox vaxt ötüb. 
- Ola bilməz. 
- Hə. Kristofer Malholland isə ondan bir il öncə burada qalıb. 
- Pərvərdigara, vaxt necə də tez keçir, elə deyilmi, mister Uilkins? 
Billi düzəliş verdi: 
- Soyadım - Uiverdir. U-i-v-e-r. 
- Ah, hə, əlbəttə ki! – deyən qadın divanda əyləşdi. – Məni bağışlayın, siz Allah. Adət 
eləmişəm, bir qulağımdan girən bilgi digərindən uçub gedir. Əlimdən də heç nə gəlmir, 
mister Uiver, beləcə hər şeyi səhv salır, qarışdırıram. 
Billi soruşdu: 
- Bəlkə bu iki ad-soyadla bağlı qeyri-adi daha nə isə xatırlayırsınız? 
- Yox, əzizim, başqa heç nə xatırlamıram. 
- Mənə isə elə gəlir ki, bu bir cüt ad-soyad bir-biriylə hansısa şəkildə bağlıdır. Məsələn, 
deyək ki... Dempsi və Tanni, Çörçill və Ruzvelt kimi... 
- Məzəlidir. Ancaq, əzizim, niyə boş bir şey üstə bu qədər baş sındırırsınız, axı? Yaxşısı 
budur, yaxın gəlin, bax, burada əyləşin və darçınlı peçenye ilə bir fincan çay için. Sonra 
gedib, yatarsınız. 
- Mənə görə heç narahat olmayın. Sizə bunca əziyyət verdiyim üçün özümə yer 
tapmıram. 
Hələ də royalın böyründə duran oğlan ev sahibəsinin fincanları nəlbəkilərə necə tələm-
tələsik qoyduğuna tamaşa edirdi. Əlləri bəyaz və xırdaydı, dırnaqlarına qırmızı lak 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
229 
çəkmişdi. Əslində Billi qadının hərəkətlərinə göz qoysa da, bulanıq fikirlərinin tam 
durulacağı anı gözləyirdi. O sayədə hər dəfə diqqətindən yayınan bir məqamın su üzünə 
çıxacağını və bu soyadlarla bağlı müşkülü çözümə qovuşduracağını umurdu. Heç vəchlə 
təslim olmaq istəmədiyindən səsli düşünməyinə davam edirdi: 
- Bir dəqiqə... bəlkə, bəlkə... bu Kristofer Malholland... Bəlkə o, İtonlu məktəblidir, Qərbi 
Almaniyaya səyahət zamanı o, qəflətən... 
- Süd və şəkər istəyirsiniz? 
- Hə, hə, zəhmət olmasa, həm süd, həm də şəkər, - dedi Billi. – O, səyahətə çıxmışdı və 
qəflətən... 
- İtonlu məktəbli? Yox, mənim əzizim, mister Malholland İton şəhərindən gələn məktəbli 
deyildi. O, Kembric Universitetinin sonuncu kursunda oxuyurdu. Hədər yerə özünüzə 
əziyyət verməyin. Yaxşısı budur, gəlin, bax, burada, yanımda əyləşin və bir az isinin. 
Çayınız da hazırdır. Haydı, durun! 
Qadın balaca əliylə divanı döyəcləyərək, oğlana oturmaq üçün yanında yer göstərdi. Fikir 
aləmindən qopa bilməyən Billi isə divanın lap kənarında oturdu. Həmin an qadın çay 
fincanını onun önünə qoydu və özündən razı halda dedi: 
- Ba-a-x, be-lə-ə. Bura xeyli rahat və könülaçandır, deyilmi? 
Billi xırda qurtumlarla çayından içdi. Bir ara səssiz oturdular. Sonra Billi qadının 
baxışlarını öz üzərində hiss elədi: ev sahibəsi əlindəki fincanın üstündən oğlana göz 
qoyurdu. Billiyə elə gəldi ki, bu qadından anlaşılmaz bir qoxu gəlir. Naxoş bir qoxu 
deyildi, yox, sadəcə oğlan bu qoxunu heç nəyə - nə duza qoyulmuş qoz ləpəsinə, nə 
təzəcə soyulmuş dəri qoxusuna bənzədə bilirdi, nə də xəstəxana dəhlizlərinə çökən tanış 
qoxuya. 
Nəhayət, ev sahibəsi sükutu pozdu: 
- Mister Malholland yaman çayxor idi. Həyatda onun qədər, o əziz və hörmətli mister 
Malholland qədər çay içə bilən ikinci adama rast gəlməmişəm mən. 
Billi bu ad-soyadlara qəzetlərdə rastladığına artıq şübhə eləmirdi. Soruşdu: 
- Bəyəm o, yaxın vaxtlarda buranı tərk edib ki? 
Heyrətdən qaşlarını qaldıran qadın soruşdu: 
- Buranı tərk edib? Xeyr, əziz balam, o, heç yerə getməyib. Hələ də buradadır. Elə Mister 
Templ də buradadır. Hər ikisi dördüncü mərtəbədədir. 
Çay fincanını masaya qoyan Billi çaşqın halda ev sahibəsini süzdü. Oğlanı 
sakitləşdirməyə çalışan qadın gülümsəyərək, xırda əliylə onun dizini döyəclədi: 
- Əzizim, sənin neçə yaşın var? 
- On yeddi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
230 
- On yeddi! Bu, ən gözəl yaşdır! Mister Malholland da on yeddi yaşına dolmuşdu. Ancaq, 
məncə, o, boyca sizdən qısa idi. Dişləri də sizinkilərdən çirkin idi. Mister Uiver, sizin 
dişləriniz çox yaraşıqlıdır. 
Xəcalət hissinə qapılan Billi mızıldandı: 
- Mənimkilər də üzdən yaxşı görünürlər, çoxusuna dolğu qoyulub. 
- Mister Templ isə sizdən yaşlıydı, iyirmi səkkiz yaşı vardı. Özü boynuna almasaydı, 
düzü, mən ona bu yaşı verməzdim. Bədənində isə bircə dənə də ləkə yox idi. 
- Nə... yox idi? 
- Dərisi lap çağa dərisi kimi qüsursuz idi. 
Sükut yarandı. Daha bir qurtum aldığı fincanı Billi nəlbəkiyə qoydu. Qadın sanki onun 
varlığını tamamilə unutmuşdu. Baxışlarını otağın uzaq küncündəki tutuquşu qəfəsinə 
dikən oğlan gərgin halda alt dodağını gəmirirdi. Nəhayət, yaranan sükutu pozmağa Billi 
özündə cürət tapdı: 
- Bayırdan otağa boylananda mən qəfəsdəki o tutuquşunun canlı olduğuna zərrəcə şübhə 
eləməmişdim. 
- Təəssüf ki, bu, belə deyil. 
- Heyrətamiz ustalıqdır bu! Hətta yaxından da adama canlı təsiri bağışlayır. Bu 
müqəvvanı kim hazırlayıb belə? 
- Mən. 
- Siz? 
- Əlbəttə ki. Bəs mənim balaca Bazilim necə alınıb? 
Bunu deyərkən qadın buxarının önündə yatan taksanı nişan verdi. İt özünü çox qəribə 
aparırdı: ötən müddətdə elə eyni pozada, hərəkətsiz donub qalmışdı və heç hürüb-
eləmirdi də. Qəfildən ağlına gələn fikrin təsiriylə Billi ehtiyatla itin belini sığalladı. 
Heyvanın bədəni sərt və soyuq idi. Billi barmaqlarıyla itin tüklərini aralayanda onun 
bozumtul, qurusa da, gözəl qorunmuş dərisini gördü. 
- Bu, heyrətamizdir! – deyə səsini ucaltdı Billi. Böyründə oturan bu xırda-mırda qadını 
heyrətlə süzəndən sonra maraqla soruşdu: 
- Yəqin ki, bu, çox çətin işdir? 
- Yox, canım, çox da yox. Sevdiyim varlıqlar öləndə onların müqəvvalarını 
düzəltməkdən mən görünməmiş zövq alıram. Sizə bir fincan da çay süzüm? 
- Yox, sağ olun. 
Çay bir az acı badam tamı verdiyindən Billinin içməyə meyli yox idi. 
- Əzizim, kitabda qeydlər elədiniz? 
- Hə. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
231 
- Çox gözəl. Əgər soyadınızı unutsam, istənilən vaxt aşağı enib, kitaba baxaram. 
Müştərilərimin adlarını xatırlamaq üçün hər gün o qeydlərə nəzər salıram... e-e... mister 
Malholland və mister... 
Billi qadının dadına yetişdi: 
- Templ. Qreqori Templ. Zəhlətökənlik kimi anlamayın, ancaq mən bir şeyi də öyrənmək 
istərdim: son iki-üç ildə sizin onlardan başqa heç müştəriniz olubmu? 
Başını azca yana əyən ev sahibəsi oğlanı qıyqacı baxışlarla süzüb, dedi: 
- Yox, əzizim. Sizdən başqa heç kəs. 
Sonra şəfqətlə gülümsədi. 
  
 
Tərcümə edəni: Azad Yaşar 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
232 
 
Karel Çapek 
 
Köhnə cinayətkarın hekayəsi 
 
 
- Burada heç bir şey yoxdur. Oğrunu təqib etmək məlum məsələdir, lakin maraqlısı 
oğrunun həqiqətən kimi soyduğunu axtarmasıdır. Hamı bilməlidir ki, bu mənim başıma 
gəldi. Beləliklə, mən bu hekayəni yazdım və çap elətdirdim, onu çap olunduqdan sonra 
oxuyanda isə məni xoşagəlməz bir duyğu bürüdü. 
 
İnsanlar, öz-özümə dedim ki, mən bunun oxşarını nə vaxtsa hardasa oxumuşam. Mən bu 
materialı haradan oğurlamışam? – Üç gün qəzəblənmiş qoyun kimi gəzdim, amma bu 
materialı necə deyərlər, kimdən ―borc götürdüyümü‖ tapa bilmədim. Nəhayət, mən 
dostumla görüşdüm və ona dedim: Dostum, mənə elə gəlir ki, mənim sonuncu hekayəm 
kimdənsə oğurlanıb. 
 
- Mən bunu ilk baxışda anlamışdım, bu Çexovdan oğurlanıb. O anda mən yüngülləşdim, 
sonra tənqidçi ilə danışanda mən ona dedim: 
 
Cənab, siz inana bilməzsiniz, lakin insanlar bəzən plagiat edirlər və bundan xəbərləri belə 
olmur, məsələn, mənim axırıncı hekayəm oğurluqdur. 
 
- ―Bilirəm, bu Mapassandandır‖ – dedi tənqidçi. 
 
- Beləcə mən bütün yaxşı dostlarımı gəzdim; qulaq asın, bir insan necə cinayətə aparan 
yola qədəm qoyur və necə dayanacağını bilmir, Gottfried Keller, Dickens, d’Annunzia, 
Min bir gecə, Charles Louis Philipp, Hamsun, Storm, Hardyho, Andrejev, Bandinelliho, 
Rosegger, Reymontdan və başqalarından oğurladığım bir hekayə təsəvvür edin. Bundan 
da insanın pisliyin dərinliyinə necə enməsini görmək olar. ―Burada heç bir şey yoxdur‖ – 
köhnə cinayətkar, cənab Bobek dedi. 
 
*** 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
233 
Bu mənə bir hadisəni xatırladır, qatil var idi, lakin biz onun öldürdüklərini tapa bilmirdik. 
Həmin hadisənin mənim başıma gəldiyini düşünməyin, mən sadəcə olaraq, həmin qatillə 
yarım il eyni türmədə olmuşam. 
 
Bu Palermada baş vermişdi‖ – deyə cənab Bobek aydınlaşdırdı və ciddi şəkildə əlavə 
elədi: ―Mən yalnızca Neapola gedən qayıqda əlimə keçən çamadan sayəsində orada idim. 
Bu hadisəni mənə həmin evdən olan baş gözətçi danışdı. Həmin gözətçi çox dindar 
olduğu üçün mən ona ―francefús‖, ―nikah xaçı‖ və həmçinin ―gotýsek‖ adlanan ilahi 
xeyir-dualar öyrədirdim. 
 
Bir dəfə gecə polis gördük – onlar İtaliyada həmişə cüt gəzirlər – Buterdən üfunətli 
limana aparan yolu bir nəfər bilirdi. Onun əlində qanlı xəncər var idi. Bu o deməkdir ki, 
onu polisə gətirdilər və ―bu xəncər kimindi?‖ – deyə soruşdular. Həmin gənc ağlamağa 
başladı və dedi: Mən adam öldürmüşəm, amma sizə nəsə deməyəcəyəm, nəsə desəm 
başqa insanlar da bədbəxt olarlar. Beləcə ondan söz ala bilmədilər. 
 
Əlbəttə ki, meyidi axtarmağa başladılar, ancaq heç nə tapa bilmədilər. Həmin vaxt 
ölənləri araşdırmaq təlimatı verildi, lakin ölən xristianların malyariya və bu kimi 
xəstəliklərdən öldükləri meydana çıxdı. Beləcə yenə həmin gəncin üstünə düşdülər. Dedi 
ki, Castrogiovannidəndir, adı Marco Biagiodur və xərratdır, sonra aydın oldu ki, xristiana 
20 dəfə zərbə endirərək öldürüb, ancaq başqalarına bədbəxtlik gəlməsin deyə kimin üçün 
çalışdığını demədi. Kifayətdir. Özünə qarğış elədi və başını yerə vurmağa başladı. 
Gözətçi heç kimin bu cür dərd görmədiyini söylədi. 
 
... 
 
Polis onun bir sözünə belə inanmadı, onlar dedilər ki, həmin Marco heç kimi öldürməyib, 
yalan danışır. Xəncəri universitetə göndərdilər, orada isə bildirdilər ki, həmin qan insana 
məxsusdur və yəqin ki, ürəyə sancılıb. Siz Allah, onu bu cür necə bilmək olar. Bəli, 
ancaq indi bilirdilər nə etmək lazımdır: qatil var idi, meyidsə yox, naməlum qətlə görəsə 
insanı məhkəmə qarşısına çıxarmaq olmazdı, bu cinayətin tərkibi idi. Həmin Marco isə 
ancaq dua eləyirdi, ağlayıb yalvarırdı ki, ölümcül günahları silinsin deyə onu məhkəməyə 
çıxarsınlar. Əgər ədalətli mühakimə olunmaq istəyirsənsə, kimi öldürdüyünü boynuna al, 
biz səni elə-belə asa bilmərik, lənətə gələsən, bizə heç olmasa şahid adı ver. 
 
―Mən özüm şahidəm, and içirəm ki, adam öldürmüşəm! Bax, elə bu cür də olmuşdu‖-
deyə Marco qışqırdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
234 
Gözətçi mənə dedi ki, həmin Marco o qədər gözəl və alicənab idi ki, polisin heç vaxt  bu 
cür cinayətkarı olmamışdı. Oxumağı bacarmırdı, ancaq Bibliya əlindən düşmürdü, ona 
sığınıb ağlayırdı. Belə ki, mənəvi cəhətdən güclənməsi üçün  və qətlin necə baş verdiyini 
etiraf etməsi üçün onu yaxşı bir keşişin yanına göndərdilər. Keşiş onun yanından göz 
yaşlarını silərək çıxdı, dedi ki, əgər bu Marco necəsə korlanmasa, çox insanflı insan 
olacaq və qəlbi ədalətlə döyünəcək. 
 
Bu danışıqdan və göz yaşlarından başqa keşiş ondan heç bir şey əldə edə bilmədi. Marco 
dedi ki, bu ağır günahımın yuyulması üçün qoy məni assınlar. Bu beləcə yarım il davam 
elədi və hələ indiyənə kimi uyğun meyid tapılmayıb. 
 
Onlar üçün bu axmaqlıq olanda polis rəyisi dedi: Mordiano, əgər Marco asılması üçün 
israr edirsə, Arneldə tutulduqdan 3 gün sonra tapılan qadın meyidini onun üstünə ataq. 
Burada qətlsiz qatilin, orada isə qatilsiz bütöv meyidin olması böyük ayıbdır. Marco 
mühakimə olunmaq istəyirsə, bu ona kömək edər, biz isə qadının qətlini boynuna aldığı 
üçün ona minnətdar olarıq. Marco’ya söz verib, inandırdılar ki, buna görə o ən qısa 
müddətdə asılacaq və əbədi rahatlıq tapacaq. Marco bir anlıq tərəddüd etdi və sonra dedi: 
Mən öz ürəyimi cinayətə qurban versəm də, yalan, fırıldaq və qanlı şahid kimi ölümcül 
günahlara bata bilmərəm. – Bax o belə ədalətli insan idi. 
 
Beləcə sonacan getmədi, indi bu cinayətdə ancaq lənətə gəlmiş Marcodan necə 
qurtulacaqlarını fikirləşirdilər. Bilirsiniz mi, hətta məhbusa tapşırdılar ki, elə etsin ki, o 
qaça bilsin:  Onu məhkəməyə göndərə bilmirik, bu rüsvayçılıq olar, bizə qətl törətdiyini 
etiraf etdiyi halda azadlığa buraxmaq isə ağıla sığmazdı, qoyun, səssiz-sədasız yox olsun. 
 
- Həmin gündən sonra Marconu mərasimsiz istiot və sap dalınca göndərirdilər. Marco 
bütün kilsələri və müqəddəs abidələri gəzirdi, axşam isə yalvarırdı ki, türmənin 
darvazalarını saat 8-də onun üzünə bağlamasınlar. Bir dəfə qəsddən qapını bağladılar, o 
isə elə səs-küy qopardı, qapını elə bərk vurmağa başladı ki, məcbur olub qapını açdılar, o 
isə öz kamerasına yollandı. 
 
ip 
… 
Bir dəfə Marconun gözətçisi dedi: Son zamanlar burda yatırsan, boynuna almaq 
istəməsən də lənətə gələsən, sən banditsən. Həmin gecə Marco öz kamerasının 
pəncərəsində özünü asdı. Keşiş dedi ki, əgər bir insan vicdan əzabından özünə qəsd 
edirsə, böyük günahdan qurtula bilər, çünki o günahını boynuna alıb, ölüb. Hələ bu 
mövzu müəmmallı qalsa da, mən belə fikirləşirəm ki, keşiş elə də yaxşı bilmirdi, inanın 
mənə, o hücrə Marconun ruhunun sığınacağıdır. Bu belə oldu: o hücrəyə birini salanda 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
235 
həmin insanda vicdan oyanır, o peşman olmağa, günahlarını yuyub, dua etməyə başlayır 
və tamamilə dəyişir. Bu hamıda eyni vaxtda baş vermirdi: 
 
Qətl üçün gecə, qanun pozuntusu üçün 2 və ya 3 gün, cinayət üçünsə 3 bazar günü lazım 
idi. Ən uzun çəkən isə çoxlu pul əldə edən oğruların işi idi, mən sizə deyirəm ki, insanı 
dəhşətli dərəcədə möhkəmləndirirlər və ya vicdanı susdururlar. Bunlardan ən fəalı 
Marconun ölümünün il dönümlərində olurdu. 
 
Bilirsiniz mi, onlar Palermada hücrədə elə bir dəyişiklik ediblər ki: Peşmançılıq çəkib, 
dəyişmələri üçün məhkumları ora bağlayırdılar. Bəzilərinin polisdə tanışları var və bu 
fırıldaqçı polislər bir qayda olaraq, lazım olurlar. Mən fikirləşirəm ki, bəzi böyük 
dələdüzlar rüşvət verməklə, canlarını böyük xərclərdən qurtarırlar. O hətta düzgünlüyün 
möcüzəsi də deyildi. 
 
Cənablar, Palermada olan gözətçi və həmkarlar məni orada nələr baş verdiyi barədə 
məlumatlandırdılar. Orada bir ingilis dənizçisi olub, belə ki, həmin Bregs Formosa gedən 
yolu missioner kimi gedirdi, sonra onun şəhid olduğunu eşitdim. Yəqin sizə aydındır ki, 
Marcoya görə heç bir gözətçi barmağını belə tərpətmək istəmirdi. Bunları mənə bayaq 
sizə dediyim, ilahi xeyir-dua öyrətdiyim baş gözətçi danışdı. O uduzduğu zaman 
qəzəblənmişdi. Ancaq ona yenə pis kart düşəndə əsəbləşdi və məni Marconun hücrəsinə 
saldı. ―Per Bacco, mən sənə öyrədərəm‖ -deyə qışqırdı. Ancaq mən uzandım və yuxuya 
getdim. 
Səhər tezdən həmin gözətçi məni çağırdı və dedi: Nə oldu, dəyişdin? 
- Mənim heç nədən xəbərim yoxdu, cənab komandir, mən şanapipik kimi yatmışdım – 
Yenidən qalx! – deyə o qışqırdı. Demək istədiyim odur ki, mən o hücrədə üç həftə 
oldum, ancaq mənə bədbəxtçilik üz vermədi. Bu vaxt gözətçi başını tərpədib dedi: Siz 
çexlər qorxunc dərəcədə ateist və ya kafir ola bilərsiniz, bu barədə sizə çatan olmaz! 
Sonra məni danladı. 
 
O vaxtdan sonra Marcın hücrəsi istifadə olunmadı, kimi istəsələr ora atırdılar, ancaq nə 
kifayət qədər dəyişən, nə yaxşılaşan, nə heyfslənən oldu. Qısa müddət ərzində 
fəaliyyətini dayandırdı. Nəyisə xarab etdiyim üçün məni otağa saldılar. Yalnızca 
çiyinlərimi çəkdim, başqa nə edə bilərdim ki? Mənə təqribən üç günlük qaranlıq 
kameraya saldılar, dedilər ki, mən hücrəni tamamilə dağıtmışam‖. 
 
 
Tərcümə edəni: Nigar Əsədova 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
236 
 
İvan Vyskoçil 
 
Yaqubun quyusu 
 
Uşaq ikən həmişə bir maşınım olsun istəyirdim. Böyüklərin maşını olur deyə 
düşünürdüm öz-özümə. Maşınım olana qədər özümü böyük hesab etməyəcəkdim. İyirmi 
səkkiz yaşımda, hələ də yetkin bir insan deyiləm deyə pis olurdum. Kifayət qədər qazanc 
gətirməyən bir təbiət şerləri toplusu dərc etdirdim, iki dənə film ssenarisi yazdım – və bir 
maşın aldım. Aldım nə oldu ki? 
 
Maşınım olduğu üçün özümü böyümüş hesab edirdim. Beləcə öz maşınımla həm vaxtdan 
qazanmış olurdum, həm də hamı kimi tramvaylardan sallaşaraq ora-bura itələnə-itələnə 
gemək məcburiyyətində qalmırdım. Maşınımda heç kim məni itələyə bilməzdi. 
 
Maşınım olanda qəflətən başa düşdüm ki, okeanlar qədər boş vaxtım var. Fikirləşdim ki, 
əvvəllər gəzmək üçün bütün günümü alan, amma indi iki saat içində gəzə biləcəyim 
yerlərə kiçik bir gəzintiyə çıxım. Həqiqətən maşınım olmayanda orda-burda oturub hər 
cür adamla söhbət edirdim, cürbəcür şeylər görmək üçün orda-burda firlanırdım. İndi 
maşınım var deyə hər yerə tezcə gedib gəlirəm. Maşından da əlavə özümü elə böyümüş 
hiss edirəm ki! 
 
Hər bir böyük insanın, yetkin adamın çox az vaxtı olur. Mənim də vaxtım az olduğu üçün 
hər yerə maşınla gedib gəlirəm. Belə çox rahat və tez olur. Daha bütün vaxtımı 
maşınımla keçirirəm. İstədiyim vaxt istədiyim yerə gedirəm. 
 
Bu ―İstədiyim yer‖ məni elə bir tələyə saldı ki! Bütün gün axşama qədər maşın sürürdüm. 
―Tez və 56 Hanspulka yolu ilə aparımmı? Başını sirkələyib razılaşdı. 56 Hanspulka 
yoluna tərəf gedirdim – gedəcəyim yerə; Amma həqiqətən hara gedəcəyimi bilmirdim‖. 
Dostlarım bu cür maşın sürməyi dayandırıb işimin başına qayıtmağımı tövsiyyə etdilər. 
Maşınımı da qaraja qoymalıymışam. Amma belə eləsəm, gedəcəyim yerə piyada getmək 
məcburiyyətində qalacaqdım. Piyada getmək işimə yaramırdı. Piyada həm çox vaxt 
itirəcəkdim, həm də orda burda hər cür adamla söhbət edəcəkdim. 
 
Üstəlik vitrinləri seyr etmək! Fikirləşdim ki: Maşının qarajda durmağının xeyri nədir? 
Maşın hər zaman işləməlidir. Ehh, mənsiz də ki öz-özünə işləyəsi deyildi ki! Maşını 
qarajdan çıxaranda bir an belə tərəddüd etsəm, həmin an ―harasa rahat və tez getmək‖ 
fikri tərəfindən təsirə məruz qalırdım. Düzünə qalsa ən rahat yer maşınımın içi idi. Amma 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
237 
bu dəfə isə küçədə gəzənlərə, tramvayda yol gedənlərə həsəd apardım. Taksi sürücülərinə 
də. Rol arxasında gözləyirlər, kimsə maşına minəcək və sürücüyə gedəcəyi yeri 
deyəcəkdi, o da müəyyən yerə doğru istiqamətlənəcəkdi. Həyatları o qədər sadə idi ki! 
Maşınımı küçəyə çıxartdım. Bütün qəlbimlə kiminsə maşına minməsini arzulayırdım. 
Minsin və 56 Hanspulka yoluna, ya da ki, 6 Santoska küçəsinə getməyimizi istəsin. O 
dəqiqə sürərdim maşını. 
 
… 
 
Qapı çıqqıldadı, maşına bir qadın mindi və arxa otuacaqda əyləşdi. 
 
Budur! Maşını işə saldım. 
 
―Hara gedirik ?‖ – deyə soruşdum. 
 
Qadın: ―Siz davam edin‖- dedi. 
 
―Davam edim? Gedəcəyiniz burdan başqa bir yer olmalıdır. Sizi apara bilməyim üçün 
mənə koməklik etməlisiniz‖ 
 
Mənə kömək edə bilməyəcəyini bildirdi. Əgər maşını sürməsəm düşə bilərmiş. 
 
―Yox, yox‖ – dedim, ―Oturun oturduğunuz yerdə‖ 
 
―Xeyr‖ – deyə yenə başını sirkələdi. ―Burdan yox, bura Hanspulka yoludur. Davam edin‖ 
 
―Sizi 6 Santoska küçəsinə aparımmı?‖ 
 
―Hə, ora aparın‖ 
 
Amma 6 Santoska yolunda biraz yavaşladım, maşını sürməyə davam etdim. Əylənirdim 
özüm üçün. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
238 
 
―Hara gedirik‖ – deyə soruşdu. 
 
―Hər halda indi olduğumuz yerdən başqa bir yerə, elə deyilmi ?‖ 
 
―Xeyr, məni Vyspa küçəsinə aparın‖ 
 
4 Vyspa küçəsinə doğru yolumu dəyişdim. Bu, qadının maşınıma minib gəzməyə 
başladığımız küçədə başqası deyildi. Əbrişim çiçəkləriylə örtülmüş hündür daş divarla 
nəhayətlənən, çıxışı olmayan bir küçə. 
 
Qadın maşından düşdü. Paltarıma göz gəzdirib, başı ilə işarə edərək nəsə bir şey yemək 
üçün məni evinə dəvət etdi. Azacıq işıqlı, vazlar, heykəllər və rəsmlərlə süslü bir növ 
studya kimi görünən çardağa – evin damına çıxdıq. 
 
Tavanla arası az olan bir divanın üstündə oturdum. Ora-bura səpələnmiş kitablara göz 
gəzdirdim: Ulduzlara, bəzi güllərə və Jizera (red. Çexiyada çay) vadisinə aid kitablar. 
Qadın o biri otağa keçdi. Geri qayıdanda üstündə quş fiqurlu, əl işləməli, Çin üsulu bir ev 
paltarı var idi. Qəhvə və biskvit gətirdi. Səssiz-səmirsiz qəhvəmizi içirdik. Mənə baxdı. 
―Gələcəyini bilirdim, Yaqub‖ – dedi. 
 
Kimlə danışdığımı anlamaq üçün ətrafıma boylandım. Tək idik. Mən Yaqub deyildim, 
heç vaxtda olmamışam. Mənlə içdən-içdən söhbət edən bu dağınıq, qıvrım saçlı qadını 
tanımırdım. Deməyə nəsə bir şey tapa bilmədim. Qəhvəmi içməyə davam edirdim. 
 
―Səni gözlədim, Yaqub, həmişə gözlədim. Hər şeyi bağışlamışdım. Qız liseyində, istiqlal 
günü, cökə əkmə mərasimində, paltarlarımı çıxaranda məni ―necə yoldan çıxartdın!‖ 
 
Dəhşətli bir sükutdan sonra, yavaş bir səslə ―Bilmək istəyirəm‖- dedi, ―Cökələrin 
boyatmasını gördünmü? Gedib baxdınmı onlara?‖ 
 
Başımı salladım. Heç bir cökə ağacına baxmağa getməmişəm. Pəncərəmin qarşısında 
cökə var idi. Amma onları həmişə görürdüm. Qız liseyində cökə əkilib-əkilmədiyini də 
xatırlamadım. Onları kimin əkməsi haqda da bir məlumatım yoxdu. Yəqin ki, bələdiyyə 
əkibmiş. Lap istəyir liseyli qızlar əkmiş olsun. Mən onlardan heç birini yoldan 
çıxartmadım! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
239 
 
―Heç dəyişməmisən, Yaqub, gedib ağaclara da baxmamısan. Nə deyəcəyini bilirəm: 5 il 
sonra evləndin. Halbuki bunu etməyə məcbur deyildi, elə axmaqsan ki! Anlamıram ki, 
niyə bir ağcaqanadın dişləyi belə məndən daha vacibdir? Babusice dərəsini, məni 
qollarına alıb necə keçirtdiyini xatırlayırsan? Yeni ipək donumu geyinmişdim. Səndə 
məni qollarından suya salmışdın. Sonra da əlini dişləyən ağcaqanadı öldürmək üçün məni 
buraxmaq məcburiyyətində qaldığını demişdin. Ağcaqanad səndən canını qurtara 
bilmişdi. Əməlli başlı islanmışdım. Bilirəm, təkrar-təkrar üzr istədin. İslanmışdım, 
axsayırdım, sən əlini mənə uzadarkən gülmüşdün. Sən həmişə sıradan bir insan idin, 
Yaqub. Amma istiqanlı idin. Qızımız Lucy …‖ Ayağa qalxdım. 
 
- ―Otur, Yaqub, qulaq as. Tez-tez sənlə belə oturub, havadan-sudan söhbət edərdik, hətta 
sənin yoxluğunda belə. Qızımız Lucy…‖ 
 
- ―Üzr istəyirəm Madam, mən Yaqub deyiləm!‖ Mənə baxdı və işığı yandırdı. 
 
- ―Yaqub deyilsiniz, çox heyf!‖ 
 
- ―Niyə heyf Madam, mən Jozefəm‖ 
 
―Heyf, çünki içdiyiniz qəhvə Yaqub üçün hazırlanmışdı‖ 
 
―Belə de! Elə isə Yaqubun qəhvəsini içmədən əvvəl sizə demədiyim üçün məni 
bağışlayın‖ 
 
―Yox,yox, əsas siz məni bağışlayın; İçdiyiniz qəhvə zəhərli idi.‖ 
 
O an bədənimə yavaş-yavaş bir üşütmə dolduğunu hiss etdim. Qollarım, barmaqlarım 
sanki heç biri mənə aid deyildi. Gözlərim yumulur, beynimə getmək bilməyən bir 
qaranlıq hücum çəkirdi. Çox çətinliklə: ―Zəhərlidirsə… elə isə.. icazə verin.. Yaqubun.. 
yerinə.. keçim..‖ dedim. Səksəndi və ayağa qalxdı ―Siz xəstəsiz?‖- dedi. 
 
Bu sualdakı hissiyatsızlıq məni məhv etdi. ―Bəli.. xəstə.. zəhərlə.. adamı… gö… 
göstərir…‖ ―Nə zəhəri, xarab bir şeymi yemisiniz?‖ 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
240 
―Siz… demədiniz.. mi.. qəhvə… zəhərli idi…‖ Bir an ayaqüstə donub qaldı. Sonra 
qəhqəhəylə gülməyə başladı. ―Bəli zəhərli idi: təəssüflərimlə, gənc qızlığımın hirsi ilə. 
Mənim bütün…‖ Nəfəsi daralana qədər güldü. Ətrafımız ala qaranlığa bürünmüşdü. 
Qəhqəhələr arasında otaqdan çölə çıxdım. Hər yerdə onun qəhqəhə səsləri 
cingildəyirdi.Yıxılırcasına özümü maşına atdım,var gücümlə qaz pedalını sıxdım. 
Qaranlıqda və bir anlıq çığırtımla, küçənin hündür bir divarla hüdudlandığını və heçbir 
çıxışı olmadığını tamamilə unutmuşdum. 
 
 
Tərcümə edəni: Ehtiram Müzəffərli 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
241 
 
Tölen Abdik 
 
Faydasız cümə 
 
 
Aben İlyasoviç qarşısındakı sənədi imzaladıqdan sonra üzündə tərəddüd dolu ifadə ilə 
―görəsən, səhv etmədim ki‖ deyə düşündü, kağıza təkrar göz gəzdirib köməkçisinə verdi.  
- Gözləyən var? - deyə gözüylə qapıya işarə etdi.  
- Var, - səliqəli geyimli, yaraşıqlı gənc nazirin hər hərəkətini diqqətlə izləyirdi. 
Aben köməkçisindən başqa heç kimin hiss etməyəcəyi bir hərəkətlə başını astaca 
tərpətdi. Çox keçməmiş otağa qarabəniz, ətli-canlı, qırx yaşında bir kişi girdi. Üzr 
istəyirəm - dedi və dayandı, sanki yıxılacaqmış kimi ləngər vurub qapıda durdu, sonra 
nazirin əlini sıxdı.  
Aben mülayim bir səslə: - Əyləşin - dedi.  
- Üzr istəyirəm. - Gələn adam geri çəkilib uzaqda oturdu. Yalnız nazirin ikinci xahişindən 
sonra gəlib qarşıdakı kresloda əyləşdi. Lakin yenə də ―bura heç mənim yerim deyil‖- 
deyə düşünüb, sıxıla - sıxıla cibindən dəsmalını çıxardı, alnının tərini dönə - dönə sildi.  
- İstəyiniz nədir? - Aben yumşaq bir ədayla soruşdu. 
- Mən sizin tabeçiliyinizdə olan Acısay fabrikində işləyirəm. Neçə aydır ki, sizinlə 
görüşmək istəyirdim. Qismət bu günəymiş... 
Aben razılıqla başını yellədi. Gələn adamın söhbəti qatmaqarışıqdı. Haralı olması, yetim 
böyüməsi, alın təriylə qazandığı hesabına yaşaması və buna bənzər, Aben üçün mənasız 
məsələlərdən danışırdı. Bir az sonra 10 ildən çoxdur ki, fabrikdə işləməsi və buna məhəl 
qoymayan müdirin onu incitməsi haqda danışması isə Abenə söhbətin hara yönəldiyini 
anlamağa ipucu verdi. O, maraq dolu baxışlarla həmsöhbətinə baxdı.  
Qonağın nazik saçları səliqəli şəkildə daranmışdı, buxağı və çənəsi önə çıxmışdı, başı 
sivri kimi görünürdü. Balaca burnu, ala gözləri... çox az rast gəlinən, ona görə də yaddan 
çıxmayan bir tipdi. Adamın üzünə belə baxmır, utanacaqdı. Amma nəzərəçarpmayan bəzi 
hərəkətləri, danışıq tərzi ətrafındakılarla, xüsusən yanında işləyənlərlə aradabir mübahisə 
edə biləcəyi sezilir.  
- Nə qədər istəyirsən işlə, qabağa gedə bilməzsən, - qonaq şikayətinin əsas nöqtəsinə 
yaxınlaşdı. - Qabağa getmək üçün rüşvət verməlisən. Yaltaqlanmalısan. Ya da 
qohumluğun çatmalıdı ona. Yoxsa, vəziyyətin yaxşı olmayacaq.  
- Rüşvət aldığını sübut edə bilərsiz? - Abenin mülayim səsi sərtləşdi.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
242 
- Sübut eləməli nə var ki? Bunu hamı bilir. 
- ―Hamı bilir‖ - dəlil deyil axı. 
- Dəlili hardan tapaq? Aydındır ki, rüşvəti mənim yanımda almayacaq. 
- Rüşvət almaq cinayətdir. Cinayətkarın da cəzalandırılması lazımdı. ―Hamı bilir‖ sübutu 
ilə məhkəmə açmaq qeyri-qanuni işdir. - Aben bunları bir az da ironik tərzdə dedi. - Bu 
cür şikayətlərlə gələn çox olur.  
Qonaq üzünün tərini dəsmalla sildi. Yalvarış dolu səslə:  
- Əslində, mən onun rüşvət almağını sübut eləmək üçün gəlməmişəm bura. Onunla 
məhkəməyə çıxmaq niyyətim də yoxdur. Sadəcə, hamının bildiyi həqiqətləri dövlət 
adamı olduğunuz üçün dedim. Xahişim budur ki, məni onun təzyiqindən qoruyasınız. 
Şöbə rəisi işləyirdim, vəzifəmin də öhdəsindən yaxşı gəlirdim. Yerimə öz yaxın adamını 
götürdü, məni isə usta keçirtdi.  
- Maaşınızda əskilmə oldu? 
Qonaq yersiz sualdan alnını qırışdırıb: 
- Əskilmə olmadı, - dedi. - Hətta indi əvvəlkindən də çox qazanıram. İş mənəvi 
tərəfdədir. Heç bir günahım yoxdu. Tapa bildiyi tək bəhanə ―İşində çatışmazlıq var‖ oldu. 
Xırda çatışmazlıqlar kimin işində yoxdu ki?!Elə onun özündə o qədər olur ki...  
Aben ürəyində, öz-özüylə danışırdı: ―Aydındı. Balaca da olsa, rəis işləmək istəyirsən. 
Hər halda köməkçim bu işi araşdırar, bəlkə doğrudan da haqsızlıq ediblər buna qarşı...‖  
Aben bunları fikirləşə-fikirləşə qələmi götürdü və açıq qeyd dəftərini özünə sarı çəkib 
soruşdu: 
- Soyadınız? 
- Koybaqarov... Koqbaqarov Aman Koybaqaroviç.  
- Vəssalam. Adınızı yazdım.  
Aben Koybaqarovun əhvalatı təkrar danışmaması üçün tələsik ―Aman‖ adının qazaxca 
hörmət ifadə edəcək variantını fikirləşdi, səsini bir ton da qaldıraraq: 
- Abeke - dedi. - Adınızı yazdım. Dediyiniz məsələlərlə bağlı lazımi yerlərə müraciət 
edərəm. İndi vaxtım çox azdı. Hələ gözləyənlər də var.  
Koybaqarov ani sükutdan sonra probleminin həllinə inamını itirmiş kimi, xəyalları suya 
qərq olmuş adam təkin dodağının altında nə isə mızıldanıb sağollaşdı və bikef halda 
otaqdan çıxdı.  
Köməkçi içəri girib:  
- Mərkəzi Komitədən zəng etmişdilər, burda olub-olmadığınızı soruşdular, - dedi.  
- Kim idi? 
- Katibin köməkçisi.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
243 
- Özümə niyə zəng etməyib? - deyə Aben stolunun üstündəki qırmızı telefona çaşqın 
baxışlarla baxdı.  
- Bilmirəm, iki dəfə soruşdular. Tapşırdılar ki, getsəniz, onlara bildirim.  
Aben saatına baxdı. 8-in yarısıydı. Bu günün cümə, yəni qısa iş günü olduğunu xatırladı. 
Amma işgüzar adam üçün iş yeri evdən də rahatdır. Evdə televizordan başqa məşğuliyyət 
də yoxdur. Özünə yer tapa bilməyib ora-bura var-gəl elədiyi günlər yaxşı yadındaydı. 
İşdə isə özünü suda balıq kimi hiss edirdi. Qərara aldı ki, 1-2 saat da otursun işdə. 
Gözüylə qapını göstərib, - Çağır gəlsinlər, - dedi.  
Saat səkkizdə ―Kremlyovka‖nın zəngi çalındı. İkinci dəfə zəng çalınanda Aben dəstəyi 
qaldırdı.  
- Alo. 
- Aben İlyasoviç? 
- Buyurun. 
- Yanıma gələ bilərsiz? 
- Əlbəttə.  
Katib başqa söz demədən dəstəyi asdı.  
Aben kağız-kuğuzları toplayaraq düyməni basıb köməkçisini çağırdı və: 
- Maşın burdadı? - soruşdu. 
- Bəli, burdadı.  
Aben qəbul otağına girəndə katibin köməkçisi üzündə qəribə bir ifadəylə kreslonu 
göstərib: 
- Əyləşin bir az. İndi çağıracaq, - dedi.  
Aben katibin hərəkətini düşündü. ―İndi heç kim yoxdu yanında. İki dəqiqə də olsa qapıda 
gözlətməkdən zövq alır elə bil...‖ 
Lakin bu düşüncəsi yanlışdı. İçəridən katibin ikinci köməkçisi çıxdı və Abeni görüncə 
sevincək bir tərzdə:  
- Oooo, Aben İlyasoviç, necəsiz? - deyərək qonağın əlini sıxıb görüşdü.  
―Artist‖ 
- Buyurun, keçin içəri.  
Aben divarları üzərində cizgilər oyulmuş taxta ilə bəzədilmiş böyük bir otağa daxil oldu. 
İkiqat əyilib nəsə yazan katib Aben içəri girəndən sonra da öz işinə davam edirdi. Bir az 
sonra qələmini stolun üstünə qoyub kresloya yayıldı, fikri başqa yerdə olan adam 
ədasıyla Abenə baxdı və soruşdu: 
- İşlər necədi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
244 
Aben gülümsəyərək:  
- İşlər bir cümləyə izah olunası deyil ki, - dedi.  
Katib elə bil nə deyəcəyini unutmuş adam kimi bir anlıq sakit durdu. Sonra ―sakit 
durmaqdansa ordan-burdan danışmaq lazımdı‖ məntiqi ilə: 
- Sağlamlığınız, səhhətiniz necədir? - soruşdu.  
Aben həmsöhbətinə təəccüblə baxıb:  
- Yaxşıdı, - dedi.  
- Bu il məzuniyyətə getmişdiz? 
- Yox.  
Katib masaya doğru əyilərək:  
- Yaxşı. Elə isə belə edək, - dedi və yenə də bir anlıq susdu.  
- Neçə ildi nazir işləyirsiz? - soruşdu.  
- Altı ildir.  
- Mmm... Altı il az vaxt deyil. Çox işləmisiz. Bəli, heç kim bunu inkar edə bilməz. 
Amma... Siz özünüz də bilirsiz ki, həyat bir yerdə dayanmır. Zaman dəyişir. Dünənki iş, 
ağıl bu gün kifayət eləmir.  
Bayaqdan bəri heç nə anlamayan Abenin içindən sızıltı keçdi. Katib sözünə davam 
edərək dedi:  
- Keçən dəfə özünüzə də göstərdim, sizdən çoxlu şikayət var. Bundan əvvəl də 
xəbərdarlıq etmişdik, xeyri olmadı. Ola bilsin ki, yorulmusuz. İnsan dəmirdən deyil axı. 
Vəzifə heç kəsin alnına yazılmayıb. Gec-tez, vaxtı gələndə hamımız gedəcəyik. Ona 
görə, nə qədər ağır olsa da, deməliyəm.  
Katib ―deyəcəyimə əsəbləri tab gətirəcəkmi‖ - düşündü və Abenin üzünə diqqətlə baxdı.  
- İşdən azad olmağınız lazımdı. Qarşıda ömür var. Bir müddət sonra başqa iş taparsız.  
Aben gözlənilməz xəbərdən donub qaldı. Nəsə demək istəsə də, boğazı qurumuşdu, səsi 
çıxmadı. Bir az fasilə verib danışmağa başladı:  
- Özünüz də gözəl bilirsiz ki, həmişə vicdanla işləmişəm. Bəlkə də çatışmazlıqlarım da 
olub. Kimin kəsiri olmur ki? - Aben bu gün yanına gələn adam kimi danışdığını hiss edib 
özünü itirdi. Əslində, elə də böyük səhvlər etməmişəm. Siz özünüz də bunu yaxşı bilirsiz. 
- Aben səsinin acıqlı olduğunu, ruhuna işgəncə verdiyini, söylədiklərinə özünün belə 
inanmadığını hiss etdi.  
- Deyirsiz başqa iş?! Niyə belə gözlənilməz... Əgər icazə versəydiz, işimə davam etmək 
istərdim... - dedi və birdən susdu. Çünki söhbətlərin mənasız olduğunu anlayırdı. 
Katib:  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
245 
- Uşaq deyilsiz ki... vəziyyəti anlamağa çalışmalısınız. - dedi.  
Amma Aben uduzmağıyla barışmayan tərs uşaq kimi heç nəyi qəbul etmək istəmirdi.  
- Lütfən, deyin görüm günahım nədir? Kimin yolunu kəsirəm? Yerimə kim göz dikib?  
Katibin ürəyi sızıldadı. Aben sözləri ilə çıxılmazlığa salmışdı onu elə bil. Keçən il 
nüfuzlu bir müəssisənin müdiri ―məni işdən çıxarmaq üçün dosye hazırlanır‖ deyə ikinci 
katiblə acıqlı danışmışdı. İkinci katib çarəsiz qalıb elə bir dosye yoxdur - demişdi. 
Halbuki, elə bir dosye hazırlığı gedirdi. Bunu yuxarı dairələrdə işləyən bir nəfər 
çatdırmışdı müdirə. Rəsmi cavab gələnə qədər hazırlanan dosye işə yarımadı, müdir də 
vəzifəsində qaldı. Amma di gəl ki, yuxarıdan məlumatı sızdıran həmin adamı işdən 
çıxardılar.  
Bunları fikirləşən katib bu işin sonda xeyir verməyəcəyindən qorxdu. ―Deyəsən, bununla 
asan olmayacaq‖ - düşündü. Çünki nazir asanlıqla sakit olan deyildi. Katib sakit durub 
Abenin ürəyini boşaldıb, gərginliyinin keçməsini gözlədi. 
Zəhmətkeşliyindən, sədaqətindən, ədalətindən ağızdolusu danışıb yorulan Aben:  
- Siz qərar verməyin hələ, bir az gözləyin, - dedi və elə bil sakitləşdi bir az. - Mən 
Birincinin yanına gedəcəyəm.  
Katib hələ də susurdu. Qarşısındakı çoxdüyməli cihazı nə isə qurdaladı, Birincinin qəbul 
otağıyla danışdı. Birincinin şəhər kənarında olduğunu və bu işin birbaşa özünə həvalə 
olunduğunu bilsə də: 
- Sədr yerindədirmi? - dedi və aktyor kimi rola girməyə məcbur oldu. - Həə, eləmi? Nə 
zaman? Təzəlikcə? - Yenə bir az susdu, sonra Abenə baxıb: - Yoxdu burda. Çərşənbə 
günündən tez gəlməz deyirlər.  
Aben ətrafını bürümüş ovçulara nə qədər yaxınlığını, tələyə düşmüş heyvanın halında 
olduğunu anladı və elə bil əl-qolu boşaldı.  
Katib bu psixoloji savaşda qalibiyyətə yaxın olduğunu hiss edərək yumşaq bir səslə dedi:  
- Aben, bilirsiniz ki, siz də, biz də mina axtaran əsgər kimiyik. Cəmi bir dəfə səhv edə 
bilərik. Açığı, sizin bir deyil, bir neçə xətanız olub. Ötən ilki tətil... O olayı səs-küy 
salmadan ört-basdır etdik. Amma belə bir hadisədən xəbərimiz var. Acısay fabrikindəki 
yanğın. Özünü asaraq intihar edən mühasib. Sel kimi gələn anonim məktublar. Bunların 
hər birinin qurumuş ot kimi kiçik bir qığılcımdan belə böyük bir yanğına dönməsi ani 
işdir. Əgər bu iş belə davam eləsə, sabah daha başqa məcraya yönəlməsi mümkündür. 
İndi ən uyğun vaxtdır, tam zamanıdır. Ona görə də uşaqlıq etməyin. - Katibin səsi 
bayaqkından daha yumşaq çıxdı.  
- Biz səni tamam işsiz qoymaq fikrində deyilik ki. Bir az səbrli olub gözləsən, nəsə 
fikirləşərik.  
Katib bu söhbətləri ilə məsələni tamam yoluna qoymasa da, əsas hissəsini həll etdiyini 
düşünmüşdü. Lakin Aben sanki bu fasilədə güc toplamış kimi təkrar şahə qalxdı, 
qarşısındakının katib olduğunu unudub coşdu: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
246 
- Yoooox, burda saxlayın. Əvvəla, tətil təşkil olunmuş məsələ idi. İkincisi, tətil edənlərin 
tələblərini ödəmək mənim deyil, sizlərin əlində idi. İndi məni Acısay yanğınında 
günahkar çıxarmaq istəyirsiz, bəs mənim yerimdə siz olsaydız nə edərdiz? Siz də heç nə 
eliyə bilməzdiz... Mühasib isə, üzr istəyirəm, ailə problemlərinə görə şey elədi... Onun da 
fakturasını mənim adıma yazacaqsız? - Aben dəstək axtarırmış kimi ətrafına baxdı. - 
Xülasə, anonim məktublara niyə önəm verməyinizi heç başa düşmürəm. Əgər bunu yazan 
həqiqətən haqlıdırsa, adını niyə gizlətsin?! 
- Nə deyirsiz deyin, anonim məktubların 75 faizi düz çıxır. İkincisi də öz sahənizdəki 
səhvlərə görə yalnız siz günahkarsınız, siz də cavab verməlisiniz.  
- Olsun, mən cavab verməliyəm. Amma məsələni bu qədər şişirtmək nəyə lazımdı? 
Ümumilikdə əsas plan yerinə yetirildimi? Yetirildi. Bayaq dediyiniz problemlər başqa 
nazirliklərdə yoxdur?  
Katib, indi izah edərəm...- deyə barmağını qatlamağa hazırlaşan Abenin sözünü kəsdi.  
- Yaxşı, nə isə, ona ehtiyac yoxdur. İndi sizin haqqınızda danışırıq.  
- Tək mənim haqqımda niyə? Açıq deyin, kimə görə oda atırsız məni? Bu işi belə 
qoymayacam. Ərizə - filan da yazan deyiləm! 
- Yazacaqsınız, - katib ilk dəfə səsini qaldırdı.  
- Yazmayacağam! - Aben qəzəblə, heç güzəştə getmədən cavab verdi. Çıxarmaq 
istəyirsiz, çıxarın. Amma sabah Birincinin yanına gedəcəyəm.  
- Gedib nə edəcəksiz ki? 
- Onu özüm bilərəm. Sizdən başqa da iş həll edən adamlar var.  
- Bax, - katib fərqli bir səslə rusca danışmağa başladı. - Uşaq deyilsən, birinci il deyil ki, 
nazir işləyirsən. Gərək başa düşəsən ki, şərəf təkcə qazananda deyil, itirəndə də lazım 
olur. İnsan itirəndə də dəliqanlı hərəkətlərə yol verməməlidir.  
Katib həqiqəti örtmüş pərdəni rusca dedikləriylə tamam açdı, məsələni aydınlaşdırdı. Bu 
sözlər əvvəlkilərdən daha çox təsir etdi Abenə, bayaqdan bəri savaşın sonu üçün 
saxlanmış gizli bir silah kimi effektini verdi.  
- İşarələri anlamayan heç nə anlamaz... - Katib sanki qarşısındakının axmaqlığına başını 
buladı.  
- Böyüyün göstərişidi? - Aben heyrət və qorxu dolu bir səslə soruşdu.  
Katib çoxmənalı baxıb susurdu. Bu anda Aben işin məğzini anladı. Taqətini itirmiş, 
ikiqat bükülmüş şəkildə başını aşağı salan katib əlini uzadıb kağız - qələm götürdü və 
Abenə verdi. Aben yarışüurlu şəkildə öz xahişi ilə işdən azad olunması üçün ərizə yazdı. 
Sonra yarıyuxulu halda yerindən qalxdı, katiblə sağollaşmadan otaqdan çıxdı, hətta 
köməkçinin də nə dediyini dinləmədən sallana-sallana tərk etdi binanı.  
Elə bil bütün daxili aləmi və düşüncə dünyası alt-üst olmuşdu. Bir az əvvəl bu binaya 
nazir kimi girən adam bayıra adi adam kimi çıxmışdı. Təkcə özü yox, bütün həyat 
dəyişmişdi sanki. Sıradan bir adam kimi necə yaşayacağını düşünüb dondu yerində.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
247 
Nazir dostlarından birinin vəzifədən çıxandan sonra ilk dəfə evinə hansı ictimai 
nəqliyyatla gedəcəyini bilməyib ―Evə necə gedəcəyəm bundan sonra?!‖- deməsini 
xatırladı. İndi ixtiyarında avtomobil vardı, amma yaxın vaxtlarda dostunun vəziyyətinə 
düşəcəyi məlumdu. ―Görəsən, bizim evə hansı avtobus gedir?‖ - fikriylə yol kənarındakı 
dayanacağa diqqətlə baxdı.  
Aben maşına necə mindiyini bilmədi. Sürücüsü: 
- Aben İlyasoviç, ağrımırsınız ki? - soruşanda ―bircə sən çatışmırdın‖ anlamına gələn 
təəccüblü baxışlarıyla baxdı.  
Aben birdən hiss etdi ki, ağrıdan xəstə adam kimi inildəyir. Sürücünün sualına cavab 
axtara-axtara zarıdı yenə.  
Sonra həyatı boyu ağrımayan dişin sızıldadığını hiss etdi. Niyə zarıdığını indi anladı.  
Bir anlıq nə isə yadına düşdü, küçələrə düşmüş və sonra ürəyində ümid işığı parıldayan 
adamtək:  
- Dayan... - dedi. Niyə ―Moskva‖ya zəng eləməyim? Mərkəz gözləyin desə, bunlar nə edə 
bilərlər ki?  
 
Amma bu düşüncəsi də çox davam etmədi. Maşını saxlatdı. Sual dolu baxışlarla üzünə 
baxan sürücüyə nə isə demək istəyirdi ki, gözü maşının saatına ilişdi. Axşam saat on! Bu 
vaxt heç kimə zəng etmək olmaz. Aben adamların işlərini həftənin son günü, Cüməyə 
saxlamalarının boşuna olmadığını, bütün bunların heç yerə zəng edilməməsi üçün, 
kənardan özlərinə zəng olunmasını əngəlləmək üçün əvvəlcədən planlaşdırılmış oyunun 
bir hissəsi olduğunu anladı.  
Dişi yenə sızıldadı.  
- Gedək, - dedi sürücüsünə.  
Nazirin səsinin rəis hökmünü itirdiyini və nabələd bir adamın xahişi kimi yumşaq 
olduğunu sürücü də hiss etdi.  
Evə çatanda xanımına nə deyəcəyini fikirləşirdi. Alt-üst olmuş ruh dünyası evinə də təsir 
edəcəkdi, əvvəlki düşüncələr, əvvəlki mənəviyyatla yaşamayacaqdı, bunları fikirləşəndə 
elə bil nə isə qırıldı içində. Bəzən dostlarıyla söhbət edəndə ―sabah nazirlikdən çıxsam‖ 
mövzulu zarafatlar etsə də, bu qədər ağır olacağını, xəyallarının suya düşəcəyini, bütün 
işıqlarının sönəcəyini təxmin etməmişdi. Və başına gələnləri daha yaxşı anladıqca içində 
böyük fırtınalar qopur, dünyasını param-parça edirdi.  
Ərizə yazıb katibə verdiyini xanımına deməyə bir neçə dəfə cəhd etsə də, cəsarəti 
çatmadı. Çünki bundan sonra başlayacaq faciə çox ağır olacaqdı. Əvvəllər qısa bir 
müddətdə nazir vəzifəsindən müavinliyə keçiriləndə xanımı bütün gecəni hönkürüb 
ağlamışdı və Aben bu işlərin necə böyük faciə olduğunu onda anlamışdı.  
―Ona görə də bir az gözləyim - deyə düşündü. - Heç olmasa bir az özümə gəlim...‖ 
Amma özünə gəlmək elə sadə iş deyildi ki. Qayğı dolu iç dünyasına baş vurduqca öz 
yuvasında tələyə düşmüş heyvan kimi məngənədən xilas ola bilmədi. Əgər xilas ola 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
248 
bilsəydi, xanımı, uşaqlarıyla adam kimi danışa bilsəydi, səbr kasasını daşdırmış, içini öd 
kimi zəhərləmiş qayğılarından canı qurtarardı bəlkə...  
Xanımı mətbəxdə nə isə edirdi. Qızı və baldızı qonaq otağında televizora, döyüş 
filmlərinə baxırdılar: göydələnlərdə yanğın idi, insanlar yanırdılar, özlərini eyvandan atıb 
ölürdülər.  
Aben öz ovqatını da belə qarmaqarışıq filmə bənzətdi. Filmdəki yanğınsöndürənlər kimi 
o da içindəki yanğını söndürməyə çalışsa da, bacarmırdı. Bu barədə düşünməmək, 
ümumiyyətlə, unutmaq mümkün deyildi.  
Çarəsiz qalıb alovlar sarmış evinə səssiz-səmirsiz baxan ev sahibi kimi mübarizədən əl 
çəkdi, fikir və hiss dünyasını reallığa təslim etdi.  
Dişi sızıldadı. Birdən anladı ki, təkcə dişi yox, bütün çənəsi, hətta boyun fəqərələri də 
sızıldayır. Can ağrıları ruh ağrılarını bir anlıq zəiflətmişdi elə bil. Olanları bir neçə 
dəqiqəlik unudub çənəsinin və dişinin ağrısını necə müalicə etməyi düşündü, özünətəlqin 
yoluyla yaxşılaşmağa çalışdı. ―Ağrım keçdi, ağrım keçdi, keçdi...‖ - deyə öz-özünə bir 
neçə dəfə təkrarladı. Bir az sonra ağrıları doğrudan da keçdi, yaxud da ona belə gəldi. 
Amma olanlar yenidən yadına düşdü. Günahsız olduğu halda haqsızlıqla üzləşmiş bir 
insanın, özünün düşdüyü durumun səbəbini, kökünü axtardı.  
Aben anadan olandan tənhaydı. Dəstəkləyəcək, ona arxa ola biləcək heç kimi yoxdu. 
Vəzifəli adamlarla özünün xarakteri və cəsarəti sayəsində sonradan dostlaşmışdı. İşini 
bilən və zəhmətkeş adamdı. Qısa müddətdə uğur qazanmasına, vəzifələr tutmasına səbəb 
bu üstünlükləri idi. Hələ ilk vaxtlar fabrikdə işləyəndə müdir ona fikir vermişdi. Müdir 
40-cı illərin alov köynəyini geyinmiş, dayanmadan işləyən köhnə kadrlardan idi. Gücə-
gündüz demədən, nə ailəsini, nə də özünü düşünmədən çalışırdı. Abenin də ilk həyat 
məktəbi o vaxt başlamışdı, hələ o zamandan fasiləsiz işləməyi öyrənmişdi. Məhz buna 
görə tanındı, yuxarıdakılar ona fikir verməyə başladılar. Bəziləri dəstək, kömək etməyə 
başladılar. İyirmi yeddi yaşında fabrik müdiri, daha sonra nazir müavini, ən sonda da 
nazir işlədi. Və indi, 6 il işləyəndən sonra kreslosundan ayrıldı, kimsəsiz bir çöldə yolunu 
itirmiş avara vəziyyətinə düşdü.  
―Necə yəni, bu həyatda maraqlı heç nə qalmayıb, bəlkə qalıb?‖- deyə baş vururdu 
könlünün dərinliklərinə, nə isə axtarırdı oralarda. Amma heç nə tapa bilmirdi. Hələ yarası 
isti olduğundan bu duyğular çox çətin gəlirdi ona, getdikcə bir az sakitləşər, vəzifəsini 
itirmiş yeganə adam deyiləm, deyə təsəlli verərdi özünə. Fəqət bütün bu fikirlər ünvansız 
məktublar kimi ortada qalacaqdı, ona heç bir təsir etməyəcəkdi.  
Kənardan baxanlara Aben çox xoşbəxt adam təsiri bağışlayırdı. Gözəl xanımı (Aben özü 
də boylu-buxunlu, yaraşıqlı kişidi), özünə oxşayan oğlu, xanımına bənzəyən qızı vardı. 
Evlənəndən bu yana ehtiyacsız yaşamışdı. Zəngin deyildisə də, əzəldən rahat, komfortlu 
həyata alışmışdı. Ona görə də bəzi adamlara xas görməmişlik bu ailədə yox idi. Bir az 
diqqətli müşahidəçi bu ailənin də kifayət qədər dərd-sərinin olduğunu görə bilərdi. Ən 
əsas dərdləri -oğlandı. Anadan olanda çox sevinmişdilər. Aben işdən qayıdanda onunla 
oynayar, dincələrdi. Səfərə, ezamiyyətə gedəndə oğlunun balaca corabını cibində 
gəzdirib, arabir qoxlardı. Övladının qoxusu nəfəsini açar, amma çox darıxdırardı onu. 
Çox sevdiyi, ümid bəslədiyi oğlu böyüdükcə pozuldu elə bil. Dərslərindən geri qalırdı. 
―Köç yolda düzələr‖ düşüncəsiylə çox da narahat olmurdu buna görə. Küçə uşaqlarıyla 
oturub-durmağa başlayanda isə çox rahatsız oldu, oğlunu onlardan zorla uzaqlaşdırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
249 
Universitetə qoydu. Oğlan orda da qərar tutmadı. İçkiyə qurşandı. Qalmaqallı işlərə baş 
qoşdu, bir nəfəri bıçaqladı, işi məhkəmələrə düşdü. Aben nüfuzundan istifadə edib 
oğlunu həbsxanadan qurtardı. Əsl problemləri oğlu bir fahişə ilə evlənmək istəyəndə 
başladı. Oğlan sözə baxmadı, evləndi o qadınla. İndi ayrılıblar. Belə bir dərdi olan ailə 
necə xoşbəxt ola bilər? Aben oğlunun taleyini çox düşünürdü. Yağ-bal içində, qayğısız 
böyütmüşdü onu. Bəli, tərbiyə məsələlərinə elə də qarışa bilməmişdi. Məktəbinə heç vaxt 
getməmişdi. İş əlindən baş aça bilirdi ki?! Səhər saat səkkizdə gedib, gecə ona - on birə 
ancaq qayıdardı. Gedəndə də, qayıdanda da uşaq yatmış olurdu. Oğlan - ―Atam 
ezamiyyətdədi?‖ - deyə soruşurmuş anasından.  
Bu məqamda Aben gerçəkliyi qəbul etməyə məcbur adam kimi dərindən bir ah çəkdi, 
başını aşağı saldı. ―Oğlumu böyütməyə vaxtım olmayıbsa, onunla gündəlik qayğıları 
bölüşməmişəmsə, sevincinə və kədərinə şərik olmamışamsa, sirlərimi, sirlərini 
paylaşmamışamsa, dərdləşməmişəmsə, demək, övladım atalı ola-ola yetim kimi böyüyüb. 
Tərbiyəni küçədə alan uşaq küçə uşağı olmayıb nə olacaq?‖  
Fikir fikri çəkirdi, Abenin qanı daha da qaralırdı. Həyatına nəzər saldıca köhnə 
əyləncələri daha fərqli görünürdü gözünə. Mənasız gəlirdi hər şey. ―Yaşadıqlarından 
nələr qazandın?‖ - soruşurdu, lap əvvəldən içində yuxuya getmiş, qəfildən ayılmış varlıq. 
Aben ağzını büzdü, suala cavab tapa bilmədi. Ər xoşbəxtliyi... Bəli, ailəsində xoşbəxt 
imiş. Xanımıyla münasibətləri oğluyla olandan daha gözəldi. Amma davamlı olaraq 
kənarda qaldığı üçün kənar zövqlər qəlbində daha çox yer tutmuşdu, evə aid işlər ona bir 
vəzifə kimi görünürdü. Ailənin bütün qazancı, uğuru ailə başçısının vəzifəsi sayəsində 
qazanıldığı üçün bütün istəklər birbaşa o vəzifəyə bağlıydı. Nə isə olan kimi ―atanın 
vəzifəsinə ziyan olar‖, ―atanın işində əngəl olar‖ söhbətləri bu evdə qanun kimi 
səslənirdi. Komfortlu həyatlarını təmin edən, şərəf gətirən o vəzifəni xanımı ondan daha 
çox sevirdi elə bil...  
Diş ağrısı keçən deyildi... Yeməyi də elə bil zəhər kimi keçirdi boğazından. Gəlib 
yatağına uzandı. Özü danışmasaydı, evdəkilər dindirməzdilər onu, buna cəsarət 
eləməzdilər. Düşünərdilər ki, yəqin işdə nə isə olub. 
Xanımı gələn çərşənbə günü maşın lazım olacağını demişdi. Aben ürəyində güldü: 
―Yazıq, gələn çərşənbə maşın lazım olmayacaq, taleyinlə boğuşacaqsan... Sağlıq olsa.‖ 
Qəribəydi, arabir evdəkilərlə danışırdısa da, onlarda həyat əlaməti, ürək döyüntüsü hiss 
eləmirdi. Sanki onlar güllə keçirməyən şüşə divarın arxasında, başqa bir aləmdəydilər. 
Yaxınlaşmaq istəsə də, alınmırdı... İzaholunmaz bir tənhalıq duyğusu heç tərk etmirdi 
onu.  
Düşündü ki, həqiqətən güvənəcəyi, dərdləşəcəyi bir dostu da yoxdu. Köhnə dostlarını iş 
yoldaşlarına dəyişmişdi. Dostları da sanki geyim kimi dəyişmişdi. Hə, köhnə dostlarıyla 
görüşməyə vaxtı yoxdu. Həm də onların çoxu bundan nələrsə qoparmağa çalışan 
adamlardı. Biri kömək istəyir, biri iş, filankəsə de, o birinə tapşır, bitib tükənməyən 
xahişlər. Qohum-əqrəba da elə. Onlar da nə isə istəyirlər. Kömək eləməzsən, kölgəsində 
it də yatmayan xeyirsiz qoyarlar adını. Onlar çox, Aben tək, neçə yerə bölünsün?! Bir 
dediyini iki etməyən, qabağında tir-tir əsən, əmrinə müntəzir adamlar da az deyil. Amma 
onlara da dost demək olmaz.  
Arabir görüşdüyü, əlaqələrini tamam kəsmədiyi bir dostu vardı. Amma o da kimlərəsə: 
―Yazığın məndən başqa heç kimi yoxdu...‖ - deyirmiş.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
250 
Dünyanın heç bir məntiq və qanunla izah olunmayan sirrini kim bilir? Bəziləri həyat 
insanın öz əlindədir deyirlər. Gündəlik planlaşdıraraq gördüyün işlər tale deyil. Tale 
sənin həyat mücadilənlə kənar faktorların çarpışmasından, toqquşmasından yaranan 
qismətindir. Sənin iradənə tabe olmadığı üçün tale adlanır. Əvvəllər Aben ―Həyatın 
qoynuna atıldınmı, qarşında bir neçə yol açılar, hansı yolun hara aparacağı məlumdu, 
ürəyin istəyəni seç və o yolla get!‖ prinsipi ilə yaşayırdı. Görünür, elə deyilmiş. Həyat 
insan ayağı dəyməmiş bir meşə kimidir. O meşədən hansı kolun sənə nəsib olacağı 
bəxtindən asılıdır. Aben hansı yolu seçmək barədə heç düşünməmişdi də. Alın yazısı bu 
imiş. Bəli, asan bir yol deyildi. Boynuna ilk dəfə ip salınan vəhşi at kimi bir neçə dəfə 
şahə qalxmışdı. Uşaqlıq xəyallarından bəziləri puç olmuşdu. Bir sözlə, kütlə xəmir kimi 
yoğurdu onu və özünə lazım olan insan düzəltdi. Aben susmağı, yalandan razılaşmağı, 
içindəkiləri gizlədib başqa sözlər deməyi öyrəndi. Millət onu ağır, sanballı, səbrli adam, 
əslində, onun xarakteri ağzından söz qaçırmaqdan qorxduğu üçün belə formalaşmışdı. 
Amma bu qorxu tək bir adamın deyil, ümumi kütlənin qorxusu idi. İnsanların özünə belə 
inanmadığı dövrdə kim nə danışa bilərdi ki? Kimdə vardı elə bir ixtiyar? Nazir bir yana 
dursun, heç katibdə də yoxdu. Zəmanənin tir-tir əsərək qarşıya çıxan Koybaqarovdan nə 
fərqi var ki? Katibə baxanda Koybaqarovun yuxusu da, əsəbləri də daha sakitdi. Elə 
Birincinin özü olsun... Birinin üstündə böyük olan başqasının qabağında büzüşüb 
dayanır. Belə bir dövrdə ixtiyar bayrağının sancıldığı yer bizlərin gözü görəcək yer 
deyildi. Uzaqdaydı, çox uzaqda. Bircə bunu dərk etsəydik, bir-birimizi 
günahlandırmazdıq, əksinə, halına acıyardıq.  
Sinəsi yandı elə bil... Mədəsindəndi. Tələbəlik illərindən qastriti var. ―Bəlkə həkim 
çağırım‖ deyə düşündü. ―Doğrudan ha, həkim. Tamam yadımdan çıxmışdı‖ - sevindi. 
Çünki həmişə həkimi yadına salan kimi dişinin də, mədəsinin də ağrısı yavaş-yavaş 
kəsərdi. Həkim gələnə qədər yaxşılaşırdı. Həkim ora-burasını yoxlayıb ―ağrıyırmı?‖ deyə 
soruşanda çarəsiz - çarəsiz ―xeyr‖ deyirdi.  
Bədəni bir az sakitləşən kimi narahatlıqları qayıtdı. Narahatlığının əsası cavabı olmayan 
―bundan sonra nə edəcəyəm‖ sualıydı. Nə başqa işlə məşğul olmaq, nə də gördüklərini, 
yaşadıqlarını yazıya almaq, kitab buraxmaq istedadı vardı. Bəlkə də əlindən nazir 
olmaqdan başqa iş gəlmirdi.  
Ümidsiz bir şəkildə ―bundan sonra nə edəcəyəm?‖ - deyə soruşdu özündən. Dərdlərini 
bölüşməyə heç kimi yoxdu. Hamı yoxa çıxmışdı. Sanki şüurunun dərinliyinə bir adam 
―dərdləşəcəyin, sirlərini deyə biləcəyin mən varam‖ - deyirdi. Nə baş verdiyini anlamağa 
çalışdı və sonda anladı. Həyatı boyu onu qul edən, ruhuna və canına boyunduruq keçirən, 
qardaşdan, dostdan, eldən ayıran yoldaşı İş imiş. İndi o da yoxdur. Bu içindəki sadəcə 
kölgədir.  
İç dünyasında fırtınalar qopmağa başladı. Evləri dağıdan, dənizləri yatağından çıxarıb 
şəhərləri su altında qoyan dağıdıcı fırtınalar. Aben içində belə bir dərd hiss etdi. Dərmanı 
olmayan dərd. Ürəyinin bir küncündə peşmanlıq kimi yetim bir duyğu baş qaldırdı. 
―Heyhat‖ - deyə zarıdı. Zarıyan ruhuydu, yoxsa bədəni - özü də bilmirdi. Elə bil iki ağrı 
birləşmişdi. Mədəsinin turşuluğu artmışdı yəqin, ona görə ağrısı artdı. Elə bil sirkə 
içmişdi, içi yanırdı. Heç sakitləşməyən ucsuz-bucaqsız bir dərd idi bu.  
Aben lazım olan stansiyada qatardan düşməyi unutmuş bir adam təəssüfü ilə ―Heyif. 
Bayaqdan həkim çağırmaq olardı‖ - deyə düşündü. İndi ilanın ağzına düşmüş qurbağa 
kimi ağrıdan xilas ola bilmirdi. Hərəkət etmək istəsə də, alınmırdı, danışmağa cəhd 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
251 
edirdi, amma səsi çıxmırdı. Aben təpədən - dırnağa tər su içindəydi. Naməlum bir ağrı 
mişar kimi kəsirdi onu, sanki axırına çıxacaqdı. 
Xanımı, uşaqları ondan uzaqlaşırdılar, əl çatmayan, ün yetməyən bir uzaqlığa varırdılar. 
Yenə ―Heyif‖ - demək istədi, səsi çıxmadı. ―Yazıq...‖ 
Birdən elə bil kimsə içini isti bir dəmirlə yandırdı. Aben şüurunu itirdi. Sadəcə, bu əzabın 
necə olur-olsun, tez bitməsini arzulamağa macal tapdı.  
 
* * * 
 
Katib Abenin infarktdan öldüyünü şənbə günü səhər işə gələndə öyrəndi. Cəmisi bir gün 
əvvəl yanında olan sapsağlam adamın nədən öldüyünü anlamayaraq:  
- Necə oldu bu, necə? - deyə pərişan - pərişan təkrarladı.  
Təşkilat şöbəsinin müdiri dövlət sirrindən danışırmış kimi fısıldayaraq dedi:  
- Gecə yatmış olanda ölüb yəqin. Ailəsi də bu gün səhər bilib. Mənə xəstəxanadan indicə 
zəng elədilər. İkinciyə xəbər elədim. İndi çağırır...  
Katib uzun müddət sakitcə oturdu. Cibindən dərman çıxarıb atdı. Katibin sağlamlığına 
görə özündən çox narahat olan köməkçisi həkim çağırdı. Həkim belə olacağını 
əvvəlcədən bilirmiş kimi tez gəldi. Təzyiqini ölçüb, ürək döyüntülərini dinlədikdən sonra 
xəstəxanada müalicəyə ehtiyac olduğunu bildirdi. Amma katib razılaşmadı.  
Nazirin vəfatıyla bağlı mərasimlərə - filana özü başçılıq eləməli idi. Yer ayırmaq, orkestr 
çağırmaq, ehsan üçün bəzi işlər, idarələrdən çələnglər gətirtmək, ölkədəki bir məktəbə, 
şəhərdə bir küçəyə mərhumun adını vermək kimi vacib məsələləri həll etməliydi.  
Bu işə belə, yeganə qardaşını son mənzilə yola salırmış kimi can qoymasını camaat 
böyük insanlıq göstəricisi hesab edəcəkdi.  
Katib ertəsi gün köməkçisi ilə birgə Abenin evinə başsağlığına getdi. Mərhumun ailəsi 
ölümün haqq olmasıyla barışmış halda, rəhmətliyə hörmət göstərib gələn hər kəsə öz 
minnətdarlıqlarını bildirir, dayanmadan ora-bura var-gəl edirdilər.  
Mərhumun qaraya bürünmüş həyat yoldaşının gözündən yaş axırdı, amma səssiz 
ağlayırdı. Eşitmişdi ki, katib Abenin öldüyünü eşidib xəstələnibmiş.  
Başsağlığı mərasimindən sonra mərhumu torpağa tapşırma ilə bağlı məsələləri müzakirə 
edirdilər. Amma yas içində olan xanım katibə təşəkkür etməyi də unutmadı. Bütün 
ziyalılar, xalq Abenin vəfatını hüznlə qəbul edib, xanımın ağrısına şərik olub. Özəlliklə 
Böyüyün səfərini yarımçıq qoyub geri dönməsi, səhər tezdən gəlib başsağlığı verməsi 
xanıma böyük şərəf vermişdi. O, bundan qürurlandığını da gizlətmədi:  
- Əcəli gəldisə, kim nə edə bilər ki? Dünəndən bəri bunu dərk etdim. Heç olmasa, belə bir 
vəzifə sahibi kimi ölməsi özü bir təsəllidir. Yoxsa belə bir hörmət olardımı ona? - 
xanımın gözlərindən yaş süzülürdü.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
252 
Divarda Abenin qara çərçivəli rəsmi asılmışdı. Üzündə xəfif bir təbəssüm vardı. Sanki 
dünənki macəranın belə nəticələnməsindən məmnun idi.  
Katib şəklə xeyli baxdı. Talelərinin necə bənzədiyini, Abenin ona ən yaxın insan 
olduğunu bu günə qədər niyə anlamadığına təəccübləndi. Həmin anda sanki ölüm 
növbəsinin yetişdiyini anladı və ürəyində balaca bir sancı hiss etdi.  
 
Tərcümə edəni: Pərvin 
 
 
Tərcüməçidən: 
 
Tölen Abdik 1942-ci ildə Qazaxıstanın Jangeldi rayonunun Enbek kəndində anadan 
olmuşdur. Qazax Dövlət Universitetinin filologiya fakültəsini bitirmişdir. 
Hekayə, povest və pyeslərində qazax xalqının milli düşüncəsi, adətləri əks olunur. 
―Rayxan‖ adlı ilk hekayəsi 1964 - cü ildə gənc yazıçıların almanaxında işıq üzü 
görmüşdür. Yunan əsatirlərindən tərcümələrindən ibarət ―Ellada ərləri‖ kitabı çap 
olunmuşdur. 
Yazıçı türk dünyasında ―Həqiqət‖, ―Üfüq‖, ―Ölü arı‖ nəsr nümunələri, ―Biz üç nəfər 
idik‖ pyesi və başqa əsərləri ilə şöhrət tapmışdır. Əsərləri türk, Ukrayna, özbək, rus, 
qırğız dillərinə tərcümə olunmuşdur.  
Tölen Abdik Avrasiya Yazarlar Birliyinin ―2013-cü ildə Türk dünyasında İlin ədəbiyyat 
adamı‖ ödülünə layiq görülmüşdür.  
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
253 
 
Yaroslav Haşek 
 
Təmənnasız dostluqlar 
 
 
Ev sahibi Turnıya xəbər edəndə ki, onun köhnə dostu Praqada peyda olub və artıq beş 
tanışdan 20 krona yaxın pul götürüb, Turnıy onu əsaslı şəkildə qarşılasın deyə qaçaraq 
evə getdi. O təngənəfəs mənzilinə girdi və ilk iş olaraq tez otaqların qapılarını bağladı. 
Sonra gözətçinin yanına düşüb, ondan trubka üçün çubuq istədi və tütün mağazasına 
müştük dalınca yollandı. Orda bir parça süngərdaşı da tapdı, onu odda hisə verdi, 
trubkanı onla yaxşıca sildi ki, o daha da çirkli görsənsin. Fikirləşib müştükü əydi, onu 
kağıza büküb iplə bağladı. İndi trubka zibillikdən gətirilmiş kimi görünürdü. 
 
Turnıy tələsik siqaret kötüklərini atdı, siqaret qutusunu isə pəncərənin arxasına qoydu. 
Bağda iş görəndə geyindiyi kostyumu çıxaran Turnıy yaxşı geyimlərini kabinetdə 
gizlətdi. Pul kisəsini o stola atdı, içində krondan çox olmayan xırda pul qoydu. Girişdə 
olan lövhəyə isə təbaşirlə yazdı : ―Kömürçüyə 2 kron 45 gel, ətçiyə 12 kron 50 gel, 
kerosinə görə 24 gel borcluyam‖. 
 
Bunu bitirib o yenə gözətçinin yanına düşdü, onlara xəbərdarlıq elədi ki, onun yanına bir 
nəfər gələcək,  onun yanında ―ev sahibi evdədir‖ deməsinlər, qoy onu sadəcə cənab 
Turnıy deyə çağırsınlar, bir şey olsa desinlər ki, o artıq çoxdandır ev sahibi deyil. 
Yenidən öz mənzilinə qalxdı, mətbəxdə dayandı və dərindən nəfəs aldı. Sonra qısaca 
bütün hazırlıqlarını gözdən keçirdi və razı qaldı. ―Qoy indi o Pletanek gəlsin görək‖. 
 
Və o gəldi. O mətbəxə qaradinməz, zərərçəkmiş görkəmdə girdi, Turnıy həmin dəqiqə 
onun paltarının dirsəyindəkini təzə sürtünməni sezdi. Material bir az aralanmışdı, 
sürtünmənin altında tamam bütöv əla parça görünürdü. ―Görürəm sən çiçəklənirsən?‖ – 
deyə Platenek soruşdu. ―Çoxdandır görüşmürük, ev sahibi olmusan, mənə isə, belə 
demək olarsa, həyat öz caynaqlarını sancıb. Turnıy öskürdü: Çiçəklənmişəm? Mən artıq 
çiçəklənmirəm, ev satılıb. Platenek gülümsədi: Nə etmək olar, bu yaxşılığa doğru da ola 
bilər.  Mənimki isə gətirmir. Praqaya köçməli olacam. Düzün desəm, mənim yüküm artıq 
yoldadır. Ancaq köçməyə isə 300 kron lazımdır. Necə deyərlər, dərd gəldi, qapını aç. 
İnanmazsan, o qədər dərd, o qədər uğursuzluq var ki. ―Trubka ilə ―silahlanmaq‖ 
zamanıdır‖ – deyə Turnıy fikirləşdi. Aləti görüb dəhşətə gələn Platenek dedi: ―Bu həmin 
trubkadı? Səndəki əla çubuk var idi‖. Turnıy şikayət edərcəsinə dedi: ―Var idi.. Doğrudan 
da var idi. Ancaq həmin trubkanı satmalı oldum. Hə, dostum, zəmanə dəyişib. İndi 
samballı müştük də mənim cibimə uyğun deyil. Səndə təsadüfən tütün yoxdu? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
254 
 
Daxma 
Daxma 
Platenek istehza ilə gülümsədi: Məndə tütün hardan? Mən çoxdandır çəkmirəm. Bütün 
bunlar nəyə görədir, ilahi? Mən hardan pul tapa bilərəm, soruşuram hardan? – Mən sənə 
çəkmək üçün verərdim – hələ də trubka ilə oynamağa davam edən Turnıy dedi: ancaq 
trubkamın pis olması necə də acıdır. Heç cür yeni müştük üçün pul yığa bilmirəm. Bir 
yerdə düzəltdirdim, amma pası silmək olmur. Bir bax, necə də çirklidi. Artıq iki ildir. 
Sual verən lazımdır, yenisi üçün pulu hardan tapmaq olar ? Pul kisəsi stoldadır. Bir ona 
bax, gör orda nəsə tapa biləcəksən? Cəmi 45 geller. Və bu mənim bütün var-dövlətimdir. 
Bunlarla bir, hətta iki ay yaşamaq lazımdır! – Nə çıxılmaz vəziyyətdir ! Nə dəhşətli 
çıxılmaz vəziyyət! – eyni anda Platenek dedi – Adam özünü güllələmək istəyir.  Bu gün 
12 kron tapmasam, hər şey bitəcək. Düşünürəm ki, bu məbləğlə yeni həyata başlamaq 
olar. Uşaqları geyindirmək, doyuzdurmaq… – Sənin uşaqların var? Hardan? – Uzun 
hekayədir. Beş uşaqdır. Altıncısını anası ölüm ayağında dünyaya gətirib. Hamısı da 
xəstədir. Bax indi böyüyü qida borusunun şişməsi ucbatından xəstə yatır. Əməliyyat 120 
krondur. Bəs onu hardan tapmaq olar? Bədbəxt uşağın həyatını necə xilas etmək olar? 
Tək çarə köhnə dostlar, tanışlardır, hansılar ki… 
 
- Gözlə, mən bir çəkim, -deyə Turnıy onun sözünü kəsdi və ciblərini eşələməyə başladı. 
İki qulab aldıqdan sonra onu əzdi və trubkaya doldurdu. Bu poçtdandır – deyə o 
aydınlaşdırdı, – mən həmişə ordan yığıram. Orada həmişə dolu olur. Və bir də alman 
teatrının qarşısında. Platenek yenidən sızlandı – Sənin heç olmasa bunun üçün zamanın 
var. Bəs mən 6 uşaq atası nə edim? Dərdin biri bitir, o biri başlayır. Uşaqlara necə 
baxım? Necə fikirləşirsən, mən Praqaya niyə gəlmişəm? Mənim uşaqlarımdan biri 
bilmədən qonşunun anbarını yandırıb. İndi 800 kron ödəmək lazımdır. Bax, mən də 
sənin-köhnə dostumun yanına gəldim.. 
 
- Bir dəqiqə, mən az qala unutmuşdum – O qapının yanındakı lövhəyə yaxınlaşdı, qonağa 
nəzər salaraq yazmağa başladı: ―Baqqala kibritə görə 2 gel‖. Vay, vay, nə qədər borc 
yığılıb! Onları ödəyən kimi!.. Səs gəldi, mətbəxə əlində pul çantası ilə poçtalyon daxil 
oldu. 
 
- Ev sahibinə hörmətlə, zəhmət olmasa, bura imza atın, cənab Turnıy. Bədbəxt Libendəki 
marqarin fabrikindən aldığı növbəti 470 kron paya əli əsə-əsə imza atana kimi poçtalyon 
təzə pul əskinazlarını stolun üstünə qoydu. O çıxan kimi, Turnıy guya qonağa baxdı, əlini 
tərpətdi və dedi: Burdan nə qədər istəyirsən, götür, yaramaz. Və beluqa kimi bağırdı. 
 
 
Tərcümə edəni: Nigar Əsədova 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
255 
 
Məhəmmədəli Camalzadə 
 
Qaz kəbabı 
 
 
Novruz gecəsi idi. Vəzifələrin artırılma məqamı. İdarədə iş yoldaşlarımla sözü bir araya 
qoymuşduq ki, kimin rütbəsi birinci artırılsa, qaz kababı qonaqlığı verəcək və dostlar 
nuşi-can edib onun sağlığına dua edəcək. 
 
Elə oldu ki, mənim rütbəm artırıldı. Elə o dəqiqə dostlarla verdiyimiz vədi və qonaqlıq 
məsələsini yenicə qurduğum  ailəmlə ortaya qoydum. Dedi: ―Sən düz – əməlli toy 
şirinliyi də verməmisən onlara, ona görə də bu məsələdə gərək necə lazımdır əvəzini 
çıxasan. Lakin bircə o məqam var ki, bizim yalnız 12 nəfərlik qab, bıçaq, çəngəl dəstimiz 
var, ya gərək təzə dəst alaq, ya da gərək 11 nəfərdən artıq adam çağırmayasan ki, özünlə 
bir yerdə 12 eləsin‖. 
 
Dedim: ―Özün yaxşı bilirsən ki, bu bayram gecəsi büdcə əlavə nə isə almağa imkan 
vermir, mənim dostlarım da 23 – 24 nəfərdən az deyil. Deməli yeganə çarə budur ki, iki 
gün qonaqlıq verək. Bir gün bir dəstə gəlsin, yesin, həmin günün səhəri digər dəstə‖. 
 
Əyalım (yoldaşım) da bu üsulla razılaşdı və qərar alındı ki, Novruz bayramının ikinci 
günü ilk dəstə, üçüncü günü isə ikinci dəstə gəlsin. 
 
Budur, bayramın ikici günüdür və bütün hazırlıqlar görülmüşdür. Qazdan başqa, əla növ 
arpa şorbası, yaxşı quzu əti kababı, iki cür aş, bir neçə növ başqa təam və qarnir də 
hazırlanmışdır. Yeni isti yatağımda rahatca yayılmış Sadiq Hidayətin  misilsiz 
hekayələrini oxumaqla məşğul idim ki, əyalım otağa girdi və dedi: ―Mustafa adlı 
uzundraz cavan gəlib, deyir ki, sənin əmin oğludur, mübarək bayram münasibətilə 
şərəfyab olmuşdur‖. Yoldaşıma dedim: ―Sən Allah, get de ki, filankəs hələ yuxudan 
oyanmayıb, canımı qurtar ondan‖. 
 
Dedi: ―Mənə dəxli yoxdur. Öz əmin oğludur. Öz başının çarəsinə bax‖. Gördüm başqa 
yol yoxdur, həm Allaha da xoş getməz ki, bu bir neçə tümənin ümidi ilə uzaq yoldan, ac 
qarına, ayaqyalın gələn adamı naümid qoyum. Öz – özümə dedim: ―Əgər belə bir 
mübarək gündə qohumları ziyarət etməsən, nə vaxt edəcəksən?‖  Və onu çağırdım. 
Başıaşağı daxil oldu. Gördüm ki, boyu daha uzun və üz – gözü daha itici olub. Boynu 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
256 
həmin saat qazanda kabab olmaqda olan biçarə qazın boynu kimi idi. Bu nadir tapıntını 
tamaşa etməklə məşğul idim ki, zövcəm qorxa – qorxa otağa daxil oldu: ―Vay başıma 
gələnlər, əgər bu qazı bu gün qonaqlara versək, bəs sabahkı qonaqlar üçün hardan qaz 
gətirəcəksən? Axı sən cəmi bircə qaz gətirmisən və bütün dostlarına da qaz kababı sözü 
vermisən!‖ 
 
Gördüm düz sözdür. Dedim‖ Olmaz ki, bu gün qazın yarısını süfrəyə gətirəsən, sabah da 
digər yarısını?‖ 
 
Dedi: ―İstəyirsən özünü biabır edəsən? Hələ elə şey görülməyib ki, süfrəyə qazın yarısını 
gətirsinlər. Qaz kababının bütün gözəlliyi ondadır ki, əl dəyilməmiş süfrəyə gətirilsin‖. 
 
Bir müddət sonra, çarəni yalnız bunda gördüm ki, hər nə yolla olsun, nə qədər vaxt var, 
başqa bir qaz da tapaq. Öz – özümə dedim ki, bu Mustafa çox key olsa da, Tehran kimi 
böyük şəhərdə bir dənə qaz tapmaq Amerika kəşf eləmək, Rüstəmin boynunu ki vurmaq 
deyil. Yəqin heç olmasa bu qədəri əlindən gələr. Ona üzümü tutub dedim: ―Mustafacan, 
yəqin başa düşdün ki, söhbət nədən gedir. İstəyirəm bu gün nəyi bacardığını göstərəsən, 
lap daşın altından da olsa, bir ədəd yaxşı, təzə qaz tapasan, hər nə qiymətə olursa, olsun‖. 
 
Mustafa qızardı, nəhayət səsi qırıq – qırıq boğazından çıxdı və məlum oldu ki, demə 
deyirmiş ki, bu bayram günü gərək qaz sevdasından əl çəkəsən, bu xəyaldan uzaqlaşasan, 
çünki bütün şəhərdə bir dənə də olsun dükan açıq deyil‖. Sonra da öz fikirlərini davam 
elədi: ― Əgər elə bir şey fikirləşmək olsa ki, bu gün qonaqlar qaza əl vurmasınlar, onda 
sabah qazı yenidən isitmək və süfrəyə gətirmək olar‖. 
 
Sevinclə, gülə – gülə üzümü Mustafaya tutub dedim: ―İlk dəfədir ki, səndən düz söz 
eşidirəm, fikrimcə bu düyün elə sənin əlinlə açılacaq. Gərək özün elə məharət göstərəsən 
ki, qaz gələn məqamda qonaqlardan ona əl vuran tapılmasın. Daha sonra tərifi və 
şirindilliliyimi bir az da işə salıb dedim: ―Niyə gəlib oturmursan, daha yaxın gəl, gəl öz 
yanımda bu məxmər stulun üstündə otur‖. De görüm kefin necədir? Nə iş görürsən? 
İstəyirsən sənin üçün yaxşı iş, münasib qız tapım? Bu fıstıqlı halvadan niyə yemirsən? Bu 
paxlavadan da nuş elə, Yəzddən sovqat gəlib… Elə indicə xanıma tapşıraram mənim 
qəşəng paltarlarımdan bir dəst versin geyin. Yeganə diqqət eləməli olduğun şey odur ki, 
sonda qazı süfrəyə gətirəndə de ki, ay qardaş, artıq mədəmizdə yer yoxdur. O qədər 
yemişik ki, az qalıb partlayaq. Öz adımdan və bu cənabların adından balaca bir xahişim 
var ki, deyin bu boşqabı içəri aparsınlar‖. 
 
Ağzıaçıq, uzun boynu ilə  mənim sözlərimə qulaq asan Mustafa məzəli gülümsədi və 
dedi: ―Yaxşıca başa düşdüm, ürəyin rahat olsun, öhdəsindən gələcəyəm‖. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
257 
İki saat sonra qonaqlar əksiksiz, tamam – kamal stolun ətrafında düzülmüşdülər ki, qəfil 
Mustafa yeni geyimdə, əla ipək corab və qalstukda, parlaq ayaqqabıda daxil oldu. 
Mustafa bəy həmişəki mətanət və cazibəsi ilə ənənəvi tərifləri qarşıladı və soyuqqanlılıq 
və vüqarla süfrənin ətrafında əyləşdi. Onu dostlarıma paytaxtın ən ağıllı və layiqli 
cavanlarından biri kimi təqdim etdim. Davud imamzadə və Həzrət Əbdüləzimdən bir 
addım da uzaq olmayan bu üzsüz insan Çikaqo, Mançester, Paris və Amerika və 
Avropanın digər şəhərlərindəki sərgüzəştlərindən danışırdı.  Daha sonra bayramın 13 – 
cü günü barədə danışığı əsnasında dünən yazdığım dediyi bir qəsidəni oxumağa başladı. 
Afərin, mərhəba sədaları göyə ucaldı. 
 
Elə bu məqamda telefon zəngi bütün imarətdi bürüdü. Mustafa üzünü nökərə tutub dedi: 
―Fikrimcə, daxili işlər naziri olmalıdır, məni istəyir çox güman ki. Deyin ki, filankəs hələ 
süfrə ətrafındadır və sonra özü zəng edəcək‖. Hal – hazırda arpa şorbası, quzu kababı, 
plov, qaynadılmış düyü və digər təamlar yeyilmişdir, indi qaz kababının gəlməsi üçün 
münasib vaxtdır. Ürəyim döyünürdü. Gördüm ki, qulluqçu əlində bir ədəd yağda 
qovrulmuş qazı stolun ortasına qoyub yoxa çıxdı. 
 
Mustafanın gözü qaza düşən kimi üzünü qonaqlara tutub dedi: ―Heç indi qazı gətirməyin 
vaxtıdır? Mən şəxsən xirtdəyimə qədər yemişəm, başımı bədənimdən ayırsanız da bir tikə 
də artıq yeyə bilmərəm‖. Daha sonra nökəri çağırdı və dedi: ―Cənablar xahiş edir ki, bu 
qazı götürüb birbaşa içəri aparasan‖. 
 
Ürəyim istəyirdi ki, kaş Mustafaya yüz dəfə afərin deyə biləydim, o gündən etibarən də 
qoluna girib onun üçün münasib iş tapaydım, lakin özümü elə göstərməmək üçün qəssab 
bıçağına oxşayan uzun, enli bıçağı əlimə alıb qaza həmlə edirmiş kimi elə edirdim ki, 
güya bu biçarə heyvanı parçalamaq istəyirəm, bununla yanaşı Mustafaya bir balaca israr,  
dəvət edirdim ki, heç olmasa bir loxma yeyin ki, ən azından aşpazın zəhməti heyf 
olmasın. İş ürəyim istəyən kimi gedirdi ki, qəfildən ağzımdan çıxdı ki: ―Cənablar, axı 
heyf deyil qarnı qovrulmuş gavalı ilə doldurulmuş və məxsusi olaraq firəngdən gətirilmiş 
yağla qızardılmış qazdan keçəsiniz?‖ Hələ bu söz ağzımdan tam çıxmamışdı ki, Mustafa 
biixtiyar əlini uzatdı, qazın bir qanadını qopardıb dişinə çəkdi və dedi: ―İndi ki deyirsiniz 
qovrulmuş gavalı ilə doldurulub, firəngdən gətirilmiş yağla qızardılıb rəva deyil ki, 
bundan artıq möhtərəm ev sahibinə rədd cavabı verək. Onların xətrinə balaca bir tikə də 
olsa, gərək dadaq. Qalanları da ki belə bir sözə bənd idilər, fürsət vermədən aclıq 
qurbanları kimi qazın canına düşdülər və bir göz qırpımında elə yerli – dibli bitirdilər ki, 
deyərsən ki, qaz ümumiyyətlə mövcud olmayıb. Mənə gəldikdə bu qorxulu mənzərənin 
qarşısında ağzımın suyu qurumuşdu və məcburi gülüşlərdən və süni təliflərdən başqa 
əlimdən heç nə gəlmirdi. 
 
Elə yeyib içmənin ən qızğın anında telefon səsi ucaldı. Tez çölə sıçradım və dərhal 
qayıdıb dedim: ―Cənab Mustafa xan, daxili işlər naziri şəxsən telefon xəttindədir və sizin 
özünüzlə iki kəlmə danışmaqda israrlıdır‖. O işin nə yerdə olduğunu bildi və təlaşını 
göstərməmək üçün məcburən özünü oda atdı və mənim arxamca otaqdan çıxdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
258 
 
Otaqdan çıxan kimi qapını örtdüm və möhkəm şillə səsi əks – səda olundu. Dedim: ―Evi 
yıxılmış bəs xirtdəyinə qədər tox idin, gözün qaza düşən kimi xəyanət elədin, aldatdın. 
Və yenə daha bir şilləni üzünə ilişdirdim‖ 
 
Mustafa tənginəfəs və hıqqıldayaraq dedi: ―Əmioğlu, mənim günahım nədir? Yadınızdan 
çıxıb ki, sözü bir yerə qoyanda siz təkcə qazdan danışdınız. Nə vaxt demişdiniz ki, firəngi 
yağda qızardılıb və qarnı qızardılmış albalı ilə doldurulub? Razılaşın ki, əgər günah varsa 
ortada, o da sizin günahınızdır. Mənim yox!‖ 
 
Elə əsəbləşmişdim ki, gözüm heç nəyi görmürdü. Belə bəhanələr gətirməyi ağzımı lap 
açıq qoymuşdu. Özümdən asılı olmadan evin qapısını açıb onu çölə atdım, qonaq otağına 
daxil olub dedim: ―Mustafa bəy çox üzr istədi, sizinlə sağollaşmadan getməyə məcbur 
oldu.‖ 
 
Bütün məclis əhli təssüf hissi keçirdi, onun ünsiyyətcilliyi, ağlı, kamalı barədə bir neçə 
şey dedilər və onu öz məclislərinə dəvət emək üçün telefon nömrəsini və ünvanını 
məndən istədilər və mən də sizdən nə gizlədim, böyük məmnuniyyətlə, bütün 
üzsüzlüyümlə qaşımı belə düyünləmədən hamısını səhv olaraq yazıb verdim. 
 
Həmin günün səhəri yadıma düşdü ki, dünən ən yaxşı təzə paltarlarımdan bir dəstini öz 
əllərimlə evdən bayıra atmışam və bir kəs daha məşhur ―Sapı özümüzdəndir‖ kəlamına 
inandım. 
 
 
Tərcümə edəni: Günel Oruc 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
259 
 
Con Çiver 
 
Satton Pleys hekayəti 
 
Bazar günü, səhər-səhər Deborah Tennyson öz otağında oturub onu valideynlərinin yataq 
otağına çağıracaq siqnalı gözləyirdi. Gecə valideynləri Minneapolisdən (Minneapolis)* 
gəlmiş dostları ilə birgə çox içdiklərindən siqnal da bu dəfə həmişəkinə nisbətən gec 
gəldi. Siqnal eşidiləndə Deborah üzündə təbəssüm ağır-ağır qaranlıq zala doğru 
addımladı. Atası onu qolları arasına alıb öpdükdən sonra Deborah anasının çarpayısına 
tərəf getdi. ―Mənim şəkərim, noğulum‖, -anası onu bağrına basıb dedi. ―Ruby sənin səhər 
yeməyini veribmi? Yeməyin yaxşı idimi ? Razı qaldınmı? Doymusanmı?‖ 
-Bayırda hava gözəldir, - Deborah uşaq dili ilə dedi. 
-Ananı sakit burax, - Pobert dilləndi. -O, özünü pis hiss edir, başı ağrıyır. 
-Anam özünü pis hiss edir, anamın başı ağrıyır, - Deborah atasının sözlərini öz-özünə 
təkrar etdi, sonra isə anasının üzünü yüngülcə sığalladı, onun alnından öpdü. 
Deborahın hələ heç üç yaşı tamam olmamışdı. O, gözəl qız idi. Qızılı rəngə çalan qalın 
saçları onu daha da cazibədar edirdi. Deborah şəhər qızı olduğundan çox şeydən xəbərdar 
idi. O, kokteylin və başağrısının nə olduğunu çox yaxşı bilirdi. Valideynlərinin hər ikisi 
işləyirdi. Deborah onları yalnız gecələr görürdü. ―Gecəniz xeyrə qalsın!‖ -deyib öz 
otağına gedərdi. Katerina və Robert Tennysonlar dostları ilə birgə çox içərdilər, beləliklə 
də Deborah bu qənaətə gəlirdi ki, kokteyl yaşlıların sevimlisidir. O, şəkilli kitablarda 
gördüyü fincanların, piyalə və stəkanların şəklini çəkməyi çox sevirdi. Uşaq otağındakı 
kitablarda Old-Fashionedslərin* çoxlu sayda şəkilləri vardı.  
Həmin səhər Tennysonlar səhər yeməyini gözləyə-gözləyə ―The Times‖* -ı oxuyurdular. 
Deborah qəzetin reklamlar olan səhifəsini açdı və özünü elə göstərdi ki, guya oradakı 
paltarları, daş-qaşları götürməyə çalışır. Həm də bu vaxt o özünü elə aparırdı ki, sanki 
qəzetdə şəkilləri olan paltarları geyinir. Uşağının bu hərəkətini Katerina dargözlük kimi 
qiymətləndirirdi. Lakin Deborahın danışığında elə bir məsumluq vardı ki, Katerina bu 
fikrindən dönməyə məcbur oldu. 
- ―Ayaqqabılarını geyin!‖- Deborah öz-özünə əmr verdikdən sonra özünü elə göstərdi ki, 
guya ayaqqabılarını geyinməyə cəhd edir. ―Samur xəzli paltonu geyin!‖-Deborah yenə 
öz-özünə dedi. ―Xəz paltonu geymə, hava istidir‖- Katerina ona dedi.- Nəyə görə bəs xəz 
şərfini də boynuna dolamırsan?‖ 
- Xəz şərfini boynuna dola!‖, - Deborah dedi. Elə bu vaxt aşpaz əlində kofe və portağal 
şirəsi yataq otağına daxil oldu və bildirdi ki, missis Harley artıq gəlib. Robert və Katerina 
Deborahı öpüb ayrıldılar və ona parkda xoş istirahət arzuladılar. 
Tennysonların dayə üçün ayrıca otaqları olmadığından missis Harley hər səhər özü 
onların evinə gələr və bütün gün ərzində Deborahın qeydinə qalardı. Missis Harley dul 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
260 
idi. O, ərinin ölümünə qədər rahat bir həyat yaşamışdı. Ərindən ona pul qalmadığına görə 
o, dayə işləməyə məcbur olmuşdu. Harley deyirdi ki, guya uşaqları sevir və istəyir ki, 
özünün də uşağı olsun. Ancaq bu sözlər doğru deyildi. Uşaqlar onun canını boğazına 
yığmışdılar. Harley həm xeyirxah, həm də cahil bir qadın idi. O, həmişə Deborahı aşağı 
düşürəndə liftçı kişiyə və qapıçıya ağızdolusu alqış edərdi.  
Missis Harley və Deborah çayın sahilindəki balaca parka doğru gedirdilər. Uşağın 
gözəlliyi tez nəzərə çarpırdı, uşaq təzə və yaraşıqlı paltar, qoca qadın isə köhnə və qara 
paltar geyinmişdi. Bununla belə onlar əl-ələ tutub yanaşı addımlayırdılar. Elə bil balaca 
qız yazın, qoca qadın isə qışın rəmzi idi. Yoldan ötüb keçən adamların çoxusu onlara 
salam verirdi. ―Bu heyranedici qız kimin balasıdır? Belə gözəl qızı haradan tapmısınız?‖- 
bir nəfər missis Harleydən soruşdu. Missis Harley Deboraha deyilən bu tərifdən 
xoşhallandı. O, çox vaxt Deborahla fəxr edirdi. Dörd ay olardı ki, missis Harley 
Deboraha dayəlik edirdi və onların arasındakı belə yaxınlıq və doğmalıq heç də asanlıqla 
başa gəlməmişdi. 
Onlar tək olanda yaşlılar kimi mübahisə edirdilər. Uşaq heç vaxt missis Harleydən 
şikayətlənməmişdi. Sanki o, hər şeyi başa düşürdü, nəyi valideynlərinə demək lazım 
olduğunu yaxşı bilirdi. Deborah gününü necə keçirdiyi haqda heç vaxt valideynlərinə 
danışmazdı. O, harada olduğunu və nə etdiyini də heç kəsə deməzdi. Missis Harley tez-
tez uşaqla dərdini bölüşərdi. Hətta onların kimsəyə demədikləri öz sirləri də vardı.  
Missis Harleyə Deborahı saat beşə qədər bayırda saxlamaq tapşırıldığından bəzi 
zəhlətökən, tutqun, soyuq qış günlərində onlar birlikdə kinoya gedərdilər. Deborah 
qaranlıq kinoteatrda sakitcə missis Harleyin yanında oturardı: nə şikayət edərdi, nə də 
ağlayardı. Yalnız hərdənbir boynunu uzadıb səhnəyə baxardı, çox vaxt isə sakitcə oturub 
aktyorların səslərinə və musiqiyə qulaq asmaqla kifayətlənərdi. Missis Harleyin heç kəsə 
demədiyi ikinci bir sirri də vardı. Onun bu sirri ya şənbə, ya da bazar günləri Deborahı 
Tennysonların bir dostugildə qoyub getməkdən ibarət idi. Missis Harley bunu özünün ən 
böyük günahı hesab edirdi. Tennysonların həmin dostunun adı Renee Hall idi. Bu haqda 
o Tennysonlara heç vaxt heç nə deməmişdi. Renee Hall bazar günləri Deborahı öz evinə 
aparanda missis Harley kilsəyə gedərdi. Əlbəttə, qoca bir qadının allah evinə gedib 
ölənləri üçün dua oxumasında heç bir günah yox idi.  
Həmin səhər missis Harley Deborahla parka gəlib skamyaların birində oturdular. Hava 
isti idi, belə isti hava onun xəstə ayaqlarına xeyir idi. Adama elə gəlirdi ki, çayın 
görünüşü dəyişib. Sanki daş atılsaydı gedib Welfare Island* a çatardı. İşlək hissədə olan 
körpülər şəhərin mərkəzinə daha yaxın görünürdülər. Qayıqlar çay boyunca aşağı-yuxarı 
hərəkər edirdilər və onlar suyu yarıb keçdikdən sonra torpaq qoxusuna bənzər bir qoxu 
ətrafı bürüyürdü. Başqa bir dayə və uşaq missis Harley və Deborahdan savayı parkda 
olan yeganə adamlar idilər. Missis Harley Deboraha qum üzərində oynamağa icazə verdi. 
Deborah qumun üstündə ölü bir göyərçin gördü. ―Qəşəng göyərçin yatır‖, -Deborah öz-
özünə dedi. Sonra isə göyərçinin qanadlarına baxmaq üçün aşağı əyildi. 
-Murdar quşcuğaz ölüb! Hünərin varsa əlini ona toxundur! - Missis Harley səsinin tonunu 
qaldırıb ona təpindi.  
-Yox, bu qəşəng göyərçin ölməyib, o hələ yatır. - Deborah dedi. O, birdən bulud kimi 
doldu və gözlərindən yaş axmağa başladı. Deborah əlləri qoynunda, başıaşağı halda 
quşcuğazın yanında dayanıb ona baxmağa başladı. Adətən missis Harley də kədərli 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
261 
olanda əlləri qoynunda durub başıaşağı dayanardı. Sanki Deborah missis Harleyi 
yamsılayırdı. Deborahın bu nisgili həqiqətən də ürəkdən gəlirdi.  
- Sənə demədimmi ki, o murdar quşdan aralı dur?! - Missis Harley bir də qışqırdı. Sonra 
isə ayağa durdu, ölmüş göyərçini təpikləyib bir kənara tulladı.  
-Get qumun üstündə oyna! - O, Deboraha dedi. - Heç bilmirəm sənə nə olub. Ata-anan 
iyirmi beş dollar verib sənə oyuncaq alırlar, sən həmin oyuncaqla oynamırsan, amma 
ölmüş quşla oynayırsan. Get çaya tamaşa elə! Qayıqlara bax! Ancaq o məhəccərə 
dırmaşma haa, yoxsa çaya yıxılarsan, bu yıxılmaqla da sənin həyatına nöqtə qoyular. 
―Bu da mən! ―- Missis Harley qonşu dayə ilə söhbətə girişmək istədi. ―Bu da mən! Az 
qalır ki, altmış yaşım tamam olsun. Ömrümün qırx ilini özgə uşaqlarını saxlamaqla 
keçirmişəm. Bazar günləri isə uşağın valideynləri ötən axşamkı içkinin təsirindən onuncu 
mərtəbədəki otaqlarında ayılana qədər sərsəri kimi park skamyalarında oturmalı oluram.‖ 
O biri skamyada oturan dayə missis Harleyə məhəl qoymayan bir Skot qadını idi. Missis 
Harley Renee Hallı görmək ümidiylə gözlərini Satton- Pleysdən parka doğru uzanan 
pilləkənlərə dikdi. Onların arasında bu razılığın yarandığı təxminən bir aya yaxın olardı. 
Renee Hall həmin qış Tennysonlarda kokteylə qonaq olanda missis Harley və Deborahla 
tanış olmuşdu. O, Tennysonlara Katerinanın iş yoldaşı olan bir rəfiqəsi ilə gəlmişdi. 
Renee həm qəşəng, həm də şən idi. Katerina gözlərini onun paltarından ayıra bilmirdi. 
Renee şəhərin kənarında, əl-ayaqdan uzaq bir yerdə yaşayırdı, kişilərin dəvətinə də heç 
vaxt etiraz etməzdi. Onun cəlbedici qonaq və radio aktyoru olmasından başqa 
Tennysonlar onun barəsində daha heç nə bilmirdilər. 
Renee onlara gəldiyi ilk gecə Deborah qonaqları salamlamaq üçün içəri gətirilmişdi. 
Həmin gecə aktrisa və qayğısız uşaq birlikdə divanda oturmuşdular. Onlar bir-biriylə tez 
dil tapıb dostlaşdılar. Renee uşağa daş-qaşları və xəzi ilə oynamağa icazə vermişdi. 
Deborah ömrünün elə bir dövrünə qədəm basmışdı ki, o artıq mehribanlığı 
qiymətləndirməyi bacarırdı. 
Renee otuz-otuz beş yaşlarında alicənab bir qadın idi. O, həyat haqda düşünməyi 
xoşlayırdı. Ona elə gəlirdi ki, həyatının mənalı çağları hələ başlamayıb. Elə düşünürdü ki, 
nə zamansa bütün arzularına çatacaq. Renee hiss edirdi ki, içənə qədər özünü yorğun hiss 
edir. Onun zəif olması da bu səbəbdən idi. İçmədiyi vaxtlarda Renee təsirlənirdi, dərzisi 
və dəlləyi ilə mübahisə edirdi. Restoranda ona baxanları günahlandırırdı, ona borc verən 
kişilərlə dalaşırdı. Renee özünün bu xasiyyətini çox yaxşı bilirdi və bu xasiyyətini 
Tennysonlar kimi təsadüfi adamlardan gizlətməyi də yaxşı bacarırdı. 
Renee Hall Tennysonların evinə növbəti dəfə bir həftədən sonra gəldi. Deborah onun 
səsini eşidən kimi missis Harleyin qolları arasından sürüşüb çıxdı, zala tərəf, Reneenin 
üstünə yüyürdü. Onlar yenidən birgə oturdular. Uşağın ona olan məftunluğu Reneeni 
həyəcanlandırırdı. Bu dəfə Renee boynuna xəz dolamışdı, başına süni güllərlə bəzədilmiş 
şlyapa qoymuşdu. Deborahın nəzərində Renee dünyanın ən gözəl qadını idi. 
Həmin vaxtdan başlayaraq Renee Tennysonlara tez-tez gəlməyə başladı. Artıq məlum 
olmuşdu ki, Renee onlara yalnız uşağı görmək üçün gəlir. Renee həmişə özünün də 
uşağının olmasını arzulayırdı. İndi isə onun bütün arzuları Deborahın gözəl sifətində 
cəmlənmişdi.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
262 
Renee özünü uşağa doğma bilirdi və ona bahalı paltarlar və oyuncaqlar göndərirdi. 
-Deborah diş həkiminin yanında olubmu? Siz onun həkimindən razısınızmı? Siz onu uşaq 
bağçasına qoymaq istəyirsinizmi?- deyə o uşağın valideynlərini sorğu-suala tutardı. Bir 
axşam o, uşağın valideynlərini az gördüyünü və valideynlərinin ona az pul xərclədiklərini 
bildirəndə böyük bir səhvə yol verdi. ―Deborahın öz adına bankda səkkiz min dollar pulu 
var.‖- Katerina dedi. Reneenin sözləri onu hirsləndirmişdi. Renee hələ də Deboraha 
bahalı hədiyyələr göndərməkdə davam edirdi. Deborah bütün oyuncaqlarına Reneenin 
adını qoymuşdu. Bir neçə gün o yatmazdan qabaq Renee üçün ağladı. Robert və Katerina 
Tennysonlar belə qənaətə gəldilər ki, uşaq Reneeni bir daha görməsə yaxşıdır. Buna görə 
də onlar Reneeni bir daha evlərinə dəvət etmirdilər. Katerina deyirdi ki, o Reneeni 
gördüyü elə ilk gündən nəsə onda iyrənc bir xüsusiyyət olduğunu hiss edibmiş. Renee 
özü iki dəfə onları öz evinə kokteyl içməyə dəvət etdi, ancaq Katerina yalandan bəhanə 
gətirdi ki, guya onlar soyuqdan donurlar, kokteyl içmək heç onların yadına da düşmür.  
Renee başa düşürdü ki, Katerina yalan deyir və buna görə də o, Tennysonlar ailəsini 
yaddan çıxarmağa çalışırdı. Ancaq Renee kiçik qızcığaz üçün çox darıxırdı və əgər bir 
neçə həftədən sonra baş verən bir hadisə olmasaydı o bəlkə də heç vaxt uşağın üzünü 
görə bilməyəcəkdi. Bir gün Renee maraqsız keçən bir məclisdən çıxıb tək-tənha evinə 
gedirdi. Renee qorxurdu ki, evdə olmadığı vaxtlarda ona zəng etmiş olarlar. Buna görə də 
o telephone-answering-service* (telefona cavabvermə xidməti)-dən istifadə edirdi. Ona 
bildirdilər ki, o evdə olmadığı vaxtlarda ona missis Valton zəng edib və özünün telefon 
nömrəsini də qoyub. 
-Valton.... Valton..... Valton... - Renee çox fikirləşdi və nəhayət yadına düşdü ki, bir 
vaxtlar onun Valton adlı sevgilisi olub. Bu, təxminən səkkiz- on il bundan əvvəl 
olmuşdu. Bir dəfə Renee Valtonun Cleveland* -dən gələn anası ilə birgə nahara dəvət 
olunmuşdu. Həmin axşamı Renee yaxşıca xatırlayırdı. Valton həmin axşam çox içmişdi 
və Valtonun anası Reneeni bir tərəfə çəkib demişdi ki, ona elə gəlir ki, yalnız Renee 
Valtonu içkidən uzaqlaşdıra bilər. Renee istəsə Valtona içməyi tərgitməkdə kömək edər, 
belə olsa, onun oğlu vaxtının çoxunu kilsədə keçirər. Bundan sonra Renee Valtonla onun 
içməsi üstündə mübahisə etdi və nəticədə onların mübahisəsindən sonra bir daha onun 
üzünü görmədi. Renee onun neçə yaşda olmasını yadına sala bilmirdi, çünki o illərdə baş 
verən bütün hadisələr onun beynində qarış-quruş olmuşdu. Həmin illərin hadisələrini o 
bütün təfərrüatı ilə xatırlaya bilmirdi. Ola bilər ki, Valton indi ya xəstədir ya da içməkdən 
pozulub ya da evlənib. Renee nömrəni yığdı. Bura West Side- də yerləşən bir 
mehmanxana idi. Missis Valtonun səsi qoca qarı səsinə oxşayırdı. -―Renee , Valton 
ölüb!‖- o, bunu deyib hıçqırdı və hönkürüb ağlamağa başladı. - ―Nə yaxşı ki, sən zəng 
etdin. O sabah basdırılacaq. İstərdim ki, dəfn mərasimində sən də iştirak edəsən. Mən 
özümü tamam yalqız hiss edirəm.‖ 
Ertəsi gün Renee qara paltarını geyindi, taksi tutub dəfn bürosuna getdi. Renee qapını 
açan kimi dalandarı gördü. Dalandar yalandan da olsa özünü kədərli göstərməyə çalışırdı. 
Sonra isə o Reneeni kiçik bir kilsəyə apardı. İçəridə elektrik orqanda ―Oh, What a 
Beautiful Morning‖* çalınırdı. Renee orada açıq qapı yanında dayanmış missis Valtonu 
gördü. Qadınlar bir-birini qucaqlayıb ağladılar. Sonra isə missis Valton Reneeni bacısı 
missis Henleinlə tanış etdi. Renee və iki bacılar dəfn mərasimində iştirak edən yeganə 
adamlar idilər. Yuxarı başda Reneenin keçmiş sevgilisinin meyidini qoymuşdular. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
263 
- Əzizim Renee, o tamamilə tək- tənha idi. - Missis Valton dedi. -Onun həyatı tənhalıq 
içində keçdi və öləndə də sənin o gördüyün mebellə bəzədilmiş otaqda tənha öldü. - Bu 
sözləri deyib missis Valton ağlamağa başladı. Missis Henlein də bacısına qoşulub 
ağlamağa başladı. Keşiş gəldi və dua oxuma mərasimi başlandı. Renee dizi üstə çökdü və 
Lord’ s Prayer-i xatırlamağa çalışdı, lakin yadına düşən yalnız duanın başlanğıcı oldu: 
―On earth as it in Heaven―... Renee ağlamağa başladı, ona görə yox ki, bu ölən kişini 
yaxından tanıyırdı. Neçə il olardı ki, bu kişi Reneenin heç yadına da düşmürdü, yalnız 
yaddaşını ələk-vələk eləyəndən sonra onunla bağlı bəzi detallar, məsələn, ona səhər 
yeməyini yataqda gətirməsi, yaxud köynəyinin qopmuş düyməsini ozünün tikməsi və s. 
yadına düşmüşdü. Yox, Renee keçmiş sevgilisi üçün ağlamırdı, o, özü üçün ağlayırdı. 
Qorxurdu ki, günlərin birində o da bu kişi kimi bir gecə beləcə, heç kəsin xəbəri olmadan 
ölə bilər. Axı o da bu dünyada tək-tənha idi. Bunları fikirləşdikcə, tabutun torpaq altına 
qoyulması, qəbiristanlıq öz müdhişliyi ilə gözləri önündə canlanırdı.  
Qadınların üçü də kilsədən çıxdılar, qapıçının köməkliyi ilə liftlə aşağı düşdülər. Renee 
görüşü olduğu üçün qəbiristanlığa gedə bilməyəcəyini onlara söylədi. Qorxudan onun 
əlləri titrəyirdi. O hər iki bacı ilə xüdahafizləşib taksiyə oturdu və sürücüyə Satton Place- 
ə sürməyi xahiş etdi. O missis Harley və Deborahın olduğu parka gəldi. 
Reneeni birinci olaraq Deborah gördü. O, sevincək ―Renee! ―- çağırıb ona tərəf qaçmağa 
başladı. Renee onu qucağına aldı. ―Qəşəng Renee―- kiçik qız dedi. ―Qəşəng, çox qəşəng 
Renee ‖. Renee və Deborah missis Harleyin yanında oturdular.  
- Əgər bazarlıq etmək istəyirsinizsə mən uşağı bir -iki saatlığa saxlaya bilərəm, - Renee 
missis Harleyə dedi. 
- Heç bilmirəm gedim, ya yox, - bu sözləri də missis Harley dedi. 
- Mənim yanımda ona heç nə olmaz, arxayın olun!- Renee dedi. Mən onu öz otağıma 
apararam. Siz də saat beşdə gəlib onu apararsınız. Ancaq bu işdən Tennysonların xəbəri 
olmasın. 
 
- Yaxşı, razıyam. - Harley dilləndi. Beləliklə də həftə ərzində onun bir neçə saat boş vaxtı 
olurdu. 
Həmin bazar günü Renee saat on birin yarısına qədər gəlib çıxmayanda missis Harley 
artıq başa düşdü ki, o, bundan sonra gələn deyil. O, məyus oldu, çünki o bu səhər kilsəyə 
getməyi planlaşdırmışdı. Harley fikirləşəndə ki, Renee hələ yataqdadır, az qala hirsindən 
partlayırdı və onun tənbəlliyi ucbatından kilsəyə gedə bilməyəcəyi fikri onu ağrıdırdı. 
Artıq günortaya az qalırdı, buna görə də park uşaqlarla dolu idi. Harley uşaqların arasında 
sarı paltolu Deborahı aramağa çalışdı.  
İsti günəş uşağı həyəcanlandırmışdı. O, öz yaşıdları ilə ora-bura qaçırdı. Uşaqlar gah 
hoppanır, gah mahnı oxuyur, gah da qaranquş kimi məqsədsiz olaraq dövrə vururdular. 
Deborah yoldaşlarından bir az geri qalırdı, çünki o hələ onlara uyğunlaşa bilmirdi. O, 
hərdənbir var gücü ilə özünü quma çırpırdı. Missis Harley onu səsləyən kimi o, qoca 
qadının yanına qaçdı, onun dizini qucaqlayıb şirlər və kiçik oğlanlar haqqında danışmağa 
başladı. Missis Harley ondan Reneeni görmək istəyib -istəməməsini soruşan kimi o, 
tələsik dilləndi:  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
264 
―Mən gedib Renee ilə birlikdə qalmaq istəyirəm.―Missis Harley Deborahı qucağına 
götürdü və onlar pilləkənlərlə oyun meydançasından çıxdılar, yavaş-yavaş Reneenin 
yaşadığı evə tərəf addımladılar. Missis Harley binanın küncündəki telefondan Reneeyə 
zəng etdi. Renee telefona bir az gec cavab verdi. Onun səsindən hələ də yuxulu olduğu 
duyulurdu. Renee dedi ki, əgər missis Harley uşağı onun yanına gətirsə o məmnuniyyətlə 
bir neçə saatlığa uşağa baxar. Bunu eşıdən Harley Deborahla on beşincı mərtəbəyə çıxdı 
və orada onunla sağollaşdı. Renee alabəzək lələklərlə bəzədilmiş penuar geyinmişdi, 
otağı da alaqaranlıq idi. 
Harley gedəndən sonra Renee qapını bağladı, uşağı qucağına götürdü. Deborahın saçı və 
dərisi yumşaq və xoş rayihəli idi. Renee uşağı öpdü, qıdıqlayaraq onu güldürdü, boyun -
boğazını o qədər üflədi ki, uşaq az qala gülməkdən uğundu. Sonra isə o, pəncərənin 
pərdələrini yana çəkdi, otaq işiqlandı. Otaq səliqəsiz idi, otağın havası da cansıxıcı idi. 
Stolun üstündə viski şüşələri, siqaret külü və gümüş güldanda qurumuş güllər var idi. 
Həmin gün Reneeni nahara dəvət etmişdilər, o da bunu Deboraha izah etdi: ―Mən nahar 
üçün Plaza-* ya getməliyəm. Sən ağıllı qiz olsan sakitcə oynayarsan, mən də gedib 
yuyunaram, geyinərəm.―- Renee belə deyib daş-qaş yığdığı qutunu Deboraha uzatdı, 
qutunun qapağını açdı, sonra isə gedib hamama girdi. Deborah tualet stolunun qarşısında 
oturdu və qutudakı daş-qaşlarla özünü bəzəməyə başladı. Renee yuyunub elə təzəcə 
qurulanırdı ki, qapının zəngi çalındı. O, hamam dəsmalını çiyninə salıb qapıya sarı getdi. 
Deborah da onun arxasınca düşdü. Gələn bir kişi idi.  
-Mən Albany*-yə gedirəm. - kişi Reneeyə dedi. Niyə sən də mənimlə getməyəsən? Mən 
çərşənbə axşamı səni geri qaytararam. 
-Getmək istərdim, əzizim! Ancaq bu gün Helen Foss məni nahara dəvət edib. O deyir ki, 
bəlkə o mənə bir fərli iş tapa bilər, - Renee dedi. 
-Nahara getmə! Gəl mənimlə gedək.  
-Bacarmaram, əzizim! - Renee dedi. - Çərşənbə axşamı görüşərik. 
-Bu körpə uşaq kimindir?- Kişi Deborahı göstərib soruşdu. 
-Bu, Tennysonların kişik qızıdır. Uşağın dayəsi kilsəyə getdiyi günlərdə ona mən 
baxıram. Kişi Reneeni bərk-bərk qucaqlayıb öpdü və çərşənbə axşamına görüş təyin 
edəndən sonra çıxıb getdi. 
-O kişi varlı və xeyirxah Loathsome dayıdır, - Renee uşağa belə dedi. 
-Mənim də dostum var. Onun adı Marthadır, - Deborah dilləndi. 
-Hə, mən əminəm ki, sənin Martha adlı dostun var, - Renee ona dedi və o hiss etdi ki, 
nədənsə Deborah qaşqabaqlıdır. Hətta onun gözləri də dolmuşdu.  
-Nə olub, əzizim?- Renee soruşdu. -Nə olub? Bax, gəl bura, otur bu divanın üstündə və 
radioya qulaq as! Axı mən hələ üz-gözümü də bəzəməliyəm, - O, bu sözləri deyib üzünü 
qaydaya salmaq və saçını daramaq üçün yataq otağına keçdi. 
Bir neçə dəqiqədən sonra qapının zəngi çalındı. Bu dəfə gələn missis Harley idi. 
- Hə, ibadətinizdən razı qaldınızmı?- Renee soruşdu və tez də əlavə etdi: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
265 
- Sən bir azca gözlə, mən bu dəqiqə Deborahın paltosunu geyindirərəm. 
Renee gözləriylə Deborahın paltosunu və şlyapasını axtardı. Lakin onları bayaq qoyduğu 
yerdə görmədi. Heç uşağın özü də qonaq otağında gözə dəymirdi. Reneenin ürəyi sürətlə 
və həyəcanla döyünməyə başladı. O, yataq otağına keçdi.  
- Hər dəfə mən kilsəyə gedəndə qəlbim yüngülləşir, - Missis Harley deyirdi.  
Renee yataq otağının pəncərələrini görüb dəhşətə gəldi. Pəncərələr açıq idi, o, təşvişlə 
açıq pəncərədən bayıra baxdı. On beş mərtəbə aşağıda o, səkini, fayton səsləyən 
dalandarı, talvarı, pudellə gedən sarısaç qadını görə bildi. Renee cəld qonaq otağına 
qayıtdı. 
- Renee, bəs Deborah hanı?- Missis Harley soruşdu. 
- Mən içəridə geyinirdim, -Renee dedi. - Bir neçə dəqiqə əvvəl o da otaqda oturmuşdu, 
mənim bəzək əşyalarımla oynayırdı. Yəqin ki, sivişib aradan çıxıb... Hətta qapını da özü 
açıb. 
- Necə?! Yoxsa siz demək istəyirsiniz ki, Deborah itib?- Missis Harley qışqırdı. 
- Həyəcanlanmayın, - Renee dedi. -O çox da uzağa gedə bilməz. Yəqin ki, aşağıya liftlə 
düşüb, -o bu sözləri deyib tələsik çölə çıxdı, liftin yuxarı qalxmasını gözləməyə başladı. 
Lifti gözləyə-gözləyə o, dəmirdən və betondan düzəldilmiş, tünd boz rənglə rənglənmiş 
pilləkənlərə gözünü zilləyib baxırdı. Liftdə kimsə oxuyurdu: 
 
Mə n əsgərəm,  
Mən əsgərəm- 
Orduda əsgərəm. 
 
Nəhayət, lift on beşinci mərtəbədə dayandı. Liftin içi üfunət iyi verən zibillə dolu idi. 
-Mənim otağımda kiçik bir qız vardı, - Renee liftçi kişiyə dedi. - İndi isə o yoxa çıxıb. 
Bəlkə siz onu görmüsünüz? 
-Görmüşəm. Təxminən on dəqiqə bundan əvvəl mən onu aşağı düşürmüşəm. Onun 
əynində sarı rəngli palto vardı. 
Liftçinin nəfəsindən viski qoxusu gəlirdi.  
Renee siqaret götürmək üçün otağına qayıtdı. 
-Mən sənin otağında tək-tənha qalmaq istəmirəm, - Missis Harley bunu deyib ayağa 
qalxmaq istədi, ancaq Renee onu stuldan qalxmağa qoymadı.  
Renee qapını bağladı və liftlə aşağı düşdü.  
Liftçi deyirdi:- Əvvəlcə uşağın liftə təkcə minməsi məni təəccübləndirdi. Sonra 
fikirləşdim ki, yəqin o, foyeyə kimisə qarşılamağa gedir.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
266 
O danışdıqca Renee onun nəfəsindən gələn viski qoxusunu bir daha hiss edirdi. 
-Siz içmisiniz, - Renee liftçiyə dedi. - Əgər siz içməsəydiniz, bu hadisə də baş verməzdi. 
Siz bilməliydiniz ki, o yaşda olan bir uşağı təkbaşına buraxmaq olmaz. Siz iş başında 
olarkən içməməliydiniz.  
Lift birinci mərtəbəyə çatanda liftçi qapını açdı və Renee cəld foyeyə tərəf qaçdı. 
Güzgüləri, elektrik lampalarını, qapıçının çirkli qalstukunu görüb amma Deborahı 
görməyəndə başı gicəlləndi. 
-Bəli, - qapıçı deyirdi. Deyəsən mən kiçik bir qız gördüm, ancaq ona çox da fikir 
vermədim. Çünki mən bayırdaydım, fayton tutmaq istəyirdim.  
Renee qaça-qaça küçəyə çıxdı. Deborah küçədə də yox idi. O, ora-bura baxa-baxa çayın 
sahilinə gəlib çıxmışdı. Renee birdən-birə özünü tamamilə köməksiz və zəif hiss etdi, elə 
bil ki, onun özü on beş il yaşadığı bir şəhərdə azmışdı, hara gedəcəyini bilmirdi. Küçədə 
saysız-hesabsız maşınlar şütüyürdü. O, sakit bir küncə çəkilib əllərini ağzına tutub var 
gücüylə ―Deborah! Deborah!―- deyə çağırmağa başladı. 
Tennysonlar həmin günorta harasa getməliydilər və onlar elə təzəcə geyinməyə 
başlamışdılar ki, telefon zəng çaldı. Telefonun dəstəyini Robert qaldırdı. Ancaq Reneenin 
səsini Katerina da aydınca eşidə bilirdi.  
―-Bilirəm ki, bu, dəhşətli hadisədir. Heç vaxt istəməzdim ki, belə olsun.‖ 
-Necə? Siz nə danışırsınız? Demək istəyirsiniz ki, Missis Harley uşağı sizin yanınızda 
qoyubmuş? 
-Bəli, bəli. Bilirəm ki, bu, dəhşətli bir hadisədir. Mən hər yerə baxmışam. Missis Harley 
də mənim yanımdadır. Siz onunla danışmaq istəyirsinizmi? 
-Yox. 
-Polis çağırımmı?- Renee soruşdu. 
-Yox, -Robert cavab verdi.- Polisi mən özüm çağıraram. Ancaq sən mənə de görüm o 
əyninə nə geyinmişdi? 
Robert Renee ilə danışıb qurtaran kimi polisə zəng vurdu: 
-Zəhmət olmasa, bacardığınız qədər tez gəlin. Sizi evdə gözləyirəm. 
Katerina hamamın qapısı yanında donub qalmışdı. Robert telefonla danışıb qurtaran kimi 
o, Robertə sarı getdi. Robert onu qolları arasına aldı, güclü qolları ilə onu bərk-bərk sıxdı. 
Qəflətən Katerina hönkürüb ağlamağa başladı. Sonra o Robertin qolları arasından çıxdı 
və gedib çarpayıda oturdu.  
Robert açıq pəncərəyə tərəf getdi. O, gözlərini aşağıya, ―Comfort Carpet Company 
―yazılmış yük maşınına zillədi. Üzbəüz binanın həyətində bir neçə tennis meydançası 
vardı, adamlar orada tennis oynayırdılar. Tennis meydançasının kənarı həmişəyaşıl 
kollarla hasara alınmışdı. Qoca bir qadın bıçaqla həmişəyaşıl kolları kəsirdi. Qadın başına 
dəyirmi şlyapa qoymuşdu və əynində topuğuna qədər çatan ağır qış paltosu vardı. 
Nədənsə Robertə elə gəldi ki, o qadın oğurluq edir. Çünki o tez-tez çiyni üstündən 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
267 
qanrılıb arxaya baxırdı ki, kimsənin onu görüb-görmədiyinə bir daha əmin olsun. Qoca 
qadın bir dəstə yaşıl kol budaqlarını kəsib qurtaran kimi onu çantasına dürtdü və küçəyə 
tərəf tələsik getməyə başladı. 
Qapının zəngi çalındı. Gələnlər polis serjantı və mülki geyimdə olan xəfiyyə idi. Onlar 
otağa girəndə şlyapalarını çıxartdılar. 
-Belə şeylər qadınlara çox pis təsir edir, -içəri girən serjant dedi və əlavə etdi: -İndi isə siz 
faktları mənə bir daha təkrar edin, mister Tennyson! Biz artıq uşağı axtarmaq üçün öz 
adamlarımızı göndərmişik. Deyirsiniz ki, o, liftdən təkbaşına çıxıb, bu hadisə də 
təxminən bir saat bundan əvvəl baş verib, eləmi? 
Serjant fakları təkrar yoxladıqdan sonra dedi: 
-Mən sizi heç də təşvişə salmaq niyyətində deyiləm. Ancaq deyin görüm, sizin uşağı 
oğurlamaq üçün hər hansı bir adamın bəhanəsi ola bilərdimi? Hər ehtimala qarşı biz bunu 
da bilməliyik. 
-Bəli, - Katerina qəflətən səsinin tonunu qaldırdı. O ayağa durdu və otaqda aşağı-yuxarı 
var-gəl edərək sözünə davam etdi. 
-Bəlkə də uşağın oğurlanmasına heç bir bəhanə olmamışdır, ancaq buna baxmayaraq 
uşağın oğurlanmasını güman etmək olar. Mən o qadını bu həftə düz iki dəfə binamızın 
həndəvərində görmüşəm, belə hiss edirdim ki, o qadın məni izləyir. Bu hadisəni elə 
təzəcə unutmaq istəyirdim ki, o mənə məktub yazdı. Mən heç özüm də bunun necə 
olduğunu aydınlaşdıra bilmirəm. Missis Harleydən qabaq Deborahın missis Emerson adlı 
bir dayəsi var idi. Bir dəfə mən onunla Deboraha görə mübahisə etdim və biz mübahisə 
edərkən (Robert, əzizim, bu haqda heç vaxt sənə danışmamışam, çünki səni narahat 
etmək istəmirdim. Həm də mən onun sözlərinin ciddiliyinə o vaxt inanmamışdım) o 
mənə dedi ki, uşağı nə vaxtsa mənim əlimdən alacaq. Mən onun sözlərini unutmağa 
çalışırdım, çünki onu sərsəri hesab edirdim. Axı şəhər belə qadınlarla doludur. Ancaq bu 
həftə o qadını küçəmizdə düz iki dəfə görəndə şübhələndim. Mənə elə gəldi ki, o məni 
qarabaqara izləyir. Həmin qadın indi Hotel Princess-də yaşayır. Bu mehmanxana West 
Side- da yerləşir. Dəqiq deyə bilmərəm, amma o bir vaxtlar orada yaşayardı. 
-Yaxşı olardı ki, mən elə indi ora gedim. Maşın taparam., - Robert dedi. 
-Mister Tennyson, mən sizi öz maşınımda ora apararam.- polis serjantı cəld dilləndi. 
-Katerina, əzizim, sən də bizimlə getmək istəyirsənmi?-Robert arvadından soruşdu. 
-Yox, əzizim, - Katerina dedi.- Sən məndən narahat olma. 
Robert şlyapasını başına qoydu, sonra isə serjantla birlikdə otaqdan çıxdı. Liftçi Robertlə 
söhbət etmək istədi: -―Təəssüf ki, bu belə oldu, mister Tennyson! Axı biz hamımız sizin 
uşağınızı çox istəyirdik. Bayaq bu xəbəri eşidən kimi arvadıma zəng vurdum, o da bu 
xəbəri eşidən kimi birbaşa kilsəyə gedib sizin qızınız üçün şam yandırıb ki, bəlkə bir 
köməyi oldu.‖ 
Polis maşını binanın qarşısında dayanmışdı. Robert və serjant maşına minib qərbi hissəyə 
tərəf getməyə başladılar. Robert uşağın meyidini görəcəyi fikrini başından çıxartmaq 
üçün başını tez-tez o tərəf bu tərəfə döndərirdi. O, hadisəni ―Drive Safely― yazılmış 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
268 
dirəklərin yaxınlığında təsəvvür edirdi. O, yad bir adamın taksi maşınının təkərləri 
altından ölümcül bir adamı sürüyüb çıxartdığını sanki aydınca görürdü. Robert həmin 
ölümcül adamın ona əziz olan sifətinə həkk olunmuş dəhşəti elə bil ki, lap yaxından 
görürdü. Onun qulağına gah şeypur səsi, gah da maşınların həyəcanlı səsi gəlirdi. Robert 
bütün bu dəhşətli xəyalları başından qovub par-par yanan küçəyə baxmağa çalışırdı.  
Hava getdikcə isinirdi. Şəhərin üstünü bürüyən duman yavaş-yavaş məhəllədən-
məhəlləyə keçib sanki seyrəlirdi. Robert şəhərin küçələrində get-gedə artan maşınları 
gördükcə təzədən dəhşətə gəlirdi. O, hara baxırdısa gözünə yalnız qorxunc hadisələr 
görünürdü. Robertə elə gəlirdi ki, gördüyü ağaclar da, izdiham da bu hadisədən 
xəbardardı. The Hotel Princess West Seventies- də qaranlıq bir küçədə yerləşirdi. 
Foyenin havası üfunət qoxuyurdu. Kontor xidmətçisi polis işçilərini görəndə narahat 
oldu. O, missis Emersonun açarını axtardı və dedi ki, onun özü indi evdədir. Emersonun 
otağında telefon yox idi, Robertlə serjant yuxarı mərtəbəyə liftlə çıxası oldular. 
Liftçi qoca bir kişi idi. Onlar missis Emersonun qapısını döydülər, Emerson qapını açıb 
onları otağa dəvət etdi. Robert bu qadını demək olar ki, heç tanımırdı, onu yalnız indi 
yaxından görürdü. Missis Emerson hər gün Deborahı ―gecəniz xeyrə qalsın‖ demək üçün 
valideynlərinin otağına gətirirdi. Özü isə belə vaxtlarda dəhlizdə dayanardı. Robert onu 
yalnız dəhlizdə dayandığı vaxtlarda aralıdan görmüşdü. Robert xatırladı ki, Emerson 
milliyyətcə ingilisdir. Onun səsi həmişə əzab çəkmiş adamın səsinə oxşayırdı. Emerson 
Roberti tanıyan kimi ―Ah, mister Tennyson‖ deyib heyrətləndi. Heç gözlənilmədən 
serjant Emersondan bu səhər haralarda olduğunu soruşdu.  
-Elə ciddi bir şey yoxdur, missis Emerson, - Robert sözə qarışdı. Çünki o qorxurdu ki, 
birdən Emerson əsəbiləşər və onlara heç nə söyləməz.  
-Deborah bu səhər evdən qaçıb. Fikirləşdik ki, bəlkə bu barədə nəsə bilmiş olarsınız. 
Missis Tennyson deyirdi ki, siz bir vaxtlar ona məktub yazmısınız. 
-Ah! Necə? Deborah evdən qaçıb? Deborah itib? Ax...mənim əziz körpəm...Mənim 
balaca Deborahım... - O, həyəcandan özünü itirmişdi.  
-Hə, siz düz deyirsiniz, mister Tennyson! Mən missis Tennysona məktub yazmışam... 
Çünki yuxuda görmüşdüm ki, siz ehtiyatlı olmadığınıza görə nə vaxtsa uşağı 
itirəcəksiniz. Siz axı yaxşı bilirsiniz ki, mən yaxşı yuxu yozmağı bacarıram. Mən axırıncı 
dəfə sizin evdə olanda missis Tennysona dedim ki, Deborahı heç vaxt gözdən qoymasın, 
nəzarətsiz buraxmasın. Çünki Deborah bu yeni dəhşətli Pluton planeti altında doğulub. 
Bu planet 1938-ci ildə kəşf olunanda mən Riveriyada idim. Hamı o vaxt qorxurdu ki, 
nəsə dəhşətli bir hadisə baş verəcək.  
Mən Deborahı hədsiz dərəcədə çox istəyirdim. Missis Tennysonla etdiyim mübahisənin 
hələ də peşmançılığını çəkirəm, - deyə missis Emerson sözünə davam etdi.- Deborah bir 
od parçasıydı. Mən onu yaxşı tərbiyə etmişdim. Siz də çox yaxşı bilirsiniz ki , o, vaxtının 
çoxunu mənim yanımda keçirirdi. Deborah ağıllı qız idi. Düzdür, bəsən o, diqqətsizlik də 
edirdi, ancaq bunu ona tərgitmək də olardı. Gördüyüm yuxu çox dəhşətliydi. Mən dərin 
su, yaxud başqa dəhşət görmüşdüm. Məhz elə buna görə də mən missis Tennysona 
məktub yazmalı oldum. Bundan əvvəl heç vaxt yuxuyozmamla bağlı missis Tennysonu 
narahat etməmişdim. 
-Maraqlıdır, siz missis Tennysonla nə üstündə mübahisə etdiniz?- serjant soruşdu. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
269 
-Biz çox vaxt itiririk. - Robert səbirsizcəsinə dedi. -Gəlin geri qayıdaq ,- bunu deyib 
Robert ayağa durdu və otaqdan çıxdı. Serjant da onun arxasınca getməli oldu. Təzədən 
geri qayıtmaq onların çox vaxtını aldı. Bazar günü küçədə maşınların çoxluğu ucbatından 
onlar maşını tez-tez saxlamalı olurdular. 
Xəfiyyə Robertgilin yaşadığı binanın qarşısında gözləyirdi. ―Yaxşı olardı ki, gedib 
arvadınıza baş çəkəsiniz‖, - o, Robertə dedi. 
Nə dalandar, nə də liftçi Robertə heç nə demədilər. Robert evlərinə girib öz otağına 
keçdi, Katerinanı səslədi. Katerina yataq otağındakı pəncərənin önündə oturmuşdu. Onun 
dizi üstdə qara cildli bir kitab var idi. Bu , ―İncil‖ kitabı idi. Onların ailə dostu olan bir 
nəfər bu kitabı sərxoş olanda mehmanxanadan oğurlamışdı. Onlar bu kitabdan yalnız bir 
neçə dəfə istifadə etmişdilər. Otağın açıq pəncərəsindən Robert çayı və uzanıb gedən 
düzənliyi aydınca görə bilirdi. Otaq çox sakit və cansıxıcı idi. 
-Missis Emersondan nə xəbər gətirdiniz?- Katerina üzgün halda soruşdu. 
-Heç nə. Biz çox səhv etmişik. Onun uşağa bir xətər yetirəcəyi fikrini irəli sürməkdə biz 
çox yanılmışıq. 
 
-Renee yenə də zəng etmişdi. O, missis Harleyi öz evinə aparıb. Renee çox xahiş etdi ki, 
Deborahı tapan kimi ona zəng edək. Mən bir daha Reneeni görmək istəmirəm.  
-Bunu bilirəm, -Robert dedi. 
-Allah eləməmiş, əgər Deborahın başına bir iş gəlsə, - Katerina dedi, - mən ağlımı 
itirərəm.- Mən bunu heç vaxt özümə bağışlaya bilmərəm. Elə hesab edəcəyəm ki, biz onu 
qurban vermişik. Sən otağa girəndə mən Abraham haqqında oxuyurdum, - belə deyib o, 
―İncil‖-i açdı və oxumağa başladı: 
-―Və o dedi, oğlunu götür, sevimli oğlun İsaakı götür və Moriaha apar. Orada onu mən 
indi sənə deyəcəyim dağlar arasında damğala. Və Abraham səhər erkən durdu, eşşəyini 
mindi, adamlarından ikisini, eləcə də İsaakı özüylə götürdü. O , oğlunu damğalamaq 
üçün odun doğradıqdan sonra Allahın ona dediyi yerə tərəf getməyə başladı.‖ 
Katerina kitabı örtdü və üzünü Robertə tərəf döndərdi: ―Robert, mən qorxuram ki, birdən 
ağlımı itirərəm. Mən ünvanımızı və telefon nömrəmizi tez-tez öz-özümə təkrar edirəm, 
unutmaqdan qorxuram. Necə bilirsən, görəsən bundan heç nə olmaz ki? 
Robert əvvəlcə əlini onun alnına apardı, sonra isə saçına toxundurdu. Katerinanın saçları 
eynən balaca uşağın saçları kimi səliqəli daranmış, iki yerə ayrılmışdı. 
-Mənə elə gəlir ki, ağlımı itirirəm, dəli olmaq üzrəyəm, - Katerina dedi.  
- Robert, heç bilirsən, bayaq sən otaqdan çıxanda ağlıma nə gəldi? İstədim ki, iti bir bıçaq 
götürüb öz otağıma gedəm və bütün paltarlarımı doğram-doğram edəm. Çünki mənim 
paltarlarım çox bahalıdır. Şüurlu adam yəqin ki, belə şey etmək istəməzdi, eləmi?! Ancaq 
mən heç də ağılsız deyiləm. Bilirəm ki, hələ ağlım yerindədir.  
-Mənim Charles adında kiçik bir qardaşım var idi. Charles- balaca Charles. Biz ona 
atamın adını vermişdik. Charles iki, yaxud iki yaş yarımlıq olanda, lap Deborah yaşda 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
270 
olanda xəstələnib öldü. Əlbəttə, bu atama və anama çox pis təsir etmişdi. Ancaq 
Charlesin ölümü mənə bu qədər təsir etməmişdi. Uşaqlar biz valideynlərə bizim onlara 
əziz olduğumuzdan da əzizdirlər. Bir də ki, mən ona görə belə düşünürəm ki, bu hadisə 
ona görə baş verib ki, biz çox da dindar deyilik. Elə bir zamanda yaşayırıq ki, hər hansı 
bir bədbəxt hadisə bizə hədsiz təsir edir. Mən özümü çox günahkar hiss edirəm. Elə 
hesab edirəm ki, mən tərbiyəsiz ana və pozğun bir qadınam. Buna görə də Allah məni 
cəzalandırıb. Mən verdiyim sözlərin heç birinin üstündə durmamışam. Mən balaca qız 
olanda hər təzə ay çıxanda, yaxud ilk qar yğanda and içirdim ki, hər hansı bir hərəkəti 
yerinə yetirəcəyəm. Elə bilirəm ki, özümdə olan bütün yaxşı cəhətlərin hamısını 
itirmişəm. Robert, bura bax, mən elə danışıram ki, guya biz artıq onu itirmişik. Lakin biz 
onu itirməmişik, elə deyilmi? Polis işçiləri onu tapacaqlarına söz verdilər. Mən hələ 
ümidimi üzməmişəm, inanıram ki onu tapacaqlar. 
- Deborah mütləq tapılacaq, - Robert dedi. 
Otağın içi getdikcə daha da qaranlıq olurdu. Şəhərin üstünü alan buludlar aşağı enmişdi . 
Birdən onlar pəncərələrin şüşələrini döyəcləyən yağış səsini eşitdilər. 
- Mənim balaca körpəm haradasa yağışın altındadır, - Katerina həyəcanını gizlədə 
bilmədi. 
Belə deyib o, əlləriylə üzünü qapadı. ―Deborah haradasa yağışın altındadır‖. 
- Onu mütləq tapacaqlar, - Robert bayaq dediyi sözü bir daha təkrar etdi. Bu, təkcə bizim 
başımıza gələn hadisə deyil ki... Belə hadisə başqalarının da uşaqlarının başına gəlir. Belə 
hadisələr haqqında mən ―Times‖ qəzetində çox oxumuşam. İnan mənə, bu cür hadisə 
övladı olan hər bir kəsin başına gələ bilər. Mənim bacımın kiçik qızı hündür binadan 
yıxılmışdı. Hətta onun beyni də silkələnmişdi. Hamıya elə gəlirdi ki, o, öləcək. Ancaq o, 
hələ də yaşayır. 
- Deməli, belə hadisə başqalarının da başına gəlir, - Katerina dedi və ərinə baxdı. 
Yağış qəflətən başladığı kimi qəflətən də kəsdi. Havadan ammonyak qoxusu gəlirdi. 
Robert hiss edirdi ki, qara buludlar çayın üstündə cəmləşib. -Mən demək istəyirdim ki, 
həyatda hər cür xəstəliklər və hadisələr ola bilər, - Katerina sözünə davam etdi. - Biz bu 
cəhətdən çox xoşbəxtik. Robert, heç düşünürsənmi ki, Deborah bu vaxtacan hələ də nahar 
etməyib? Yəqin ki, mənim kiçik balam indi acıb. Səhər yeməyindən sonra onun dilinə 
heç nə dəyməyib. 
- Bilirəm, Katerina, bilirəm. 
- Əzizim, sən bir bayıra çıx, gör nə var, nə yox, - Katerina dedi.- Bayırda olmaq sənin 
üçün evdə oturmaqdan daha yaxşı olar. 
- Bəs mən gedəndən sonra sən tək-tənha nə edəcəksən?- Robert soruşdu. 
- Mən qonaq otağını təmizləyəcəyəm. Dünən gecə pəncərələri açıq qoyduğumuza görə 
hər tərəf toz içindədir. Sən get. Məndən nigaran olma.-O, gülümsündü. Ağlamaqdan 
onun gözlərinin altı şişmişdi. - Sən get. Mən də gedib otaqları təmizləyəcəyəm. 
Robert təzədən aşağı düşdü. Polis maşını hələ də binanın qarşısında idi. Polis işçilərindən 
biri Robertə yaxınlaşdı və onlar nə barədəsə danışmağa başladılar. ―İstəyirəm ki, yaxın 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
271 
yerlərə gedib bir də baş çəkim. Əgər istəyirsinizsə gəlin siz də mənimlə gedək.‖ - Polis 
işçisi dedi. 
Robert polis işçisinin özüylə bir elektrik cib fanarı da götürdüyünü gördü. Spirtli içkilərin 
qadağan olunduğu illərdə nəzarətsiz qaldığından xarabalığa çevrilmiş pivə zavodu da bu 
binanın yaxınlığındaydı. Səkinin kənarları itlərin daimi yeri olduğundan hər tərəf it tükü 
ilə dolu idi. Birdən-birə Robert özünü irəli atdı. O, çirkli saman və sarı bir kağız parçası 
görmüşdü. Axı Deborahın paltosu da sarı rəngdəydi. Robert polisə bir kəlmə belə 
demədən yoluna davam etdi. Hər yandan səs-küy eşidilirdi. 
Pivə zavodunun yaxınlığında ara-sıra balaca evlər gözə çarpırdı. Bu evlər qırovla, qarla 
örtülmüşdü. Oradakı evlərdən birinin qapısı üstünə belə yazılmışdı: ―Welcome Home 
Jerry!‖ Həmin evin zirzəmiyə açılan dəmir qapısı açıq qoyulmuşdu. Polis işçisi əlindəki 
fanarla pilləkənləri işıqlandırdı. Pilləkənlər sınıq-sökük idi. Orada heç nə yox idi.  
O biri evin balkonunda qoca bir qadın oturmuşdu, o qadın Robertlə polis işçisinin 
zirzəminin pilləkənlərinə baxdığını gördüyündən onlara şübhə ilə baxırdı. ―Siz mənim 
Jimmimi orada tapa bilməzsiniz.‖- belə deyib qoca qadın qışqırmağa başladı. ―Siz.... 
siz...‖ - O hələ də qışqırmağında davam edirdi. Kimsə pəncərəni açdı və onun üstünə 
qışqırdı ki , səsini kəssin. Robert qoca qadının sərxoş olduğunu hiss etdi. Polis işçisi isə 
sərxoş qadına əhəmiyyət vermədən irəliləyirdi. O, diqqətlə bütün evlərin zirzəmilərinə 
baxırdı. Sonra onlar başqa istiqamətdə getməyə başladılar. Bu tərəflərdə mağazalar da 
vardı. 
Qəflətən Robert fit səsi eşidib dayandı, polis işçisi də ayaq saxladı. Polis maşını onlara 
tərəf gəlirdi. Maşın düz onların yanında dayandı.  
- İçəri girin, mister Tennyson! - sürücü Roberti səslədi. - Biz onu tapmışıq. O, indi polis 
məntəqəsindədir. 
Robert maşına mindi. Sürücü siqnal verməkdə davam edirdi. Onlar şərq istiqamətində 
getməyə başladılar.  
- Biz sizin qızınızı Third Avenue- də tapdıq. O, bir əntiq mağazasının qabağında 
oturmuşdu, əlindəki çörəyi iştahayla yeyirdi. Kimsə ona çörək verib. O ac deyil. 
Deborah polis məntəqəsində oturub atasını gözləyirdi. Robert qızını görən kimi onu 
bağrına basdı, sonra isə dizini qatlayıb onun qarşısında oturdu və gülməyə başladı.  
- Deborah, mənim balam, sən haradaydın? Əlindəki çörəyi sənə kim verdi? Sən haralara 
getmişdin? 
- Çörəyi mənə bir qadın verdi., - Deborah cavab verdi. - Mən Marthanı axtarmağa 
getmişdim. Mən mütləq onu tapmalıydım. 
- Çörəyi sənə hansı qadın verdi, Deborah? Sən haradaydın? Martha kimdir? Sən hara 
getmişdin? 
Robert bilirdi ki, Deborah ona heç vaxt cavab verməyəcək. Bundan sonra yaşayacağı 
illərdə də onun hara getməsi barədə heç nə bilməyəcək. Atasının əlinin altında Deborahın 
ürəyi sürətlə vururdu. Robert isə sualı sual dalınca yağdırırdı: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
272 
- Sən haradaydın, Deborah? Çörəyi sənə kim verdi? Hansı qadın verdi çörəyi? Martha 
kimdir?  
 
Şərhlər: 
 
Hekayə ilk dəfə 1946-cı ilin iyun ayında ―The New-Yorker‖ - jurnalında çap olunub.  
 
1. Satton-Place-Nyu-Yorkun elitar yaşayış rayonu. Manxattane-də yerləşir. 
2. Minneapolis -Minnesota ştatının ən böyük şəhəri, Minnesotanın sənaye və mədəniyyət 
mərkəzi. 
3. Old- Fashioneds- kokteyl adı 
4. The Times- gündəlik qəzet 
5. Welfare Island- kiçik ada (uzunluğu 2, 5 kilometr, eni 200 metr) . İst- River- çayında 
yerləşir.  
6. Telephone-answering- service- abonent evdə olmadığı vaxtlarda buraxılmış zəngləri 
qeydə alan büro  
7. Cleveland- Oqoyo ştatında şəhər və liman. Eri gölünün cənub sahilində yerləşir. ABŞ-
ın əsas sənaye və mədəniyyət mərkəzlərindən biri. 
8. ―Oh, What a Beautiful Morning ―- məşhur estrada mahnısı.  
9. The Plaza - Nyu-Yorkun mərkəzində hotel  
10. Albany- Olbani- ABŞ-ın şimali-şərqində şəhər və liman.  
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
273 
 
Con Çiver 
 
Təkliyin ləzzəti 
 
Bir axşam Ellen Goodrich işdən Çelsidəki evinə yenicə qayıtmışdı ki, qapı yavaşca 
döyüldü. Onun şəhərdə yaxın adamı olmadığından, heç kəsi gözləmirdi. Qapını açanda 
dəhlizdə iki balaca oğlanın dayandığını gördü. Onun zənnincə, uşaqların 10 -11 yaşı 
olardı. Paltarları elə nazik idi ki, soyuqdan tir-tir əsirdilər.  
-Florence Valle burada yaşayır?- deyə onlardan biri soruşdu. 
-Belə adam tanımıram, -Ellen dedi.- Əgər ev sahibəsini soruşursunuzsa o, birinci 
mərtəbədə yaşayır. 
-Biz yalnız Florenceni axtarırıq. O, bunun dayısı qızıdır, -oğlanlardan biri o birinə işarə 
edərək dedi. 
-Mən onu tanımıram. 
-Eybi yoxdur. Bəlkə o, buradan köçüb, -oğlan dilləndi. 
Təsadüfi hallarda Ellen başqasının halına acıyırdı. Ancaq indi uşaqlar elə yazıq 
görünürdülər ki, Ellenin onlara kömək etmək arzusu təmkininə üstün gəldi. O, hiss edirdi 
ki, uşaqlar gözlərini stolun üstünə qoyulmuş bir boşqab şirniyyata zilləyiblər. Ellen 
onlara şirniyyat götürməyi təklif etdi. Onlar bundan elə utancaqlıqla, elə nəzakətlə boyun 
qaçırdılar ki, Ellen az qaldı ki, onları qucaqlayıb bağrına bassın. Lakin Ellen onlardan 
otağa keçməyi xahiş edəndə oğlanlar onun sözündən çıxmadılar və hətta şirni də götürüb 
yedilər. 
-Mənziliniz əladır, xanım! 
-Sizin çox gözəl otağınız var, - o biri oğlan da dilləndi. Onların hər ikisi arıq idi, bət-
bənizləri saralmışdı, səsləri də xırıldayırdı, ancaq məğrur görkəmləri vardı. 
-Belə soyuqda üşümürsünüz? Məgər paltonuz yoxdur?- deyə Ellen soruşdu. 
-Paltomuz yoxdur, xanım! 
-Sizə soyuq dəyəcək, -deyə Ellen narazılıqla onları sorğu-suala tutdu. Oğlanlar yaşlarını, 
həmçinin East Side-da yaşadıqlarını Ellenə dedilər. Ellen özü də bu xarabalıqdan keçib 
gəldiyindən uşaqların necə baxımsızlıq şəraitində yaşadıqlarını təsəvvür edirdi. 
Ellen uşaqlarla danışarkən xatırladı ki, burada qaldığı müddət ərzində öz otağına (ev 
sahibəsindən savayı) girməyə ancaq bu uşaqlara icazə verib. 
Birdən Ellenin səsinin tonu dəyişdi. O, gözlənilmədən dedi: ―Yaxşı olar ki, çıxıb 
gedəsiniz. Görüləsi işim var.‖ Uşaqlar şirniyyat üçün təşəkkür etdilər və otaqdan çıxdılar. 
Gözlənilməz görüş Elleni mütəəssir etmişdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
274 
Ellen alicənab qadın deyildi. O, Çelsidə kirayədə yaşayırdı, həmişə də əmanət kassasında 
olan pulunun miqdarını artırmağa çalışırdı. Dost tapmaq onun üçün həmişə müşkül 
məsələ olmuşdu. Son on iki il ərzində Nyu-Yorkda tək yaşayırdı. Uzun müddət təklikdən 
əzab çəkirdi. İndi isə bu əzab unudulmuşdu. Bir dəfə anası ona məktub yazıb xahiş 
etmişdi ki, kiçik qardaşına borc pul versin. Ellen anasına belə cavab yazmışdı: ―Məncə 
Harold ehtiyacın nə olduğunu başa düşsəydi, həyatını da yaxşı qura bilərdi. Yoxsulluğun 
nə olduğunu biləndə pulun əsl qiymətini anlayacaq. Mənim əmanət kassasındakı cüzi 
pulum böyük məhrumiyyətlər hesabına başa gəlib. Onu Harolda göndərə bilmərəm. O, bu 
pulu istədiyi yerə xərcləyəcək. Bir də özün bilirsən ki, sən və atam mənə sərf 
etdiyinizdən daha çox Haroldun təhsili üçün sərf etmisiniz.‖ Həmin vaxt Ellenin 28 yaşı 
olardı.  
Uşaqlar gedəndən bir qədər sonra Ellen paltarını soyunub xalatını geyindi və şam yeməyi 
hazırladı. Bayırda hava soyuq idi, külək pəncərəni döyəcləyirdi. Belə vaxtda isti, işıqlı 
otağın qiyməti yox idi. 
O, boşqabları yudu və pullu kitabxanadan götürdüyü kitablardan birini oxumağa başladı. 
Hər axşamı o, beləcə keçirir və özünə təskinlik verirdi ki, vaxtını boş yerə keçirmir. 
Ancaq indi kitab oxusa da, fikri oğlanların yanında idi. Ellen onların məğrur görkəmlərini 
yadına saldı, belə soyuq havada yol getdiklərini düşünəndə isə onlara yazığı gəldi. 
Bir həftə sonra qapı yenidən döyüldü. Qapını açan Ellen uşaqların dəhlizdə 
dayandıqlarını gördü. 
-Elə yoldan keçirdik.... 
-Fikirləşdik ki, sizə baş çəksək, pis olmaz. 
- Yaxşı eləyib gəlmisiniz, - Ellen gülümsündü. 
Birdən ağlına gəldi ki, qapısı eyni dəhlizə açılan o biri kirayənişinlər səsini eşidə bilər. 
Ellenin hərəkətində qeyri-adi heç nə yox idi, ancaq o istəmirdi ki, qonşuları onun yad 
oğlanları evə dəvət etdiyini görsünlər. Buna görə də qapını içəridən örtənə qədər 
danışmadı. Ellen onlara oturmağı təklif etdi. Uşaqlar yerlərində rahatlandıqdan sonra 
italyan olduqlarını bildirdilər. Bunu eşidəndə Ellen onların parmigiana (makaronlıa 
yeyilən italyan pendiri) düzəldə bilib- bilmədiklərini soruşdu. Onlar parmigiana haqda 
heç nə bilmədilər, lakin başqa italyan xörəklərindən danışdılar. 
Oğlanlardan böyüyü Ellenin bəzək şeyləri ilə maraqlandığını bildirdi.  
Ellen bəzək şeylərini oğlanlara göstərdi. Birdən yaşca kiçik oğlan cibindən bir siqaret 
çıxarıb yandırdı. 
-Sənin nə yaşın var ki, siqaret çəkirsən?- Ellen soruşdu. 
Oğlan yoldaşına baxdı və bir-birlərinə göz vurub qımışdılar. Ellen pərt oldu. Onların bu 
hərəkəti onu qorxutdu. 
- Bunlar qurudulmuş balqabaqdır, - Ellen divardan asılmış iki balqabağı göstərdi. Mən 
onları 1933-cü ildə Karib ətrafına səyahət edəndə almışam. Orada bundan orkesrtdə 
istifadə edirlər.‖ 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
275 
Siqaret çəkəndən sonra oğlanlar özlərini daha sərbəst hiss edirdilər. Ellen onlardan çıxıb 
getməyi xahiş etmək istəyirdi, ancaq tərəddüd edirdi. Kiçik oğlan siqaretini söndürdü. 
Ellen bir söz demədən onu gözləyirdi. Qız, özü də başa düşmədiyi bir şeydən sanki həzz 
alırdı. Oğlanlar ona ailələrindən, ana və bacılarından söhbət açdılar. Sonra isə elə 
ədəbsiz, elə nalayıq hekayətlər danışdılar ki, Ellen onların söhbətini yarıda kəsməli oldu. 
Saat yarımdan sonra oğlanlardan çıxıb getməyi xahiş etdi. 
 
Onlar gedəndən bir az sonra Ellenə məlum oldu ki, pulqabı yoxa çıxıb. Əgər həmin 
dəqiqə oğlanlar əlinə düşsəydi, Ellen, şübhəsiz ki, onları öldürərdi. O, hirsindən stulu 
götürüb elə bərk sıxdı ki, axırda qolları sustalıb yanına düşdü. ―Gərək onlar oğurluq 
etməyəydilər.‖ Ellen özünü çarpayıya güclə yıxdı və hönkürməyə başladı. O, polis 
çağırmaq istədi, ancaq sonra başa düşdü ki, onun polislə danışmağı başqalarına şübhəli 
görünə bilər. 
Ellen vanna otağına keçdi, əl-üzünü yuyub məhrəba ilə sildi. ―Gərək onlar oğurluq 
etməyəydilər. Əgər istəsəydilər, özüm onlara pul verərdim‖- o, öz-özünə deyinə -deyinə 
otaqda var-gəl etməyə başladı. 
Səhər açılanda bu qərara gəldi ki, oğlanlar haqqında hər şeyi unutsun. Amma pul qabında 
olan 15-20 dolları unutmaq oğlanları unutmaqdan daha asan idi. 
Adətən Ellen ona əzab verən bir hadisəni tez unudardı. İndi isə bunu bacarmırdı.  
 
Bir-iki gündən sonra, çərşənbə günü qapı yenə döyüldü. Ellen qapını açdı, oğlanlar 
dəhlizdə dayanmışdılar. Ellen oğlanlara deyəcəyi sözləri dönə-dönə öz-özünə 
təkrarlamışdı. İndi isə nə qədər çalışdısa, fikrini bir yerə cəmləşdirə bilmədi. ―Bura 
gəlin‖, - deyə nəhayət o, dilləndi. 
 
Oğlanlar onun ardınca otağa keçdilər. ―Gərək oğurluq etməyəydiniz. Bilməliydiniz ki, 
oğurluq şərəfsizlikdir.‖ Ellen səsini qaldırmışdı. Hirsindən elə əsirdi ki, axırda divara 
söykənməli oldu. ―Əgər pula ehtiyacınız varsa, siz onu vicdanla qazana bilərsiniz. Keçən 
dəfə burada olanda mənim pul kisəmi oğurlamısınız, ayıb deyilmi?‖ 
-Biz heç nə oğurlamamışıq, xanım! 
-Biz oğru deyilik. 
-Mübahisə edərək burada dayanmağınızın nə mənası var? Çıxın burdan!- Ellen qışqırdı. 
-Bizə 5 dollar verin, xanım! 
-Çıxın otaqdan!- Ellen təkrar etdi. - Nə qədər ki, polis çağırmamışam, çıxın burdan! 
 
Oğlanlar otaqdan çıxdılar. Ellen qapını bağladı, onların uzaqlaşan addım səslərini dinlədi. 
Gecə yuxuda onları gördü. Ellen ayılanda yuxusunu bütün təfərrüatı ilə xatırlamasa da, 
təsirlənmiş və qorxmuşdu. Həftənin sonunadək bu yuxu ona əzab verdi. Cümə günü 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
276 
soyuqladığını hiss etdi, günorta evə getməyə işdən icazə aldı. Yolüstü kitabxanadan kitab 
götürdü və nahar üçün göy-göyərti aldı. Həmin gün təklik onun daha çox xoşuna gəldi.  
Hava qaralana qədər mütaliə etdi. İşığı söndürməzdən qabaq pərdəni çəkmək üçün 
pəncərəyə yanaşdı. Bayırda möhkəm qar yağırdı. 
O, yuyundu və qızdırmalı halda yatağa uzandı. Qapının yüngülcə döyüldüyünü eşidəndə 
yarıyuxulu vəziyyətdə idi. Qapını döyən, güman ki, oğlanlar idi. Ellenin birdən yadına 
düşdü ki, qapının cəftəsini keçirməyi unudub. Oğlanlar dəhlizdə bir müddət nəsə 
danışdılar, qapını yenidən döydülər, sonra isə itələyib açdılar. Onlar Elleni yataqda görüb 
yaxına gəldilər, bir xeyli ona baxdılar. 
- Xanım, siz xəstəsiniz? 
- Məni yalqız buraxın. Çıxın burdan, - deyə Ellen narazılıqla pıçıldadı. 
-Biz pul istəyirik, xanım! 
-Görmürsünüz ki, xəstəyəm?- Ellen səsini qaldırdı. - Çıxın otaqdan...Mənim pulum 
yoxdur. 
Oğlanlardan biri stolun üstündəki pul kisəsini gördü. Stola sarı getdi, pul kisəsini götürüb 
içindəki pulları çıxarmağa başladı. Ellen yerindən qalxıb oğlanı itələdi, ancaq pul kisəsi 
artıq oğlanın əlində idi. Ellen pul kisəsini onun əlindən almağa cəhd göstərdisə də, 
məqsədinə nail olmadı; oğlan ondan güclü idi. Onlar Ellenin əlindən qurtulub qaçdılar. 
-Duval xanım! Duval xanım! - deyə Ellen var gücüylə çığırdı, lakin cavab gəlmədi. O, 
birtəhər özünü çarpayıya yıxdı və yorulanadək ağladı. Ev sahibəsi on dəqiqədən sonra 
otağa girib nə baş verdiyini soruşdu. Ellen ona dəhlizdə iki kişi səsinin eşitdiyini söylədi 
və xahiş etdi ki, qapının qıfıllarını dəyişsin. 
 
Həmin günün səhərisi Ellen köçmək qərarına gəldi. Bu, asan iş deyildi, ancaq onun başqa 
çarəsi qalmamışdı. İş yoldaşlarından biri ona East Thirty -seventh Street -də kirayəyə ev 
verildiyini bildirdi. Ellen gecə ora getdi, ev sahibi ilə sövdələşdi. O biri gecə isə şeylərini 
bir taksiyə yığıb köçdü. 
 
Yeni mənzil əvvəlki kimi rahat deyildi, ancaq Ellen ora uyğunlamağa çalışırdı. Sanki o, 
yeni bir həyata qədəm basırdı. 
O biri axşam işdən sonra Ellen təzə kirayə etdiyi evə tələsirdi. Möhkəm yağış yağırdı. 
Madison prospektinə dönəndə qəflətən oğlanları gördü: papaqsız və paltosuz oğlanları. 
Ellen Thirty -fourth Street-ə döndü və oradakı restorana girib şam etdi. O, restorandan 
çıxanda saat artıq səkkiz idi, oğlanlar çıxıb getmişdilər. Ellen otağına gəldi, çətirini 
yerinə qoydu, sonra yaş paltarını dəyişdi. Elə bu vaxt qapı döyüldü. Ellen qapını açanda 
oğlanları gördü. 
-Mənim burada yaşadığımı necə öyrəndiniz? 
-Əvvəlki ev sahibəsindən soruşduq. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
277 
-Allah xatirinə, çıxıb gedin. Məni tək buraxın. Eşidirsiniz? 
Ellen çətirini götürüb var gücü ilə kiçik oğlanın çiyinlərinə zərbə endirdi. Oğlan dizi üstə 
düşdü. Sonra döşəməyə yıxıldı. Lakin Ellen onu döyməkdən əl çəkmədi. Bu vaxt o biri 
oğlan ―Kömək edin! Polis! Polis!‖ - deyə elə çığırdı ki, səsi bütün küçə boyunca əks-səda 
verdi. 
 
Hekayə ilk dəfə 1942 ci ilin yanvar ayında “The New Yorker” jurnalında çap olunub. 
 
İngiliscədən tərcümə edəni: Sevil Gültən 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
278 
 
Valeri İvanov-Taqanski 
 
Ayaqyalın 
 
 Valeri İvanov-Taqanski müasir rus ədəbi mühitində kifayət qədər nüfuzlu və 
özünəməxsus, fərqli üslubu olan yazıçıdır. On ildən çox (1966-1977-ci illərdə) Taqanka 
Teatrının aktyoru olub. Sonralar rejissor kimi çalışıb və qısa müddətdə teatr səhnəsində 
ondan çox tamaşa qoyub. Bir neçə il Vətənindən kənarda, Bolqarıstanda yaşayıb. "Həyata 
məhkumlar", "Vətən ailəsi", "Sokrat üçün dırmıq" və s. romanların müəllifidir. Uzun 
müddət Rusiyanın birinci telekanalında "Arayanlar" layihəsinin rəhbəri və aparıcısı olub. 
Tarix elmlər doktorudur. Rusiya Yazıçılar Birliyinin katibi, Yazıçılar Birlikləri 
Beynəlxalq İttifaqının şöbə müdiridir. 
 
Viktor möhkəm bədənli, ağımtıl, üzü çilli bir oğlan idi. On beş yaşında ona baxan elə 
bilərdi on səkkiz yaşı var. Dərslərini oxumaqda çətinliyi olmazdı. Şəkil çəkməyi 
xoşlayırdı, məşhur futbolçu olmağı arzulayırdı. Ayaqyalın adı da onda futboldan 
qalmışdı. Ayaqqabıyla qol vura bilmirdi, amma ayaqyalın bəxti gətirirdi. Elə ki 
"Ayaqyalın irəli!" qışqırtısını eşidirdi, dəridən-qabıqdan çıxırdı. 
 
Viktorun həm də gizli sevgisi var idi, bir də onu rayon bostanlarının qənimi hesab 
edirdilər. Məsələ burasındadı ki, Riqanın ətraflarında yaşayan latışların həyətyanı sahələri 
var idi. Qələbədən sonra xaricə üz tutan yekəqarınların evlərində məskunlaşan hərbçilər 
isə mənzildən və özlərinə qarşı gizli nifrətdən savayı heç nəyə malik deyildilər. Bu 
ədalətsizliyi uşaqlar hərəsi özü bildiyi kimi həll edirdi. Həmin həyətlərdə meyvə və 
tərəvəz dəyməyə başlayan kimi uşaqlar ustalıqla ona şərik olurdular. Yerli arvadlar 
hiddətdən boğula-boğula qalırdılar. Və bu "donuz zabit balalarını" tutmaq üçün 
növbətçilik təyin etmişdilər. Amma kök, xiyar və pomidor göz görəsi bostanlardan yox 
olurdu. Bostançı qarılar məəttəl qalmışdılar, amma nə xeyri, bir uşaq da ələ keçmirdi. 
Çünki uşaqların hərbi ad verdikləri bu "raparatsiya" çox dəqiq üsullarla təşkil olunmuşdu. 
Ən çox giley-güzar Rozalinda arvadın dilində idi. Çünki ən bərəkətli bostan onunku idi. 
Qarı and içmişdi ki, Viktoru - o baş strateqi və o biri bostan qənimlərini mütləq tutacaq. 
Sübh tezdəndən onun artırmadan necə düşdüyünə və sanki soyuqdan vağ quşu kimi yalın 
ayaqlarının gah birini, gah o birini necə büküb ağır-ağır sement pilləkənlərlə qalxdığına 
göz qoymuşdu. Bir saniyədən sonra Viktor özünün düzəltdiyi tir tərəfə qaçıb dərdindən 
dəli-divanə olduğu o qızın - yaraşıqlı sarısaçlı Dzintranın yaşadığı qonşu evin 
pəncərəsinə boylanmışdı. Və hesabı-sayı itirənəcən tirdə dartınmışdı. Bu vaxt sifəti çox 
qəddar ifadə almışdı, elə bil kimsə onun dabanlarını dişləyirdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
279 
Arvad rəfdən müharibədən əvvəlin teatr binoklunu götürüb əsl Şerlok Holmsa 
çevrilmişdi. Rozalinda heç vaxt həyətindən gözünü çəkməzdi, amma yaxşı izləyə 
bilmirdi, hər dəfə nəsə onun fikrini yayındırırdı. Gah kiminsə-özgənin iti həyətinə girərdi, 
gah donuz balası tövlədən çıxıb qaçardı. Axşamdan qalan izlərdən qarı anlamışdı ki, yenə 
o Ayaqyalın şam yeməyini onun bostanında yeyib. 
 
Tez-tez ondan atasına şikayət eləyirdi. Atası Rozalindayla həyəti gəzməyə çıxırdı və hər 
dəfə oğlunun yox, qabanın izləriylə rastlaşırdı. Atası əllərini yana eləyib deyirdi: "Sübut-
dəlil yoxdusa, kötək də olmayacaq!" 
 
Sakitləşdirmək üçün ata arvada söz vermişdi ki, axşam əlində tapança pusquda durar və 
onu qaban ətinə qonaq eləyər. Arvad qaban dabanına nəsə bir qurğu tapmağın lazım 
olduğunu düşündü, amma ağlına bir şey gəlmədi. Nəhayət, hər şey həllini tapdı. Rayonu 
baş arxarı  (arxar - vəhşi dağ qoçu) və Ayaqyalının qədim düşməni Ayvar sübut kimi 
qaban dabanına oxşadılmış dörd balaca taxta gətirdi. O, bunları Ayaqyalının sarayından 
tapıb gizlincə qarıya gətirmişdi. Bunlar həmin dövrlərdə məşhur olan "Dağlarda keçid" 
filmində casusların istifadə etdikləri dabanların eyni idi. Arvad Ayvarın verdiyi "dəlili-
əşyaları" özüylə götürüb ataya şikayət etdi və sonra özünün ikinci mərtəbəsində 
məmnunluq hissiylə düşməninin atasının qayışı altında necə ulamasına qulaq asdı. 
 
Bu uzundraz xəbərçiyə olan kin-küdurətinin böyüklüyü Ayaqyalını "açıq müharibəyə" 
keçməyə vadar etdi. Qonşu küçədə yaşayan yaşca özündən böyük Vovkayla tez-tələsik 
samboya yazıldı. Cəmi bir həftə sonra məşqçidən tərif eşitdi: "Beşcə ildən sonra sən 
çempion ola bilərsən". Düzdü, Sergey İvanoviç çempionluğun dərəcəsini demədi, amma 
Viktor üçün bu, elə də əhəmiyyətli deyildi. Əsas olan, ona qarşı inam idi. Deməli, o, 
nəyəsə yarayır və nazik dodaq, hamıya nifrət dolu baxışlı Ayvar, o latış xəbərçi də bu 
gün-sabah bunu hiss edəcək. 
 
"Atlutas (Atlutas - istirahət (latışca)) küçəsində hamının gözü qarşısında onun dərsini 
verəcəm. Gölməçənin içində mənim zərbələrim altında ay kef edəcək ha". Viktorun 
qərarı belə oldu. 
 
Əslində Ayvarla, bu yerin məşhur basketbolçusuyla onunku çoxdan, doqquz il əvvəl bir 
bahar günündə Qələbə meydanında alman generlları edam olunan vaxtdan tutmurdu. O 
vaxt orda adam əlindən tərpənmək mümkün deyildi. Qabağa, birinci sıralara tanış 
uşaqlardan heç kim keçə bilməmişdi. Hərbçi uşaqlarını yaxına buraxmırdılar. Amma 
meydanın ətrafındakı ağaclarda yer ürəyin istəyən qədər idi. Əslində izdihamın içindənsə 
hündürdən hər şey daha yaxşı görünürdü. Edam səhər saat ona təyin olunmuşdu. Artıq 
onun yarısında Qələbə meydanında iynə atsan, yerə düşməzdi. İzdiham guruldasa da, 
nəsə hər şey sirrliydi, sevinc hiss olunmurdu, hamı başa düşürdü ki, edam mərasimi 
təntənə yox, tamaşadı. Nəhayət, yük maşınları göründü və onların keçməsi üçün yolu 
boşaltdılar. On maşın düz meydanın ortasına gəldi. Yerə bərkidilmiş dar ağacıyla üzbəüz 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
280 
dayanan maşınlardan yalnız səkkizinin bortu açıldı. Maşının mühərrikinin səsi altında 
bortların arxasında ciddi sıra ilə səkkiz kəndir görünəndə kütlə susdu. Heç kim danışmaq 
istəmirdi. Nəhayət, əynində daxili qoşunların forması olan hündürboylu bir polkovnik 
cərgənin əvvəlində olan avtobusa yaxınlaşdı və əmr etdi: "Çıxın!" Nədənsə, ordan səkkiz 
adam çıxdı. Sonra məlum oldu ki, ikisi qaça bilsə də, yolda onları öldürüblər. Qalanlar 
həvəssiz-həvəssiz sıraya düzülüb edam yerinə tərəf hərəkət etdi. İrəlidə inamlı addımlarla 
bəstəboy general gedirdi. Ardınca da sanki onun bu addımlarından ürəklənmiş qalan 
yeddisi gəlirdi. 
 
Ağacın qanadında oturmuş cavan oğlan: 
 
- Bir ora bax, - dedi, - bu balaca heç qorxub-eləmir. 
 
O biri budaqda oturmuş yaşca ondan böyük oğlan: 
 
- Sən hələ gözlə, - dedi, - kəndirə gəlib çatanda tumanını batıracaq. 
 
Doğrudan da edam olunanlardan biri - hündür və azca beli bükülmüş alman dar ağacını 
görən kimi möhkəmdən ah-vay etdi və dərhal onun göy qalifesi toqqadan aşağı tündləşdi. 
Bu mənzərəni görən camaat ucadan gülüşdü. 
 
Ayaqyalın gülmədi. O, özünü pis hiss edirdi. Edamın təşkilatçılarının əhval-ruhiyyəsi də 
xoşuna gəlmirdi. 
 
Bu hazırlıq işlərinə baxa-baxa ürəyində fikirləşirdi ki, axı insanların asılmağına necə 
sevinclə diş ağartmaq olar. 
 
Az sonra məhkumların hamısını maşının yanına düzdülər. 
 
Komanda verildi, hökm oxundu. Astadan oxundu və qısa çəkdi. Ayaqyalın məzmunu 
yalnız təsəvvür etdi. Budur, artıq birinci alman qoyma pilləkənlə maşının platformasına 
qalxır. Elə bu zaman Ayvar onlarla uşağın özünə yer eləyib oturduğu ağacın yanında 
peyda oldu. O, yuxarı dırmaşdı və lazım olan hündürlüyə qalxa-qalxa yolda ona mane 
olanları bir-bir tulladı. Elə bu vaxt əlinə Ayaqyalın keçdi. Ayvara ilk cəhddə bu, müəssər 
olmadı. Amma sonra ondan ikiəlli yapışıb Ayaqyalını hiyləgərcəsinə qabağa itələdi. 
Ayaqyalın sürüşdü, amma yaxşı ki, yıxılanda budaqlardan birindən yapışıb tuta bildi, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
281 
yoxsa üzüqoylu yerə gələcəkdi. Belini dikəltdi, aşağı budaqda özünə yer eləyib ayaqlarını 
salladı. Viktor hirsindən boğulsa da, birtəhər özünə güc gəlib dişlərini sıxmaqla 
kifayətləndi. Yuxarı dırmaşan Ayvar ordan ona baxırdı. Ayaqyalın ona yumruq göstərib 
möhkəmdən əlavə etdi: "Öldürəcəm!" Təzə yerindən yalnız almanların başları, bir də yük 
maşınlarının bortları görünürdü. Səkkiz məhkumun hamısı qalxıb yerini alanda meydana 
ölü sükut çökdü. Müqavimət göstərilməməsi üçün hər almanı bizim bir zabit tutmuşdu, 
generalların əlləri arxadan bağlanmışdı, boğazlarına kəndir keçirilmişdi. Məhkumlar 
özlərini fağır və bu taleyə məhkum kimi aparırdılar. Amma qəflətən onlardan biri öz 
nəzarətçisinin sifətinə tüpürdü. Meydan nərildədi. Alman dərhal yumruqla cavabını aldı. 
Xalq razılıqla gurladı. Çünki zərbə elə qüvvətli alınmışdı ki, özünə gəlməsini 
gözlədiklərindən bu generalı ən axırıncı asdılar. 
 
Sonra hansısa bir yaşlı kişi aydınlıq gətirdi: 
 
- Bu alman içlərində ən biciymiş. Ölməyini yarım saat uzatdı. 
 
Ucadan marş sədaları eşidildi və bu səsin müşayiətilə maşınlar növbəylə arxalarında dar 
ağaclarından asılıb qıc olan, titrəyən adamları qoyub tərpəndilər. Hamı özünü eyni cür 
apardı, axıracan nəzarətçisinə müqavimət göstərdi. Yalnız sonuncudan əvvəlki, həmin o 
bəstəboy general əliylə zabiti kənara eləyib platformanın küncünə özü getdi və əlləriylə 
camaatı salamlayaraq bortdan tullandı. Nəzarətçinin üzünə tüpürən alman cavabını 
artıqlamasıyla aldı. Hiddətlənmiş zabit məhkumu darta-darta küncə gətirdi və təpiklə hələ 
tərpənməyən maşının platformasından aşağı saldı. Alman bir anlığa bortdan yapışa bildi, 
amma nəzarətçi ayaqqabısının dabanıyla onun əlindən necə vurdusa, dərhal asılı qaldı. 
 
Camaat dinməzcə dağılışıb getdi. Söhbətmi yeriydi? Geri  qayıdanda Viktor yolda 
qonşusu Dzintranı gördü: "Bu qız burda neyniyir?" İlk öncə ağlına bu sual gəldi, amma 
dərhal da yadına düşdü ki, o qızın rus atası Stalinqrad döyüşlərində həlak olub. Pis olanı 
isə o idi ki, Ayvar abırsız-abırsız əlini yelləyə-yelləyə, dişini ağarda-ağarda Dzintrayla, 
onun anasının yanıyla addımlayırdı. Viktor bir qədər aralıda yalın ayaqlarını yerə vura-
vura hiddətlənmişdi. "Bu qıza nə belə girişib, - özü-özündən soruşurdu, - məgər Dzintra 
Ayvarın iyrənc məxluq olduğunu görmür?" və qəflətən altı yaşlı Viktor dişlərini qıcadı. 
Yox, o buna yol verməyəcək! Nəyə yol verməyəcək? Düzü heç özu də əməlli-başlı 
qanmadı, amma ürəyinin döyüntüsündə nəsə bir şirinlik hiss elədi. 
 
Viktor indi gəlib on beş yaşına çatanda Dzintra gözəllər gözəli olmuşdu. Bütün qonşu 
uşaqlar ona vurulmuşdu. Qızın evinin yanında az qala turnirlər təşkil olunurdu, hər 
yeniyetmə nəsə bir oyun çıxarıb onun pəncərəsinə boylanırdı. Bəziləri birdəfəyə bir 
papirosluq qullab alırdı, bəziləri fantik (rəngli konfet qabığından oyun) oynayırdı, 
bəziləri də ağız-burunları partlayanacan dalaşırdı. Viktor samboya gedəndən bəri 
güləşməyi xoşlayırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
282 
 
Dzintra latış məktəbində oxuyurdu. Uşaqlar dərsdən sonra evlərinə dağılışanda çoxları 
qızın evinin yanından keçib gedirdi. Viktor öz məktəbindən tez çıxırdı. Dzintranın bloka 
girdiyini görəndə evdən çıxıb küçənin ortasına gəlirdi və latışları onunla güləşməyə 
çağırırdı. Yuxarıya, tanış çöhrənin göründüyü pəncərəyə baxa-baxa oğlanların kürəyini 
bir-bir yerə vururdu. Hətta onun öz azarkeşləri də əmələ gəlmişdi, həyət uşaqları onun 
hər qələbəsini alqışlarla qeyd edirdilər. 
 
Viktor bir gün Ayvarın balaca qardaşı Qunarla güləşdi. O, rəqibini aldatdı və gözlənilməz 
fəndlə kürəyini yerə vurdu. Elə bu an Ayvar öz dostlarıyla burdan keçirdi. Uşaqların 
gülüş və alqış sədaları altında qardaşının bu günə düşdüyünü görəndə Ayvar dostlarıyla 
Viktorün üstünə hücum çəkdi və onu möhkəm döydülər. Yumruq olsaydı, dərd yarıydı, 
ayaqlar da işə düşdü, özü də növbəylə. Ayaqyalını yerdə uzanılı qoyub Dzintra yaşayan 
bloka girdilər və az sonra onunla bir yerdə gəzintiyə çıxdılar. Viktor bir xeyli özünə gələ 
bilmədi. Başında şişlər əmələ gəlmişdi, ağzı qanla doluydu, sol gözü elə şişmişdi ki, güc-
bəlayla görürdü. Birtəhər ayağa qalxıb evə tərəf yol aldı. Üzünün qanını, çirkini yuyub 
təmizlədi, bir xeyli başını soyuq suyun altına tutdu. Sonra stolun arxasında oturub bu 
haqsızlığa görə ağladı. Ona ən çox təsir edən pəncərədən bu mənzərəyə baxan Dzintranın 
sonra bu əclaflarla getməsi idi. Viktor öz düşmənlərini yadda saxlayıb hər biriylə 
növbəylə haqq-hesab çürüdəcəkdi. Ayvarla açıq müharibəni sonraya saxlamışdı. "Məşq 
etmək lazımdı". Qərarı belə oldu. 
 
Amma qəflətən ağlına gələn dəhşətli bir fikirdən planlarını dəyişdi. Bəlkə bu əclaf 
Dzintranı da incidib? Hökm dərhal çıxarıldı. Viktor üçrəfli şkafa yaxınlaşıb yuxarı uzaq 
küncdən ağ parçadan olan bağlamanı çıxardı. Tez-tələsik bağlamanı açdı və müharibədən 
qalma TT tapançasını əlinə aldı. Qardaşı Anatoliylə heç vaxt ona əl vurmamışdılar. Atası 
hələ onlar uşaq olanda ciddi şəkildə belə bir əmr vermişdi: "Bu, marşal Baqramyanın 
mənə hədiyyəsidi. Hansı biriniz əl vursaz, ömür boyu bağışlamaram". Uşaqlar atalarıyla 
fəxr edirdilər, onun bir sözü iki ola bilməzdi. Amma bu dəfə vəziyyət o həddə gəlib 
çatmışdı ki, Viktor hər şeyi  unutmuşdu. Hətta Viktora elə gəlirdi ki, əgər atası məsələnin 
nə yerdə olduğunu bilsə, onu bağışlayacaq. 
 
Sonra isə hər şey sanki öz-özünə baş verdi. O, plaşını əyninə keçirdi, sonra onun icəri 
cibinə tapançanı qoyub küçəyə çıxdı. Plaş lap yerinə düşmüşdü, yağış çiləməyə 
başlayırdı. Amma uşaqlar həyətdən yığılmaq fikrində deyildilər. Viktor azarkeşlərindən o 
dəstənin hara yollandığını öyrənib bildi ki, mağazadan sonra Ayvarın yanına gediblər. 
Viktor mağazaya çatıb sola döndü və bir ev sonra həyətə girdi. Viktor bu yerə yaxşı bələd 
idi. Tez-tez burda futbol oynayırdılar. Çəpəki, torlu qapı onun zərbələri altında az 
titrəməmişdi. Nəhayət o, Ayvar yaşayan evə yaxınlaşdı. Amma dərhal içəri girməyə ürək 
eləmədi. Sanki nəsə onu tutub saxladı. Gözləri qarşısında onu fəlakətdən qorumaq istəyən 
atasının sərt baxışları canlandı. Viktor artıq geri qayıtmaq istəyirdi ki, qəflətən açıq 
pəncərədən Dzintranın tanış səsini eşitdi. O, gülürdü - ucadan və şən səslə. Viktora elə 
gəldi ki, hamı onu ələ salır. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
283 
 
"Ah sizi, əclaflar, topayla bir nəfərin üstünə düşmüsüz, hələ bir təhqir də eləyirsiz!" 
Viktorun  bütün içi coşdu və  ardınca bircə tullanışla qapının ağzında peyda oldu. 
Mənzildən papiros tüstüsünün iyi gəlirdi. Var gücüylə qapını yumruqladı. Sonra dəstəyi 
çəkdi və qapı taybatay açıldı. Üç addım irəli gəlib dəstənin düz qarşısında dayandı. 
 
Qırıq-qırıq səslə qışqırdı: 
 
- Yerə uzanın! 
 
Hamı donub qalmışdı, bu çağırılmamış qonağa baxa-baxa nə edəcəklərini bilmirdilər. Elə 
bu zaman Ayaqyalın tapançanı çıxarıb bir addım Ayvar tərəfə gəldi və silahı onun 
sifətinə tuşladı: 
 
- Diz çök! 
 
Viktorun səsi bu dəfə daha qətiyyətli idi. 
 
Qəflətən Ayvarın ağarmış sifəti üçkünc oldu, qısa, həmişə yağlı olan saçları kirpinin 
tikanları kimi qabardı. 
 
- Kimə deyirəm, diz çök! 
 
Bu dəfə Viktor daha ucadan dedi. 
 
Ayvar diksindi, gözləri yaşla doldu. O, dimdik dayanıb durdu, sonra sanki nəyisə tutub 
saxlamaq üçün bərk-bərk qarnından tutdu və birdən onun açıq rəngli şalvarı yaşlandı. 
Dzintra bu mənzərəyə baxıb pıqqıldadı, dostlarının isə heyrətdən ağızları açıla qaldı. 
 
- Hamı diz üstə! 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
284 
Viktor sakitləşmək bilmirdi. Onun baxışlarından elə bir alov püskürürdü ki, bu şənlik bir 
anda qeybə çəkildi və hamı dərhal diz çökdü. O, baxışlarını Dzintraya yönəltdi və 
qəflətən ürəyinin döyüntüsünə o vaxtlarda olduğu kimi bir şirinlik qatıldı. Astadan ona: 
 
- Sən qalx, - dedi, - bura sənin yerin deyil. 
 
Dzintraya qapını göstərdi və qız tez-tələsik burdan çıxdı. Viktor üzünü dəstəyə tutub uca 
səslə əmr etdi: 
 
- Hamı yerində qalsın. Mən qapının arxasında olacam. Bayıra çıxanı güllələyəcəm. 
 
Ölü sükut içində o, qapını bağladı, bir neçə saniyə dəhlizdə dayanıb durdu, içəriyə qulaq 
asdı, sonra futbol meydançasını keçib öz evlərinə tərəf getdi. Yarı yolda Dzintra gəlib 
onu haqladı. Onlar bir xeyli yanaşı getdilər. Nəhayət, qız çiyinləri üstündən onun 
gözlərinə baxa-baxa: 
 
- Viktor, hirslənmə, bağışla bizi, - dedi və uşaq kimi əlavə etdi. - Mən daha belə 
eləmərəm. 
 
Qızın gözlərində yaş göründü. Dzintra başını aşağı salanda telləri alnına düşdü və 
gözəlləşdi. Dzintra artıq az qala ağlaya-ağlaya: 
 
- Bizə gedək, - dedi, - evdə tortumuz var, çay içə-içə sənin yaralarını sağaldarıq. 
 
Qız onun əlindən tutdu və onlar birlikdə ikinci mərtəbəyə qalxdılar. Çay içə-içə müxtəlif 
mövzularda söhbət eləməyə başladılar. Qəflətən Dzintra ona qısılıb birbaşa 
dodaqlarından öpdü: 
 
- Biz böyüyəndə, sənə ərə gəlməyimi istəyərsən? 
 
Viktor yeganə görən gözüylə ona baxıb astadan köks ötürdü: 
 
- Hələ çox gözləməli olacağıq. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
285 
 
Qız onun əlindən tutub öz otağına çəkdi. Amma elə bu vaxt qapıdan açar səsi gəldi. İçəri 
girən Dzintranın anasıydı. 
 
Qız utana-utana: 
 
- Ana, qonağımız var, - dedi. 
 
Anası: 
 
- Görürəm, - dedi və soruşdu. - Sir-sifətinə nə olub? Nədi, kiminləsə dalaşmısan? 
 
Viktor həvəssiz-həvəssiz başını tərpətdi. 
 
- Uddun, yoxsa uduzdun? 
 
Dzintra söhbətə qarışıb: 
 
- Ana, heç təsəvvür eləyirsən, - dedi, - Ayvar tumanını batırdı. 
 
Qadın heyrətlə başını buladı. Onun gözləri gülürdü. 
 
- Deyəsən, adın Viktordu? 
 
Cavan oğlan başını tərpətdi. 
 
Qadın: 
 
- Demək, qalibsən, - dedi və sonra diqqətlə qızına baxa-baxa sözünə əlavə etdi. - Atan də 
hərbçidi, eləmi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
286 
 
Viktor yenə başını tərpətdi. Qadının yorğun gözlü sifətində yenidən bir anlığa təbəssüm 
yarandı. Qadın: 
 
- Sağ-salamatdı, - dedi və həlak olmuş ərinin divardan asılmış şəklinə baxıb köks ötürdü. 
Sonra sözünə davam etdi: 
 
- Yaxşı. Dostluq edin, sonrasını göydəki özü bilər. Siz oturun, mən bir mağazaya dəyim. 
Axı, qonşunu nəyəsə qonaq eləmək lazımdı, ya yox. 
 
O, bazar çantasını götürüb çıxdı. Viktor Dzintranı qucaqlayıb tez-tələsik öpdü. Sonra tam 
əminliklə: 
 
- Gəl, üzümün göyərtiləri gedən kimi evlənək, - dedi. - İndi mən gedim, tapançanı 
qaytarmaq lazımdı. Bir saatdan sonra gələcəm. Küçəyə çıxma, burda gözlə. 
 
O, qızı bir də öpdü, sonra bir də öpdü və yalnız bundan sonra evdən çıxdı. 
 
Tərcümə edəni: Azad Yaşar  
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
287 
 
Pedro de Xesus 
 
Ustad evində bayram 
 
 
Qaçmağın elə üsulu var ki, daha çox axtarışa bənzəyir. 
Viktor Hüqo 
 
Bu gün sənin məclisinə rəng qatmaq ləzzəti və xoşbəxtliyi mənə nəsib olacaq, Ustad. 
Mən bilirəm ki, bəzən sən ümumiyyətlə, nə isə bişirməkdən vaz keçirsən, aclığını da 
dünənki şamın qalıqları ilə öldürürsən. Mən bilirəm ki, yemək hazırlamaq sənin üçün 
bayramdır; əks təqdirdə sənin əlin soyuyur. Bayram isə, Ustad, onu tələb edir ki, 
başqalarının qarşılıqlı istəyi olsun, yaxud onlar bu istəyin olduğunu düşünsünlər, ya da 
özlərini belə göstərsinlər, – istəyin dərəcələrindən səndən yaxşı başı çıxan çətin tapılar. 
Bayram onu tələb edir ki, qonaqlar gərgin halda kətillərdə otursunlar və ombalarını bir-
birinə toxunduraraq, əllərini aşağı uzadıb yekə boşqabdakı qızarmış kartofdan yesinlər – 
sənin menyunda bu, yüngül qəlyanaltıdır, sadəcə gözün qurdunu öldürməkdir. 
 
Bayram onu diktə edir ki, sən a la ville roi çolpa üçün hazırladığın sousu bir an da gözdən 
qoymayasan, amma həm də gözaltı baxıb Qırsaqqızın Kamaqueydə doğulub boya-başa 
çatdığını və adının Əzələ olduğunu söyləyən kəsin şalvarının qabağını necə açdığını 
görəsən. Sən ağzına bir qaşıq düyü qoyub əmin olursan: düyü hazırdır, Qırsaqqız isə o an 
diz çökmüş halda az qala boğulur. Sənin çox qəşəng bayramın var, Ustad: yetişmiş 
pomidorları təqribən bir boyda dairələrlə kəsmək, xırda-xırda doğranmış kələmin, yaşıl 
bibər zolaqlarının və səhranın tozu kimi narıncı kökün rəng uyğunluğundan ləzzət almaq; 
sən kökü həzz ala-ala sürtkəcdən keçirir və onu bu əlvan kompozisiyanın üstünə 
səpməyin zərif sevincindən məmnunluq duyursan. 
Bolluq-bərəkət rəmzi olan masanı – üstünə ilahi azuqə düzülmüş masanı, – təsəvvür 
etməyin özü artıq bayramdır. Sənin istedadın, sənin fədakarlığın sayəsində firavanlıqdan 
xəbər verən piyalə və boşqablar sehrli bir tərzdə işıq saçır. Və hər bayramın da öz 
bayramı var, Ustad, – bu məqamda məclis özünün əsas mənasını kəsb etməyə başlayır. 
Kərə yağı saatında. 
Sən soyuducudan elə bu gün süddən aldığın, dondurulmuş qaymaqla dolu qabı 
götürürsən. Bu, bir işarədir. Sən deyirsən ki, təmiz qaymaqdır, Holstin cinsli inəyin 
südündən alınıb; qonaqlar isə kətillərdən durub böyük çarpayının üstündə otururlar; 
qapıya yaxın olan balaca çarpayı isə səninkidir. Sən qaymağı çalmaq üçün qaşıq və 
bardaq götürüb öz çarpayına əyləşirsən. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
288 
Ah, Ustad, dünyada özün kərə yağı düzəltməkdən ləzzətli və sirli bir şey yoxdur. 
Ağ inadkar kütləni yumşaltmaq. Elə etmək ki, ram olmuş, dübür-dübür maddə yenidən 
bərkisin və taleyi ilə barışmaqdan əl çəksin. Rəhm etməmək, müqaviməti sındırmaq; 
kütlənin içindən öz ilkin ağlığı ilə vidalaşıb sarı rəngə çalmağa başlayan maye fışqırana 
qədər əzmək. Ağlığın getməsi sənin təmizlik yanğını soyutmayıbmış kimi, su əlavə edib 
kütləni yumaq, hər şeyi axıra qədər sıxıb çıxaranadək yenə, yenə, yenə də istəmək. 
Sənin işin – yağ çalmaqdır, Ustad. Dünyada özün kərə yağı düzəltməkdən ləzzətli və sirli 
bir şey yoxdur. 
Beləliklə, otur və çal. Yağı bir haldan başqasına keçir və bunu ritmik şəkildə, Qırsaqqızla 
Əzələnin ritmini təkrarlayaraq, elə. 
Qırsaqqız çarpayının yanında əyilir. Sağ əlini çarpayının qırağına söykəyir, sol əli ilə 
yanını aralayır. Əzələnin hələ tam durmamış Həyatının Mənası birdən, elə bil sehrbazlıq 
edərək, deşiyə baş vurur. Üzündə anlaşılmaz bir ifadə olan Qırsaqqız dalabadal həmlələrə 
məruz qalır. Başını aşağı salıb gözlərini qıyaraq, şirin sözlərin əbədi çeşidini dilə gətirir: 
―Səninki ən böyükdür‖, ―Səninki ən yaxşıdır‖, ―Ah, mənim erkəyim‖, ―Əzizim, mən 
həmişəlik səninəm‖. 
Əzələ öz Həyatının Mənasının necə hərəkət etməsinə baxmaqdan ləzzət alır. 
Heç kim, hətta sən də, ey Ustad, qaymağın yağa çevrilməsinin mistik sirlərini duymur. 
Sən çalmaq prosesinin qanunauyğunluqlarına əmin bir şəkildə, avtomat kimi, qaşıqla 
işləyirsən və bir an belə rahatlıq vermədiyin bu konkret və unikal qaymaqların fərdi 
xüsusiyyətlərini vecinə almırsan. 
Qırsaqqız Əzələni özünəvurğunluq aləmindən ayırır və ayrı bir poza təklif edir. O, 
razılaşıb Mənanı çıxarır. Çarpayının küncündə oturub arxaya uzanır ki, Qırsaqqız dili ilə 
Mənanı öz ifrazatından təmizləsin, sonra da sorsun – qoy o gah görünsün, gah da itsin; 
Əzələ özü isə təsadüfən əlinə keçən və qeyri-iradi ikiyə qatladığı balışı başının altına 
qoyaraq, bu mənzərədən ləzzət almağa başlayır. 
Lakin tezliklə Əzələyə darıxdırıcı olur: Qırsaqqız Mənanı bütünlüklə udub və yalnız bu 
acgözün gur saçlarının eynən Parkinson xəstəliyində olduğu kimi yeknəsəq titrəməsi 
görünür. Yaxşısı budur ki, Qırsaqqıza axıradək ağzına almamağı, yalnız belə görüntü 
yaratmağı əmr etsin. Onda Əzələnin nəzərləri möcüzədən həzz alar: onun Mənası gah 
ölümə, gah dirilməyə yaxın olar; ölüm, dirilmə, yenə ölüm, yenə dirilmə – hadisələrin bu 
növbələşməsi vasitəsi ilə Tanrı kəşf edilir. 
Dünyada özün yağ düzəltməkdən sirli və ləzzətli bir şey yoxdur, Ustad. Heç nə o anla 
müqayisəyə gəlməz ki, sən baxmadan belə (sən baxmaya da bilərsən), öz təcrübəli və 
həssas əlinlə duyursan: çevrilmə indicə baş verəcək, daha bir hərəkət edən kimi o şirə, o 
mübarək maye kasaya töküləcək. 
Elə isə, dayan, Ustad. Əzələ tələb edir ki, Qırsaqqız onun üstünə otursun; Qırsaqqız 
təzədən çevrilib özünü Mənaya keçirir və elə göstərir ki, guya o, böyük olduğu üçün bu iş 
alınmır və beləcə Əzəzləyə təlqin edir: Qırsaqqız qayka kimi ona bağlanır və o da bolt 
kimi ona yiyələnir, qoy qətiyyən şübhəsi olmasın. Ustad, səndən fərqli olaraq, Qırsaqqız 
dayana bilmir. Gözlərini qıyır, başını aşağı salır, qolları gərilir. Atılıb-düşür, əyilir, 
qıvrılır. Onun yumşalmış cinsiyyət üzvündən qatı ağ maye axaraq, döşəməyə tökülür. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
289 
O dayana bilməz, Ustad. O davam etdirməlidir, hərçənd o, büsbütün yumşalıb, hər 
həmlədən sonra özünün daha çox yumşaldığını və kənarlaşdığını hiss edir və anlaşılmaz 
bir acıq – ya acıq, ya da qızğınlıq, – bəzən onun qulağına pıçıldayır: ―Dayan, bəsdir‖. 
Amma indi artıq o heç bir vəchlə dayanmaz. Onun apofeozu başlayır: o ağlamsınır, şirin 
sözlər çeşidini yeni pafosla bəyan edir; Əzələyə yalvarır: ―Vur məni. Öldür məni‖. Əzələ 
özünü elə göstərir ki, guya heç nə anlamır, – bilir ki, bu yalvarışlarla o, hiyləgərcəsinə 
onu qurtarmağa təhrik edir. Qırsaqqız məharətlə, incə şəkildə titrəyir; təkidlə deyir: 
―Məni əldən buraxma, əzişdir, islat məni, mənim erkəyim, ah, sox mənə, qoy ölüm, 
əzizim, öldür məni, bircə arzum var – səninki içimdə olarkən ölmək‖. 
Boltun beyni dumanlanır. Dirsəklənib yumruğu ilə onun ombasına vurur – ―Qurtar 
oyunbazlığı, qancıq‖ – ki, səsini kəssin. Qayka isə – ―Ah, anacan, kaş görəydin, əziz 
anam, ərim məni necə əzişdirir‖ – əzabkeş görkəmində ikiqat olur – ―Ah, anacan‖ – 
əllərini döşəməyə söykəyib akrobat kimi qıvrılaraq dayanır, onu da dayanmağa vadar 
edir. ―Yenə, yenə, azdır, yenə vur məni, Əzələ, qoy anam görsün ki, ərim məni necə 
çırpır, oy, çırpır və şapalaqlayır‖. 
Əzələ arxası üstə uzanıb cibindən siqaret çıxarır, yandırıb dikəlir. Acıqlı və amansız bir 
şəkildə – onun daha özündən ləzzət almağa halı yoxdur, həvəsi qaçıb – itaət göstərir: 
quduzlaşmış kimi Qırsaqqıza daxil olur və hər hərəkətində onun kürəyini yandırır. 
Ustad, dünyada heç nə sənin arzuladığın şeylə müqayisəyə gəlməz: sən əlindəki qaşıqla 
sonuncu dəfə kütlənin üstünə basırsan və budur, yorğunluq və sevinc parlayan üzdə dişlər 
ağarır; eyni təntənəli mimika ilə Qırsaqqız – onun kirpikləri yaşla doludur, bədəni 
tərləyib, taqətdən düşüb, elə bu saat qalmaqal salmağa hazırdır – o dünyadan gələn səslə 
Əzələdən tələb edir: ―Mənim üçün uşaq, uşaq düzəlt‖. 
Əzələ kənara çəkilb Qırsaqqızı itələyir; o, üstünə qurğuşun töküblərmiş kimi əldən-dildən 
düşmüş halda döşəməyə sərilir. Əzələ yalın ayağı ilə onu itələyərək, döşəmədə öz 
istəyinə uyğun şəkildə uzadır: o, yandırdığı kürəyi bütünlüklə görmək, Mənanı sıxıb 
sağmaq, yanıqların üstünə səpələnən şeyə baxmaq istəyir: bu, onun öz mayesidir, onun, 
yalnız onun Təcəllasıdır. 
Ustad, sənin işin yağ çalmaqdır; kasadakı mayeyə baxıb yüzüncü dəfə əmin olmaqdır ki, 
ağlıq saralıb, lombalar da əriyib. Sən heç nə demədən əlinlə hamamın qapısını göstərirsən 
– yəni, gedin yuyunun, özün isə – qonaq otağı-mətbəxdə – yağın üstünə su töküb 
əndərirsən, yenə töküb əndərirsən, elə bil ağlığın getməsi sənin təmizlik istəyini qane 
etməyib. 
Qonaqlar yuyunduqdan sonra sən süfrə açıb bütün boşqab və piyalələri masaya 
düzəcəksən. Mən bilirəm ki, yemək hazırlamaq sənin üçün bayramdır; əks təqdirdə sən 
bununla məşğul olmazdın. Bayram isə, Ustad, tələb edir ki, başqalarının – Qırsaqqız və 
Əzələnin – qarşılıqlı istəyi olsun, yaxud onlar bu istəyin olduğunu düşünsünlər, ya da 
özlərini belə göstərsinlər. 
Nuş olsun! 
 
Ruscadan tərcümə edən: Mübariz Cəfərli  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
290 
 
Andrey Platonov 
 
Qayıdış 
 
Qvardiyaçı kapitan Aleksey Alekseyeviç İvanov, ordudakı qulluğunu bitirib, evinə 
buraxılmışdı. Bütün müharibə boyu qulluq elədiyi hərbi hissədə onu, dərin təəsüflə–
başqa cür ola da bilməzdi–sevgi ilə, sayğı ilə, musiqi ilə, içki ilə yola saldılar. Ən yaxın 
dostları, tanışları İvanovu dəmiryol vağzalına kimi yola saldılar, sağollaşdılar, sonra onu 
burada yalqız qoyub getdilər. İvanovun gözlədiyi qatar isə gecikdikcə gecikir, qatarın 
gəlməli olduğu deyilən ən sonuncu vaxt da çatanda, bu gecikmələr yenidən başlayır, acı 
bağırsaq kimi uzanıb gedirdi.  
  
Payız olduğu üçün, axşamüstü hava çox soyudu; dəmiryolu vağzalı müharibə vaxtı 
dağıldığından, gecələməyə bir yer də yox idi, ona görə də, İvanov yol keçən maşınlardan 
birinə oturub, yenidən hərbi hissəyə qayıtmalı oldu. Ertəsi gün İvanovun qulluq 
yoldaşları onu yenidən yola saldılar; yenə də birlikdə mahnı oxudular, dostluqlarının 
unudulmaz olacağını bildirmək üçün bərk-bərk qucaqlaşdılar, ancaq bu dəfə yola salanlar 
gözəçarpacaq qədər az idi, həm də onlar artıq dünənki kimi coşqulu da deyildilər. 
  
İvanov ikinci dəfə vağzala gəldi; burada isə onun gözlədiyi qatarın indiyə kimi də gəlib 
keçmədiyini dedilər, bu durumda ən yaxşısı, yenidən keçmiş hərbi hissəsinə qayıdıb, 
orada gecələmək olardı. Ancaq üçüncü dəfə yola salınmağa, dostlarını bunun üçün 
rahatsız etməyə İvanovun üzü gəlmədiyindən o, asfalt perronun üstündə gəzişərək, 
darıxmağa üstünlük verdi.  
  
Vağzalın qatarları qarşılamaq üçün olan meydançasındakı keşikçi köşkündən 
müharibənin dağıntıları yan keçmişdi. Köşkün yanındakı oturacaqda sırıqlı gödəkcə 
geyinib, başına qalın yaylıq bağlamış bir qadın oturmuşdu; İvanov bu qadını dünən də, 
bütün günü bu oturacaqda, yük bağlamalarının yanında oturub qatar gözləyən görmüşdü. 
Dünən gecələməyə gedəndə İvanov bu qadını da çağırıb, özü ilə hərbi hissədə 
gecələməyə aparmaq istəmişdi, düşünmüşdü, qadın burada yalqız qalıb bütün gecəni 
soyuqdan titrəməkdənsə, qoy tibb bacılarının yanında, isti otaqda gecələsin, burada 
qalarsa, çox ola bilsin, onu qızınmaq üçün heç keşikçi köşkünə də buraxmasınlar. Ancaq 
dünən hərbi hissəyə sarı gedən maşın axtaranda, başı qarışdığından, qadını çağırmağı 
unutmuşdu.Qadın yenə də dünənki yerində, tərpənmədən oturub qalmışdı. Onun bu 
dayanıqlığı ilə dözümlüyü, qadın ürəyinə xas olan sədaqətlə dönməzlikdən soraq verirdi–
indiki durumda bu duyğular özünü, qadının qayıdıb getdiyi evinə bağlılığında, öz evi 
üçün daşıyıb apardığı yükləri göz bəbəyi kimi qorumağa çalışmasında üzə çıxmışdı. 
İvanov qadına yaxınlaşdı, düşündü, ola bilsin, qadın da təklikdən bezibdir, onunla baş-
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
291 
başa verib yalqızlığın daşını atsalar, darıxmazlar. Qadın üzünü ona sarı çevirəndə İvanov 
onu tanıdı. Bu gənc bir qız idi, ona ―hamamçı qızı Maşa‖ deyərdilər, deyilənə görə bu söz 
qızın öz ağzından çıxdığından onu belə çağırırdılar, demə, doğrudan da onun anası 
vaxtilə hamamda işləyirmiş, işinin adı da yuyunmağa gələnlərə dəyişək ağları paylamaq 
imiş. Müharibənin gedişində İvanov aradabir bu qızı görərdi, Maşa onda İvanovun arasıra 
getdiyi aerodromların birindəki yeməkxanada günəmuzd aşpaz köməkçisi işləyirdi. 
  
Təbiəti saraldıb solduran payız, yanyörədə olduqca darıxdırıcı, qüssəli bir görüntü 
yaratmışdı. İvanovla Maşanı buradan aparmalı olan qatar, haradasa çox uzaqlardakı bir 
boşluğun içində itib batmışdı, gəlib çıxmaq bilmirdi. Belə bir duruma düşən insan ürəyini 
ancaq başqa bir ürəklə isnişmək ovuda bilərdi.İvanov Maşa ilə danışmağa başlayan kimi, 
ürəyi açılmağa başladı. Maşanın gözəl üzü, sadə ürəyi var idi, onun işləməkdən 
kobudlaşmış əlləri ilə iri gövdəsi də gənc qızın yaraşığını pozmurdu. O da buradan 
həmişəlik ayrılıb, öz evinə qayıdırdı, buçağacan işlədiyi hərbi hissəyə çox bərk 
bağlandığından, bundan sonrakı mülki həyatını necə yaşayacağından baş aça bilmirdi; 
gənc qız özünün hərbi qulluqda olan rəfiqələrinə alışmışdı, elə onu böyük bacıları kimi 
sevən, gündəlik şokolad bağışlayan, iri gövdəsinə, uca boyuna, həm də onların hamısına 
qızırğanmadan göstərdiyi bacılıq sevgisinə görə, qızı ―qocaman Maşa‖ deyə çağıran hərbi 
təyyarəçilərə də üzü-gözü öyrəşmişdi. İndi isə artıq çoxdan yadırğadığı doğmalarının 
yanına qayıtmaq onun üçün qəribə, anlaşılmaz, bir az da qorxunc görünürdü. 
  
İvanovla Maşa ikisi də ordudan ayrılmaqla, elə bil, yetim qalmışdılar; ancaq İvanov belə 
qüssəli-üzüntülü duruma düşməyi heç sevmirdi; belə durumunda ona elə gəlirdi, kimsə 
uzaqdan onun bu qara gününə baxıb gülür, onun kədərinə sevinir, onu maymaq sayır. 
Ona görə də, İvanov belə bir sıxıntılı duruma düşəndə, bundan qurtulmaq üçün, tez-
tələsik bir yol arayıb tapmağa çalışırdı–özü üçün, əlüstü, sevinc gətirəcək bir məşğuliyyət 
düşünüb tapır, yazıq kimi görünməkdən canını qurtarmağa çalışırdı.  
  
O, oturacaqda özünü sürüşdürüb, Maşaya qısıldı, sonra isə ondan yanağından öpmək 
üçün icazə istədi.  
  
–Mən elə-belə, kiçik bir öpüş istəyirəm,–İvanov dedi,–yoxsa bu qatarın gecikməyindən 
lap ürəyim sıxılır. 
  
–Ancaq elə qatarın gecikməsinə görəmi bunu istəyirsiniz?–Maşa soruşub, diqqətlə 
İvanovun üzünə baxdı. 
  
Keçmiş kapitana üzdən otuz beş yaş vermək olardı; onun–küləyin qarsdığı, gün işığının 
qaraltdığı üzü tünd qəhvəyi rəngə çalırdı; İvanovun Maşaya baxan gözlərindən bir az 
ciddiyyət, bir az da utancaqlıq yağırdı, o açıq danışsa da, ancaq səsindən nəvaziş və sayğı 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
292 
duyulurdu. Onun yaşlı kişiyə xas olan batıq və xırıltılı səsi, bir yandan güclü olduğunu 
gözə çarpdıran, başqa yandan yardıma gərək duyduğu sezilən kobud, qarabuğdayı üzü 
Maşanın xoşuna gəlmişdi. İvanov tütün çəkdiyi çubuğun odunu baş barmağı ilə 
söndürdü, belə görünürdü, bu barmağı artıq öyrəncəli olduğu üçün istini duymurdu, sonra 
köks ötürüb sual dolu baxışlarını qıza dikdi. Maşa oturacaqda bir az qırağa çəkildi. 
Keçmiş kapitanın üst-başından çox güclü tənbəki iyi, qızardılmış çörək iyinə qarışmış 
içki qoxusu gəlirdi,–bunların hamısı oddan törəyən nəsnələr olduğundan, özləri də 
insanın ehtirasını alovlandıra bilərdilər. Görünür, İvanov son günlər ara vermədən tütün 
çəkmiş, yemək-içməyi isə: suxarı, pivə və çaxır olmuşdu. 
  
İvanov bir də xahiş elədi. 
  
–Mən lap yavaşcadan, eləcə üzdən öpəcəyəm, Maşa... Elə bilin, mən sizin əminizəm. 
  
–Təsəvvür eləyirəm... Ancaq nədənsə mənə elə gəlir, siz mənim atamsınız, əmim yox. 
  
–Belə de... Onda icazə versəniz... 
  
–Atalar qızlarını öpəndə icazə istəməzlər,–Maşa bunu deyib, ürəkdən güldü. 
  
Çox sonralar İvanov hər dəfə özlüyündə heç vaxt unuda bilmədiyi bu anları xatırlayanda 
Maşanın saçlarından payız meşəsindən duyulan xəzəl qoxusunun gəldiyini düşünərdi... 
Dəmir yolundan bir az aralıda İvanov kiçik bir tonqal qalayıb, Maşa ilə özü üçün, şam 
yeməyinə, qayğanaq bişirdi. 
Gecə qatar gəlib çıxdı, İvanovla Maşanı götürüb doğma yerlərə sarı apardı.  
  
İki sutka birlikdə yol getdilər, üçüncü sutkada qatar Maşanın iyirmi il öncə doğulduğu 
şəhərə gəlib çatdı. Maşa bağlamalarından əlinə yerləşənləri götürüb, yerdə qalan kisəni 
kürəyinə qaldırıb sarımağı İvanovdan xahiş eləyəndə, keçmiş kapitanın öz şəhərinə 
çatmağa bir sutkadan artıq qalmasına baxmayaraq o, kisəni də götürüb, Maşanı ardınca 
vaqondan düşdü. 
  
Maşa İvanovun bu hərəkətindən həm təəcüblənmiş, həm də bir az kövrəlmişdi. O 
doğulub boya başa çatdığı, indi isə onun üçün qürbətə çevrilmiş doğma şəhərində yalqız 
qalmaqdan qorxurdu. Maşanın atası ilə anasını almanlar buradan qovub aparmışdılar, 
onlar haradasa, çox uzaqlarda ölüb getmişdilər, burada Maşanın ancaq qanının 
qaynamadığı yaxınları: bir əmsisi qızı, iki xalası qalmışdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
293 
  
İvanov dəmiryolu komendantlığına gedib, bu şəhərdə müvəqqəti dayanmaq üçün adını 
yazdıraraq, Maşa ilə qaldı. Əslində ona təcili öz evinə, orada dörd ildir onun yolunu 
gözləyən arvadı ilə iki uşağının yanına getmək lazım idi. Ancaq İvanov ailəsi ilə görüşün 
sevinclə həyacan dolu anlarını yaşamağı bir az sonraya saxlamağı kəsdirdi. O özü də niyə 
belə elədiyini anlaya bilmirdi, ola bilsin, könlündən hələ bir az da ailə qayğılarından uzaq 
olaraq gəzib dolanmaq keçirdi.  
  
Maşa İvanovun evli olub-olmadığını bilmirdi, həm də utandığından bu barədə İvanovdan 
nəsə soruşmurdu. Qız özünə xas ürəyi açıqlıqla, heç nə düşünmədən, İvanova 
güvənmişdi. 
  
İki gün sonra İvanov öz doğma yerlərinə sarı yola düşdü. Maşa onu vağzaldan yola saldı. 
İvanov Maşanı öpüb, bütün qalan ömrü boyunca onu unutmayacağını dedi.  
  
Maşa onun bu sözünü eşidəndə gülümsünüb dedi: 
  
–Məni həmişəlik xatırlamaq nə üçün? Buna gərək yoxdur, onsuz da siz məni gec-tez 
unudacaqsınız... Mən axı sizdən heç nə ummuram, yaxşısı məni unudun getsin.  
  
–Əzizim Maşa! Sən buçağacan haralarda idin, niyə mən səninlə çox-çox qabaqlar 
görüşməmişəm? 
  
–Müharibədən qabaq mən orta məktəbdə oxuyurdum, çox-çox qabaqlar isə hələ dünyaya 
gəlməmişdim. 
  
Qatar gəlib çıxdı, onlar sağollaşıb ayrıldılar. Qatarla uzaqlaşıb gedən İvanov yalqız qalan 
Maşanın necə hönkürüb ağaladığını görə bilməzdi, iş burasında idi, Maşa istər rəfiqələri, 
istər yaxın yoldaşları olsun, taleyin onunla haçansa doğmalaşdırdığı heç kimi unutmağı 
bacarmırdı. 
  
İvanov qatarın pəncərəsindən bir də ola bilsin heç vaxt görməyəcəyi bu şəhərin, ötüb 
keçən evlərinə baxır, düşünürdü: bax başqa bir şəhərdə, bunlara oxşar bir evdə onun 
arvadı Lyuba uşaqları Petya və Nastya ilə birgə yaşayır, indi onlar orada onun yolunu 
gözləyirlər; o, hərbi hissəni tərk etməzdən öncə, arvadına göndərdiyi teleqramda, yola 
düşüb gecikmədən evə gəldiyini, onu və uşaqları öpəcəyi günü səbirsizliklə gözlədiyini 
yazmışdı. İvanovun arvadı Lyubov Vasiliyevna üç gün dalbadal vağzala gəlib, qərb 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
294 
tərəfdən gələn bütün qatarları qarşılamışdı. Bu günlərdə o, işdən icazə aldığı üçün, öz 
əmək normasını da yerinə yetirə bilməmişdi, gecələr isə çox yavaş və laqeydliklə işləyən 
divar saatının kəfkirinin səsinə qulaq asaraq, bitib tükənməyən düşüncələrə dalır, yata 
bilmirdi. Dördüncü günü Lyubov Vasiliyevna özü işə gedib, vağzala Pyotrla Nastyanı 
göndərdi, birdən qatar gündüz gəlib çıxsa atalarını qarşılasınlar, axşam isə onları evdə 
qoyub özü vağzala getdi. İvanov ancaq altıncı gün gəlib çıxdı. Onu oğlu Pyotr qarşıladı; 
Petruşkanın indi on iki yaşı vardı, ancaq atası ciddi görünüşlü, yaşından böyük görünən 
yeniyetmə oğlunu çətinliklə tanıya bildi. Pyotr balacaboylu və arıq olsa da, ancaq başının 
iriliyi, alnının genişliyi ilə seçilirdi, onun üzü, həyatın qayğılarına alışmış  
insanlarda olduğu kimi, sakit idi, ancaq kiçik qonur gözlərində sanki baxdığı hər yerdə 
ucdantutma səliqəsizlik görən insanlara xas olan bir tutqunluqla narazılıq vardı. Petruşka 
səliqəli geyinib-keçinmişdi: ayaqqabıları köhnə olsa da ancaq hələ geyiləsi idi, atasının 
köhnə paltarlarından biçilmiş şalvarı ilə gödəkçəsi köhə idi, ancaq əyninə kip otururdu–
gərəkən yerlərdən büzmələnmiş, yamaqlar vurulmuşdu, bu geyimi ilə Petruşka balaca, 
yoxsul, ancaq işləri yoluna düşmüş bir kişiyə oxşayırdı. Atası onu görəndə təəcüblənib, 
köksünü ötürməkdən özünü saxlaya bilmədi. 
  
–Ata, bu sənsənmi? – İvanov gözlənilmədən Petruşkaya yaxınlaşıb, onu qucaqlayıb, 
ayaqların yerdən üzərək, öpməyə başlayanda, yeniyetmə həyəcanlanla səsləndi. – Səni 
tanımaq olmur! 
  
–Mənəm, atanam... Salam, Pyotr Alekseyeviç! 
  
–Salam... Gəlməyin nə uzun çəkdi? Biz də neçə gündür yolunu gözləyirik. 
  
–Qatar gecikdirdi, Pyotr, çox yavaş sürürlər... Ananla Nastya necədirlər, sağ- 
salamatdırlarmı?  
  
–Yaxşıdırlar,–Pyotr cavab verdi.–Neçə orden ala bilmisən? 
  
–İki ordenim, üç medalım var. 
  
–Biz də burada anamla düşünürük, yəqin sənin köksündə orden-medaldan yer olmaz. 
Anamın da iki medalı var, ona da yaxşı işlədiyinə görə veriblər... Şeylərin niyə belə azdır, 
vur tut bir çantan var! 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
295 
–Bundan artığı mənə gərək deyildi. 
  
–Kim özüylə sandıq gəzdirir, onlar üçün döyüşmək çətin olar?–oğlu soruşdu.  
  
–Elədir, çətin olar,–atası razılaşdı.–Bir dənə çantan olsa döyüşmək də asan olur. Ancaq 
oralarda heç kim yanınca sandıq gəzdirmir. 
  
–Mən elə bilirdim döyüşçülərin sandıqları da olur. Məndən olsa, mən müharibədə də 
yanımca sandıq gəzdirərdim–yoxsa çox şey vardır, çantaya yığırsan ya əzilir, ya da sınır. 
  
O atasının yük çantasını götürüb evə sarı yollandı, atası da onun arxasınca addımladı. 
  
Lyubov Vasiliyevna onları evin artırmasında qarşıladı; o bu gün də işdən icazə alıb 
gəlmişdi, elə bil, ərinin bu gün gələcəyi onun ürəyinə dammışdı. Zavoddan çıxıb evə 
gəlmiş, buradan da vağzala getmək istəyirdi. Qadın birdən, gözlənilmədən, Semyon 
Yevseyeviçin onlara gəlib çıxacağından qorxurdu: axı onun aradabir onlara gündüzlər 
gəlməyi də olurdu; onun belə bir öyrəncəsi vardı–günün günorta çağı gələr, beş yaşlı 
Nastya ilə, Petruşka ilə orurub başını qarışdırardı. Düzdür, Semyon Yevseyeviç heç vaxt 
əliboş gəlməzdi, hər dəfə gələndə uşaqlar üçün nəsə gətirərdi–konfet, qənd, ağ bulka, ya 
da görərdin sənaye mağazasından nəsə almaq üçün talon gətirərdi. Lyubov Vasiliyevna 
onun evlərinə ayaq açamasında pis heç nə görmürdü; tanış olduqları son iki ildə Semyon 
Yevseyeviç ona çox yaxşılıqlar eləmiş, uşaqlarla isə, doğma ataları kimi, lap desən bir az 
da artıq davranmağa çalışmışdı. Ancaq bu gün Lyubov Vasiliyevna ərinin Semyon 
Yevseyeviçi görməsini istəmirdi; o, işdən qayıdan kimi, otaqlarda, mətbəxdə yır-yığış 
eləmişdi, gərək əri gəlib evdə bir təmizlik, doğmalıq görəydi. Sonra, sabah-birisigün o 
özü ərinə hər şeyi yerli-yataqlı danışacaqdı. Xoşbəxtlikdən bu gün Semyon Yevseyeviç 
onlara gəlməmişdi. İvanov yaxınlaşıb arvadını qucaqladı, onu uzun müddət qollarının 
arasında saxlayıb, doğma bir insanın bədəninin tanış gələn, ancaq yadırğadığı hənirini 
duymağa çalışdı. 
  
Balaca Nastya da evdən artırmaya çıxmışdı, o öncə, atasının ayaqlarından tutub 
dartmağa, onu anasından ayırmağa çalışdı, sonra isə hönkürüb ağlamağa başladı. 
Petruşka, çiynində atasının çantası, dinməzcə atası ilə anasının yanında dayanmışdı; bir 
az gözləyəndən sonra dilləndi:  
  
–Bəsdirin daha, görürsünüz, Nastya nə baş verdiyini anlamadığından ağlayır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
296 
İvanov arvadından ayrıldı, qorxusundan ağlayan Nastyanı qucağına götürüb, ovutmağa 
çalışdı. 
  
–Nastya!–Petruşka onu səslədi.–Özünə gəl,–mən kimə deyirəm! Bu bizim atamızdır, 
özgəsi deyil!.. 
  
İvanov evə keçib yuyundu, stolun arxasında oturdu. O, ayaqlarını uzadıb gözlərini yumdu 
və ürəyində xəfif bir sevinc, bədənində isə bir toxtaqlıq duymağa başladı. Müharibə 
qurtarmışdı. Bu illər ərzində o, ayaqları ilə minlərlə kilometr yol keçmişdi, üzünə, üzücü 
yorğunluğun saldığı izlər–qırışlar düşümüşdü, yumulu gözlərində bir göynərti vardı–
gözləri də indi, alatoranlıqda, qaranlıqda dincəlməyə, ovunmağa can atırdı. O oturduğu 
müddətdə ev adamları mətbəxlə ona bitişik otağın arasında vurnuxur, onun gəlişini 
bayram eləmək üçün açacaqları bayram süfrəsinə hazırlıq görürdülər. İvanov evə göz 
gəzdirib, avadanlıqların necə yerləşdiyini seyr eləməyə başladı–divar saatları, qab-qaşıq 
yığmaq üçün dolab, divara vurulmuş termometr, stullar, pəncərənin önünə düzülmüş gül 
dibçəkləri, həm evi isidən, həm də yemək bişirmək üçün olan rus sobası... Bu ev 
avadanlıqları da uzun illər onu görməmiş, onun üçün darıxmışdılar. İndi o qayıdandan 
sonra, onların hər biri ilə hal-əhval tutur, onlara da özündən ayrı, yoxsulluqla kədər 
içində yaşamış doğmaları kimi yanaşırdı. O, evə çökmüş doğma qoxu ilə ciyərdolusu 
nəfəs alırdı–odun yanığının qoxusunu, öz uşaqlarının hənirini, peçin qarşısındakı közdən 
qalxan his iyini duyurdu. Bu qoxular, dörd il bundan qabaqkından seçilmirdi, onlar bu 
uzun müddətdə uçub getməmiş, dəyişməmişdilər. İvanov müharibə illərində neçə-neçə 
ölkələrdə, yüzlərlə evlərdə olsa da, bu qoxunu heç yerdə duymamışdı; oralardan–ruhuna 
doğma gəlməyən, ona öz evini andıra bilməyən qoxular gəlirdi. Bu yerdə İvanov 
Maşanın saçlarının qoxusunu da xatırladı; ancaq onun saçlarından meşə xəzəlinin qoxusu 
gəlirdi, bu yenə də, öz evində duyduğu qoxunun yerini verə bilməzdi, o qoxuda– insanı 
öz dincliyindən ayırıb, uzaq mənzillərə sarı aparan bir yolun qırağında bitən bir ağacın 
qoxusu vardı. Görəsən indi Maşa–―hamamçı qızı‖ mülki həyatda necə yaşayır, yeni 
həyata alışa bilirmi? Bu daha mənlik deyil, allah amanında olsun... 
  
Evdə hamıdan çox Petruşkanın diribaşlığı gözə çarpırdı. Təkcə özü işləməklə qalmayıb, o 
həm də anası ilə Nastayaya da tapşırıqlar verir, onlara–nəyi eləyib-eləməməyi başa salır, 
görəcəkləri işləri necə düzgün yerinə yetirməyi öyrədirdi. Petruşkanın dediklərini sözsüz 
yerinə yetirən Nastya daha atasından qorxmur, ona isnişməyə başlayırdı; Nastyanın 
ciddiyyətlə doğruculluq oxunan üzündən həm də bir ürəyigenişlik də duyulurdu–bunu 
onun, üstünə səsini qaldıran Petruşkadan inciməməsindən bilmək olurdu. 
  
–Nastka, dolçadan kartof qabığını boşalt, mənə qab gərəkdir... 
  
Nastya dinməz-söyləməz dolçanı boşaltdı, yuyub Petruşkaya verdi. Anaları isə tez-
tələsik, acıtmasız xamırdan tezbişən piroq hazırlamaqda idi, Petruşka isə piroqu bişirmək 
üçün artıq sobanı qalamışdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
297 
  
–Kündəni yeyin yay, ana, diribaş ol!–Petruşka buyururdu.–Görürsən artıq sobanı 
qalamışam. Qurdalanıb vaxt itirməyə öyrəşmisiniz! 
  
–Bu dəqiqə, Petruşka, indi qurtrarıram,–anası üzüyolalıqla dilləndi.–Qoy biraz kişmiş də 
qoyum, atan çoxdandır kişmiş dadmayıb yəqin. Bunu neçə vaxtdır onun üçün qoruyub 
saxlamışam. 
  
–O, kişmişin görməmişi deyil,–Petruşka dedi.–Bizim ordu əsgərlərinə kişmişinəcən verir. 
Görmürsən bizim döyüşçülər necə cüssəlidirlər, onlar gündəlik ət də yeyirlər... Nastka, 
sən niyə oturmusan–yoxsa bura qonaq gəlmisən? Bir az da kartof soy, günorta yeməyinə 
qızardarıq... Təkcə piroqla qarın doyurmaq olmaz! 
  
Anası piroqu hazırlayana kimi, Petruşka od boş-boşuna yanmasın deyə, böyük maşa ilə 
boyat sup ilə dolu qazanı götürüb, ocağın üstünə qoydu, sonra da sobanın üstünə 
çımxırmağa başladı: 
  
–Bu nədir belə, dağınıq yanırsan, alovunu ora-bura yayırsan? Özünü topla! Yeməyi 
qızdır, meşədən odunu havayı vermirlər bizə... Sən, Nastya, bu nədir talaşaları necə gəldi 
qoymusan bu sobaya, mən səni neçə dəfə öyrətməliyəm? Bu necə kartof soymaqdır hə?–
yenə də qabığını qalın soyursan, nazik soysana, kartofun özəyini qabığa qatıb soymazlar: 
gör hələ nə qədər yeməyimizi çölə atırıq... Adama neçə dəfə deyərlər, sonuncu dəfə 
deyirəm, bir də belə eləsən, qapaz yeyəcəksən! 
  
–Nə olub, yenə də düşmüsən Nastyanın üstünə, ay Petruşka,–anası işə qarışdı.–Nə 
istəyirsən ondan? O sənin üçün üzqırxan parikmaxer deyil ha, kartofun qabığını 
özəyindən qatqısız ayıra... Neçə illərin ayrısı atamız gəlib çıxıb, sən yenə də 
deyinməyindən qalmırsan! 
  
–Mən deyinmirəm, mən iş üstündə danışıram... Ata müharibədən qayıdıb, onu yedirib-
içirmək gərəkdir, ancaq siz burada ərzağı korlayırsınız... Bizdə bu kartofun qabığını 
düzgün soymamaqdan bir ildə nə qədər yeməyimizi öz əlimizlə çölə atırıq?.. Yenə də 
donuzumuz olsaydı, onu bu kartof qabığı ilə bəsləyib sərgiyə göndərərdik, inanın, bizim 
donuza orada medal da verərdilər... Onda bilərdiniz ərzağa qənaət eləmək nədir, yoxsa 
sizi başa salmaq olmur! 
  
İvanov oğlunun belə böyüyəcəyini gözləmirdi, indi oturub onun iti ağlına baxaraq 
təəcüblənirdi. Ancaq ona daha çox balaca, incə Nastyaya baxmaq xoş gəlirdi, onun artıq 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
298 
işə alışdığı duyulan əlləri ilə ev işlərinə əl yetirməsi adamın ürəyini açırdı. Belə çıxır, 
onlar iş görməyə çoxdan başlayıblar, yoxsa belə öyrəncəli olmazdılar. 
  
–Lyuba,–İvanov arvadına üz tutdu,–sən niyə ağzına su alıb durmusan–heç danışmırsan 
mənsiz necə yaşayırdınız, canın-başın necədir, harada işləyirsən?.. 
  
Lyubov Vasiliyevna ərindən nişanlı qız sayağı utanırdı: qadın öz kişisinə yadırğamışdı. 
Əri onunla danışanda qızarıb pörtürdü, lap gəncliyində olduğu kimi, üzündə utancaqlıq, 
çəkingənlik yaranırdı, onun bu görkəmi İvanovun çox xoşuna gəlirdi. 
  
–Heç nə Alyoşa... Günümüzü yola verirdik də. Uşaqlar az xəstələnirdilər, onları böyüdüb 
boya-başa çatdıra bildim... Bir şey pisdir, mən onlarla ancaq gecələr bir yerdə oluram. 
Kərpic zavodunda presləyəci işləyirəm, evdən çox uzaqdır, gedib çıxmaq olmur...  
  
–Harada işləyirsən?–İvanov onun dediyindən bir şey anlamayıb, bir də soruşdu. 
  
–Kərpic zavodunda, presləyici işləyirəm. Mənim axı sənətim yox idi, öncə qara fəhlə 
işlədim, sonra məni öyrədib presləyici qurğuyla işləməyə göndərdilər. İşim yaxşıdr, 
ancaq uşaqlar tək qalırlar... Görürsənmi, necə böyüyüblər? Lap böyüklər kimi hər şeyi 
özləri eləyirlər,–Lyubov Vasiliyevna səsini alçaltdı.–Alyoşa, heç özüm də bilmirəm belə 
yaxşıdırmı?.. 
  
–Baxaq görək, sonrası nə olur, Lyuba... İndi hamımız bir yerdə yaşayacağıq, nəyin yaxşı, 
nəyin pis olduğunu sonra aydınlaşdırarıq...  
  
–Səninlə hər şey yaxşı olacaq, mən təklikdə bacarmıram, bilmirəm nə yaxşıdır, nə 
düzgündür, sözün düzü yanılmaqdan çox qorxurdum. İndi sən yaxşı bilərsən, uşaqları 
necə böyütməliyik... 
  
İvanov ayağa qalxıb, mətbəxin yanındakı otağa keçdi.  
  
–Demək işləriniz pis deyilmiş burada, eləmi? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
299 
–Elədir, işlərimizi yola verə bildik, dözə bildik, yaman günlərimiz arxada qaldı. 
Darıxmağımız təkcə səndən ötəri idi, səndən yana çox qorxurduq, düşünürdük, birdən sən 
də–iraq olsun!–o qara kağızları gələnlər kimi ölüb gedərsən, qayıtmazsan... 
  
Lyuba piroqu formalı qaba qoymuşdu, indi o danışdıqca ağlayır, göz yaşları xamırın 
üstünə tökülürdü. Bir az öncə kündələyib iki ədəd formalı qaba qoyduğu xamırlardan 
birinin üzünü yumurta ilə islatmışdı, indi də bu bayram piroqunu göz yaşları ilə isladırdı. 
  
Nastya əlləri ilə anasının ayaqlarından tutaraq, üzünü onun donuna sıxdı, qaşlarının 
altından atasına acıqla baxmağa başladı. 
  
Atası ona sarı əyildi. 
  
–Nə oldu sənə?.. Nastya, bir mənə bax. Yoxsa məndən incimisən? 
  
Nastyanı qucağına götürüb, saçlarını oxşamağa başladı. 
  
–Sənə nə oldu, qızım? Sən deyəsən məni tamam unutmusan, mən axı müharibəyə 
gedəndə sən lap balacaydın... 
  
Nastya başını atasının çiyinlərinə qoyub ağlamağa başladı. 
  
–Nastya, bu nədir, niyə ağlayırsan, qızım? 
  
–Anam ağlayır, mən də ağlayacağam. 
  
Sobanın qarşısında dayanıb nə baş verdiyini yaxşı anlamayan Petruşka narazı görünürdü. 
  
–Nə olub sizə? Hamınızın birdən kefi pozulub, burada isə soba soyuyur.  
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
300 
Yenidənmi soba qalayasıyıq, odunu talonla alıdığımızı unutmusunuz yoxsa? Nə 
almışıqsa hamısını yandırmışıq, anbarda on dənəyəcən kötük qalıb yandırmağa, o da 
ağcaqovaqdır... Tez ol, ana, nə qədər ocaq soyumayıb, piroqu qoy bişsin. 
  
Petruşka sobadan sup qazanını çıxarıb, közü bir yerə topladı, Lyubov Vasiliyevna, 
oğlunu acıqlandırmamaq üçün, tələsik, ikinci piroqu yumurta ilə islatmağı unudub, 
onların ikisini də sobaya qoydu.  
  
Öz doğma evi İvanova yad və anlaşılmaz görünürdü. Arvadı yenə öncələrdəki kimiydi–
gözəl, utancaq, ancaq onun gülər üzünə bərk bir tutqunluq çökmüşdü; uşaqlar da 
özününkülər idi, düzdür, bu keçən illərdə böyümüşdülər. Ancaq, elə bil, nə isə İvanovu 
öz evinə qayıdışdan ürəkdolusu sevinməyə qoymurdu,–çox ola bilsin, o evdə ailəsi ilə 
yaşamağa çox yadırğadığından, buradakı doğma olan insanların davranışları ona 
anlaşılmaz görünürdü. O indi çox böyümüş, özünün ilki olan Petruşkaya baxırdı, onun 
anasına, kiçik bacısına iş buyurmağına, öyüd verməyinə göz yetirirdi, sonra isə 
özlüyündə oğluna bəslədiyi atalıq qayğısının yetərincə olmadığını düşünüb, utanırdı. 
İvanov işin-gücün çoxluğundan üzgün görünən çəlimsiz Petruşkaya baxanda, öz oğluna 
qarşı belə soyuqluğu onu bir az da çox utandırırdı. Bir də İvanov, özü burada olmayanda 
ailəsinin necə yaşadığını sonacan bilmədiyindən, indi Petruşkanın nədən belə bir 
xarakterdə olduğunu da heç cür anlaya bilmirdi. 
  
Stolun arxasında, ailəsi başına yığışıb oturandan sonra, İvanov nə eləməli olduğunu 
anlamağa başladı. O gərək nə qədər bacarırsa tez işə düzəlsin, pul qazansın, bununla 
yanaşı, arvadına uşaqları düzgün böyütməkdə yardım eləsin–onda hər şey yavaş-yavaş 
yoluna düşəcək, yaxşılığa doğru gedəcək, Petruşka da daha sobanın yanında dayanıb, 
əlində maşa tutub, buyuruq verməyəcək, yaşıdları  
ilə oynamağa gedəcək, dərsləri ilə başını qarışdıracaqdı. Petruşka stolun arxasında 
hamıdan az yedi, sonra qarşısındakı piroq qırıntılarını toplayıb ağzına atdı. 
  
–Bu nədir, Pyotr?–atası ona üz tutdu,–qırıntıları yeyirsən, ancaq qabındakı piroqu 
sonacan yemirsən... Ye qurtar! Qoy anan sənin üçün bir az da piroq kəssin.  
  
–Yeməyi nə qədər desən tıxmaq olar,–Petruşka qaşqabaqlı dilləndi,–ancaq mənə bu 
qədəri də yetir.  
  
–O qorxur, birdən çox yesə, Nastya da ona baxıb çox yeyər,–Lyubov Vasiliyevna ürəyini 
açıb tökdü,–yeməyə qızırğanır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
301 
–Sizin üçün heç nəyə qızırğanmıram,–Petruşka soyuqqanlıqla dilləndi.–Mən istəyirəm, 
sizlərə çox yemək çatsın. 
  
Ata ilə ana duruxub, biri-birinin üzünə baxdılar, oğullarının sözü onları bərk 
kövrəltmişdi. 
  
 –Sən niyə belə az yeyirsən?–atası balaca Nastyadan soruşdu.–Sən Pyotra baxma, 
doyunca ye, yoxsa elə belə balaca qalarsan, böyüməzsən... 
  
–Mən artıq böyümüşəm,–Nasyta dilləndi. 
  
Nastya piroqun kiçik bir parçasını yedi, qalan böyük parçanın üstünü salfetlə örtüb, 
boşqabı qırağa itələdi.  
  
–Sən niyə belə eləyirsən?–anası ondan soruşdu.–İstəyirsən, sənin piroqunu bir az da 
yağlayım? 
  
–İstəmirəm, mən doymuşam... 
  
–Ye, görüm... Niyə qabını qırağa itələdin?  
  
–Semyon dayı gələcək. Mən bunu onun üçün saxlamışam. Sizin piroqunuz deyil ha, nə 
qədər yeməyi mən özüm bilərəm. Mən indi aparıb onun üstünü yasdığımla basdıracağam, 
qoy soyumasın... 
  
Nastya stolun arxasından qalxdı, salfetə bükdüyü piroq parçasını çarpayının yanına 
gətirib, yastığın altına qoydu. 
  
Anası Biri May bayramı üçün bişirdiyi piroqu, Semyon Yevseyeviç gələnəcən soyumasın 
deyə, yastığın altına qoyduğunu xatırladı. 
  
–Bu, Semyon dayı kimdir?–İvanov arvadından soruşdu. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
302 
Lyubov Vasiliyevna bunu necə anladacağını bilməyərək, dilləndi: 
  
–Düzü, mən özüm də yaxşı tanımıram... İki il olar, bizə ayaq açıbdır.  
  
Uşaqlar tək olanda gəlib onlarla oturur, onun arvadı ilə uşaqlarını almanlar öldürüblər, 
indi bizim uşaqlara isnişib, aradabir gəlib onlarla oynayır. 
  
–Necə yəni oynayır?–İvanov təəcübləndi.–Onlar burada nə oynayırlar belə? Onun neçə 
yaşı var? 
  
Petruşka baxışlarını cəld anasına sarı döndərdi; anası dinmirdi, qüssə yağan gözləri ilə 
Nastyaya sarı baxıb susurdu, atası isə qaba bir tərzdə gülümsünərək, papiros yandırıb 
çəkməyə başladı. 
  
–Bu Semyon dayı deyilənin sizinlə oynadığı oyuncaqları gətir bir baxım,–atası üzünü 
Petruşkaya tutdu. 
  
Nastya stuldan düşdü, dolabın yanındakı stula dırmaşdı, oradan bir oyuncaq kitab götürüb 
atasına gətirdi. 
  
–Bax, bu oyuncaq kitabdır,–Nastya atasına dedi,–Semyon dayı bu kitabı mənim üçün 
bərkdən oxuyur: burada çox gülməli bir Mişka var, o oyuncaqdır, özü də bu kitabın 
içində yaşayır... 
  
İvanov qızının ona uzatdığı oyuncaq kitabı götürüb baxmağa başladı: burada ayı 
Mişkadan, oyuncaq topdan, nəvəsi ilə kətan toxuyan Domna nənədən danışılırdı. 
  
Petruşka sobanın tüstüçəkən yolunun siyirməsini bağladı, yoxsa istilik evdən uçub 
gedirdi. Siyirməni bağlayandan sonra atasına dedi: 
  
–Semyon Yevseyeviç yaşda səndən böyükdür!.. O bizə həmişə əlidolu gəlir, qoy gəlsin 
də, burada pis nə var?..  
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
303 
Petruşka birdən qayğılanıb pəncərədən bayıra boylandı, göy üzündə sentyabr ayına 
uyuşmayan buludlar üzürdü. 
  
–Nəsə bu buludlar xoşuma gəlmir,–Petruşka dilləndi,–qurğuşun rənginə çalırlar–deyəsən 
qar yağacaq! Bir də gördün, sabah qış gəldi, qapını kəsdirdi. Onda işimiz necə olacaq?–
kartofu tarladan yığa bilməmişik, qışa bir tədarükümüz yox... Gör hələ nə gündəyik!.. 
  
İvanov oğluna sarı dönüb baxdı, onun sözlərinə qulaq asdıqca ailəsi qarşısında bir 
utancaqlıq duymağa başladı. O indi arvadından Semyon Yevseyeviçin kimliyini bir az da 
geniş soruşub öyrənmək istəyirdi, onun bu son iki ildə bura niyə gəldiyini aydınlaşdırmaq 
istəyirdi–görəsən o bura gözəl bir qadının görüşünə gəlir, yoxsa dorudan da Nastya ilə 
oynamağa?–ancaq Petruşka artıq Lyubov Vasiliyevnanın başını təsərrüfatla bağlı 
sorularla qatmışdı: 
  
–Ana, sabahın çörək talonunu, elə o biri talonları da mənə ver. Kerosin talonunu da 
unutma–birisigün vaxtı çıxır, gərək kömürlə odunumuzu da götürəm, sən də bu yandan 
çuvalı itirmisən, oraya gərək öz qabınla gedəsən, bilmirəm, o çuvalı hara qoymusan, 
axtar tap, ya da köhnə-kürüşşdən başqasını tik, ver mənə, çuvalsız qala bilmərik, demək 
olar, hər gün gərəyimiz olur. Nastyaya da tapşır,  
sabah qapıya su üçün gələnləri geri qaytarsın, yoxsa quyunun suyunun daşıyıb 
qurudurlar: bir azdan qış gəlir, quyunun suyu aşağı düşsə, sənəklərimizi sallayan ip suya 
çatmayacaq, başqası da yoxumuzdur, su üçün qar əritmək də havayı deyil, gərək filan 
qədər odun yandırasan.Petruşka danışdıqca sobanın yanında vurnuxur, mətbəx 
avadanlığını yığışıdırıb yerbəyer eləyirdi. Sonra o, sobadan sup dolu çuqun qazanı 
çıxardı. 
  
–Bir az piroqla qəlyanaltı elədik, indi də çörəklə ətli sup yeyəcəyik,–Petruşka qazanı 
göstərib dedi.–Sən isə, ata, sabah ertədən dur, hərbi komissarıqla rayon sovetinə get, 
qeydiyyata düş–qoy sənin üçün də talon ala bilək. 
  
–Gedərəm,–atası üzüyolalıqla dilləndi. 
  
–Ertədən dur get, yoxsa yatıb yuxuya qalar, unudarsan. 
  
–Yox, yox, unutmaram,–ata oğluna söz verdi. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
304 
Ailənin, müharibədən sonra hamılıqla bir yerə yığışıb yediyi ətli supdan ibarət günorta 
yeməyi səssizlik içində keçirdi, Petruşka da səssizcə yeməyini yeyir, o da elə ata-anası 
kimi, gözlənilməz sözlə bu susqunluğu pozmağa ürək eləmirdi. 
  
Yeməkdən sonra İvanov arvadından soruşdu: 
  
–Lyuba, paltar sarıdan işləriniz nə yerdədir–yəqin əyinbaşınız tökülmüş olar? 
  
–Köhnədən qalma nə vardısa onunla keçinirdik, sonra bir az əynimizi təzələdik,–Lyubov 
Vasiliyevna gülümsündü.–Mən sənin bütün geyimlərini kəsib-doğrayıb, onların əyninə 
təzə paltar biçmişəm, sənin iki kostyumunu, sonra iki şalvarını, alt paltarlarını da onların 
əyninə biçib düzəltmişəm. Bilirsən, artıq pulumuz yox idi, uşaqların geyimini də necəsə 
yola verməli idim...  
  
–Düz eləmisən,–İvanov dilləndi,–uşaqlardan heç nə əsirgəmək olmaz. 
  
–Mən də heç nə əsirgəməmişəm, sənin mənə aldığın paltonu da satmışam, indi sırıqlıda 
gəzirəm. 
  
–Onun sırıqlısı çox qısadır, soyuqlamasa yaxşıdır,–Petruşka dilləndi.–Çalışıram, 
hamamda ocaqçı işinə düzələm, götürsələr, gərək ilk donluğumdan anama bir palto alam. 
Bazarda əldə satırlar, gedib baxmışam, anamın əyninə gələn birini də gözaltı eləmişəm 
artıq.  
  
–Sənin pulun olmadan da bir təhər keçinərik, özünü darıxdırma,–atası dedi. 
  
Günorta yeməyindən sonra Nastya burnunun üstünə iri bir gözlük taxıb, anasının indi 
işdə geyindiyi təkbarmaqlı əlcəyini yamamağa başladı–payız olduğundan tezliklə 
soyuqlar düşəcək, bu əlcək anasına gərək olacaqdı. Petruşka bacısına baxıb, onun üstünə 
çımxırdı: 
  
–Bu nə özbaşınalıqdır eləyirsən, niyə Semyon dayının gözlüyünü taxmısan?.. 
  
–Mən gözlüyün üstündən baxıram, şüşəsindən yox. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
305 
  
–Yalan danışma! Mən görürəm, sən necə baxırsan! Gözünü kor eləyərsən, sonra bütün 
ömrünü əlil kimi pensiyayla yaşayarsan. Bu dəqiqə gözlüyü qoy yerinə–səninlə deyiləm! 
Əlcək yamamaq da sənin işin deyil, qoy qırağa, ana özü yamayar, ya da mən vaxt tapıb 
baxaram. Get dəftərini götür, cızıq çəkməyi öyrən,–çoxdandır əlinə qələm almırsan! 
  
–Nastya, məktəbə gedir?–atası soruşdu. 
  
Anası Nastyanın məktəbə yaşının çatmadığını dedi, ancaq Petruşka ona dəftər-qələm alıb, 
o da hər gün cızıq çəkməyi öyrənir. Petruşka hər gün biraz, balqabaq tumları ilə, onu 
hesabdan çalışdırır, Lyubov Vasiliyevna da Nastayaya oxumağı öyrədir. 
  
Nastya əlcəyi qırağa qoyub, dolabdan dəftər, bir də qələmlə mürəkkəbqabı çıxarıb, 
yazmağa başladı, hər şeyin öz dediyi kimi yoluna düşdüyündən razı qalan Petruşka 
anasının sırıqlısını geyinib həyətə, sabah sobanı qalamaq üçün odun doğramağa getdi; 
Petruşka doğradığı odunları gecə evə gətirib sobanın yanında qalaqlayardı, belə olanda 
odunlar səhərəcən quruyur, daha yaxşı yanıb, istiliyi də çox verirdi. 
  
Lyubov Vasilyevna şam yeməyini ortaya tez gətirdi. O, uşaqları tez yatırmaq, əri ilə 
təklikdə oturub danışmaq istəyirdi. Ancaq uşaqlar şam yeməyindən sonra yuxuya gec 
getdilər; taxta divanda uzanmış Nastya uzun uzadı yorğanın altından oğrunca atasına 
baxdı, həmişə olduğu kimi rus sobasının üstündə yatan Petruşka isə uzun sürədə yerində 
qurdalandı, inildədi, nə isə mızıldandı, sonra yuxuya getdi. Gecədən xeyli keçmiş Nastya 
baxmaqdan yorulan gözlərini qapayıb uyudu, Petruşka isə, sobanın üstündə xoruldamağa 
başladı. 
  
Petruşka gecələr çox ayıq və narahat yatardı: o həmişə yuxuda olanda, gecə nəsə bir 
gözlənilməz olayın baş verəcəyindən qorxardı–birdən ev yanar, qapıya oğru-quldur gələr, 
birdən anası qapının cəftəsini yaxşı bağlamaz, qapı açılar, ev soyuyar. Bu dəfə Petruşka 
mətbəxə bitişik otaqda oturub danışan ata-anasının qaldırdıqları səs-küyə ayıldı. Saat 
neçə olardı–gecə yarısı idi, yoxsa səhərə yaxın idi–o bunu anışdıra bilmədi, ancaq atası 
ilə anası buçağacan yatmamışdılar. 
  
–Alyoşa, sən səs salma, uşaqlar oyanar,–anası toxdaq səslə danışırdı.–Onu burada 
söyməyə gərək yoxdur, o, sənin uşaqlarını ürəkdən sevir... 
  
–Onun sevgisi bizə gərək deyil,–atası dedi.–Mən özüm öz uşaqlarımı sevirəm, onlara bu 
da yetər... Buna bax, özgəsinin uşaqlarını sevən tapılıbmış!  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
306 
  
Mən sənə oradan əsgər ailəsi kimi yardım almaq üçün arayış göndərmişdim, sən isə gedib 
özün də işləməyə başlamısan–bu Semyon Yevseyeviç sənin nəyinə gərək olmuşdu? 
Yoxsa qanın qaynayıb səni dinc oturmağa qoymurdu?.. Eh, Lyuba, Lyuba! Mən orada 
sənin haqında başqa cür düşünürdüm. Demək sən məni axmaq yerinə qoymusan... 
  
Atası susdu, sonra çubuğunu yandırmaq üçün kibrit alışdırdı. 
  
–Sən nə danışırsan, Alyoşa!–anası bu dəfə kükrədi.–Mən uşaqları yaxşı dolandırmaq 
üçün işləməyə getmişəm, onları xəstələnməyə qoymamışam, özün də görürsən, 
görkəmləri heç də pis deyil... 
  
–Nə olsun!..–atası dedi.–Başqasının dörd uşağı arvadı ilə qalıb, hamısı da bizimkilərdən 
də yaxşı böyüyüblər. Sənin qayğınla böyüyən o Petruşkaya bax–qoca kişilər kimi danışır, 
oxumağı da buraxıb. 
  
Petruşka köks ötürdü, sonra, onun oyaq olduğunu bilib danışığı kəsməsinlər deyə, 
yalandan xoruldamağa başladı. ―Yaxşı,–yeniyetmə düşünürdü,–qoy mən lap qoca kişiyə 
oxşayım, sənin orada yemək-içməyin qarşına hazır gəlib, sən haradan biləsən biz burada 
nə çəkmişik!‖ 
  
–Bunun qarşılığında o indi həyatda ən çətin, ən gərəkli nə varsa hamısından baş aça 
bilir!–anası dedi.–İşlər yoluna düşsün, oxumaqdan da qalmaz. 
  
–Sənin bu Semyonun kimdir axı? Yetər mənə dişini qıcadın,–atası dedi. 
  
–O yaxşı insandır. 
  
–Yoxsa, sən onu sevirsən? 
 
Petruşka gecələr çox ayıq və narahat yatardı: o həmişə yuxuda olanda, gecə nəsə bir 
gözlənilməz olayın baş verəcəyindən qorxardı–birdən ev yanar, qapıya oğru-quldur gələr, 
birdən anası qapının cəftəsini yaxşı bağlamaz, qapı açılar, ev soyuyar. Bu dəfə Petruşka 
mətbəxə bitişik otaqda oturub danışan ata-anasının qaldırdıqları səs-küyə ayıldı. Saat 
neçə olardı–gecə yarısı idi, yoxsa səhərə yaxın idi–o bunu anışdıra bilmədi, ancaq atası 
ilə anası buçağacan yatmamışdılar. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
307 
  
–Alyoşa, sən səs salma, uşaqlar oyanar,–anası toxdaq səslə danışırdı.–Onu burada 
söyməyə gərək yoxdur, o, sənin uşaqlarını ürəkdən sevir... 
  
–Onun sevgisi bizə gərək deyil,–atası dedi.–Mən özüm öz uşaqlarımı sevirəm, onlara bu 
da yetər... Buna bax, özgəsinin uşaqlarını sevən tapılıbmış!  
  
Mən sənə oradan əsgər ailəsi kimi yardım almaq üçün arayış göndərmişdim, sən isə gedib 
özün də işləməyə başlamısan–bu Semyon Yevseyeviç sənin nəyinə gərək olmuşdu? 
Yoxsa qanın qaynayıb səni dinc oturmağa qoymurdu?.. Eh, Lyuba, Lyuba! Mən orada 
sənin haqında başqa cür düşünürdüm. Demək sən məni axmaq yerinə qoymusan... 
  
Atası susdu, sonra çubuğunu yandırmaq üçün kibrit alışdırdı. 
  
–Sən nə danışırsan, Alyoşa!–anası bu dəfə kükrədi.–Mən uşaqları yaxşı dolandırmaq 
üçün işləməyə getmişəm, onları xəstələnməyə qoymamışam, özün də görürsən, 
görkəmləri heç də pis deyil... 
  
–Nə olsun!..–atası dedi.–Başqasının dörd uşağı arvadı ilə qalıb, hamısı da bizimkilərdən 
də yaxşı böyüyüblər. Sənin qayğınla böyüyən o Petruşkaya bax–qoca kişilər kimi danışır, 
oxumağı da buraxıb. 
  
Petruşka köks ötürdü, sonra, onun oyaq olduğunu bilib danışığı kəsməsinlər deyə, 
yalandan xoruldamağa başladı. ―Yaxşı,–yeniyetmə düşünürdü,–qoy mən lap qoca kişiyə 
oxşayım, sənin orada yemək-içməyin qarşına hazır gəlib, sən haradan biləsən biz burada 
nə çəkmişik!‖ 
  
–Bunun qarşılığında o indi həyatda ən çətin, ən gərəkli nə varsa hamısından baş aça 
bilir!–anası dedi.–İşlər yoluna düşsün, oxumaqdan da qalmaz. 
  
–Sənin bu Semyonun kimdir axı? Yetər mənə dişini qıcadın,–atası dedi. 
  
–O yaxşı insandır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
308 
–Yoxsa, sən onu sevirsən? 
  
–Alyoşa, mən sənin uşaqlarının anasıyam... 
  
–Sonra! Mənə sözün düzünü de! 
  
–Mən ancaq səni sevirəm, Alyoşa! Mən anayam, mən ancaq səninin qucağında özümü 
qadın saymışam, bu da elə çoxdan olub, indi lap unutmuşam. 
  
Atası susub, qaranlıqda közərtisi görünən çubuğunu tüstülətməyə başladı. 
  
–Mən səndən ötrü darıxmışam, Alyoşa... Düzdür, uşaqlar yanımda olub, ancaq onlar 
sənin yerini verə bilməzdilər, mən bu uzun illər boyunca səni gözləmişəm, səhərlər sənin 
yanımda olmadığını görməmək üçün yuxudan da ayılmaq istəmirdim. 
  
–O, nə işdə olur? 
  
–O, bizim zavodda təchizat işlərinə baxır. 
  
–Aydındır. Demək fırıldaqçının biridir. 
  
–O fırıldaqçı deyil. Olsa da, mən onu belə tanımıram... Uşaqlarını Mogilyovda almanlar 
öldürüblər, üç uşağı varmış, qızı ərdə imiş. 
  
–Bu önəmli deyil, ancaq görürsən, gəlib burada özünə hazır uşaqlar tapıb–üstəlik də, 
gənc, gözəl bir arvad da ələ keçirib, özünü isti yuvaya təpə bilibdir. Anası susdu. Otağa 
səssizlik çökdü, ancaq çox keçmədən Petruşka anasının hıçqırıq səslərini eşitdi. 
 
  
–O, uşaqlara səndən danışırdı, Alyoşa,–anası belə deyəndə, Petruşka doluxsundu, iki 
damla iri göz yaşı gözlərində donub qaldı.–O, uşaqlara sənin müharibədə bizi qorumaq 
üçün necə igidliklə döyüşdüyündən danışırdı, sənin bu yolda necə böyük ağrı-acılar 
çəkdiyindən söz açırdı... Onlar sənin niyə belə elədiyini soruşanda o, deyirdi: axı sizin 
atanız yaxşı insandır, ona görə... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
309 
  
Atası güldü, sonra çubuğunun külünü boşaltdı. 
  
–Hə, deməli sizin o Semyon-Yevsey belə yaxşı insan imiş! Ömründə məni görmədən, 
yaxşılığıma danışırmış! Gör nə böyük insan imiş ha! 
  
–Düzdür, o səni görməmişdi. Ancaq uşaqlar səni unutmasınlar, bir ata kimi sevsinlər 
deyə, bu sözləri özündən uydurub deyirdi.  
  
–Bu onun nəyinə gərək idi? Səni ələ keçirmək üçünmü? Sən mənə de görüm, o bütün 
bunları nəyə görə eləyirdi? 
  
–Mənə elə gəlir o, yaxşı insan olduğu üçün belə eləyirdi, Alyoşa. Yoxsa ona nə 
düşmüşdü, uşaqlarına səni öysün?  
  
–Axmaqsan sən, Lyuba. Bu qabalığıma görə məni bağışla, ancaq heç kim qazanc 
güdmədən, elədiyinin qarşılğını istəmədən nəsə eləmir. 
  
–Semyon Yevseyeviç hər gələndə uşaqlara nəsə bir pay gətirərdi, konfet, ağ un, qənd, bu 
yaxınlarda Nastya üçün keçə çəkmə gətirmişdi, ancaq ayağına kiçik oldu. Onun bizdən 
bir umacağı yoxdur. Bizə onun gətirdiyi bu pay-püş gərək deyildi, biz onsuz da 
keçinirdik, ancaq onun deməsinə görə, uşaqlara nəsə alıb gətirəndə ürəyi açılır, bununla, 
özünün öldürülmüş uşaqları üçün çəkdiyi acısını ovudur. Gələr, özün də görərsən–o, sən 
düşündüyün kimi deyil... 
  
–Dediklərin hamısı boş-boş sözlərdir!–atası dedi.–Sən mənim başımı piyləmə... Səninlə 
qalmaq mənim üçün çox darıxdırıcı oldu, Lyuba, mən isə yaşamaq istəyirəm. 
  
–Qal, bizimlə yaşa, Alyoşa... 
  
–Mən sizinlə olum, sən də o Senka-Yevseyka ilə olasan, eləmi? 
  
–Daha bir də Semyon Yevseyeviç olmayacaq, Alyoşa. O bir də bizə gəlməyəcək, mən 
ona deyərəm, daha bizə gəlməz. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
310 
  
–Deyirsən daha bir də Semyon Yevseyeviç olmayacaq, deməli, qabaqlar olub, indi daha 
olmayacaq, sənin deməyindən bu çıxmırmı?.. Eh, Lyuba, demə sən beləymişsən, siz 
qadınlar elə hamınız beləsiniz. 
  
–Siz çoxmu yaxşısınız?–anası inciklik duyulan bir səslə soruşdu.–Siz hamınız beləsiniz 
nə deməkdir? Mən elə deyiləm... Mən gecə-gündüz yorulmaq bilmədən işləmişəm, biz 
paravozların ocaqları üçün odadavamlı kərpic düzəldirdik. Mən arıqlayıb bir dəri, bir 
sümük qalmışam, üzümə baxılası deyil, elə yazıq görkəmə düşmüşəm, dilənçilər də məni 
özlərindən bilir, məndən pay istəmirlər. Mənim üçün də ağır idi, uşaqlar evdə tək 
qalırdılar. İşdən yorğun-arğın qayıdıram, soba qalanmayıb, yemək bişirən yox, uşaqların 
evdə bağrı çatlayır, onlar sonradan, çıxılmaz qalıb, işə-gücə öyrəndilər, balaca idilər, iş 
bacarmırdılar, Petruşka da uşaq idi. Bax onda Semyon Yevseyeviç bizə ayaq açdı. Mən 
evdə olmayanda gəlir, uşaqlarla otururdu. ―Olarmı,–məndən soruşur,–aradabir sizə qonaq 
gəlim, bir az qızınım?‖ Mən ona deyirəm, evimiz soyuqdur, odun yaşdır, yaxşı yanmır, o 
isə mənə deyir: ―Onsuz da mənim bütün ruhum buz bağlayıb, mənim soyuqdan qorxum 
yoxdur, qoyun mən uşaqlarınızın yanında oturum, sobanı qalamasanız da olar.‖ Mən də 
ona dedim: nə olar, gəlin, necə olsa uşaqlar sizin yanınızda qaranlıqdan qorxmazlar. 
Sonra mən də ona öyrəşdim, o bizə gələndə bizim hamımızın ürəyi açılırdı. Mən ona 
baxanda səni xatırlayırdım, düşünürdüm, bizim atamız var... Sənin olmamağın, bilsən 
necə kədərli, necə pis idi; qoy barı bir başqası evə gəlsin, fikrimiz dağılsın, vaxt tez 
ötüşsün. Sənin yanımızda olmadığın vaxtın bizim üçün dəyəri olmadığından, onun necəsə 
tez keçməyini istəyirdik! 
  
–Sonra, sonra nə oldu?–atası onu tələsdirməyə başladı. 
  
–Sonra heç nə. İndi də sən gəlib çıxmısan, Alyoşa. 
  
–Yaxşı, tutalım, sən deyən kimidir,–atası dedi.–Daha gecdir, yatmaq gərəkdir. 
  
Ancaq anası yenə də danışmaq istəyirdi: 
  
–Yatmağa tələsmə. Gəl bir az da danışaq, sənin gəlişinə elə sevinirəm, özümə yer tapa 
bilmirəm. 
  
―Bunlar toxdamaq bilmirlər deyəsən,–Petruşka sobanın üstündə öz-özünə düşündü,–
ancaq deyəsən barışdılar; anaya ertədən işə getmək gərəkdir, ancaq o elə sevincək olub, 
hər şeyi unudub, indi heç olmasa ağlamır, bu yaxşıdır‖.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
311 
  
–Bu Semyon səni sevirdimi?–atası soruşdu. 
  
–Bir dəqiqə gözlə, gedim Nastyanın üstünü örtüm, gecə yorğanı üstündən sürüşdürüb 
salır, soyuqlayır. 
  
Anası Nastyanın üstünü örtüb mətbəxə keçdi, sobanın yanında dayanıb, Petruşkanın 
yatıb-yatmadığını yoxladı. Petruşka duyuq düşüb, özünü yatmışlığa vurdu, xoruldamağa 
başladı. Sonra anası otağa qayıtdı, bir azdan onun səsi eşidildi: 
  
–Ola bilsin, sevirdi. O mənə həmişə vurğunluqla baxardı, mən bunu duyurdum, ancaq 
mən indi nə gündəyəm–özün də görürsən, məndə sevməli bir görkəm qalıbmı? Onun 
ömrü ağrı-acılarla dolu idi, o gərək kimisə sevməklə özünü ovutmağa çalışaydı. 
  
–Aranızda belə isnişmək vardısa, barı onu öpüb eləyirdinmi?–atası şuxluğa saldıb 
soruşdu. 
  
–Sənin də deyəsən sözün qurtarıb! Düzdür, o məni iki dəfə öpmüşdü, ancaq mənim 
ürəyim bunu istəmirdi. 
  
–Sən istəmirdinsə, onda o niyə belə eləyirdi? 
  
–Bilmirəm. Onun deməyinə görə, mən biraz onun arvadına oxşayıram, onu xatırlamaq 
üçün məni öpmüşdü. 
  
–Yoxsa sən də onu mənə oxşadırdın? 
  
–Yox, o sənə oxşamır. Sən heç kimə oxşamırsan, səndən yoxdur, sən bir dənəsən, 
Alyoşa. 
  
–Mən bir dənəyəm, deyirsən? Elə saymaq da birdən başlayır: öncə bir gəlir, sonra iki. 
  
–O mənim dodağımdan öpməyib, ancaq yanağımdan öpüb. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
312 
  
–Bunun fərqi yoxdur, öpüş elə öpüşdür.  
  
–Fərqi var, Alyoşa... Sən bizim həyatımızdan nə bilirsən axı? 
  
–Necə yəni nə bilirəm? Mən müharibənin başlanğıcından sonuna kimi döyüşmüşəm, 
ölümü indi səni gördüyümdən daha yaxından görmüşəm... 
  
–Sən orada ölümlə üz-üzə olmusan, mən də burada səndən ötrü ölmüşəm, keçirdiyim 
sarsıntılardan əlim əsməyə başlamışdı, ancaq uşaqları dolandırmaq üçün də, dövlətin 
almanlarla qarşı döyüşməsi üçün də, var gücü ilə işləmək gərəkirdi. 
  
Anası toxdaqlıqla danışırdı, ancaq onun bu danışığından ürək ağrıları açıq-aydın 
duyulurdu, Petruşkanın anasına yazığı gəlirdi: o, anasının pinəçiyə pul verməsin deyə, 
onların ayaqqabılarını necə yamadığını da, biraz kartof alıb, qonşunun elektrik peçini 
düzəltdiyini də görmüşdü. 
  
–Mən sənin ayrılığına, həyatın ağırlığına dözə bilmirdim,–anası davam elədi.–Mən bu 
ağrı-acılarla sona kimi dirəşsəydim, ölərdim, ancaq mən uşaqlara görə ölmək 
istəmirdim... bütün bunlara dözə bilmək üçün mən gərək nə iləsə fikrimi yayındıraydım, 
mən nəsə, azacıq da olsa belə, bir sevinc tapıb ovunmaq istəyirdim, Alyoşa. Bir nəfər 
vardı, o məni sevdiyini deyirdi, ötən çağlarda, lap çoxdan sən mənə necə incəliklə 
yanaşırdınsa, o da mənə elə yanaşırdı...  
  
–Sən yenə bu Semyon-Yevseydənmi danışırsan? 
  
–Yox. O başqasıdır. O bizim həmkarların rayon təşkilatında təlimatçı işləyir, 
köçgünlərdəndir... 
  
–Onun kimliyi cəhənnəmə! Sən mənə de görüm, o necə, səni ovuda bilmişdimi? 
  
Petruşka bu təlimatşı barədə heç nə bilmirdi, özünün belə çoxbilmişliyi ilə nə üçün bunu 
bilmədiyi ona çöçün gəldi. ―Sən də ay ana, deyəsən az aşın duzu deyilmişsən‖–Petruşka 
ürəyində deyinməyə başladı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
313 
Anası sözünə davam elədi:  
  
–Mən ona isnişə bilmədim, onunla ilişkilərimdən sevinc duya bilmədim, tərsinə, biraz da 
ağır oldu mənimçün. Mən ruhumu ölümdən qurtarmaq üçün ona sığınmışdım, ancaq o 
mənə lap yaxınlaşanda, mənimlə cinsi yaxınlıq eləyəndə, mən özümdə ona qarşı 
büsbütün yadlıq duydum, o mənimlə yaxınlıq eləyəndə mənim fikrim ev işlərinin yanında 
qalmışdı, bu anlarda onunla yaxınlıq elədiyimə görə özümə acığım tutmuşdu. Mən onda 
bir daha, ancaq səninlə yaxınlığımdan xoşbəxt ola biləcəyimi, ovuna biləcəyimi anladım. 
Sən olmasan mən batıb gedəcəyəm, uşaqlar da başsız qalacaqlar... Qal, bizimlə yaşa, 
Alyoşa, birlikdə yaşasaq hər şey yaxşı olacaq! 
  
Petruşka atasının necə çarpayıdan qalxıb kətilin üstündə oturduğunu, çubuğunu doldurub, 
çəkməyə başladığını eşitdi. 
  
–Sən dediyin o adamla, neçə dəfə yaxınlıq eləmisən?–atası soruşdu. 
  
–Ancaq bircə dəfə,–anası dedi. Bundan sonra onunla görüşmədik. Səncə, hər şeyi anlaya 
bilməyim üçün bu azdır? 
  
–Özün bilərsən, neçə dəfə istəyirsən, bu sənin öz işindir,–atası dilləndi.–Onda bayaqdan o 
nə sözdür mənə deyirsən, sənin uşaqlarının anasıyam, nə bilim özünü ancaq mənimlə 
yaxınlıq eləyəndə qadın sanırsan... 
  
–Mən sənə doğrusunu deyirəm, Alyoşa... 
  
–Sən hansı doğruluqdan danışırsan? Axı sən onunla yaxınlıq eləyəndə də özünü qadın 
sanmısan! 
  
–Yox, sanmamaışam, düzdür, mən bunu istəyirdim. Ancaq ola bilmədim...  
  
Mən artıq sənsiz yaşaya bilmirdim, mən itib-batmamaq üçün kiminləsə özümü ovutmaq 
istəyirdim, mən büsbütün sarsılmışdım, ürəyimi qara-qura duyğular sarmışdı, mən artıq 
öz uşaqlarımı sevməyi bacarmırdım, sən bilirsən, mən onlardan ötrü nəyə desən dözərəm, 
öz varlığımdan da keçərəm, təki onlara bir şey olmasın!.. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
314 
–Dayan bir görüm,–atası onun sözünü kəsdi.–Sən deyirsən, özünün bu yeni Senka-
Yevseykana bağlanmaqda yanılmışdın, o səni ovundura bilmədi, onunla yaxınlıqdan 
sevinc duymadın, habelə belə sözlər, onda necə oldu itib-batmadın, ölmədin, sağ qaldın? 
  
–Düzdür, mən sağ qaldım, yaşayıram,–anası pıçıldadı. 
  
–Deməli, sən məni aldadırsan! Sənin dediklərin doğru deyil! 
  
–Bilmirəm,–anası pıçıldadı.–Mən bu işlərdən baş aça bilmirəm. 
  
–Yaxşı. Ancaq mən belə işlərdən çox yaxşı baş açıram, mən səndən qat-at çox ağrı-acılar 
yaşamışam,–atası dedi.–Mən səni belə bilməzdim, sən qancıq imişsən, qurtardı getdi. 
Anası dinmirdi. Atasının tez-tez, çətinliklə nəfəs aldığı duyulurdu. 
  
–Bax budur, mən qayıdıb evimə gəlmişəm,–atası dedi.–Müharibədən sağ çıxdım. Ancaq 
sən məni ürəyimdən yaraladın... Nə olar, bundan sonra da bu Senka ilə Yevseyka ilə 
yaşamağına davam elə! Sən məni ələ saldın, məni gülünc gününə qoydun, ancaq gərək 
biləydin, mən insanam, oyuncaq deyiləm... 
  
Atası qaranlıqda paltarını geyinib, çəkmələrini ayağına keçirməyə başladı.  
  
Sonra o neft lampasını yandırıb, stolun arxasında oturdu, saatını qolundan açmadan 
qurmağa başladı. 
  
–Saat dörddür,–o öz-özünə dilləndi.–Hələ qaranlıqdır. Düz deyirlərmiş, bu yer üzündə 
qadın çoxdur, ancaq evləniləsi biri yoxdur. Evə səssizlik çökdü. Taxta divanda uyuyan 
Nastya mışıltı ilə yatmışdı. Petruşka yasdığı qucaqlayıb düşüncəyə dalmışdı, o artıq 
özünü yuxuluğa vurub, xoruldamalı olduğunu da unutmuşdu.  
  
–Alyoşa!–anası yalvarış dolu bir səslə deyirdi.–Alyoşa, məni bağışla! 
  
Petruşka öncə atasının iniltisini, sonra şüşə cingiltisini eşitdi; pərdənin arasındakı 
yarıqdan baxıb, ata-anasının olduğu otağa qaranlıq çökdüyünü gördü, ancaq lampanın 
fitili hələ yanırdı. ―Atam, lampanın şüşəsini yumruğu ilə sındırdı,–Petruşka işin nə yerdə 
olduğunu anlamışdı,–indi heç yerdə lampa şüşəsi yoxdur.‖ 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
315 
  
–Sən əlini kəsmisən,–anası dilləndi.–Qan axır, dolabdan dəsmal götür, qanı –Səsini kəs!–
atası anasının üstünə qışqırdı.–Mən sənin səsini də eşitmək istəmirəm... Uşaqları oyat, bu 
saat oyat!.. Sənə deyirəm, oyat! Mən istəyirəm, onlara necə anaları olduğunu danışam! 
Qoy onlar da sənin kim olduğunu bilsinlər! Nastya səs-küydən dikisinib, yuxudan ayıldı. 
  
–Ana!– deyə çağırdı.–Olar, mən sənin yanına gəlim? 
  
Nastya gecələr oyanıb, anasının çarpayısına gələr, ona qısılıb qızınmağı sevərdi. 
  
Petruşka qalxıb yatağında oturdu, ayaqlarını sobanın üstündən aşağı salladı, sonra hamıya 
eşitdirərək dedi: 
  
–Gecə keçir, niyə yatmırsınız! Məni niyə oyatdınız? Hələ səhərin açılmağaına çox var, 
bayırda qaranlıqdır! İşığı niyə yandırmısınız? 
  
–Nastya, yat, hələ səhərə çox var, mən indi özüm sənin yanına gələcəyəm,–anası 
Nastyaya səsləndi.–Sən də Petruşka uzan yat, danışığı kəs. 
  
–Onda siz nə üçün danışırsınız? Atam nə istəyir?–Petruşka deyinməyə başladı. 
  
–Sənin nə işinə qalıb, mən nə istəyirəm?–atası çımxırdı.–Burada sənin kimi serjantımız 
çatmırdı elə! 
  
–Sən mənə de görüm, nə üçün lampanın şüşəsini sındırırsan? Anamı nə üçün 
qorxudursan? O onsuz da işləməkdən üzülüb, arıqlayıb bir dəri, bir sümük qalıb, evə də 
gəlir, kartofu yağsız yeyir, yağ payını Nastyaya verir. 
  
–Sən bilirsənmi anan burada nə işlərlə məşğul olub?–atası, balaca uşaqlar kimi, şikayət 
dolu bir səslə qışqırdı. 
  
–Alyoşa!–Lyubov Vasiliyevna qınaq dolu baxışlarla ərinə baxdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
316 
–Mən bilirəm, hamısını bilirəm!–Petruşka dilləndi.–Anam gecə-gündüz sənin üçün 
ağlayırdı, səni gözləyirdi, hamısı mənim gözümün qabağında olub, indi sən gəlmisən, o 
yenə ağlayır. Sən özün heç nə bilmirsən! 
  
–Sən hələ belə şeyləri anlamazsan!–atası acıqlanıb özündən çıxdı.–Bunun boyuna bax, 
danışığına bax hələ. 
  
–Mən hamısını çox gözəl anlayıram,–Petruşka sobanın üstündən dilləndi.–Sən başa 
düşmək istəmirsən. Bizim işimiz-gücümüz var, gərək yaşamaq üçün əlləşib vuruşaq, siz 
isə burada axmaqlar kimi ağız-ağıza verib dalaşırsınız... 
  
Petruşka susdu; o başını yastığına sıxıb, gözlənilmədən, səssizcə ağlamağa başladı. 
  
–Evin böyüklüyünü öz üzərinə götürmüsən, atanı saymırsan,–atası dilləndi.–Özün 
bilərsən, mənim üçün daha fərqi yoxdur, necə istəyirsən elə də yaşa... 
  
Petruşka göz yaşlarını silib atasına dedi: 
  
–Eh, ata, ata! Gör bu yaşında necə danışırsan, hələ müharibədə də olmusan...  
  
Sabah get əlillərin kooperativinə, orada Xariton dayı var, dükanda işləyir, talonla 
gələnlərə çörək doğrayıb verir, özü də çəkidə kimsəni aldatmır. O da müharibədə olub, 
sonra evinə qayıdıb gəlib. Get onun özündən soruş, o bunu kimsədən gizləmir də, özü 
hamıya danışır, mən özüm də onun dilindən eşitmişəm. Onun arvadı Anyuta, Xariton 
müharibədə olanda burada sürücülük öyrənmişdi, indi də çörək maşınında işləyir, yaxşı 
qadındır, çörək oğurlamır. O da əri davada olanda burada biri ilə dostluq eləyirdi, onun 
evinə gedirdi, bir yerdə yeyib-içirdilər. Onun tanışının çoxlu ordeni var, qolunun biri də 
yoxdur, ancaq dükanda işləyir, tək qolu ilə yük boşaldır... 
  
–Sən nə orda boş-boş sözlər danışırsan, yaxşısı yıxıl yat, birazdan hava işıqlanacaq,–
anası ona dedi. 
  
–Qoyursunuz yatmağa... Hələ işıqlanmağa çox qalıb onsuz da. Hə, onu deyirdim, bu 
təkqol Anyuta ilə dostluq eləyirdi, günlərini xoş keçirirdilər. Xariton isə müharibədə idi. 
Xariton müharibədən gələndən sonra onların dostluğunu bilib, Anyuta ilə savaşmağa 
başlayır. Bütün günü dalaşır, axşamlar da çaxır içib yemək tıxır, Anyuta isə ağlayır, heç 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
317 
nə yemir. Savaşdı, söydü-söyləndi, sonunda toxdadı, Anyutanı incitməkdən əl çəkib ona 
dedi: mən olmayanda sənin bir dənə o təkqolun olub, ancaq bir bax gör, mən sənsiz 
olanda neçə dostlarım olub: Qlaşkam olub, Aproskam, Maruskam olub, sənin adaşın 
Anyuşkam da olub, hələ üstəlik Maqdalinkam da. Bunu deyib, ürəkdən gülür. Anyuta 
xala da ona qoşulub gülür, sonra da başqa qadınların yanında öyünüb deyir, mənim 
Xaritonumdan yaxşısı yoxdur bu yer üzündə, gedib almanları da öldürüb, neçə-neçə 
qadınlarla dostluq da eləyib, bugün də üz versə, qadınlar yaxasından qopmazlar. Xariton 
dayı, biz çörək almağa gedəndə, maşından çörək qəbul eləyəndə, özü bunları bizə danışır. 
İndi isə arvadı ilə barışıblar, yaxşı da yaşayırlar. Xariton dayı bilirsənmi bizə gülə-gülə nə  
  
deyir: ―Mən Anyutamı aldadırdım, mənim heç vaxt qadın dostum olmayıb, nə Qlaşka ilə, 
nə Anyuşka ilə, nə də üstəlik Maqdalinka ilə dostluğum olub, əsgər–yurdun döyüşən 
oğludur, onun əylənməyə, axmaq işlərə baş qoşmağa vaxtı nə gəzir? Onun çalışıb-
vuruşmağı yağıları öz torpağından qovmaq üçündür. Mən qəsdən Anyutanı 
qorxudurdum...‖ Uzan yat, ata, işığı da söndür, lampanı şüşəsiz yandırıb evi hisə 
verirsiniz... 
  
İvanov Petruşkanın danışdığı olaylara təəcüb içində qulaq asırdı. ―Bax gör, bu köpək 
oğlu nə danışır hələ!–ata öz oğlu haqqında düşündü.–Elə bildim, indi mənim Maşa ilə 
dostluğumu da açıb qoyacaq ortaya...‖ 
  
Petruşka susdu, bir az keçmiş onun xorultusu gəlməyə başladı; bu dəfə o doğrudan 
yatmışdı. 
  
Petruşka yuxudan ayılanda hava tamam işıqlanmışdı, ona görə də, yuxudan qanıqara 
oyandı–iş-güc tökülüb qalıb ortalıqda, o isə yatıb yuxuya qalmışdı. 
  
Evdə təkcə Nastya idi. O, döşəmənin üstündə oturub, anasının çoxdan aldığı şəkilli kitabı 
vərəqləyirdi. Qızcığaz bu kitabı hər gün vərəqləyərdi, çünki bundan başqa bir kitabı yox 
idi, barmaqlarını da, sanasan kitabı oxuyurmuş kimi, hərflərin üstü ilə sürüşdürərdi. 
  
–Nə olub səhər çağı kitabı kirlədirsən? Qoy onu yerinə!–Petruşka bacısının üstünə 
çımxırdı.–Ana hanı, işə gedib? 
  
–Hə, işə gedib,–Nastya yavaşca dedi, sonra kitabı bağlayıb yerinə qoydu. 
  
–Ata hara getdi?–Petruşka mətbəxə, qonşu otağa göz gəzdirib soruşdu.–O, çantasını 
götürüb getdi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
318 
  
–Hə, gedəndə çantasını götürüb getdi,–Nastya cavab verdi.  
  
–Gedəndə sənə bir söz demədi? 
  
–Yox, heç nə demədi, ancaq mənim dodağımla gözlərimdən öpdü. 
  
–Demək belə,–Petruşka mızıldanıb, dalğınlaşdı. Sonra birdən başını qaldırıb bacısına 
dedi: 
  
–Qalx ayağa, indi səni yuyundurub geyindirəcəyəm, sonra gəzməyə gedəcəyik... 
  
Onların atası isə bu vaxt vağzalda oturmuşdu. O indicə iki yüz qram araq içib, hələ də 
qüvvədə olan, evə buraxılan hərbçilərə verilən yol talonu ilə qəlyanaltı eləmişdi. O hələ 
gecə ikən düşünüb daşınmış, Maşanı qoyub gəldiyi şəhərə getməyi, onu tapıb həmişəlik 
onunla yaşamağı kəsdirmişdi. Ancaq, saçları meşə xəzəli qoxuyan bu hamamçı qızından 
yaşca çox böyük olması onun pisinə gəlirdi. Bunun necə qutaracağı birgə yaşayanda 
bilinər, indidən bununla başını  
  
ağrıtmağa dəyməz, deyə düşündü. Maşanın onu görəndə az da olsa sevinəcəyinə inanan 
İvanov, elə bunu da özü üçün indilikdə yetərli sayırdı; onun gözəl, şən, geniş ürəkli bir 
doğma adamı olacaqdı. Sonrasına isə baxarıq, görək nə olur!Çox keçmədən, onun dünən 
Maşanı qoyub gəldiyi şəhərə sarı gedən qatar gəlib çıxdı. O, yük çantasını götürüb, qatara 
mindi. ―Maşa, sözsüz, mənim qayıdacağımı gözləmir,–İvanov düşündü.–O, mənim onsuz 
da onu unudacağımı, bir də heç vaxt görüşməyəcəyimizi deyirdi, mən isə indi həmişəlik 
onunla yaşamaq üçün gedirəm‖. 
  
O, vaqonun tamburuna keçib orada dayandı, müharibəyə qədər yaşadığı, uşaqlarının 
doğulduğu bu kiçik şəhərə sonuncu dəfə baxmaq istəyirdi... İndi həmişəlik atıb getdiyi öz 
evinə də sonuncu dəfə baxmaq istəyirdi, onun evi olan küçənin başında dəmiryolu keçidi 
vardı, getdiyi qatar da oradan keçib gedəcəkdi. Qatar yerindən tərpənib, stansiyanın yol 
göstəricilərinin yanından keçərək, şəhərin qırağı ilə, payızın soldurduğu boş çöllüklə 
getməyə başladı. İvanov vaqonun tambura açılan qapısının dəstəyindən tutaraq, ötüb 
keçən evlərə, binalara, ambarlara, yanğınsöndürənlərin keşikçi qülləsinə, bir sözlə şəhərin 
onun üçün çox doğma olan görüntülərinə baxırdı. İki çox hündür borunu görüb, onlardan 
birinin sabunbişirmə zavodunun, o birisinin isə indi Lyubanın press aparatında işlədiyi 
kərpic zavodunun olduğunu ayırd elədi; qoy indi o öz istədiyi kimi yaşasın, İvanov da öz 
bildiyi kimi yaşayacaqdı. Ola bilsin, Lyubanı bağışlaya da bilərdi, ancaq buna gərək var 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
319 
idimi? Onsuz da indi ürəyində Lyubaya qarşı bir kin vardı, ərinin müharibədən gəlişinə 
qədər darıxmasın deyə, kişilərlə öpüşən, onların yatağına girən qadını bağışlamaq 
olmazdı. Qaldı, Lyubanın: həyatın ağırlığı, qəm-qüssə, ehtiyac onu bu Semyonla, nə 
bilim Yevseylə yaxınlaşdırdığını deməsi–bu onun elədiklərini doğrulda bilməzdi, bu 
yalnız onun ürəyində pozğun duyğularının olmasından soraq verirdi. Bütün sevgilər 
ehtiyacla darıxmaqdan törəyir; insana nəsə gərək olmasaydı, bir də darıxmağın nə 
olduğunu bilməsəydi, o heç vaxt başqa  
  
insanı sevə bilməzdi. İvanov bir az düşünüb, vaqonun tambrundan getməyi kəsdirdi, 
düşünürdü– 
  
uşaqlarını qoyub getdiyi evə baxıb qanını qaraltmaqdansa, gedib yatsa yaxşıdır; belə 
şeylərlə ürəyini ağrıtmağa dəyməzdi. O bir anlığına irəli baxıb, dəmiryol keçidinə nə 
qədər qaldığını öyrənmək istəyəndə, keçidə lap az qaldığını gördü. Burada dəmir yolunu 
şəhərin içərisinə doğru uzanıb gedən torpaq yol kəsib keçirdi; bu torpaq yolda yük 
arabalarından düşüb qalmış ot-küləş qalıqları, quru söyüd çubuqları, at peyini olardı. Bu 
yol, şənbə-bazar günlərindən başqa, həmişə  
boş, gəl-getsiz olardı; başqa günlərdə, təkəmseyrək, şəhərə sarı otyüklü araba sürüb 
aparan bir kəndli görərdin, ya da kəndə sarı qayıdan tək-tük arabaçılar gözə çarpardı. Bu 
gün iş günü olduğundan, kənd yolu bomboş idi; ancaq uzaqdan, şəhər tərəfdən bu yola 
bitişən başqa bir yolla iki uşağın dəmiryoluna sarı qaçdığı görünürdü; uşaqlardan biri 
böyük, o birisi isə çox balaca idi, böyüyü kiçiyin əlindən tutub, onu öz arxasınca dartır, 
tələsdirirdi, ancaq kiçik uşaq, öz balaca ayaqları ilə necə ürəklə qaçmağa çalışsa da, 
böyüklə ayaqlaşa bilmirdi. Böyük uşaq işi belə görüb, onu az qala öz ardınca sürüməyə 
başlamışdı. Onlar şəhərin qurtaracağındakı sonuncu evə çatanda dayandılar, dəmiryol 
vağzalına sarı baxmağa başladılar, davranışlarından ora gedib-getməməyi kəsdirə 
bilmədikləri duyulurdu. Sonra onlar dəmiryol keçidini ötüb keçən sərnişin qatarını görüb, 
ona sarı qçdılar, elə bil, qaçıb arxadan ona çatmaq istəyirdilər.  
  
İvanovun olduğu vaqon keçidi ötəndən sonra o, yük çantasını qaldırıb, içəri keçməyə 
başladı, istəyirdi–başqa sərnişinlər yerlərini bərkitməmiş, onların dincliyini pozmadan, 
tez yuxarı qatdakı yataqların birində uzanıb yatsın. Birdən onu maraq götürdü: görəsən, o 
iki uşaq sonuncu vaqona kimi qaçıb çata bildilərmi? 
  
İvanov başını tamburdan çıxarıb geriyə baxdı.Əl-ələ tutan uşaqlar hələ də keçidə sarı 
qaçmaqda idilər. Birdən onların ikisi də yıxıldılar, yenə gecikmədən ayağa durub irəliyə 
qaçmağa başladılar. Onlardan böyüyü, qaça-qaça, bir əlini İvanovun getdiyi qatara sarı 
uzadıb, dayanmadan 
yelləməyə başladı, elə bil, kimisə geriyə, öz yanına qayıtmağa çağırırdı. O əli ilə kimisə 
geri dönmək üçün haraylamağa başlayanda, onlar yenə ikisi də birdən yerə yıxıldılar. 
İvanov diqqətlə baxanda uşaqlardan böyüyünün bir ayağında keçə çəkmə, o birində qaloş 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
320 
olduğunu gördü–elə buna görə də, o belə tez-tez yıxılır, balacanı da dartıb özü ilə 
yıxıdırdı.  
  
İvanov gözlərini yumdu, o qaçmaqdan əldən düşmüş uşaqların yıxılmaqdan çəkdikləri 
ağrılarını görmək, duymaq istəmirdi, bu anda onun köksündən yandırıcı bir istilik keçdi, 
elə bil, buçağacan dustaq olub köksünə gömülən ürəyi bütün ömrü boyu boş-boşuna 
döyünmüşdü, indi isə ürəyi gözlənilmədən azadlığa çıxıb, onun bütün varlığını isti ilə 
sarmış, titrətməyə başlamışdı. Ona elə gəlirdi, bu anlarında o, həyatda indiyəcən nə 
bilirdisə hamısnı, bir də yenidən oyrəndi, ancaq bu, artıq daha dəqiq, daha gerçək biliklər 
idi. Bundan öncələr o, başqalarının ömrünə özünün mənliyi ilə maraqlarının 
çərçivəsindən baxmışdı, indi isə bütün bu olub-keçənlərə, bu çərçivəni qırıb atmış 
ürəyinin bütün genişliyi ilə toxunmuşdu. 
  
O, ayağını vaqonun asma pilləkəninə qoyub, qatarın sonuncu vaqonundan o yanda güclə 
görünməkdə olan uşaqlara sarı boylandı. Artıq bu uşaqların özününkülər, Petruşka ilə 
Nastya olduğunu anlamışdı. Görünür, onun dayandığı vaqon keşiddən ötüşəndə uşaqlar 
onu görüb tanımışdılar, ona görə də, Petruşka əl eləyib onu evə, anasının yanına 
qayıtmağa haraylayırdı, o isə dalğın olduğundan, onlara baxsa da, öz doğma uşaqlarını 
tanımamışdı. 
  
İndi Petruşka ilə Nastya qatardan çox geridə qalsalar da, ancaq yenə də relslərin yanınca 
uzanan qumsal yolla qaçmaqda davam eləyirdilər; Petruşka yenə də balaca Nastyanın 
əlindən tutmuşdu, yorulmuş qızcığaz dayanmaq istəyəndə onu dartaraq, arxasınca 
sürüyürdü.  
  
İvanov yük çantasını vaqondan yerə tulladı, vaqonun asma pilləkəni ilə aşağı düşərək, 
uşaqlarının ona sarı qaçdığı qumsal yolun üstünə endi. 
  
Tərcümə edəni: Araz Gündüz 
  
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
321 
 
Boleslav Prusi 
 
Kölgələr 
  
Səmada günəş şüaları sönməyə başlayan kimi yerdən alatoran qalxır. Alatoran – 
möhtəşəm gecə ordusunun minlərlə görünməz alayları və milyardlarla əsgərləridir. Bu 
nəhəng ordu dünyanın yaranışından bəri işıqla mübarizə aparır, hər səhər geri çəkilir, hər 
axşam qalib gəlir, günəş doğanadək hökm sürür, gündüz isə məğlubiyyətə uğrayıb 
gözdən iraq yerlərdə gizlənib gözləyir. 
  
O, dağların mağaralarında, şəhərin zirzəmilərində, daha çox meşələrin və göllərin 
dərinliklərində gözləyir. Yaşı əsrlərlə ölçülən yeraltı mağaralarda, xəndəklərdə, evlərin 
küncündə, divarların çatlarında gizlənib gözləyir. O, ağac qabığının hər çatında, paltarın 
hər büküşündə yaşayır, ən kiçik qum dənəsinin altında uzanır, ən incə hörümçək toruna 
ilişir və gözləyir. Onu bir yerdən ürküdüb qovsalar, elə o dəqiqə yerini dəyişir, amma elə 
fürsət axtarır ki, qovulduğu o yerə yenidən qayıtsın və tutulmamış mövqeləri ələ keçirib 
bütün dünyanı bassın. 
  
Günəş sönən kimi alatoranın orduları sakitcə və ehtiyatla, sıx sıralarla öz yerindən 
çıxırlar. Onlar evlərin dəhlizlərini, kandarlarını, zəif işıqlandırılmış pilləkənləri, 
pərdələrin altının tuturlar; zirzəmilərin qapıları, pəncərələrdən küçələrə sızır, sükut içində 
divar və çardaqların üzərinə hücum edir və damlara qısılıb qərbdəki al buludların 
solğunlaşacağı anı səbirlə gözləyirlər. 
  
Daha bir dəqiqə və yerdən düz göyə istiqamətlənmiş zülmətin dəhşətli partlayışı baş 
verəcək. Heyvanlar öz yuvalarında gizlənəcək, adamlar evlərinə qapanacaq, həyat isə lap 
susuz qalmış bitkitək büzüşüb donacaq. Rənglər və cizgilər yayılacaq, bir heç olacaqlar, 
həyəcan, günah və cinayət dünyaya hökmranlıq edəcək. 
  
Bax belə bir məqamda Varşavanın küçələrində başının üstündə kiçik alov olan qəribə 
insan fiquru peyda olur. O, səki boyunca qaranlıqdan qurtulmağa çalışırmış kimi cəld 
qaçır, sevimli işığı yandırır və kölgətək gözdən itir. 
  
Hər gün beləcə, bütün il boyu. İstər yaz yaylaqlarda çiçəklərin ətri ilə nəfəs alsın, istər 
iyul şimşəyi çaxsın, istər hiddətlənmiş payız küləkləri küçələrdə toz buludlarını qaldırsın, 
ya da qış havasında qar dənəcikləri fırlansın, bu adam şəhərin səkiləri ilə öz alovu ilə 
birlikdə qaçır, işıqları yandırır və kölgətək yoxa çıxır. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
322 
  
Sən hardan gəlir və hara elə yoxa çıxırsan ki, biz sənin nə üzünü görə, nə də səsini eşidə 
bilirik? Sənin qayıtmağını gözləyən anan, ya da arvadın varmı? Balaların səni 
qarşılayaraq fənərini bir küncə qoyur, dizlərinə dırmaşır və səni qucaqlayırlarmı? 
Sevincini və dərdini bölüşdüyün dostların, ya da, heç olmasa, gündəlik işlərindən 
danışdığın tanışların varmı? 
  
Heç olmasa, səni orada tapa biləcəyimiz bir evin varmı? Arxandan çağıra biləcəyimiz 
adın varmı? Səni də, eynilə bizim kimi adam edən ehtiyacların və hislərin bəs necə? 
Yoxsa sən, həqiqətən də, cisimsiz, səssiz, ələkeçməz bir məxluqsan, ona görə də ancaq 
alatoranda üzə çıxır və işıqları yandırdıqdan sonra kölgətək yoxa çıxırsan? 
  
Mənə dedilər ki, bu adam, doğrudan da, mövcuddur, hətta onun ünvanını da verdilər. 
Həmin ünvana yollandım və süpürgəçidən soruşdum: 
  
- Küçələrdəki fənərləri yandıran bu evdə yaşayır? 
  
- Hə. 
  
- Yerini göstərə bilərsiniz? 
  
- Bax o daxmacıqda. 
  
Daxma qıfıllı idi. Mən pəncərədən içəri boylandım: divarın dibinə bir çarpayı 
qoyulmuşdu, yanında isə uzun bir dirəyin üstündən fənər asılmışdı. Fənərçinin özü yox 
idi. 
  
- Heç olmasa, onun xarici görünüşünün necə olduğunu mənə deyin. 
  
- Mən hardan bilim! – süpürgəçi çiyinlərini çəkərək dedi. – Mən heç özüm də onu düz-
əməlli görməmişəm, - o əlavə etdi, - çünki gündüzlər heç vaxt evdə oturmur. 
Yarım il sonra mən yenidən oraya getdim. 
  
- Noldu, indi evdədir fənərçi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
323 
  
- Eh-eh! – süpürgəçi gileyləndi. – Yoxdur, heç olmayacaq da. Dünən basdırdılar. Ölüb. 
  
Sonra fikrə getdi. 
  
Ona daha bir neçə sual verib qəbiristanlığa yollandım. 
  
- Ay qəbirqazan, fənərçini dünən harada basdırdığını göstərə bilərsən? 
  
- Fənərçini? – deyə o, sualımı təkrar etdi. – Allah bilir! Dünən bura düz otuz sərnişin 
gəlib. 
  
- Onu lap kasıblar üçün ayrılmış yerdə basdırıblar. 
  
- Elələri düz iyirmi beş nəfər idi. 
  
- O, rənglənməmiş tabutdaydı. 
  
- Elələrindən on altı dənə vardı. 
  
Beləliklə, mən onun üzünü görə, adını öyrənə, qəbrini tapa bilmədim. O, elə ölümündən 
sonra da yaşadığı vaxt olduğu kimi qalmışdı: yalnız alatoranda gözə dəyən, kölgə kimi 
səssiz və ələkeçməz bir məxluq. 
  
Necə ki, bədbəxt insan nəslinin kor-koranə ömür sürdüyü, sədlərə dəyib darmadağın 
olduğu, bəzilərinin uçurumlara yuvarlandığı və heç kəsin doğru yolu bilmədiyi həyatın 
alatoranlığında möhvumat zəncirlərinə bağlanmış insanı bədbəxtliklər, ehtiyac və nifrət 
gözləyir, eləcə də fənərçilər həyatın zülmətə qərq olmuş yolsuzluğunda ora-bura qaçırlar. 
Onlardan hər biri başı üzərində öz kiçik alovunu aparır, hər biri öz yolunu işıqlandırır, 
heç kəsin gözünə dəymədən ömür sürür, heç kəs tərəfindən qiymətləndirilmir, sonra isə 
yoxa çıxır – kölgə kimi... 
 
Tərcümə edəni: Svetlana Turan 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
324 
 
Ovanes Yeranyan 
 
 
“Qurbağa”, yaxud çəkilməmiş film üçün ssenari 
 
 
Sarı-bozumtul palçıq hər iyirmi addımdan bir ayaqlarda yarım pudluq yükə çevrilirdi: 
fərqi yox idi - tuflidir ayaqdakı, yoxsa çəkmə. Şıltaq yay yağışı işvəli qadın kimiydi – gah 
yağır, gah kəsirdi. 
 
Sırayla yeriməsək də, irəlidə gedənlər arxadakıların üstünə əlcə-əlcə boz palçıq 
sıçradırdılar. Əvvəlcə tez-tez dayanıb ayaqlarımıza yapışmış palçığı təmizləyir, beləcə 
yüngülləyib üç-dörd addım atırdıq, sonra isə bezdik, daha dayanmadıq. Elə bir hədd vardı 
ki, ondan o tərəfə ayağımızdakı palçıq artmırdı. 
 
Sarımtıl su ilə dolmuş saysız-hesabsız bomba, mərmi çuxurları yeriməyə yol vermirdi – 
elə hey dövrələmə dolanıb keçməli olurduq. Vaxtında meşəyə yetişməsək, bu gedişimizin 
heç bir mənası qalmazdı. 
 
Düşməndən də çox, yağış, palçıq, göy qurşağı, ildırım, qəfil görünüb yenidən yoxa çıxan 
günəş, hətta bizi arabir qarşı yamacda gördüyümüz düşmən keşikçilərindən gizləyən 
duman qəsdimizə durmuşdu... Yox, qoy yayın qızmarında, tərimiz süzülüb gözlərimizi 
oya-oya, kürəyimizdə 30 kiloqram yük aparaq, təki ayağımız bərk yerdə olsun; ya da 
qışın sazağında, Şaxta Baba kimi, burnumuz yerköküyə dönsə də, donmuş, xırçıldayan 
qarda yüyürə bilək... Onların hamısı bu qırsaqqız kimi yapışqan palçıqdan yaxşıdır: hər 
birimizə elə gəlir, guya bütün dəstəni boynumuzda aparırıq, düz-dünya gözümüzdə 
ucsuz-bucaqsız bataqlığa dönüb! 
 
Gözəyarı ölçmək çətin idi, ancaq meşəyə ən azı üç kilometr qalmış olardı ki, palçığın 
fırçıltısından kəskin seçilən, zəif bir səs – iki metal cismin bir-birinə dəyməsindən qopan 
çıqqıltı eşitdik, dərhal da Aram çığırdı: 
 
- Uzanın! 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
325 
Biz hələ bu əmri yerinə yetirməyə macal tapmamış - saniyənin yüzdə biri qədər sonra 
Vardanın bağırtısı yayıldı: 
 
- Tərpənmə! 
 
Palçığın içində quruyub qalmışdıq, nəfəs almağa da ürək eləmirdik, Artur isə ayağını 
―qurbağa‖nın - minanın üstünə basıb dayanmışdı, taleyimiz onun sağ ayağından asılı idi, 
çünki belə minalar üstünə basılıb yayı sıxılanda işə düşür, ağırlıq qalxanda isə açılır, 
yuxarı atılıb partlayır. Artur dərhal anlamışdı bunu, rəngi ayağımızdakı yapışqan palçıq 
kimi saralmışdı. Biz hələ bir anlıq da qurumuş kimi qalandan sonra Vardan əmr verdi: 
 
- Yüz iyirmi addım geriyə çəkilib uzanın! 
 
- Məni tək buraxmayın! – Artur yalvardı. 
 
Geri çönüb Artura bir də baxdıq, o an dəstənin taleyinin bizdən asılı olmamasına bütün 
varlığımızla sevindik. 
 
Dövranını sürmüş adam ağrısız-əzabsız bir ölüm - yatıb durmamağı arzuladığı kimi, çox 
ölümlər görmüş döyüşçü də qəfil ölməyi üstün tutur. ―Dərk olunmayan ölüm 
ölməzlikdir‖ – hərdən bu cür zarafatlaşırdıq. Axı özüylə ölüm gəzdirən, çeçələ barmağın 
ucu boyda metal parçası hara tuşlandığını yaxşı bilir: o səni haqlayır, səninsə, başına nə 
gəldiyini anlamağa, dərk etməyə heç macalın olmur. Yoxsa ki, yaralanasan, öləcəyini 
bilə-bilə, yenə də ümidini üzməyib Allaha yalvarasan, çarəsizlikdən gözlərin dola, bir 
yandan da dostlarının gözü önündə abırlı ölməyin dərdini çəkəsən... 
 
- Sən burda qal, - Vardan bizimlə gedən, çiyni videokameralı Samsona əmr etdi. 
 
- Niyə - Samson qorxdu. 
 
- Sənlə mən burda qalırıq – Vardan onu başa saldı. – Hər nə olursa olsun, sən axıra qədər 
çəkməlisən. Mən orda - Əfqanıstanda da belə bir vəziyyətə düşmüşəm. 
 
Samson istədi inad etsin, ancaq Vardan ona bərk təpindi: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
326 
 
- Əmri yerinə yetir! 
 
Samson bizim dəstədən deyildi – telejurnalist idi, Vardanın əmrinə tabe olmaya bilərdi, 
üstəlik, Vardan bizim komandirimiz də deyildi axı. Ancaq əmr elə qətiyyətlə verilmişdi 
ki, Samson kameranı çiynindən aşırıb çəkməyə başladı. Bundan beləsini - təxminən bir 
saat ərzində baş verənlərin çoxunu biz sonradan ekranda görüb-eşitdik. 
 
- Ana, anacan, bu nə işdi, mən düşdüm?! – Artur öz-özünə söylənirdi. 
 
Onun balağından nəsə axırdı. Artur bizim çoxumuzdan ürəkli idi,  ona görə də fikirləşdik, 
yəqin bütün bədəninin təri süzülüb aşağı gəlir. 
 
- Anacan, bu nə idi belə?! – Artur təzədən sızıldandı, daha kirimək bilmədi: gah 
pıçıltıyla, gah da bərkdən, az qala qışqıra-qışqıra, elə hey öz-özünə söyləndi. 
 
- Havalanıb, - yanımda uzanan Tiqran dedi bunu. – Onun yerində mən olsaydım, indi 
ürəyim partlamışdı. 
 
- Di bir şey fikirləş də, - Artur yanında duran Vardana deyirdi, - neyləyim mən, de 
görüm? Daha belə dayanmağa taqətim qalmayıb... Axı bu zəhrimar hardan dürtüldü 
mənim ayağımın altına? Hə, de də, neyləyim mən?.. – Artur indi az qala ağlayırdı.- Nəsə 
fikirləş, bir yol tap! Mən bunun üstündə nə qədər dayanmalıyam hələ? Bir saat? İki? 
Ömrüm boyu minanın üstündə dik durası deyiləm ki!.. 
 
- Səbr elə, - Vardan cavab verdi,  - bir şey fikirləşərik. Arxayın ol: hər bir halda mən 
sənin yanında olacağam... 
 
- Nə xeyri var? – dedi Artur. – Yanımda öləcəksən, mənim əvəzimə ki ölən deyilsən! 
Yaxşısı budur, get. Ancaq yox, getmə, məni tək qoyma... Daha dayana bilmirəm, ayağım 
qıc olub boşalır... 
 
Vardan bizə sarı dönüb əliylə çağırdı, üç nəfər – Aram, qardaşım, bir də Vano ona tərəf 
yüyürdü. Hər üçü kadrda görünəndə onların dedikləri Arturun monoloquna qarışdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
327 
- Şükür ki, dəstəylə tökülüşüb gəlmədiniz, - dedi Vardan. 
 
- Yadındadır sənin ad gününə gəlməyim, - Artur indi anasıyla idi. - Hələ sən də dedin ki, 
heç yuxuma da girməzdi belə bir hədiyyə... 
 
- Arxadakı ən yaxın kəndə gedib-qayıtmaq nə qədər çəkər? – xəbər aldı Vardan. 
 
- Orayacan demək çətindir, üzüyoxuşadır axı, amma ordan buraya on beş dəqiqə... 
 
- Yarım saat, ya da qırx dəqiqə, - Aram təsdiqlədi. 
 
- Jenya xalam bir dəfə ağzından qaçırtdı ki, əgər o olmasaymış, mən heç 
doğulmazmışam... Məni nə qədər cırnadardı o, yadındadır, ana? Mən də hər dəfə inciyib 
küsərdim... 
 
- Tez gedin kəndə, bir maşın, iki dənə də metal lövhə tapıb geri qayıdın, ancaq maşını 
aralıda saxladın ki, mina titrəməsin, - tapşırdı Vardan. 
 
- Necə? – Vaço təəccübləndi. – Axı o dəqiqə görərlər. Ovuc içi kimi nişangaha gələrik, 
maşını tezcə vurarlar. 
 
- Ayrı yol yoxdur, - dedi Vardan. 
 
- Jenya səfehin biridir, - deyirdin sən, - gör uşağın başını nəylə xarab eləyir... 
 
- Özü də çalışın, lövhələr qalın olsun, - Vardan son tapşırıqlarını verən kimi Vaçoyla 
Aram geriyə qaçdılar. 
 
- Qoy mən sənin yanında qalım, - qardaşım xahiş elədi. 
 
- Gərək mən onda Jenya xalanın sözünə baxmayaydım... Doğulmazdım onda, səndən ötrü 
belə darıxmazdım da... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
328 
 
- Axmaq, elə gərək hamımız ölümünə əzab-əziyyət çəkək? Burda sənlik bir iş yoxdur, 
oğlan! 
 
- Bəs sən niyə qalırsan?.. – qardaşım dözə bilmədi. 
 
- Videoya düşmək istəyirəm! – Vardan macal vermədi. – Fikrim var, müharibədən sonra 
artist olum! 
 
Qardaşım əlini yelləyib yoldaşlarının dalınca yüyürdü, Vardan onun arxasınca qışqırdı: 
 
- Dörd-beş kərpic də gətirin! Maşın alınmasa, cavanlardan özünüzlə götürün ki, tez 
qayıdıb gələ biləsiniz! 
 
- Gərək heç doğulmayaydım! Nahaq razılaşmısan... O cür doğulanın ölümü də belə olar... 
 
- Uşaqlar sapyor dalınca getdilər, - Vardan Artura belə desə də, yaxşı bilirdi ki, bu cür 
vəziyyətlərdə sapyorlar da acizdir. 
 
Artur ona qulaq asmırdı. 
 
-  Axı niyə mən sənin sözünə baxmadım, niyə? Nəyimə lazım idi bu? Bəs indi mən 
neyləyim, hə? Sən buna necə dözəcəksən indi?.. Qarabağ, vətən, azadlıq... Niyə mən səni 
eşitmədim axı?.. 
 
- Dəqiq havalanıb, - jurnalistin səsi gəldi. – Yaxşı olar, mən on addımlıqdan çəkim, 
birdən hoppanar... 
 
Vardan qəşəng bilirdi ki, nə on addım, heç iyirmi addımın da xeyri yoxdur: bu, dəhşət 
minadır, yüz metr həndəvərdə nə varsa, biçib tökür. 
 
- Əgər sənə rahat olacaqsa, uzanıb çək. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
329 
 
O razılaşdı. Samsonun, kameranı əlindən qoymadan, necə uzandığını gördük. 
 
- Nə də qorxaqdır, - Tiqran dilləndi. – Mən demişdim də, götəşin biridir bu! 
 
- Müstəqillik-filan... ay onun içini... – Artur öz işindəydi. – Tüpürüm hamısına! Yox, 
gərək əməlli dilə tutaydın məni, qoymayaydın getməyə... Qalardım da! Bir çarə tapaydın, 
qapının ağzında durub qollarını açaydın ki, gözümün ağı-qarası, bircə oğlumsan sən, hara 
belə?! Ancaq mənim hap-gopumu qonşulara necə öyünə-öyünə çatdırıbsan, bilirəm axı 
bunu! Anam, anam, bu nə işdi belə?! 
 
Vardan siqaret yandırdı, ayaqlarını gen qoya-qoya Artura yaxınlaşıb siqareti onun ağzına 
dürtdü, di gəl ekranda aydın görünürdü ki, əlləri necə əsir, gözləri də, istər-istəməz, 
Arturun ayağının altına qaçır. 
 
Ancaq siqaret də Arturu kiridə bilmədi. 
 
- Ya sən Moskvaya, atamın yanına gedərsən, ya da deyərsən ona, özü qayıdıb gəlsin. Ona 
çatdırarsan ki, mənim son istəyim belə idi - siz təzədən bir yerdə olasınız. Yaxşımı, ana?! 
Bir də, bizim uşaqlardan  hansısa biri Lusineyə elçi göndərsə, məbadə yox deyilə! Lusine 
hələ uşaqdır axı, bilirəm, vecsizin, əfəlin birinə uyub. Bizim uşaqlar isə başqa məsələ, 
özün bilirsən, əsl kişidirlər... 
 
...Lusine yanımızda idi, başını aşağı saldı, qıpqırmızı qızardı. Tiqran dözmədi: 
- Kişi nə gəzir onların arasında, Arturcan... 
 
Bunu demişdi ki, qardaşım onun boynunun dalından tutuzdurdu. 
 
- Axı atam da istəyir bunu, özü də çox istəyir, ana. Mənə deyirdi, o qədər ayrı qalmışam 
ki, indi cürətim çatmır qayıtmağa. Çağıran kimi get yanına. Ya da heç çağırmağını 
gözləmə, özün get... 
 
Vardan ehtiyatla ayağını Arturun sağ pəncəsinin üstünə qoyub, onun yanağına yüngülcə 
bir sillə vurdu: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
330 
 
- Hə... Nədi?.. – Artur ayıldı. 
 
- Özünü ələ al, kişi deyilsən? – Vardan təpindi ona. – Uşaqlar indi qayıdarlar. 
Artur bir onu süzdü, sonra baxışlarını endirib öz ayağını, onun üstündə də Vardanın 
pəncəsini görən kimi, hər şeyi təzədən xatırlayıb hönkürdü. Samson bütün bunları əsl 
ustalıqla çəkmişdi. 
 
- Mənim üçün bir ümid yeri var ki? – Artur hıçqıra-hıçqıra soruşdu. 
 
- Ümid var,- Vardan cavab verdi. – Bir şey fikirləşmişəm mən. Bilmirəm, bəlkə köməyi 
dəydi... 
 
Sonra uzun müddət kadra sükut çökdü.  
 
- Aramı qarğama, ana, - Artur öz monoloqunu yenidən başladı. – Neçə dəfə eşitmişəm 
onu qarğadığını... Onda günah yoxdur, anam, məni də dəstəsinə qoşsun deyə, özüm onun 
zəhləsini tökdüm. Uzbonun nə vecinəydi, yetim idi axı, ondan ötrü kim ağlayacaqdı ki... 
Amma Karenlə Avo... Heç öldü-qaldıları da bilinmir... Avonun anası dözmədi,  
gözləməyə tabı qalmamışdı, Karenin anası isə fağır Armeni dəstəmizə göndərib dedi, 
gərək qardaşının yerini tutasan... Qarğama Aramı, ana, onsuz da Yerevana qayıtmağa üzü 
gəlmir, indiyədək ölmədiyinə görə utanır...   
 
- Necə yəni utanır?! – Tiqran yenə açıldı. – Günümə bax e, əcəb utancaq tapıblar! – 
Sonra da Arama tərəf qanrıldı: - Hə, qardaş, əgər belədirsə, mənə de, gələn dəfə səndən 
ötrü bir ―limonka‖ tapıb gətirim! 
 
Qardaşım bu dəfə də onun boynuna əl gəzdirəndə Tiqran geri qanrıldı: - Mənə bax, əlini 
gödək elə, yoxsa bir ―limonka‖ da sənə saxlayaram! 
 
- Anacan, sən də möhkəm ol - Karenin anası kimi. Qəbiristanda deyərsən, mən oğlumu 
vətən üçün doğmuşdum... Ya da, yaxşısı budur, sən başqa cür de, elə bilməsinlər, 
Karenin anasının sözlərini təkrarlayırsan... Qoy Yerablurda (müharibədə həlak olanların 
basdırıldığı fəxri məzarlıq – tərc.) dəfn eləsinlər, işin olmasın. Nə yaxşı olar, dava 
qurtara, Lusine ərə gedə... Ancaq indi yox, çünki o beş nəfərdən hansı birinə verilsə, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
331 
hamısının başı xarabdır indi - bugün var, sabah yox... Davadan sonra isə, hansını seçsə, 
peşman olmaz. Bax bircə Vardandan ağlım bir şey kəsmir, daşdır elə bil, duyğusuzdur... 
 
Samson əməlli-başlı operator ustalığı göstərirdi: Vardanın az qala Arturun üzünə 
söykənmiş sifətini iri planda götürdü. O da bunu duydu,  mızıldanıb üzünü çevirdi. 
 
... Biz Vardanı Yerablura aparanda mən Arturun dediklərini xatırladım: ―...duyğusuzdur, 
daşdır elə bil‖. Vardana qədər də, ondan sonra da çox dostumuzu son mənzilə yola 
salmışdıq, amma cənazə duasındakı qrabar (köhnə erməni dili – tərc.) kəlmələrinin 
tabutdakı adamın surətinə bu qədər yaraşmadığını heç görməmişdik. Ondan sonra biz 
daha çox qorxmağa başladıq, əvvəllər heç ağlımıza gətirməzdik ki, düşmən Vardanı 
öldürə bilər... 
 
- Smbo bir az qabadır, xalis ayıdır, amma ürəyi təmizdir, ona da yox deməyin... 
 
...Smbonu – mənim qardaşımı evləndirəndə toy karvanı buruldu Yerablura, bəy gəlini 
Vardanla Arturun qəbri üstünə apardı. Onun gözlərindən həm xəcalət, həm də davadan 
sağ çıxanlara xas müəmmalı, dərinliklərdə gizlənən sevinc oxunurdu... Vardanın anası 
gəlinin alnından öpdü. Dəfnlə toy, yasa gələnlərlə toy karvanı bir-birinə qarışmışdı. Mən 
həlak olanın atasına yaxınlaşıb üzrxahlıq elədim. 
 
- Həyat belədir, oğul, - dedi. – Olumla ölüm, toyla yas əkizdir. 
 
Dedi, belə görürəm, gəlininizi oğlumun qəbrini ziyarət etməyə gətirmisiniz. Nə fərqi var, 
- dedi, - axı onlar hamısı əsgər olublar. 
 
- Ancaq heç inanmazsan, - deyib ağladı, - necə istəyərdim, mən də sizinlə içim, qol 
götürüb oynayım!.. 
 
- Ağladı! – qələbəliyin arasından kimsə dilləndi. – Ağladı, daha ürəyi partlamaz yəqin... 
 
- Serob kütün biridir, Kamo isə çox gödəkdir, Lusinenin çiynindən olar, ancaq ikisi də 
yaxşı oğlandır... – Arturun monoloqu davam edirdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
332 
Serobun canı atəşkəsi götürmədi, dinc həyatı yadırğamışdı, özünə yer tapmırdı, baş 
götürüb getdi qürbətə, Kamo da Vardanla Arturdan sonra özünü düzəldə bilmədi, indi 
evdədirsə də, arada iki-üç ay psixiatriyada yatıb. 
 
...Tiqranın qəhqəhəsi evi başına götürdü, hamımız ona sarı çöndük. 
 
- Bilirsiniz, ağlıma nə gəlib, - niyəsini açmağa başladı. – Özümə söz vermişdim ki, 
Aramla Smbonun axırına çıxım. Bircə Vardan qalacaqdı. Onu da ləğv eləsəm, əlüstü 
komandir olacaqdım, Serobun isə nə hünəri vardı, mənim əlimdən qız alsın?! 
Lusine atılıb otaqdan çıxdı. 
 
- Bəs Kamo? - bizi maraq götürdü. 
 
- Kamo tamam oyundan kənardadır, o hələ boyu boyuna uyğun qızı çox axtarmalı 
olacaq! – deyib irişdi.   
 
- Qulaq as, zırrama, - qardaşım özündən çıxdı, - bir də cükküldəsən, elə burdaca, yalın 
əllə ləğv eləyərəm səni! 
 
Vaço elə diqqətlə ekranı marıtladı ki, guya bu mərəkə onun ucbatından qopmamışdı. 
Vaço qulağıma sarı əyildi: 
 
- Nahaq bənd olursunuz ona, guya bilmirdiniz, bu gicbəsər heyvərənin biridir? Bir 
Karoya bax, az qalmışdı ağladasınız uşağı... 
 
Lusine qayıdıb əlində kofe dəstgahıyla gələndə Artur hələ də hüdüləyib tökürdü: 
- Bir dəfə Vardandan soruşdum, bəs sən heç qorxmursan? Cavab vermədi. Smbo isə dedi, 
əvvəllər qorxurdum, amma indi döyüş qızışdıqca qorxum azalır. Doğrudan belədir, bunu 
mən də hiss etmişəm. Ancaq ən çox evə qayıdanda qorxuram. Yumşaq mitili 
yadırğamışam – uzanıram, yata bilmirəm: gördüklərim gözümün qabağına gəlir. Canımı 
qorxu alır, fikirləşirəm, bəsdir, bu qədər vuruşmuşam, bəsdir daha. Olmur amma. Min 
dəfə and iç ki, getməyəcəm, xeyri yoxdur, olmur. Uşaqların orda mənsiz vuruşduqlarını 
xatırlayan kimi canıma vicvicə düşür. Karoya qalsa, deyir, nə vətən, nə azadlıq, işimiz-
gücümüz qurtarıb ki, gedək vuruşaq? Ancaq dəyərdi buna, eləmi, ana? Dünyada güclü 
adamın alçaldılmasından ağır heç nə yoxdur. Bir dəfə, mən hələ çox balacaydım, atamla 
gəzişirdik, onun bir milisionerlə sözü çəp gəldi. Azca içmişdi, milisioner də onu söydü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
333 
Dillənmədi. Amma o güclüydü axı, bir əliylə milisioneri boğub öldürə bilərdi, di gəl, 
cınqırını çıxarmadı. Bax qarabağlılar da elə güclüdürlər, odur ki, lap hamımız yerə 
quylansaq da, onların alçalmasına yol vermərik. Yox, vaysınmıram, ana. Yaxşı yazıb 
Davto: ―Başımıza od yağa-yağa irəli sürünüb, genəldirik vətənin hüdudlarını...‖ 
 
Bu an yaxınlaşmaqda olan traktorun tırıltısı eşidilir, sonra kadrda bütün dəstə görünür. 
 
- Hə, indi neyləyəcəyik? – Aram idi soruşan. 
 
- Material nə qalınlıqdadır? – Vardan xəbər aldı. 
 
- İki dənə üçmillimetrlik lövhədir, - Vado cavab verdi. – yoxladım: pulemyot gülləsi 
altmış metrlikdən deşib keçir. 
 
Vardan göstərişlərini verirdi, elə bu məqamda qarşı yamacdan bizə tərəf atmağa 
başladılar. Palçığa uzananlar oldu, ancaq qalanlarını ayaqda görüb tez də qalxdılar. 
Arturun sağına-soluna kərpic düzüb, polad lövhənin bir tərəfini onların üstünə qoydular, 
Vaço ilə Aram onu maili vəziyyətdə saxladı. 
 
- Vardan, mən qorxuram, - dedi Artur, amma onun səsində təzəcə cücərən ümid 
duyulurdu. Bu an onun baxışları videokameranı tutdu. – Ey, Saak, - təlaşdan Artur 
operatorun adını səhv saldı, - sən neynirsən orda, çəkirsən? Mənə bax, çəkmə ha! 
Samson azca yana çəkildi, çünki lövhənin, uşaqların arxasından Arturu yaxşı görmürdü. 
Sonra ikinci lövhəni də yerinə qoydular, dörd nəfər də onu tutub durdu. 
 
- Bəs qumları neyləyək? – qardaşım dilləndi. 
 
- Çoxdur? – soruşdu Vardan. 
 
- Üç kisə. 
 
- Qum Samsondan ötrüdür. Kisələri bir-birinin üstünə qoyun, onların arxasından çəksin. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
334 
- Niyə, - dedi qardaşım, - o, uzaqdan da çəkə bilər ki... 
 
- Dəqiq? - Vardan soruşdu. – Ey, a bala, o cür götürmək olar? 
 
- Olar, - Samson cavab verdi. – Ancaq yaxından lap yaxşı çıxar. 
 
- Gör ha, ürəklənib e! – Tiqran söz atdı. 
 
Sarqeylə Mqer ikisi də birdən bağırdı, ağrıdan qıvrılıb yıxıldılar: onların altında qalan 
palçıq qana boyandı. Dördümüz onları sürüyüb iki yüz metrəcən uzağa apardıq.  
- Qorxuram, - Artur bir də dedi. – Smboya deyin, oxusun. 
 
Qardaşım başladı oxumağa, Samson isə, çəkilişə ara vermədən, dal-dala addımladı, 
kisələrin arxasında uzanıb kamerasını rahladı. 
 
- İndi qulaq asın, - Vardan dedi. – Arturla mən bunu saxlayacağıq, sizsə mümkün qədər 
cəld qaçıb uzaqlaşmalısınız, çünki bilmirəm, biz bu ağırlığa nə qədər dözərik. Dəmirdən 
yapışanlardan savayı, qalanınız gedin bəribaşdan... 
 
- Sən də gəl, - dedi Karo, - qoy Arturla bu traktorçu saxlasın... 
 
Vardan onu söyüb-eləmədi, heç nə də demədi, ancaq gözlərində parlayan odu görən hər 
kəs anladı ki, Karo daha bizim dəstəlik deyil. 
 
- Gəlsənə mən də qalım, - qardaşım təklif verdi. – Həm lövhəni tutaram, həm də 
oxuyaram. 
 
- Yeri get, – çığırdı Vardan, - səndən ötrü arzular konserti deyil bu! 
 
Smbo aralaşdı, oxuya-oxuya gedib, çəkiliş aparan Samsonun yanında uzandı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
335 
- Dur ordan, - Sarqeylə Mqerin yaralarını sarıyıb qurtarmış həkim Qrişa ona çımxırdı, - 
mən burda səndən artıq lazım ola bilərəm.  
 
- Bəziləri burda özünü həkimliyə vurur, - qardaşım ayağa qalxa-qalxa donquldandı. –
Öldürdüyü birinci türkün meyitini necə əzişdirməyi yadımdan çıxıb guya... 
 
- Nə, hansı meyiti əzişdirmişəm mən? – biz lentə ilk dəfə baxanda soruşmuşdu Qrişa. – 
Nə çərənləyirsən? 
 
- Vaço, sən de, əzişdirməmişdi bəyəm? – dirəşdi qardaşım. 
 
- Düzdür, mənim də yadımdadır, - Aram təsdiqlədi. 
 
Vardan hələ lövhəni tutanları uzaqlaşdırmadan Artura tapşırdı: 
 
- Diqqətlə qulaq as. Mən kürəyimlə saxlayacam, sənsə əllərinlə. Onlar lazımınca 
uzaqlaşana qədər saxlamalıyıq. Sonra mən üçəcən sayan kimi sən ehtiyatla əyiləcəksən, 
ayağının yerdən aralandığını hiss etcək, tullanıb üzüstə düşəcəksən torpağa. Anladın? 
 
- Anladım, hə, hə, anladım... – Artur mızıldandı. 
 
Vardan ayağını ehmalca Arturun pəncəsindən götürdü, tezcə çönüb onunla yanaşı durdu. 
 
- Ehtiyatlı ol, ayağın boşalmasın! 
 
Uşaqlar metal lövhələri ehmal-ehmal Arturun əllərinə, Vardanınsa kürəyinə söykəyib, 
bizə tərəf götürüldülər. 
 
- İlahi Pərvərdigara, ya İsa Məsih, özün yet dada, sən qoru bizi... – Artur pıçıldadı. 
 
- Burax bu mövhumatını! – Vardan onu sakitləşdirmək istədi, amma Artur kirimədi: 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
336 
- Müharibədir də, Allahcan, vuruşuruq, biz də öldürmüşük, bizi də öldürüblər... Yersiz 
əməllərim üçün tövbə edirəm, İlahi... Qalanlarına görə günahkar deyiləm... 
 
- Necə yəni günahkar deyiləm? – birinci dəfə lentə baxanda Tiqranı təəccüb bürümüşdü. 
– Bəs qalanları necə? Bəs o Ermənistandan qaçan qadın, o gözəlçə bəs?.. 
 
- Nə gözəlçə, hansı? – Artur soruşmuşdu. 
 
- O da, o... Danışırdı ki, bizim prokuror saxlayırmış onu, adına da ―Müqəddəs Məryəm 
anam‖ deyirmiş. – Smbo xatırlatdı. – Amma Artur yox, qarabağlı Martin vurmuşdu onu. 
 
- Həə, o, - xatırladı Artur. - Hələ sən eşşək də onunla nəsə başqa qələt qarışdırmaq 
istəyirdin, eləmi? 
 
- Nə var, - Tiqran arxasını yerə vermədi, - bəyəm qəşəng deyildi? Nahaq imkan 
vermədiniz... 
 
Uşaqların bizə tərəf yüyürmələrinə baxan Tiqran dilləndi: 
 
- Ancaq, Smbocan, mənə elə gəlir, o, sağ qalsa, bacısını öz xilaskarına verəcək. Biz isə 
hamımız böyrüstə qalacağıq... 
 
Arturla Vardan tullanıb yerə sərildilər - biri üzüqoylu, o biri arxasıüstə.    
 
Biz boş yerə hələ bir neçə saniyə də partlayışı gözlədik, sonra dəstəylə onlara tərəf 
cumduq. 
 
Kamera Samsonun əlindən düşdü: burda film kəsildi. Biz özümüzü yetirəndə Vardan 
metal lövhələri qaldırıb atmışdı artıq, təlaş içində əlləri ilə Arturun ora-burasını 
yoxlayırdı. Qrişa naşatırlı pambığı Samsonun burnuna tutdu, o, ayılan kimi kameranı 
götürüb çəkməyə başladı. Vardan Arturun yanaqlarını usdufca şapalaqladı. O da özünə 
gəldi, mat-mat yan-yörəsinə baxdı. 
 
- Nə oldu, partlamadı? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
337 
 
- Partladı, amma biz yaxşı qurtardıq, - Vardan cavab verdi. 
 
- Yox e, partlamadı, - dedi Artur, sonra da sızıldana-sızıldana ayağa qalxdı. – Sən niyə 
partlamadın axı? – bunu deyib, minanı qəzəblə təpikləməyə başladı. – Hə, di partla, partla 
də, cındır, partla, sənin ortanı..! Niyə partlamırsan? Heç bilirsən, məni nə hala saldın, ay 
qəhbə?! 
 
- Səsini alın, - dedi Qrişa, biz filmə ilk dəfə baxanda, - mətbəxdəkilər eşitməsinlər, yaxşı 
deyil... 
 
Vaço ilə Aram qollarına girib Arturu bir kənara çəkdilər – yıxılanda dizi zədələnmişdi. 
Vardan isə Samsona yaxınlaşıb əlini onun çiyninə qoydu: - Afərin sənə, daha narahat 
olma, hər şey yaxşı qurtardı.   
 
Sonra da üzünü qardaşıma tutdu: 
 
- Oxumaq istəyirdin sən, niyə oxumursan bəs? 
 
Biz həmin filmə ikinci dəfə baxanda aradan yeddi-səkkiz ay keçmişdi. Birinci dəfə 
baxdığımız filmə heç oxşamırdı bu – kədərliydi, çünki onun iki əsas qəhrəmanı artıq yox 
idi. Partlamayan mina axır bir gün açılmışdı: əvvəlcə Vardandan, bir neçə ay sonra da 
Arturdan ötrü. İkinci dəfə baxanda atmacalarımız da tamam fərqliydi – Vardan yox idi 
axı. Lusine barədə tək kəlmə eyham vurmağa isə heç birimizin, lap Tiqranın da, ürəyi 
gəlməzdi. 
 
 
Rus dilindən tərcümə edəni: Seyfəddin Hüseynli  
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
338 
Henri Miller 
 
Madmazel Klod 
  
  
Sözə başlamazdan öncə bu mademuazel Klodun şırtı olduğunu vurğulamağa gərək 
duyuram. Bəli, şırtıdır, əsla sözümü dəbbələmək istəmirəm, amma o da var ki, əgər 
madmazel Klod şırtıdırsa, bəs onda həyatda rastlaşdığım digər qadınlara nə ad verim? 
Onun barəsində «şırtı» demək elə heç nə deməməyə bərabərdir, çünki düzünə qalsa, 
madmazel Klod «şırtı»dan fərqli bir şeydir. Onu sizə necə tanıdacağımı da bilmirəm. 
Bəlkə onu sadəcə «madmazel Klod» adlandırım, məsələ bitsin? Soit. (fransızca: «Qoy 
olsun!» deməkdir – A.Y.) 
  
Hər gecə xalası onun evə dönüşünü gözləyir, yoxsa yatağına girmir. Düzünü deyim ki, 
onun belə bir xalası olduğunu uydurma sayırdım. Xalası varmış! Yoluna göz dikən insan 
uzaqbaşı onun «maquereau»su (oynaşı – A.Y.) ola bilərdi. Bu məsələnin son nəticədə 
mənə heç bir dəxli yoxdur. Amma hər necə olsa, onun yolunu gözləyən, evə gec döndüyü 
və ya həmin gün az qazandığı üçün istənilən an ona yağlı şillə ilişdirəcək birisinin olması 
nədənsə mənə heç rahatlıq vermirdi. Həm də inanırdım ki, Klodun şəfqət və sevgisindən 
(bəli, Klod sevməyi bacarırdı) ən böyük pay o qaniçən hərifə, alçaq bicbalaya nəsib olur. 
  
Şırtılarla bağlı heç vaxt xəyala-filana dalmayın: beləsi nə qədər səxavətli və suyuyumşaq 
olsa da, lap min frank qazansa belə (görən hansı axmaq ona bu qədər pul sayar ki?), o 
qadının ruhən bağlı olduğu birisi həmişə var və sizin qadından aldığınız həzz o 
bəxtəvərin qismətinə düşəndən qat-qat azdır. Arxayın olun ki, bu xanım canındakı bütün 
həzləri məhz o hərifə saxlayır. 
  
Bu barədə boş yerə təlaşlandığımı az sonra öyrəndim. Məlum oldu ki, Klodun hər hansı 
«maquereau»sı yoxmuş. Odur ki, həyatda onun ilk «maquereau»sı məhz mən oldum. 
Üstəlik, bu sözü nədənsə özümə heç yaraşdırmadığım halda. Məni «sutenyor» (qadın 
dəllalı – A.Y.) adlandırmaq daha doğru olardı. Deməli, bundan belə mən sutenyoram. 
Okey! 
  
Onu ilk dəfə otağıma necə gətirdiyim, özümü necə axmaq vəziyyətə qoyduğum yaxşı 
yadımdadır. Qadınlarla bağlı məsələlərdə həmişə özümü əsl axmaq kimi aparıram. İş 
burasındadır ki, mən onlar üçün əldən-ayaqdan gedirəm, qadınlar isə mənim kimilərdən 
əsla xoşlanmırlar. Onların istədiyi odur ki… nə isə, elə və ya belə, ancaq istər inan, istər 
yox, mən ilk gecə özümü elə apardım ki, guya indiyəcən heç bir qadınla yatağa 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
339 
girməmişəm. Niyə belə etdiyimi isə heç indi də anlamış deyiləm. Amma hər şey onda 
məhz eləcə baş vermişdi. 
  
Xatirimdədir, yatağımın yanında, paltarlı halda durub, məni süzdüyü vaxt sanki o, mənim 
durub nə isə edəcəyimi gözləyirdi. Mən isə tir-tir titrəyirdim. Onunla kafedən çıxandan 
bəri içimə vicvicə düşmüşdü. Xəfif toxunmaqla onun… deyəsən, dodaqlarından… bəlkə 
də qaşından öpdüm – yad qadınlarla… heç vaxt belə… işlər tutmadığım üçün nəvazişim 
bir az naşıca alındı. Nədənsə özümü inandırmışdım ki, o, mənə hədsiz üzgörənlik, güzəşt 
edir… Görünür, bəzən bir şırtı da kişidə bənzər hiss oyada bilərmiş… Amma bayaq 
dediyim kimi, Klod şırtı-filan deyildi. 
  
Şlyapasını çıxarmadan yanaşıb pəncərəni örtdü, pərdəni aşağı saldı. Sonra məni qıyqacı 
süzüb, gülümsündü və soyunmağın vaxtı gəldiyinə dair nələrsə dedi. O, bidenin 
həndəvərində fırlandığı vaxt mən min bir əziyyətlə əyin-başımı soyundum. Lap məktəbli 
kimi həyəcanlıydım. Səbirsiz baxışlarımla onu utandırmamaq üçün yazı masamın 
yanında gic qoyun kimi dolaşdım, kağızları o üz, bu üzə çevirdim, tamamilə mənasız bir 
neçə qeyd elədim, yazı makinamın üstünü qılafla örtdüm. Geriyə çevrildiyimdə o, bir tək 
köynəkdə əlüzyuyanın yanında dayanıb, ayaqlarını qurulayırdı. 
  
Öz məşğuliyyətinə ara vermədən mənə: 
  
- Haydı, gir yatağa! – dedi. – Onu isitmək lazımdır, axı. 
  
Hər şey elə təbii baş alıb getdi ki, mənim xamlığım və utancaqlığım yavaş-yavaş qeybə 
çəkildi. O, corablarını səliqə ilə stulun başından asdı, belinə taxdığı şey isə mənə su 
şırnağını xatırlatdı. Az sonra adını bilmədiyim bu əşya da stulun başında öz yerini aldı. 
  
Otaq yetərincə sərin idi. Bir-birimizə sığınıb susur, canımızı isindirirdik. Belə getsəydi, 
sükut hələ çox uzanacaqdı. Əlimi uzadıb, onun boynunu qucaqladım, digər əlimlə 
əndamını bərk-bərk özümə sıxdım. Hələ kandarda ikən baxışlarında sezdiyim o intizar 
hissi hələ də silinib getməmişdi. Bədənimi yenə bir gizilti bürüdü. Əzbərlədiyim bütün 
fransız kəlmələri yaddaşımdan silinmişdi. 
  
Ona bəslədiyim sevgini dilə gətirib-gətirmədiyim xatirimə gəlmir. Hər halda bu etirafı 
etmişdim. Hətta bundan söz açmışdımsa belə, Klod bu etirafımı elə həmin dəqiqə 
unutmuşdu. Yığışıb getmək istəyəndə ona hələlik oxumadığı «Afrodita» kitabının bir 
nüsxəsini və tamam başqası üçün aldığım bir cüt ipək corabı uzatdım. Onun corablardan 
xoşlandığını sezməyə imkan tapmışdım. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
340 
  
Təkrar görüşdüyümüzdə mən artıq başqa oteldə məskunlaşmışdım. O, maraq dolu və 
ötəri baxışla nömrədəki şəraitsizliyə görə mənim qazancımın azaldığını özü üçün qət 
elədi. Bunu büruzə verməmək üçün mənim necə qidalandığımla maraqlandı və dedi: 
  
- Sən burada çox qalmamalısan. Bura çox cansıxıcıdır. 
  
Bəlkə də o, heç «cansıxıcı» sözünü işlətməmişdi, amma onun məhz belə demək istədiyini 
anladım. Burada həqiqətən də adamın canı sıxılırdı. Mebel tökülmək üzrəydi, pəncərə 
lövhəsi çat-çat idi, əskimiş xalı kim bilir nə vaxtdan bəri təmizlənmirdi, kran su üzünə 
həsrət idi. İşıqlanma ölgün idi, solğun sarı işıqda çarpayı örtüyü hədsiz nimdaş 
görünürdü, sanki onun səthini kif basmışdı. 
  
Gecənin bir aləmi o, məni qısqanırmış kimi davranıb, soruşdu: 
  
- Məndən başqası, yəni sevdiyin birisi vrmı? 
  
- Yox, bir başqası yoxdur. 
  
- Onda məni öp, - deyib, çılğınlıqla mənə sığındığı zaman əndamının necə titrədiyini, 
uçunduğunu hiss elədim. Sonra onun bədəninin sıcaq dərinliyinə daldım, ağuşunda 
xumarlandım… yox, xumarlanmadım ey, həzz və şəhvət dəryasında qərq olub getdim. 
  
Sonra biz Pyer Loti və İstanbul haqda bir qədər danışdıq. Nə vaxtsa o şəhərə getmək 
arzusunda olduğunu mənə bildirdi. Mən də buna can atdığımı etiraf elədim. Qəfildən o, 
bir etirafda bulundu və mən bunu təxminən belə anladım: «Sənin ruhun var». O an nə 
deyəcəyimi, düzü, bilmədim, hər halda hədsiz bəxtəvər idim. Əgər bir şırtı sizə ruh sahibi 
olduğunuzu deyirsə, bu, mütləq nə isə ifadə edir, çünki yava qadınlar ruhla bağlı 
söhbətlərə hələm-hələm girişməzlər. 
  
Amma bu, o gün yaşadığım qəribəliklərin hamısı deyilmiş: o, məndən pul götürməkdən 
də boyun qaçıraraq dedi: 
  
- Daha bizim aramızda pul söhbəti ola bilməz, çünki artıq səninlə dostuq. Həm də sən elə 
imkansızsan ki… 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
341 
  
Hətta ayağa qalxıb, onu evinə qədər ötürməmə də qıymadı. Çantasından çıxartdığı bir 
neçə dənə siqareti çarpayımın baş ucundakı xırda stolun üstünə qoydu. Onlardan birisini 
ağzıma qoyub, müştərilərindən kiminsə ona hədiyyə etdiyi bürüncü alışqanı ona 
yaxınlaşdırdı. Sonra isə vidalaşmaq üzrə əyilib məni öpdü. Onun əlini ovuclarıma alıb: 
  
- Klod, vous etes presque un anqe, - dedim. (fransızca: «Sən az qala mələksən» mənasına 
gəlməkdədir – A.Y.) 
  
O, tələm-tələsik: 
  
- Ah non! (*Ah, yox! – deməkdir fransızca – A.Y.) - dedi və gözlərində ağrılı bir ifadə 
oxundu. Bəlkə də qorxu dolu ifadə. 
  
Əminəm ki, bu «presque» sözü bütün ömrü boyu Kloda yer eləmişdi. Mən bunu o dəqiqə 
sezdim. Fransızca fərli-başlı bilməsəm də, ona bir məktub yazdım: bu günə qədər də onu 
həyatda yazdığım ən təsirli mətn saymaqdayam. 
  
Adətən görüşdüyümüz kafedə o məktubu birlikdə oxuduq. Bayaq vurğulamışdım ki, 
mənim fransız dilinə aşinalığım bərbad idi, əlbəttə, Pol Valeridən çırpışdırdığım misralar 
hesabına məktub pis alınmamışdı. Həmin misralara çatanda, o, bir anlığına fikrə dalıb, 
heyranlıqla: «Necə də gözəldir! Həqiqətən də çox gözəldir!» - dedi. Bunu deyib, işvəli 
baxışlarla məni süzdü və məktubu oxumağına davam elədi. 
  
Mən də yaxşı anlayırdım ki, onu təsirləndirən Valeri-filan deyildir. Onun bu məsələyə 
heç bir dəxli yox idi. Klodu ehtiraza gətirən mətndəki qulaqoxşayan yalanlar idi. Çünki 
mən ilhamım əl verdikcə öz məktubumu ağlagəlməz incə məqamlarla, təşbehlərlə 
doldurmuşdum. Düzdür, məktubu oxuyub bitirənə yaxın mən özümü bir az naqolay hiss 
etməyə başladım. Bəlkə də bunun səbəbi mənə məhrəm birisinin könlünü almaqdan ötrü 
bu cür vecəyaramaz və ucuz bir fəndlərə əl atmam idi. 
  
Həm də məsələ mənim eşqimi elan edərkən saxtakarlığa can atmam yox, bu mətni – heç 
bilmirəm necə deyim – bir ədəbi cızma-qara kimi ortaya qoymam idi. Sonralar, yataqda 
olduğumuzda hər səfər qalxıb oturan Klod dönə-dönə bu məktubu oxuyanda və hər səfər 
orada yol verdiyim imla səhvlərini çəkinib-üşənmədən başıma qaxanda vallah özümü 
qat-qat aşağılanmış hiss edirdim. Bundan cırnadığımı büruzə verməm isə onun könlünə 
toxunardı. Amma yenə də o, özünü bəxtəvər sayardı. Həmin məktubumu həmişəlik 
saxlayacağını vəd etmişdi mənə. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
342 
  
Sabah açılanda yenə məni tərk edib getdi. Yenə xalasını bəhanə gətirdi. Artıq mən də o 
xalanın varlığıyla barışmışdım. Əgər bu xala yox, başqa birisi olsaydı, yaxın gələcəkdə 
hər halda bunu da öyrənəcəkdim. Klod rola girməkdə və yalan satmaqda tamamilə naşı 
idi. Bir də ki, yəqin bu xoş sayıqlama… onun qəlbinə, ruhuna görünməmiş həzz bəxş 
edirdi… 
  
Yuxum ərşə çəkilmişdi, yataqda uzanıb, onu düşünürdüm. İlahi, bu qadından necə şux 
həzlər almışdım mən! Maquereau! Onun fikrimi-zikrimi məşğul eləməsi daha çox daxili 
ətalətimdən qaynaqlanırdı. Klod! Mən yalnız və yalnız onu, həm də necə xoşbəxt etmək 
barədə düşünürdüm. İspaniya… Kapri… İstanbul… Onun günəş şüaları altda necə 
ləzzətlə, bihal uzandığını, çevrəsindəki göyərçinlərə çörək qırıntıları səpdiyini, quşların 
çəmənlikdə gəzişməsinə göz qoyduğunu və ya mənim ona oxumağı məsləhət gördüyüm 
kitabla qamakda necə uzandığını gözlərim önündə canlandırırdım. 
  
Yəqin bu zavallı qadın ömrü boyu heç Versaldan kənara çıxmamışdı. Qatara necə 
oturacağımızı və bir müddət sonra… məsələn, Madriddə və ya Sevilyada hansısa 
fəvvarənin qarşısında peyda olacağımızı göz önündə canlandırarkən onun üzündə 
yaranacaq heyrəti təxmin edirəm. Vücudlarımızın təmasından doğacaq sıcaqlığı mən az 
qala fiziki cəhətdən hiss etməyə başlamışdım. Bir yerə yollandığımız zaman o, daim 
yanımda olurdu, hər addımda daha çox mənə, ağuşuma sığınırdı, təklikdə nə edəcəyini 
ağlına gətirmədiyi üçün bir an belə yanımdan ayrılmırdı. Onun bu hissi mənasız və bəri 
başdan məhvə məhkum olsa belə, mənə xoş gəlirdi. 
  
Onunla baş-başa qalmaq hətta eyni yatağı paylaşmasına rəğmən, bir an öncə səndən 
qurtulmağa can atan hansısa quşbeyin, hətta daha sütül qəhbə ilə iş tutmaqdan yüz qat 
xoş idi mənə. Hə, mən Kloda mehr salmışdım. Bəlkə də nə vaxtsa bütün bunlar zəhləmi 
tökəcək, məni boğaza yığacaqdı… amma bu, sonra… sonralar baş verəcəkdi. 
Düşünürdüm ki, məhz belə bir qəhbəyə rast gəlməklə bəxtim üzümə gülmüşdü. Sadiq və 
etibarlı bir qəhbəyə! İlahi pərvərdigara, indi bu fikirlərimi kənar birisi eşitsəydi, hər halda 
ağlımın azdığını zənn edərdi. 
  
Hər şeyi yerli-yataqlı düşünmüşdüm: hansı otellərdə qalacağıq. Klod hansı paltarlarını 
geyinəcək, nədən danışacağıq… hər şeyi… demək olar ki, hər şeyi… Yəqin ki, o, katolik 
məzhəbindəndir, amma indi məndən ötrü bunun heç bir əhəmiyyəti yox idi. Düzünə 
qalsa, hətta bu durum ürəyimcəydi. Kilsənin memarlığına və ya digər vecsiz detallarına 
şiniməkdənsə, oraya dua ayini üçün getmək daha məsləhətlidir. Hətta arzulasa, mən də 
katolik məzhəbinə keçərəm… Çox çətin iş deyil bu! Ona sevinc bəxş etməkdən ötrü 
arzuladığı, istədiyi hər şərti yerinə yetirməyə hazır idim. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
343 
Belə qadınların çoxusu uşaqlı olur: görəsən o da ana idimi? Heç təsəvvürümə 
gətirmirdim Klodun uşağını! Deyəsən, mən artıq onun övladını da öz doğma balamdan 
daha çox sevməyə başlamışdım. Hə, hə, çox yəqin ki, onun uşağı var. Sadəcə, bunu 
soruşub öyrənmək lazım gələcək! İnanıram ki, elə bir vaxt gələcək, biz qonaq otağımızın 
balkonundan çaya açılan mənzərəni seyr edəcəyik, pəncərəmiz önündə sırayla çiçəklər 
bitəcək və quşlar orada cəh-cəh vuracaq. Əlimdə quş qəfəsi, küçədə necə yeridiyimi 
gətirirəm xəyalıma! Əla! Yetər ki, onun könlü xoş olsun! Amma orada… mütləq çay 
olmalıdır! Axı, mən çaylara heyranam! Xatirimdədir, Rotterdamda olanda… Səhər çağı 
pəncərədən günəş şüaları otağa süzüləndə və oyanıb, təpədən-dırnağa, dəlicəsinə sənə 
aşiq və sadiq olan qəhbənin yanında uzandığını hiss edəndə, quşların cəh-cəhini eşidəndə, 
süfrənin hazırlandığını, onun isə yuyunub-darandığını görəndə, indiyədək yatıb-durduğu 
kişilərə rəğmən, onun indi səninki, sadəcə səninki olduğundan əmin olunca, qarşı 
tərəfdən keçən yük gəmilərinin gövdələrini və dor ağaclarını seyr etdikcə, sənin, onun, 
başqalarının, sizə qədər olan və sizdən sonra yaşayacaq lənətə gəlmiş insan nəsilləri 
axınının, bu çiçəklərin, bu quşların, bu günəşin, bu qoxunun, hər şeyin insanı boğduğunu, 
məhvə sürüklədiyini anlayırsan. İlahi! Məni nə indi, nə gələcəkdə, heç bir zaman 
fahişəsiz qoyma! 
  
Kloda səfərə çıxmağı təklif etsəm də, o, sözümü yerə saldı. Bundan hədsiz dərəcədə 
sarsıldım. Bu etirazın səbəbi heç də mənim kasıblığımdan qaynaqlanmırdı, çünki Klod 
mənim maddi durumumdan xəbərdar idi, bilirdi ki, mən kitab yazıram və bir sıra başqa 
planlarım var. Yox, bunlar səbəb deyildi, burada nə isə daha köklü bir şey olmalıydı və o, 
bu sirri mənə açmağa hazırlaşmırdı. Daha bir məqamı da vurğulayım: mən son dərəcə 
dindar bir həyat tərzinə keçmişdim. Təkbaşına xeyli gəzib-dolaşır və kitabıma heç bir 
dəxli olmayan şeylər yazırdım. Mənə elə gəlirdi ki, bu kainatda yalnızam, həyat tərzim 
isə son dərəcə bitkin və kamil bir şəklə düşüb, bir növ heykəlləşmişəm. Amma mən bu 
heykəlin müəllifinin adını heç cür xatırlamırdım. Bununla yanaşı, fərqindəydim ki, bütün 
hərəkətlərim sanki yuxarıdan birisi tərəfindən mənə diqtə olunur, sanki mənim tək işim – 
xeyirxah əməllərlə ad çıxarmaqdır və heç kimin təqdirinə ehtiyac duymuram. 
  
Klodun mənə təklif etdiyi hər cür xeyriyyəçilikdən, dəstəkdən boyun qaçırırdım. Ondan 
aldığım borcların da hesabını tam ciddiyyətlə aparmağa başladım. Klod, sən son günlərdə 
hədsiz kədərli görünürsən. Hərdən terrasda gözümə dəyəndə zərrəcə şübhə bəsləmirəm 
ki, onun gözlərində bir cüt yaş donub. O, məni sevir. Ümidsiz də olsa, dəlicəsinə və 
bütün varlığıyla sevir. Bəzən saatlarla terrasda otura bilir. Hərdənbir onu harayasa 
gəzintiyə aparıram, çünki onu bu cür bədbəxt və nigaran görmək, nəyəsə həsrətli görmək 
içimi, ruhumu əzir… 
  
Hətta mən onun barəsində dostlarıma da söz açdım, bir mənada Klodu onlara sırımağa 
çalışdım. Bəlkə də bütün bunlar onun çarəsizlik içində oturub, nəyisə gözləməsindən, 
nəyinsə xiffətini çəkməsindən daha yaxşıdır… Görəsən belə, yapyalnız oturduğu 
zamanlarda o, nə barədə düşünür, axı? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
344 
Günlərin bir günü ona yanaşıb, cibimdən min franklıq əsginas çıxarsam, görən nə olar? 
Qüssəli baxışlarını uzaq bir nöqtəyə dikən bu qadına yaxınlaşıb, sadəcə deyərəm ki: «Lap 
yadımdan çıxmışdı, al bu pulu, bu ara əlim yuxarıdır» (fransızca: «Voici quelque chose 
que j’ai oublie l’autre jour».) Bəzən yanaşı uzandığımız zaman yaranan sükut çevrədəki 
hər şeyi doldurmağa yetəndə o, dillənir: «Que pensez-vous maintenant?» (fransızca: «Nə 
barədə düşünürsən?»). Mən də hər dəfə eyni cavabı verirəm: «Rien!» (fransızca: «Heç nə 
barədə!»). Əslində isə düşünürəm ki: «Voici quelque chose que…» Bu, l’amour a credit 
in (fransızca «nisyə sevgi»nin) ya həzzidir, ya da bir növ əziyyəti. 
  
O, çıxıb getdiyi zaman zənglərin tükürpədici hay-həşiri ilə baş-başa qalıram. O, məni 
özüylə barışdırır, könlümə hüzur və rahatlıq gətirir. Yastıqlara yayxanır, uzandığım yerdə 
və əlbəttə ki, onun hədiyyə etdiyi yüngül siqaretdən ləzzətli bir qullab alıram. Narahat 
olmağa hər hansı əsas yoxdur. Əgər mən damaq taxsaydım, inanıram ki, o, bu damağı da 
çıxarıb, çarpayımın böyründəki xırda masanın üstündəki kibritlə, zəngli saatla və digər 
xırda-xuruşla yanaşı duran stəkandakı suya salardı. Mənim şalvarım səliqəylə qatlanıb, 
şlyapam və paltom isə qapının yanındakı asılqandan asılıb. Hər şey öz yerindədir. Çox 
gözəl! Əgər sizin də həmdəminiz bir qəhbə olarsa, hesab edin ki, misli-bərabəri olmayan 
bir xəzinə tapmısınız… 
  
Və ən əsası da odur ki, bütün bunlar sizin könlünüzcədir. Çox sarsıdıcı, haradasa mistik 
bir duyğudur. Bundakı mistik cəhət isə varlığın birliyindən, vəhdətindən doğur. İnsan 
özünü bu həyatın bir zərrəciyi hiss eləyir, ona qarışır, onun axarında əriyib gedir… 
Özümün müqəddəs, yoxsa kafir olmam, düzünü desəm, heç vecimə də deyil. 
Müqəddəslərin bəxtinə əbədi əzablar və Kəşməkəşlər yazılır. Mən isə başdan-ayağa 
hüzur və durğunluq içindəyəm. 
  
Elə hey Klod üçün yeni müştərilər tapmaqla məşğulam və indi, onun yanından ötəndə 
gördüm ki, baxışlarındakı qüssə harayasa yox olub. Az qala hər gün onunla nahar edirik. 
Məni ən bahalı restoranlara çəkib aparmağa çalışır və mən daha buna heç etiraz 
eləmirəm. Həyatın hər anından zövq almağa çalışıram: axı, bahalı məkanlar ucuzlardan 
heç də geri qalmırlar. Əgər bu onun könlüncədirsə, qoy…Pourtant je pense a quelque 
chose. (fransızca: «Amma mən müəyyən bir məsələ barədə düşünürəm» - A.Y.). 
  
Boş bir şeydir, amma axır vaxtlar fikrimi daha çox özünə cəmləşdirir bu. İlk dəfə bu fikri 
eşidəndə heç nə deməyib susdum. Öz-özümə: «Bu, qəribə, qismən də ağrılı bir hissdir. 
Boş ver» - dedim. Eyni zamanda da xoş şeydir. Bir başqa səfər isə bunun ağrılı, yoxsa 
təsadüfü ehtiyatsızlıq olduğuna heç cür qərar verə bilmədim. Təkrar rien a dire (fransızca: 
«Deyəcək söz yoxdur» - A.Y.). 
  
Ən nəhayət, ona xəyanət elədim. Bir gecə özümü Böyük bulvarda, yüngülvarı kefli halda 
buldum. Respublika meydanında yaramazın birisi, yekəpərliyindən qadın dəllalına 
bənzəyən bir «öküz» mənə ilişdi. İçkili olmasaydım, o pəzəvəngi görcək, bəlkə də 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
345 
küçənin o biri tərəfinə keçərdim. Amma ona ilişdim və ta «Maten» qəzetinin 
redaksiyasına çatana qədər yaxamı onun əlindən qurtara bilmədim. Nə başınızı ağrıdım, 
istəmədən ona yoldaş oldum. 
  
Əcəb əyləncəli gecə idi, vallah! Dəqiqədə bir kimsə qapını çalırdı. «Foli Berjer»in köhnə 
«quşları» ara vermədən bu səxavətli müsyöyə əl uzadırdılar ki, bəlkə ondan uzaqbaşı otuz 
frank xərclik qoparsınlar. Amma haqlı bir sual doğur: nədən ötrü? Pour rein… pour le 
plaisir. (fransızca: «Heç nədən ötrü… məzə üçün» - A.Y.). 
  
Qəribə və gülməli gecəydi. Bir gün və ya bir o qədər müddət sonra özümdə xəfif halsızlıq 
hiss elədim. Qəfildən əhvalım qarışdı. Əlüstü özümü Amerikan hospitalına çatdırdım. 
Qarşımda qara siqarını sümürən Erlix peyda oldu. Ciddi narahatlıq üçün əsas yox imiş. 
Sadəcə səbəbsiz qorxuymuş bu. 
Bu barədə Kloda deyəndə o, məni dərin heyrət dolu baxışlarla süzdü. «Bilirəm, Klod, sən 
mənimlə həmişə səmimi olmusan, amma…». O, bu məsələni saf-çürük etməkdən 
birmənalı şəkildə boyun qaçırdı. Özünün xəstə olduğunu bilə-bilə, qadını da yoluxduran 
kişi – cinayətkardır. Klod məhz belə düşünürdü. «C’est vrai, n’est-ce pas?» (fransızca: 
«Bu, belədir, deyilmi?» - A.Y.) – deyə o, soruşdu. Əlbəttə ki, vrai (fransızca: «Belədir» - 
A.Y.). Amma o da var ki… Nə isə, söhbətimiz bununla bitdi. Bu əməli işləyən hər kəs 
cinayətkardır, vəssəlam. 
  
O gündən bəri hər sabah parafin yağıyla apelsini bir arada yeyərkən mən qadınları 
bilərəkdən infeksiyaya yoluxduran cinayətkarlar barədə düşünürdüm. Parafinə bulaşan 
qaşıq yaman yapışqanlı olur. Onu yaxşıca yuyub təmizləmək lazım gəlir. Odur ki, qaşıq-
bıçağımı tərtəmiz yumağa məcburam. Əslində hər işi cani-dildən görürəm – xasiyyətim 
belədir. Əl-üzümü yuyandan sonra dəsmalıma göz gəzdirirəm. Otel sahibi həftəyə üçdən 
artıq dəsmal vermir. Çərşənbə axşamına doğru onların hamısını kirlədirəm. Odur ki, 
qaşıq-bıçağımı dəsmalla, üzümü isə yataq örtüyü ilə qurulayıram. Əslində onunla üzümü 
qurulamıram – sadəcə bir kənarını yanaqlarıma xəfifcə toxundurmam yetərli olur. 
  
Bu İppolit Mandron küçəsi hədsiz iyrənc təsir bağışladı mənə. Bu həndəvərdəki damdar, 
zibildən keçilməyən, əyri-üyrü olmasına rəğmən, bu cür romantik adlara sahib küçələrə 
dərin nifrət bəsləyirəm. Paris mənə iri və iyrənc bir çibanı xatırladır. Sanki küçələri 
qanqrena bürüyüb. Rastına çıxan kəs sifilisə yoluxmayıbsa, deməli, ən azından 
tripperlidir. Avropa başdan-ayağa xəstədir və bunun baisi təkcə Fransadır. 
  
Volterlə Rableyə heyran olanların axırı elə belə də olmalıydı. Gərək lap əvvəlki niyyətimi 
gerçəkləşdirəydim, yəni Moskvaya yollanaydım. Əgər Rusiyada bazar günü ləğv 
olunubsa, dünya dağılmayacaqdı ki?! Onsuz da indi bazar günləri həftənin qalan 
günlərindən heç nə ilə seçilmir, küçələrdə adam qaynaşır və bunların çoxusu öz 
infeksiyasını yoluxdurmaq üçün öz növbəti qurbanının axtarışına çıxır. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
346 
  
Məni düzgün başa düşün, içimdəki bu qəzəbin səbəbi Klod deyildir. Klod – misilsizdir, 
un ange’dir (fransızca: «bir mələkdir» - A.Y.) və bu qənaətin «presque» (fransızca: 
«sanki» - A.Y.) kəlməsinə ehtiyacı yoxdur. Quş qəfəsi pəncərəmin o biri üzündə asılıb, 
pəncərə boyu çiçəklər gözə dəyir, əlbəttə, bura Madrid və ya Seviliya olmadığından 
fəvvarə və göyərçinlərdən söhbət gedə bilməz. Hər gün klinikaya gedirik. Bir qapıdan o 
girir, digərindən isə mən. Bahalı restoranlar dövrü geridə qalıb artıq. Hər axşam kinoya 
gedirik ki, bir az dərdimiz dağılsın. «Dome»ni və ya «Coupole»ni isə görən gözüm 
yoxdur. 
  
Yanaqlarından qan daman, nişastalı köynək və bej kostyumlar geyinən, odekolonlarının 
qoxusu bir mildən adamı vuran bicbalalarla doludur qəhvəxana terrasları. Bütün günahı 
Klodun üstünə yıxmaq olmaz. Hərçənd özünü bu cür şıq geyinmiş, gözəgəlimli 
həriflərdən qorumasını vaxtilə ona, həm də dönə-dönə tapşırmışdım. Amma o, öz 
qorunma üsullarına, yuyunmalarına-filana daha çox güvənirdi nədənsə. Odur ki, hər 
yetənlə o məsələ… İndi nə mənası var bunların – hər iş olacağına vardı onsuz da. 
  
Bir qəhbə ilə, hətta dünyanın ən şux qəhbəsiylə yaşamaq – çox müşkül işlərdən biri 
sayılmalıdır hər halda. Onun saysız-hesabsız kişiyə bədənini satması vaxtaşırı bir qurd 
misalı içinizi gəmirsə də, bu, bir o qədər də əhəmiyyətli deyil, vacib olan - fasiləsiz 
gigiyenadır, hər cür qorunma tədbirləridir, ən nəhayət, daimi təlaş və qorxu hissidir. 
Amma, budur, hər şeyə rəğmən, olan oldu… Axı, mən durmadan Klodun baş-beynini 
aparır, daim təkrarlayırdım: «Ehtiyatlı ol ki, bu suyuşirin həriflərin qarmağına 
keç­mə­yəsən!» 
  
Olub-bitənlərə görə mən ancaq və ancaq özümü suçlayıram. Öz həyat təcrübəmlə daxilən 
öyünməyim yetmirdi, hələ bir durub bunu başqaları qarşısında sübuta da çalışırdım. İnsan 
öz kamilliyinin fərqinə varıbsa, mütləq oradaca dayanmalı, durmalıdır. Balaca bir qəhbə 
qarşısında özünü müdrik birisi kimi aparmaq cənnət bağına dal qapıdan girməyə 
bənzəyir. 
  
Onun ağuşuna sığındığım zamanlarda özümü onun ruhuna, canına yerikləmiş bir 
soxulcan kimi hiss edirəm. Hətta belə bir mələklə yaşadığım zaman da mən özümü əsl 
kişi kimi aparmaqdan qalmıram. Düşünürəm ki, biz bir an öncə bu iyrənc daxmadan 
dışarı çıxmalı, günəşin bərq vurduğu, çay mənzərəsinə açılan, çiçəklərin açdığı, quşların 
ötdüyü balkonlu bir otağa köçməliyik və həyat təkrar öz axarına döndüyü zaman baş-başa 
qalmalıyıq, orada bizdən başqa bir kimsə olmamalıdır.   
  
Tərcümə edəni: Azad Yaşar 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
347 
 
Pol Boulz 
 
Darısqal ev 
  
Altmış, yetmiş il əvvəl kəndin əsas küçəsində, qonşu şəhərdən bir neçə mil aralıda kiçik 
bir ev inşa olunmuşdu. Zamanla böyüyən şəhər buralara qədər gəlmiş və kiçik evi hər 
tərəfdən əhatəyə almışdı. Əvvəl-əvvəl bu ev birmərtəbəliydi, sonradan mətbəxin damında 
əlavə bir otaq da tikildi. Havalar xoş keçəndə həmin otağın pəncərəsindən hətta indinin 
özündə də cənub-qərb tərəfdə, həm də çox uzaqlarda uzanan dağlar aşkar görünür. Leyla 
Ayşə bu mənzərəyə baxmaqdan doymazdı: oturub, təsbehini çevirər və oğlu onu öz 
yanına gətirəndən bəri həyat tərzinin tanınmaz dərəcədə dəyişməsi barədə düşünərdi. 
Onun bütün ömrü-günü dağların o biri üzündə qalan vadidə keçmişdi. Ancaq qadın bir 
daha oralara ayaq basmağı heç arzulamırdı. 
  
Vaxtilə oradan şəhərə köçməsini böyük bir xoşbəxtlik sayırdı. Halbuki indi belə 
düşünmürdü. Düzdür, buradakı yemək-içməyi həm bol, həm də daha ləziz idi, ancaq 
neyləyəsən ki, ev hədsiz dərəcədə dar-darısqal idi. Qudalarının yaxınlıqdakı evi xeyli iri 
idi. Qadın öz-özlüyündə heyfsilənirdi ki, oğlu Sadek niyə özünə Fatimədən daha yaxşı bir 
arvad tapa bilməyib. Vecəyaramaz qızlarıyla evləndiyinə görə, qudaları Sadekə evlərinin 
bəlli bir bölümünü ayıra da bilərdilər. Orada daha rahat ömür sürər, bir-birlərinin əl-
ayağına dolaşmazdılar. Hər dəfə anası bu barədə söz salanda Sadek sadəcə gülməklə 
kifayətlənərdi. 
  
Oğlu evlənəli bir il olsa da, uşaq-filan söhbəti yox idi ortalıqda və Leyla Ayşə bunda 
gəlinini günahlandırırdı. Halbuki gənc ər-arvad bəlli bir məbləğdə pul yığandan sonra 
dünyaya övlad gətirməyə qərarlıydı. Qaynanası onların evinə köçəndən bəri Fatimə 
özünə yer tapmır, hər xırda şeydən qıcıqlanırdı. Nə gəldi, necə gəldi yeyən yaşlı qadın 
Fatimənin evdarlığından daim narazılıq edirdi. Hər hansı iş görən Fatimənin başının 
üstünü kəsdirən Leyla Ayşə ona göz qoyar, başını yırğalayaraq, deyinərdi: ―Bizim 
vaxtımızda, yəni Mulay Yusif sağ olanda, bunu belə eləmirdilər‖. Qadına elə gəlirdi ki, 
işdən gələn əri üçün yeməyi də Fatimə candərdi bişirir. Gəlini sorğu-suala tuturdu: 
- Axı niyə ərin masada oturub, yeməyin bişməsini yarım saat gözləməlidir? 
  
Olmaz ki ha, hazırlıqlarını əvvəlcədən görəsən və onun addım səsləri gələndə yeməyi 
süfrəyə verəsən? Bəxtin onda gətirib ki, oğlum üzüyoladır, sən isə bundan yararlanırsan. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
348 
Sonra Sadeki təkbətək yaxalayan qadın Fatimənin qayınanasını heç sevmədiyindən, ona 
sayğısız davrandığından şikayətlənirdi. Şəhərə, dükan-bazarı dolaşmağa çıxan gəlin onu 
özüylə götürmürmüş. Özü istədiyi vaxt isə qadın buralara nabələd olduğu üçün təkbaşına 
şəhərə çıxa bilmirmiş. Ötən gün onu həkim müayinəsinə aparanda qabağa düşüb, elə 
yeyin yeriyirmiş ki, qadının lap nəfəsi daralıbmış. Anası tam əmin idi ki, bu gəlin onun 
ölümünü arzulayır, vəssalam. Bu sözlərə gülən Sadek: ―Sənin ağlın çaşıb, vallah!‖ - 
demişdi. 
  
Onlarla bir evdə yaşadığı gündən Fatimə qaynanasını dilə tutmuşdu ki, xaiqdən (qadının 
üzünü örtən ənənəvi baş yaylığı – A.Y.) imtina eləsin və bütün şəhər qadınları kimi 
qalabəya (başdan geyilən və topuqlara qədər uzun qadın paltarı – A.Y.) geyinsin. 
Cəbəllada dolaşan qadınlara pis baxan Leyla Ayşə isə demişdi ki, yaşasaydı, Mulay Yusif 
belə abırsızlığa əsla yol verməzdi. Fatimənin nəzərində xaiq taxmaq – kəndçiliyin 
əlamətiydi və gəlin bu yolla öz qayınanasını yerli camaatın kinayələrindən qorumağa can 
atırdı. Xaiq taxan bu qarını arxasına salıb, şəhərdə dolaşanda xəcalət çəkirdi. 
  
Hər söhbət düşəndə Fatimə qayınanasına minnət qoyurdu ki, bu evin ən yaxşı otağı ona 
ayrılıbdır. Bunun belə olmadığı isə hər ikisinə yaxşı bəlliydi. Sadəcə olaraq, cavanların 
otağıyla müqayisədə qadının qaldığı otaqda pəncərələr çox idi, ora daha işıqlıydı. 
Halbuki yaşlı qadın gündə neçə kərə pilləkənlə qalxmağa məcbur idi və leysan yağışlar 
yağanda Sadeklə Fatimə mətbəxə bitişik, isti otaqda xumarlandıqları vaxt qadının otağına 
hər səfər təzə yerdən yağış suları damırdı. 
  
Heç birisi özünü tam haqlı saymadığından qadınlar hələlik açıq düşmənçilik 
yürütmürdülər, çünki Sadekin hansının tərəfini tutacağı sual altındaydı. Onun yanında 
özlərini farağat apardıqlarından bu kiçik evdəki həyat qanqaraçılıq olmadan sürüb, 
gedirdi. 
  
Bel sütununda ətli şiş yarandığının Leyla Ayşə çoxdan fərqinə varsa da, hələlik bu sirri 
kimsəyə açmamışdı. Bir dəfə oturduğu döşəmədən qalxmağa çalışan anasına kömək edən 
Sadek əliylə paltarın altındakı həmin şişə toxunanda heyrətdən çığırdı. Qadını həkimə 
aparmaqdan ötrü xeyli dil tökən Sadek hər şeyə rəğmən, dediyində durdu. Müayinədən 
sonra həkim şişin alınmasının vacibliyini bildirdi və əməliyyat gününü təyin elədi. 
  
Xəstəxanada yatacağı tarixdən öncəki günlər qadın yaman həyəcanlıydı. Eşitmişdi ki, 
narkoz – təhlükəli bir şeydir, üstəlik, çox qan itirməkdən də qorxurdu, bir də ki xaçpərəst 
həkimlərin elminə içində dərin şəkk-şübhə bəsləyirdi. 
  
Sadek ona ürək-dirək verirdi: 
- Heç qorxub eləmə. Sağaldacaqlar səni. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
349 
  
Əməliyyatdan əvvəlki gecə Sadeklə Fatimə öz otaqlarında oturub, əməliyyatın neçəyə 
başa gələcəyi barədə fikir yürüdürdülər. Leyla Ayşə isə üstdəki otaqda əşyalarını 
toplamaqla məşğul idi. 
  
İçini çəkən Fatimə dedi: 
- Boğazımızdan kəsib, dar gün üçün yığdığım bütün pullar bu əməliyyata xərclənəcək. 
  
Əri dilləndi: 
- Onun yerində öz anan olsaydı, kim bilir, daha nələri qurban verərdin. 
Arvadı dinmədi. Giriş qapısı döyüldü. Eyni küçədə, üzbəüz cinahda yaşayan Leyla 
Həlimə Leyla Ayşəni yoluxmağa gəlmişdi. 
  
Fatimə candərdi dilləndi: 
- Yuxarıdadır. 
Qonşu qadın tövşüyərək və nıqqana-nıqqana pilləkənlə üst qata qalxdı. Sadeklə Fatimə 
isə təkrar qanıqara halda hesablamalara kökləndilər. 
  
  
Leyla Ayşənin xəstəxanaya gedəcəyi gün səhər yeməyi süfrəsinə oturan Sadek arvadına 
dedi: 
- Onsuz ev tamamilə fərqli olacaq amma. 
  
Fatimə əlavə elədi: 
- Əcəb sakitlik olacaq. 
  
Arvadına sarı dönən Sadek dedi: 
- Onun bizimlə yaşamasının könlüncə olmadığından, ondan cırnadığından agaham. 
Ancaq hər necə olsa da, o - mənim anamdır. 
  
Fatimə üzünə incik ifadə verdi: 
- Mən indi nə dedim, axı?! ―Əcəb sakitlik olacaq‖ dedim, vəssalam. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
350 
  
Axşamüstü Sadek işdən dönəndə Fatimə ona iri bir zənbil uzatdı. Əri əliylə onun çəkisini 
yoxladı. Ağır idi. 
- Xəstəxanaya, anana apar bunu. Limonlu tajindir (ət və tərəvəzlərdən buxarda bişirilən 
yemək növüdür. Mərakeş mətbəxinin məşhur təamlarından sayılır – A.Y.). Soyumamış 
apar. 
  
Bu, Leyla Ayşənin sevimli xörəyi idi. Arvadının çəkdiyi əziyyəti qiymətləndirmək üçün 
əri Fatimənin yanağından öpərək dedi: 
- Bir Allah bilir ki, o, buna necə sevinəcək! 
  
Xəstəxananın giriş qapısı kilidlənmişdi. Sadek pəncərəni döydü. Qapıya çıxan gözətçi 
bildirdi ki, xəstələrin ziyarət saatı bitib və xəstəxanaya ümumiyyətlə, kənardan yemək 
gətirilməsi yasaqlanıbdır. Sadek onu gah dilə tutdu, gah üz vurdu, gah qorxutdusa da, 
bunların heç biri işə yaramadı ki yaramadı. Gözətçi içəri keçib qapını örtəndə Sadek 
əlindəki zənbillə qapıda quruyub qaldı. Nə özü limonlu tajindən xoşlanırdı, nə də arvadı. 
İndi bu səbəti evə qaytarmağın da heç bir mənası yox idi. Küçəyə atmaq isə günah olardı. 
Ən azından isti ikən, bunu bir Allah bəndəsi dadaydı. Bu məqamda onun ağlına Fatmanın 
bu küçədə, bir az aralıda yaşayan ata-anası gəldi. Onlar da qədim təamları xoşlayırdılar 
və bu buğlanan tajinə görə kürəkənlərinə təşəkkür edəcəkdilər hər halda. 
  
Fatimənin anasını mətbəxdə tapan Sadek zənbildəki qazanı ona uzatdı: 
- Bu tajini Fatimə təzəcə bişirib. 
  
Qadının çöhrəsinə təbəssüm qondu: 
- Axşam süfrəmizdə bunu görəndə Si Muhamməd yamanca sevinəcək. 
  
  
…Sübh tezdən, Sadek hələ səhər yeməyinə oturmamış qapı möhkəm döyüldü. Bir cüt 
polis qapını kəsdirmişdi. Fatiməylə vidalaşmağa imkan vermədən onlar Sadeki tutub, 
cipə mindirdilər. Müəmma çox tez çözüldü. Polis şöbəsində dünənki zənbillə qazan 
qabağına qoyulanda məlum oldu ki, tajinin çoxusu heç yeyilməyib. Ona dedilər ki, 
xörəyə xeyli ağu qatıldığından qaynanası canını tapşırıb. Xəstəxanaya aparılan Si 
Muhamməd isə kürəkənini öz arvadının qatili sayır. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
351 
İndi Sadekin beynində ancaq bir fikir dolaşırdı: ―Fatimənin niyyəti – anamı zəhərləmək 
imiş‖. 
  
Uzun sürən istintaq zamanı o, istəmədən öz təlaşlarını dilə gətirdi və alayarımçıq 
söylənən bu fikirlər polislərdə böyük maraq doğurdu. 
- Allah özü onu cəzalandırdı! Mənim anamı öldürməyə niyyətlənmişkən, öz doğma 
anasının canına qıyıb. 
  
Sadekin arvadı barədə danışdığını az sonra anlasalar da, qətlin bu versiyasına nədənsə 
inanmadılar. Xəstəxana gözətçisi dindiriləndən sonra heç bir şübhə yeri qalmadı. 
Dediyinə görə, gözətçi Sadeki yaxşı xatırlayırdı, çünki bu adam zənbildəki yeməyin 
nəyin bahasına olursa-olsun, anasına çatdırılmasını arzulayırmış. 
  
Fatimənin də ardınca polis yolladılar. Sadekin qəflətən həbs olunmasından sarsılan qadın 
anasının öldüyünü öyrənəndə lap dəhşətə gəlibmiş. Suallara qarmaqarışıq cavab verən 
qadın etiraf elədi ki, xəstəxanaya aparmaqdan ötrü Sadekə verdiyi səbətdəki tajini özü 
bişiribmiş. Bu etirafa görə Fatiməni kameraya saldılar. 
  
Aradan bir neçə həftə ötəndən sonra məhkəmə quruldu. Xəstəxanadan çıxan Leyla Ayşə 
döndüyü ev-eşiyi kimsəsiz gördü. Sadek və Fatimə ilə bağlı olub-bitənləri ondan-bundan 
səbirlə dinləyən qadın başını yırğalamaqla mızıldanırdı: ―Taleyimiz belə imiş‖. 
  
Ondan aralanan qonum-qonşu deyirdi: 
- Zavallı qadının ağlı başından çıxıb. Deyəsən, başına nələr gəldiyini hələ də anlamır. 
  
Qadın bazar-dükana getməsin deyə, hər gün qonşular ona hazır yemək gətirirdilər. Leyla 
Ayşə də daha pilləkənlə öz otağına qalxmağa gərək duymurdu, elə aşağıda, oğluyla 
gəlininin yataq otağında qalırdı. Qonşulara da deyirdi ki, Sadeklə Fatimə evə dönənə 
qədər tamamilə sağalıb, yataqdan qalxacaq və onda üst qata çıxması nisbətən 
asanlaşacaq. Qonşular isə öz aralarında deyirdilər: ―Hələ də nələr baş verdiyini anlamır 
bu!‖ 
  
Məhkəmədə ifadə verən Fatimə içində qazan olan səbəti Sadekə verdiyini etiraf eləsə də, 
yeməyə zəhər qatıldığından xəbərsiz olduğunu bildirdi. 
- Yəni tajini sən mətbəxdə öz əllərinlə bişirdiyini deyirsən, eləmi? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
352 
Fatimə təsdiqlədi: 
- Əlbəttə. Qayınanam onu bişirəndə mən də mətbəxdə idim. Xəstəxanaya getməzdən 
öncəki gün qadın tajin üçün gərəkli hər hazırlığı öz ağız dadına uyğun görmüş, mənə isə 
demişdi: ―Sabah bunu ocağın üstünə qoyub, azca isidəndən sonra Sadek ilə xəstəxanaya, 
mənə göndər‖. 
  
Bu açıqlama ağlasığmaz sayıldığından məhkəmədə fasilə elan olundu və növbəti iclasa 
Leyla Ayşənin çağırılması uyğun görüldü. 
  
Ağbirçək qadın şahid kürsüsünə çıxanda üzünü yenə də xaiqin ardında gizlətmişdi. Səsi 
pis eşidildiyi üçün ona başını açmaq təklif olundu. Sonra qadın az qala öyünürmüş kimi 
etiraf elədi ki, bəli, həmin tajini öz əlləriylə hazırlayıbmış. Bu ifadəsiylə o, məhkəmə 
heyətini heyrətləndirdi. 
  
Qadın təkrarladı: 
- Hə, hə. Çünki mən o xörəyə gen-bol duzlu limon qatmağı xoşlayıram. 
Qazı uşaqdan söz alırmış kimi bişim-bişimlə ondan xəbər aldı: 
- Bəs o xörəyə daha nə qatmışdın? 
Leyla Ayşə də o xörəyə qatılan bütün qidaları sadalamağa başladı. Sonra qəfil duruxub, 
soruşdu: 
- Yoxsa mən onun hazırlanma üsulunu da sənə izah edim? 
Hamı gülüşdü. Qazı zaldakıları sakitliyə dəvət elədi. Qaşqabaqla qadını süzərək, dedi: 
- Hər şey anlaşıldı. Yetər, camaatı əyləndirdin. Otur. Səni daha sonra dindirəcəyəm. 
  
Keçib yerində əyləşən Leyla Ayşə nəzərlərini yerə zilləyərək, donquldandı, təsbehini 
çevirməyə başladı. Qazı hələ də qadını qəzəblə süzməyindən qalmırdı, çünki baxılan işə 
bir faydası dəymədiyi üçün ona acığı tutmuşdu. Leyla Ayşə məhkəməyə aparılandan 
sonra mülki polislər Sadekin evində qalmışdılar. Qazı indi onların geri dönərkən edəcəyi 
məruzəni intizarla gözləyirdi. Az sonra məruzə ediləndə məlum oldu ki, yuxarı qatda 
qadının paltarları arasında yarıyacan siçan zəhəriylə dolu bir qab tapılıb və tajinə qatılan 
zəhər də bunun eynisi imiş. 
  
Bu faktı öyrənən qazı özündənrazı halda Leyla Ayşəni təkrar şahid kürsüsünə dəvət elədi. 
Sol əlində tutduğu tənəkə qabı şahid qadının burnunun önündə yellədən qazı zəhmli səslə 
xəbər aldı: 
- Sən daha öncə bu qabı heç görmüşdün? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
353 
  
Leyla Ayşə çəkinmədən dilləndi: 
- Əlbəttə ki, görmüşdüm. Bu qab mənimkidir və tajinə də məhz elə bu zəhərdən 
qatmışdım. 
  
Zaldakı camaat pıçıldaşdı. Hamıya elə gəlirdi ki, qarı tamam xərifləyib. Qazının isə ağzı 
açıla qalmışdı. Üz-gözünü bürüşdürərək, o, soruşdu: 
- Deməli, sən tajinə zəhər qatdığını boynuna alırsan? 
  
Leyla Ayşə dərindən köks ötürdü: 
- Bayaq soruşdum axı: tajinin hazırlanma üsulunu da sənə izah edim? Özün bunu 
istəmədin. Mən ona yarım kilo limon qatmışdım ki, zəhərin acısını bir az azaltsın. 
  
Gözünü ondan ayırmayan qazı dedi: 
- Davam elə. 
  
Sözünün ardını gətirən qadının səsində qəzəb çaları sezildi: 
- Bu yeməyi mən sırf özüm üçün hazırlamışdım. Başqası üçün yox. Məcun idi bu. Bəlkə 
sən elə bilirsən ki, mən onu yeməyə niyyətliydim? İstədiyim o idi ki, bu tajinə qatdığım 
ağu mənim canımda yığılan zəhəri çəkib, alsın, zərərsizləşdirsin. 
  
Qazı karıxdı: 
- Vallah, nədən bəhs etdiyini anlamıram. 
- Onu ağzına alan kimi yerə tüpürürsən. Eyni şeyi bir daha təkrarlayırsan. Bunu ardıcıl 
şəkildə edirsən və hər dəfə də ağzını su ilə yaxalayırsan. Bizim kənddə bu üsul qədimdən 
bəri geniş yayılıb və istənilən zəhəri zərərsizləşdirə bilir. 
  
- Deyəsən, o mərhumənin sənin bu səfehliyin ucbatından öldüyündən tamam 
xəbərsizsən? 
  
Leyla Ayşə başını yırğaladı: 
- Yox, yox. Sadəcə onun da taleyi elə imiş. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
354 
  
Zaldan Fatimənin tükürpədici nidası eşidildi: 
- Yalan deyir! Həm də ağ yalan! Xəstəxanaya ev yeməyi buraxılmadığını o, əla bilirdi! 
Orada yatana qədər də bilirdi bunu! 
  
Fatimədən susmasını tələb elədilər. Bununla yanaşı, qazı onun sözlərini dəftərinə yazdı 
və səhəri gün o, şahid ifadəsi verəndə bu məqama aydınlıq gətirməsini istədi. Fatimənin 
ifadəsi əsasında küçənin qarşı cinahında yaşayan qonşuları Leyla Həlimə məhkəməyə 
çağırıldı. Xaiqini aşağı salmağı xahiş edəndə qadın narazılığını bildirdi. 
  
- Leyla Ayşə xəstəxanada yatandan iki-üç gün əvvəl mən onu yoluxmağa getmişdim. 
Könlünü almaq üçün ona dedim: ―Qızıma deyəcəm sənin üçün qurabiyə bişirsin, 
xəstəxanaya, yoluxmağa gələndə sənə gətirəcəyəm‖. O isə dedi: ―Çox xeyirxahsan, ancaq 
buna nə gərək var?! Həkim özü mənə xatırlatdı ki, qüvvəyə minən yeni qanuna görə, 
xəstəxanaya kənardan yemək buraxılmır‖. Ancaq mən buna məhəl qoymadan qızıma 
tapşırdım ki, qurabiyə bişirsin və Leyla Ayşə xəstəxanaya yatacağı gündən əvvəlki axşam 
mən özüm qurabiyəni onun evinə apardım. Düşündüm ki, onu çantasında, yəni şəxsi 
əşyalarının arasında gizlətsə, bəlkə diqqətdən yayına bilər. 
  
Qazı: ―Bəsdir‖ dedi və əl hərəkətiylə ona oturmaq göstərişi verdi. Sonra isə çılğın 
baxışlarını Leyla Ayşəyə zillədi: 
- Görək indi mənə nə deyəcəksən? 
  
Qadın tövrünü heç pozmadı: 
- Bütün deyəcəklərimi bayaq dedim, bitirdim. Mən öz məcunumla girinc olduğum 
müddətdə tamamilə unutmuşdum ki, onu xəstəxanaya buraxmayacaqlar. Qocalıb, əldən 
düşmüşəm də. Huşum da ki, korşalıb. 
  
Zalın bir küncündə canlanma sezildi. Fatimə səsini başına atdı: 
- O, heç nəyi unudub-eləməyib! Yaxşı bilirdi ki, Sadek yeməyi aparıb, anama verəcək! 
  
Fatiməni zaldan çıxartmağa çalışdılar, o, isə dirənməklə çığırmağından qalmırdı. Leyla 
Ayşə lal-dinməz durmuşdu, ona nə vaxt müraciət olunacağını gözləyirdi. Qazı gözlərini 
ondan çəkmirdi və indi onun baxışlarından dərin şübhə yağırdı. 
  
Nəhayət, o, əsəbi halda soruşdu: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
355 
- Sən küt və bisavad bir qadınsan. Kim sənə deyib ki, ağıza alınan ağu qana işləyən 
zəhəri zərərsizləşdirə bilər? Yoxsa elə sanırsan ki, kimsə sənin bu sayıqlamalarına 
inanacaq? 
  
Leyla Ayşə təmkinini qoruyaraq bunu təsdiqlədi: 
- Hə, elə bilirəm. Xaçpərəstlərin və müsəlmanların dərmanları eyni vaxtda içiləndə 
onların təsirinin artdığı bütün aləmə bəllidir. Ancaq yenə də hər əlac Allahın əlindədir. 
  
Səbri daralan qazı şahidlərin üçünü də evə buraxdı. Sadekə isə tapşırdı ki, əgər anası 
bənzər bir hoqqa çıxartsa, buna görə oğlu məsuliyyət daşıyacaq, çünki bu ahıl qadın öz 
hərəkətlərinə görə artıq heç bir cavabdehlik daşıya bilməz. 
  
Gecə Leyla Ayşə öz otağında, üst qatda yuxuya gedəndən sonra Fatimə əri Sadekə belə 
bir ultimatum verdi: ya o, anasını bu evdən yollayacaq, ya da gəlin ər evini tərk etməklə, 
ata ocağına sığınacaq. 
- Anamı qətlə yetirən bir qadınla mən eyni bir damın altda yaşaya bilmərəm! 
  
Sadek ağlı başında birisi olduğundan buna heç etiraz eləmədi, razılaşdı. Çünki anasının 
çıxartdığı o hoqqadan sonra onu geriyə, kənddəki qohum-əqrəbasının yanına 
göndərməyin ən yaxşı yol olduğuna inanmışdı artıq. 
  
Ağbirçək qadın oğlunun qərarını təmkinlə qarşıladı: deyəsən, hətta bunu gözləyirdi də. 
Anasına kəc baxmadığını, onu bir bəhanə tapan kimi başından etmədiyini sübuta 
yetirmək üçün Sadek dedi: 
- Görürsən də, sənin mənasız bir hərəkətin başımıza nə boyda oyun açdı? 
  
Bu yerdə oğluna tərəf dönən qadın onun gözlərinin içinə baxaraq dedi: 
- Sən məni heç nədə günahlandıra bilməzsən. Sənin hələ də belə darısqal bir evdə 
yaşamanın günahkarı mən deyiləm. 
  
Həmin an anasının sözləri Sadekə mənasız göründü: ağlını itirən qarının sayıqlaması 
saydı bunu. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
356 
Anasını vadidəki kəndə aparıb, geri qayıdan Sadek Fatimə ilə can bir qəlbdə yaşamağa 
başlayanda bu sözləri təkrar xatırladı. Bu sözlər üzərində sonradan o, hələ çox baş 
sındıracaqdı. 
  
Tərcümə edəni: Azad Yaşar 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
357 
 
Prosper Merime 
 
Matteo Falkone 
 
Porto-Vekkyodan şimal-qərb tərəfə, yəni adanın içərilərinə doğru gedəndə ərazinin 
hədsiz yoxuşlu olduğu diqqəti çəkir. Yanlardan iri qaya parçaları ilə əhatələnən və ara-
sıra həndir-hamar yarğanlardan keçən dolanbac cığırlarla üç saat sərasər gedəndən sonra 
özünü ucsuz-bucaqsız pöhrəlikdə görürsən. Bu pöhrəliklər – korsikalı çobanların və 
qanunlara meydan oxuyan hər kəsin oylağıdır. Onu da vurğulayım ki, korsikalı əkinçi öz 
tarlasını sulamağa, gübrələməyə ərindiyi üçün meşənin bir qisminə od vurmağı daha 
uyğun bilir. 
  
Alovun daha geniş ərazilərə yayılması isə onu zərrəcə narahat eləmir: hər necə olsa, 
yanmış ağacların külü onun tarlası üçün əsl gübrəyə çevriləcək və o, bol məhsul 
toplayacaqdır. Sünbüllər yığılır, küləş isə çox zəhmət tələb etdiyindən elə tarladaca 
tökülüb qalır. Yanan ağacların torpağın altda diri qalan kökləri gələn payız sımsıx 
pöhrələr verir. 
  
Bir neçə ildən sonra bunların boyu yeddi-səkkiz futa (2 metrdən çox – A.Y.) çatır. Bax, 
bu cür pöhrələrlə sıx örtülən əraziyə yerlilər «pöhrəlik» deyirlər. Burada cürbəcür ağac və 
kollar bir-birinə sarmaşaraq böyüyür. Bu cəngəlliyi yarıb keçmək istəyən şəxs mütləq 
balta ilə silahlanmalıdır. Bəzən isə bu pöhrələr elə sıx və keçilməz olur ki, heç muflonlar 
(vəhşi qoçlar – A.Y.) da onu yarıb keçməkdə aciz qalırlar. 
  
Əgər qatilsinizsə, onda qaçıb, Porto-Vekkyodakı pöhrəliyə sığının. Tüfənginiz, yetərincə 
barıtınız və gülləniz olarsa, orada hər cür təhlükədən uzaq bir ömür sürərsiniz. Özünüzlə 
başlıqlı qəhvəyi bürüncək götürməyi də unutmayın, çünki o, sizə yorğan-döşəyi əvəz 
edəcək. Yerli çobanlardan süd, pendir və şabalıd payınız gələcək. Sırf barıt ehtiyatınız 
tükəndiyi üçün şəhərə enməyə gərək duymasanız, bu pöhrəlikdə ədalətdən və ölənin 
qohum-əqrəbasından qorxub-çəkinməniz yersizdir. 
  
18… - ci ildə Korsikaya getdiyimdə Matteo Falkonenin evi həmin pöhrəlikdən yarım mil 
aralıda idi. Matteo Falkone isə o yerlərin varlı adamlarından biri sayılırdı. Bu adam halal 
zəhmətiylə yaşasa da, əslində əlini ağdan-qaraya vurmurdu və sayı-hesabı bilinməyən 
sürülərini gah arana, gah yaylağa köçən çobanlara icarəyə vermişdi, bu yolla qazandığı 
pulla dolanırdı. İndi sizə danışacağım əhvalatdan iki il sonra gördüyümdə bu adama əlli 
yaş ancaq vermək olardı. Bəstəboylu, tarım bədənli, qıvrım və şəvə saçlı, qartalburunlu, 
incə dodaqlı, iri, qaynar gözləri və aşqarlanmamış dəri rəngdə üzü olan bir adam gətirin 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
358 
təsəvvürünüzə. Sərrast atıcılarıyla ad çıxaran bu mahalda heç kəs ona rəqib sayılmazdı. 
Məsələn, Matteo heç vaxt muflona qırma ilə atəş açmazdı, heyvanı yüz iyirmi addım 
məsafədən – həm də istəyə bağlı olaraq – başından və ya kürək sümüyündən vurub, yerə 
sərərdi. 
  
Tüfənglə usta davranması baxımından gecə ilə gündüzün heç bir fərqi yox idi. Bu adamın 
çevikliyi ilə bağlı mənə danışılan bir əhvalat var ki, Korsikaya qədəm basmayan birisi 
onun gerçəkliyinə heç vaxt inanmaz. Nimçə boyda şəffaf kağızın arxasında yandırılan 
şamdan səksən addım aralıda duran bu adam əvvəlcədən kağızı nişan alıb. Sonra şamı 
söndürüblər və bir dəqiqəlik aradan sonra gözdeşən zülmətdə Matteonun atdığı dörd 
güllədən üçü kağızı dəlib, keçib. Bu cür yüksək və görünməmiş ustalığı sayəsində Matteo 
Falkonenin adı-sanı dillər əzbəri idi. Dostluqda sədaqətiylə tanınan bu adam həm də çox 
təhlükəli düşmən sayılırdı. Dostları üçün canını, yoxsullar üçün malını əsirgəməyən 
Matteo Porto-Vekkyo mahalında sakit bir ömür sürməkdəydi. 
  
Deyilənlərə görə, o, Kortedən bir qızla evlənməzdən öncə qızı istəyən rəqibiylə 
aralarındakı haqq-hesabı hədsiz amansızlıqla çürüdübmüş. Həmin rəqibi də istər savaşda, 
istərsə də sevgidə yetərincə təhlükəli biri sayılırmış. Şayiə yayılmışdı ki, bu adam 
pəncərədən asdığı güzgü önündə üzünü qırxarkən qəfil güllə ilə ömrü nöqtələnibmiş və 
bu sərrast atəşin ancaq Matteonun tüfəngindən açıla biləcəyinə heç kəs şübhə 
bəsləməmişdi. Bu məsələ qapanandan sonra Matteo öz istəklisiylə evləndi. Arvadı 
Cüzeppe üç dəfə ard-arda qız övlad bəxş eləməklə hər dəfə ərini dəliyə döndərəndən 
sonra, ən nəhayət, bir oğul doğdu. Ailənin ümidi və nəslin davamçısı sayılan oğluna o, 
Fortunato adı verdi. Ərgən qızları tanınmış ailələrə gəlin köçdüyündən bundan belə 
Matteo dara düşəndə öz kürəkənlərinin tüfəng-xəncərinə arxalana biləcəkdi. Oğlunun isə 
hələ cəmi on yaşı vardı, ancaq atası ona böyük ümidlər bəsləyirdi. 
  
Bir payız səhəri o başdan Matteo arvadıyla birgə pöhrəlikdəki talada otlayan sürülərə göz 
qoymağa yollandı. Balaca Fortunato da onlara qoşulmaq istədi, ancaq örüş uzaqdaydı və 
həyət-bacadan kim isə göz-qulaq olmalıydı. Buna görə də atası oğlanı özüylə götürmədi. 
Sonradan onun bundan necə peşmançılıq çəkəcəyini az sonra öyrənəcəyik. 
  
Ata-anası gedəndən bəri bir neçə saat ötmüşdü. Fortunato günəşlənmək üçün uzanıb, 
uzaqlardakı maviyə çalan dağları süzür və düşünürdü ki, gələn bazar günü kapral 
əmisigilə gedib, naharını orada yeyəcək. Ancaq qulağına dəyən tüfəng səsləri onun bu 
şirin xəyallarını pərən-pərən saldı. Yerindən sıçrayıb, səslərin əks-səda verdiyi düzənliyə 
tərəf boylandı. Fərqli aralarla təkrarlanan atəş səsləri bu dəfə yaxında, lap yaxınlıqda 
eşidildi. Nəhayət, düzənlikdən Matteogilin evinə gələn cığırda bir adam göründü. Üst-
başı tökülən, saçı-saqqalı uzanan bu kişinin başında şişuclu dağlı papağı vardı. 
  
Tüfənginə söykənərək irəliləyən bu adam güclə yeriyirdi. Görünür, bir az əvvəl onu 
budundan yaralamışdılar. Barıt almaq üçün şəhərə enən bu qaçaq Korsika patrulunun 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
359 
qurduğu pusquya düşübmüş yəqin. Qanun keşikçiləriylə gərgin atışmaya girib, onların 
təqibindən çətinliklə qurtularaq, sıldırım qayaların arxasında gözdən yayınsa da, o, 
əsgərlərdən çox da aralanmamışdı. Yarası ona imkan verməmişdi ki, qaçıb, pöhrəlikdə 
gizlənsin. 
  
Fortunatoya yanaşan qaçaq soruşdu: 
  
- Sən Matteo Falkonenin oğlusan? 
  
- Hə. 
  
- Mən Cannetto Sanpyeroyam. O sarıyaxalılar qarabaqara izləyirlər. Yeriməyə taqətim 
yoxdur, məni bir yerdə gizlət. 
  
- Razılığını almadan səni gizlətsəm, bəs atam mənə nə deyər? 
  
- Deyər ki, yaxşı eləmisən. 
  
- Onu heç bilmək olmaz! 
  
- Əsgərlər bura yaxınlaşır. Tez ol, məni gizlət! 
  
- Atam gələnə qədər gözlə. 
  
- Gözləyim? Lənət şeytana! Onlar on beş dəqiqədən sonra burada olacaqlar. Haydı, 
tərpən və məni haradasa gizlət, yoxsa səni qanına qəltan edərəm! 
  
Fortunato tam soyuqqanlılıqla ona belə cavab verdi: 
  
- Sənin nə tüfəngində güllə qalıb, nə də patrondaşında. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
360 
- Belimdə xəncərim ki var! 
  
- Ardımca qaçıb, məni yaxalaya bilməzsən! 
  
Tək sıçrayış etməklə oğlan ondan aralandı. 
  
- Yox, yox, sən Matteo Falkonenin oğlu deyilsən! Yoxsa öz həyətində məni düşmənə 
təslim etməyə əsla qıymazdın! 
  
Görünür, bu ittiham oğlana yamanca yer elədi. Qaçağa yaxınlaşıb, soruşdu: 
  
- Bəs səni gizlətsəm, mənə nə verəcəksən? 
  
Kəmərindən asdığı dəri çantanı eşələyən qaçaq oradan hər halda barıt almaq üçün 
ayırdığı beş franklıq sikkəni çıxartdı. Gümüş pulu görcək, Fortunatonun gözlərinin içi 
güldü. Onu havada qapıb, Cannettoya dedi: 
  
- Ürəyini buz kimi tut. 
  
Bir göz qırpımında oğlan evin yaxınlığındakı ot yığınını eşələməklə bir qədər yer açdı. 
Oraya girib, büzüşərək uzanan qaçağın üstünü isə oğlan samanla elə örtdü ki, həm 
gizlənən görünməsin, həm də qaçağın nəfəsi kəsilməsin. Heç kəsin ağlına gəlməzdi ki, o 
samanın içində adam gizlənib. 
Sonra oğlanın ağlına daha bir hiyləgər fikir gəldi. O, pişiklə balalarını həmin saman 
yığınının üstünə qoydu ki, samanlıq çoxdan bəri əl-ayaq dəyməyən yer təəssüratı oyatsın. 
Daha sonra cığırda qan damcıları sezən oğlan onların üstünü torpaqla, həm də ustalıqla 
örtdü. Heç nə olmamış kimi təzədən gedib, bayaqkı yerində uzandı və günəşlənməyinə 
davam elədi. 
  
Aradan bir neçə dəqiqə ötməmiş serjant və onu müşayiət edən qəhvəyi formalı, sarı 
yaxalıqlı və əli silahlı altı əsgər Matteonun evinin önünü kəsdirdi. Bu serjant Matteo 
Falkonenin uzaq qohumlarından biriydı. Heç kəsə sirr deyil ki, digər mahallara nisbətən 
Korsika camaatı qohumluq əlaqələrinə daha böyük dəyər verir. Bu adamın adı-soyadı 
Teodor Qamba idi. İndiyədək çox sayda bandit yaxalayan və onların əsl qənimi sayılan 
serjant özünə heç vaxt dinclik haqqı tanımazdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
361 
  
Fortunatoya yanaşan dəstə başçısı: 
  
- Salam, qardaşoğlu! – dedi. – Əcəb böyümüsən! İndilərdə buradan birisi keçib-eləmədi 
ki? 
  
Özünü xamlığa qoyan oğlan dilləndi: 
  
- Yox, əmican, mən hələ sənin qədər böyüməmişəm! 
  
- Böyüyəcəksən! Hə, sualıma cavab ver: buralardan heç kəs keçməyib? 
  
- Buralardan kimsə keçibmi? 
  
- Hə də, şişuclu məxmər papaq və qırmızı-sarı rəngli gödəkcə geyinən birisi? 
  
- Şişuclu məxmər papaq və qırmızı-sarı rəngli gödəkcə geyinən birisi? 
  
- Hə, hə. Suallara cəld cavab ver və dediklərimi də təkrarlama. 
  
- Bu səhər keşiş Pyero atının belində buradan keçəndə soruşdu ki, atan necədir, mən də 
cavab verdim ki… 
  
- Ay dələduz! Mənimlə məzələnirsən? Tez de görüm, o axtarışda olan Cannetto haraya 
qeyb oldu? Onun bu cığırdan keçdiyinə zərrəcə şübhəm yoxdur. 
  
- Mən bunu haradan bilim? 
  
- Sən bunu haradan biləsən? Mən isə tamamilə əminəm ki, onu görübsən. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
362 
- Bəyəm yatan adam yoldan keçənləri görə bilər ki? 
  
- Sən yatmamışdın, gopçu! Atəş səslərinə yəqin çoxdan diksinmişdin. 
  
- Əmican, yoxsa sizə elə gəlir ki, tüfənglərinizin səsindən hamının qulaqları batır? 
Atamın karabini sizinkilərdən daha betər gurlayır. 
  
- Səni lənətə gələsən, şeytan balası! Əminəm ki, Cannettonu görübsən. Bəlkə də hələ onu 
özün gizlədibsən də. Yoldaşlar, evə girib, o qaçağı hər künc-bucaqda axtarın. Bir ayağını 
güclə sürüyən o hərif yetərincə bicdir ki, bu vəziyyətdə gedib özünü pöhrəliyə tıxamasın. 
Həm də ki qan izləri ta buraya qədər gəlib. 
  
Fortunato məzəylə soruşdu: 
  
- Bəs atam buna nə deyər? Ondan izn almadan, evinə bu cür soxulmana görəsən o, nə 
deyər, hə? 
  
Qamba oğlanın qulağını çəkdi: 
  
- Vay səni fırıldaqçı! Əgər istəsəm, sənə gərəkli hər şeyi dedirdərəm! Görünür, dilinin 
tam açılması üçün sən qılıncın yan üzüylə iyirmi zərbə yeməlisən! 
  
Fortunato isə gülməyindən qalmırdı. Qürurla: 
  
- Mənim atam – Matteo Falkonedir! – dedi. 
  
- Ey, fırıldaq, heç bilirsən ki, əgər Cannetto Sanpyeronun yerini söyləməsən, səni 
Korteyə (Korsika adasının mərkəzində şəhərdir – A.Y.) və ya Bastiyaya (Korsikanın 
şimal-şərq sahillərində liman şəhəridir – A.Y.) aparıb, türmədəki samanlığa ata, 
ayaqlarını qandallaya, hətta başını üzə də bilərəm? 
  
Bu təhqirləri gülünc sayan oğlan qəhqəhə çəkdi və təkrarladı: 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
363 
- Mənim atam – Matteo Falkonedir! 
  
Əsgərlərdən biri pıçıldadı: 
  
- Serjant! Bu Matteo ilə aranızı korlamağı sizə heç məsləhət görməzdim! 
  
Qamba çıxılmaz vəziyyətə düşmüşdü. Evdə axtarışları bitirən əsgərləriylə pəsdən nə isə 
məsləhətləşirdi. Korsikalının evi kvadrat biçimli tək otaqdan ibarət olduğundan axtarış 
çox sürmədi. Evdəki bütün əşyalar - masa, oturacaqlar, sandıq, ev əşyaları və ov 
ləvazimatları idi, vəssəlam. Balaca Fortunato isə o ara pişiyini sığallayır, qohumunun və 
onun əsgərlərinin çaşqınlığından həzz alırdı. 
  
Əsgərlərdən biri saman yığınına yanaşdı. Pişiyi görüncə, o, süngüsünü samanlığa batırdı 
və çiynini çəkərək, hər halda düşündü ki, hər şeyə bu dərəcədə şübhə bəsləmək 
gülüncdür. Samanlıqda heç bir canlanma sezilmədi, oğlanın üzündən isə zərrəcə təlaş 
oxunmadı. 
  
Serjantın və əsgərlərinin səbri daralmaq üzrəydi. Onlar gəldikləri düzənliyə tərəf 
boylanır, hətta təkrar oraya qayıtmaq barədə düşünürdülər. Çünki hədələr Falkonenin 
oğluna heç cür əsər eləmirdi. Buna görə də serjant son cəhd kimi oğlanı xoş dillə 
dindirməyi, ələ almağı sınadı: 
  
- Qohum! – dedi. – Bax, sən yaxşı oğlana oxşayırsan. Böyük adam olacaqsan. Ancaq 
indi, lənət şeytana, mənimlə axmaq bir oyun oynamaqdasan. Əgər qardaşım Matteonun 
qanını qaraltmaqdan qorxmasaydım, səni qabağıma salıb, buralardan aparardım. 
  
- Qoy oturmuşuq, əşşi! 
  
- Odur ki, Matteo evə dönəndə mən bütün olan-bitəni ona danışacağam və mənə gerçəyi 
demədiyin üçün o, sənin aşının duzunu yaxşıca verəcək. 
  
- Ona hələ baxarıq! 
  
- Görəcəksən… Əgər sən mənə qulaq asıb, ağıllı davransan, mən də sənə bir bəxşiş 
verərəm. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
364 
  
- Əmican, onda mən də sizə bir məsləhət verim: əgər siz burada bir az da ləngisəniz, o 
Cannetto özünü vuracaq pöhrəliyə və onu ələ keçirmək üçün sizə daha beş-altı əsgər də 
lazım olacaq. 
Serjant dəyəri ən azı on ekyu olan gümüş bir saat çıxartdı cibindən. Onu görən 
Fortunatonun gözlərinə işıq gəldiyini sezən serjant polad zəncirdən sallanan saata işarət 
edərək, oğlana dedi: 
  
- Bura bax, fırıldaq! Çox yəqin sən belə bir saatı boynundan asıb, Porto-Vekkyonun 
küçələrində xoruz kimi, qürrələnərək dolaşmaq istəyərdin. Yanından keçənlərin: «Saat 
neçədir?» suallarına da «Saatıma baxın, bilərsiniz» cavabını verərdin. 
  
- Böyüyəndə kapral (xarici ordularda onbaşı rütbəsi – A.Y.) əmim mənə onsuz da saat 
bağışlayacaq. 
  
- Elədir, ancaq əmioğlunun artıq belə bir saatı var… Düzdür, o saat bunun qədər 
gözəgəlimli deyil… həm də, axı, əmioğlun səndən daha balacadır. 
  
Oğlan köks ötürdü. 
  
- Hə, nə deyirsən, qardaşoğlu, istəyirsən bu saat səninki olsun? 
  
Gözünün ucuyla saatı süzən Fortunato burnunun önünə bütöv qızardılmış cücə uzadılan 
pişiyi xatırladırdı indi. Özünün cırnadıldığını anlayan, tamahına güc gəlmək üçün 
hərdənbir baxışlarını kənara çəkərək, ağzını yalayan pişik də bütün görkəmiylə sahibinə 
deməyə çalışır ki: «Belə də insafsız zarafat edərlər?!» 
  
Ancaq deyəsən, serjant Qamba saatı həqiqətən oğlana bağışlamağa niyyətliydi. Saatı alıb, 
baxmasa da, Fortunato kinayəli təbəssümlə soruşdu: 
  
- Niyə məni dolayırsan? 
  
- Vallah, dolamıram. Cannettonun yerini bircə kəlməylə söylə, bu saat sənindir. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
365 
Fortunatonun üzünü bic bir təbəssüm bürüdü. Qara gözlərini serjantın gözlərinə zilləyən 
oğlan onun vədinin nə dərəcədə doğru olub-olmadığını öyrənməyə çalışırdı. 
  
Serjant səsini qaldırdı: 
  
- Əgər bu saatı sənə verməsəm, qoy, bax, bu paqonlarımdan olum! Verdiyim sözü 
tutacağıma isə əsgərlərim də şahiddir. 
  
Bu sözləri dilə gətirdiyi anlarda serjant saatı Fortunatonun üzünə o dərəcədə 
yaxınlaşdırmışdı ki, saat az qalırdı oğlanın avazıyan yanağına toxuna. O ara oğlanın 
qəlbində bu saata yiyələnmək tamahıyla qonağı himayə hissi arasında amansız savaş 
gedirdi və qapıldığı dərin tərəddüd onun üz-gözündən aşkar oxunurdu. Uşağın çılpaq 
sinəsi elə ağır-ağır qalxıb-enirdi ki, deyərdin, indicə nəfəsi kəsiləcək. Zəncirli saat onun 
gözləri qarşısında yellənib burulurdu, az qalırdı burnunun ucuna dəyə. Ən nəhayət, 
Fortunato çəkingən tərzdə saata tərəf uzandı, sağ əlinin barmaqlarıyla ona toxundu. Saat 
ovcuna düşsə də, hələlik onun zənciri serjantın əlində idi… Siferblatı mavi rəngdəydi… 
Qapağı tərtəmizdi, bərq vururdu… Günəş şüaları altda adamın gözlərini qamaşdırırdı… 
Ona şirniklənməmək böyuk dəyanət istəyirdi adamdan. 
  
Fortunato sol əlini qaldırıb, baş barmağıyla çiyninin üzərindən özünün söykəndiyi saman 
yığınını nişan verdi. Serjant onun nə dediyini həmən anladı və saatın zəncirini buraxdı. O 
an Fortunato özünü saatın yeni sahibi kimi hiss elədi. Ürkək bir maral kimi tez yerdən 
qalxıb, samanlıqdan on addım aralandı, çünki əsgərlər o dəqiqə saman yığınını dağıtmağa 
girişmişdilər. Samanlar dağılınca, qana bulaşan və əlində xəncər tutan qaçaq hamının 
gözü önündə peyda oldu. Ayaq üstə durmağa çalışsa da, qanı artıq laxtalanmağa başlayan 
yarası buna imkan vermirdi. O, yerə sərildi. Üstünə şığıyan serjant irəli cumub, xəncəri 
onun əlindən aldı. Bir göz qırpımında qaçağı yerə yıxıb, dirənişinə məhəl qoymadan əl-
qolunu sarıdılar. 
Yerdə bir qucaq çırpı kimi, iplə sarınmış halda uzanan Cannetto başını döndərib, ona 
yanaşan Fortunatoya baxdı və qəzəbdən daha çox nifrətdən yoğrulan bir səslə: 
  
- … balası! – dedi. 
  
Bayaq peşkəş verdiyi gümüş sikkəni oğlan qaçağın üstünə tulladı, çünki onu haqq 
etmədiyini yaxşı anlayırdı. Amma qanun qaçağı buna heç məhəl də qoymadı və tam 
soyuqqanlılıqla serjanta dedi: 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
366 
- Əzizim Qamba! Yeriməyə taqətim yoxdur. Odur ki, məni şəhərə qədər aparmaq 
əziyyətinə qatlaşmağa məcbursunuz. 
  
Serjant qalib ədasıyla dilləndi: 
  
- Bir az əvvəl o cığırda keçidən iti səkirdin amma. Arxayın ol, səni, ən nəhayət 
yaxalamamdan elə məmnunam ki, hər hansı yorğunluq hiss eləmədən səni öz belimdə 
düz bir mil (7,42 kilometr – A.Y.) daşımağa da hazıram. Həm də ki, dostum, öz 
bürüncəyindən və budaqlardan biz sənin üçün bir xərək düzəldəcəyik, Krespolinin 
fermasına çatandan sonra isə yəqin at da taparıq. 
  
Əsir razılaşdı: 
  
- Olsun, ancaq xərəyə bir az saman döşəyin ki, yaram sızlamasın. 
  
Əsgərlərin bir qismi şabalıd ağacının budaqlarından xərək düzəltməyə, qalanları isə 
Cannettonun yarasını sarımağa başladı. 
  
O heyndə pöhrəliyə aparan cığırın döngə qismində qəflətən Matteo Falkone arvadıyla 
bərabər zühur elədi. Belində şabalıdla dolu kisə daşıyan qadının qəddi əyilmişdi və zorla 
yeriyirdi. Bir tüfəngini çiynindən asan, digərini isə əlində tutan əri isə onun böyrüylə, 
xeyli rahat yeriyirdi: o, tam əmin idi ki, kişi xeylağı həyatda tüfəngdən başqa bir yük 
daşımamalıdır. 
  
Gözü əsgərlərə sataşanda Matteo elə zənn elədi ki, onu həbs etmək üçün gəliblər. Niyə 
belə düşünməliydi ki? Bəyəm Matteo ilə hökumət arasında hansısa anlaşmazlıq vardı? 
Əsla. Onun adına, nüfuzuna heç nə ləkə sala bilməzdi. O, Korsika dağlısı idi və necə 
deyərlər, xoşməramlı təbəələrdən sayılırdı. Ancaq hansı Korsika dağlısının keçmişində, 
əlbəttə, əgər yaxşıca axtarsan, tüfəngindən açılan bir atəşlə, vurduğu bir xəncər zərbəsiylə 
bağlı və ya bunlara bənzər günah tapılmaz ki?! Matteonun vicdanı çoxlarınınkından daha 
təmiz idi, çünki son on ildə tüfənginin lüləsini bir adama tuşladığı heç yadına gəlmirdi. 
Ancaq yenə də ehtiyatı əldən vermədiyi üçün, lazım gələrsə, özünü inamla qorumağa 
daxilən həmişə hazır idi. 
  
O, Cüzeppeyə göstəriş verdi: 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
367 
- Arvad! Kisəni yerə qoy və döyüşə hazır ol! 
  
Qadın o dəqiqə deyilənə əməl elədi. Əri, özünə mane olmasın deyə, çiynindən asdığı 
tüfəngi arvadına uzatdı. Əlindəki tüfəngi isə hazır vəziyyətdə tutaraq, ağır addımlarla 
evinə tərəf addımladı. Bu vaxt o, yol kənarında bitən ağacların dibiylə irəliləyirdi ki, 
aralarında atışma başlayarsa, iri gövdəli ağaclardan birinin arxasına sığına bilsin. 
Cüzeppe isə onun ardınca gəlirdi, ikinci tüfəngi və patrondaşı əllərində daşıyırdı. Atışma 
zamanı ərinin tüfəngini əlüstü patronla doldurmaq – yaxşı arvadın boynunun borcu 
sayılırdı buralarda. 
  
Barmağını əlindəki tüfəngin tətiyindən çəkməyən Matteonun ağır addımlarla onlara 
yaxınlaşdığını görən serjant da karıxmışdı bir az. Öz-özlüyündə düşünürdü: «Birdən 
Matteo bu Cannettonun qohumu və ya dostu çıxar və onu qorumağa qalxarsa, nə olacaq? 
Onda bizdən ən azı iki nəfər onun sərrast atəşlərinə qurban gedəcək. Bəs birdən o… 
qohumluğumuza rəğmən, məni nişan alarsa?..» 
  
Nəhayət, o, cürətli bir qərar qəbul elədi və Matteoya sarı yönəldi. Köhnə tanışıymış kimi, 
burada olub-bitənlərdən özü ona bəhs edəcəkdi. Bununla belə, Matteo ilə aralarındakı 
qısa məsafə ona hədsiz uzun göründü. Qarşıdan gələnə səsləndi: 
  
- Ey, dostum! Necəsən? Mən – Qambayam, sənin qohumun! 
  
Heç nə söyləməyən Matteo ayaq saxladı: serjant bu sözləri gəvələdiyi müddətdə o, 
tüfənginin lüləsini yavaş-yavaş yuxarı qaldırmağında idi və serjant onun bərabərinə 
yetişəndə tüfəng artıq göyə tuşlanmışdı. 
  
Ona əl uzadan serjant: 
  
- Salam, qardaş! – dedi. – Gör, nə vaxtdır görüşmürük. 
  
- Salam, qardaş! 
  
- Buralardan keçirdim, döndüm ki, səndən və Peppa bacıdan bir hal-əhval tutum. Bu 
günümüz yaman qaç-qovda keçsə də, ələ keçirdiyimiz şikarın böyüklüyü adama bütün 
yorğunluğunu unutdurur. Az əvvəl biz Cannetto Sanpyeronu yaxaladıq. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
368 
Cüzeppe sevindi: 
  
- Allaha şükür! Keçən həftə o, bizim sağmal keçimizi qaçırtmışdı. 
  
Bu şükran sözləri Qambanın canına yağ kimi yayıldı. 
  
Matteonun məsələyə yanaşması isə fərqli oldu: 
  
- Zavallı! Acından ölürmüş yəqin! 
  
Üzündə təəssüf hissi sezilən serjant sözünün ardını gətirdi: 
  
- O yaramaz bizə aslan kimi müqavimət göstərirdi. Atıcılarımdan birini o dünyaya 
yolladı, kapral Şardonun isə ovcunu parçaladı. Düzdür, bu zədə elə də önəmli sayılmaz, 
çünki Şardon – fransızdır… Həm də bu qaçaq bizdən elə ustalıqla gizlənirdi ki, yerini heç 
şeytan da tapmazdı. Qardaşoğlu Fortunatonun dəstəyi olmasaydı, mən heç vaxt onu 
tapammazdım. 
  
Matteo soruşdu: 
  
- Fortunato? 
  
Cüzeppe də təkrarladı: 
  
- Fortunato? 
  
- Hə, Cannetto orada, o saman yığınının içində gizlənibmiş, ancaq qardaşoğlu onun 
hiyləsinin üstünü tez açdı. Mən bu barədə kapral əmimə də danışacağam və o da 
oğlunuza yaxşı bir hədiyyə göndərəcək. Prokurorluğa yazacağım raportda isə sənin və 
oğlunun adını çəkəcəyəm. 
  
Matteo güclə eşidiləcək səslə: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
369 
  
- Lənət şeytana! – dedi. 
  
Birlikdə əsgərlərə yanaşdılar. Cannettonu xərəyə uzatmışdılar və hamı yola çıxmağa 
hazır görünürdü. Matteo ilə Qambanı yanaşı görən əsir sirrli şəkildə gülümsədi, sonra 
üzünü evə tərəf tutub, kandara tüpürərək, dedi: 
  
- Xainin eviymiş bu! 
  
Ancaq əcəlini gözə alan birisi Falkoneni xain adlandırmağa cürət edərdi. Belə təhqirə o, 
heç ləngimədən, həm xəncər zərbəsiylə cavab verərdi, həm də ikinci zərbəyə gərək 
duyulmazdı. 
  
Ancaq Matteo dərdli birisi kimi əlini alnında gəzdirməklə kifayətləndi. 
  
Atasını süzən Fortunato əlüstü özünü evə saldı. Az sonra əlində gətirdiyi südlə dolu 
kasanı Cannettoya uzatdığı zaman oğlan gözlərini yerdən ayırmırdı. 
  
Əsir zəhmli səslə ona bağırdı: 
  
- Uzaq dur məndən! 
  
Sonra üzünü əsgərlərdən birinə tutub, dedi: 
  
- Qardaş! Sən mənə su versənə. 
  
Əsgər öz qumqumasını ona uzatdı və qaçaq bir qədər əvvəl atışdığı insanın uzatdığı 
qabdan su içdi. Sonra xahiş elədi ki, əllərini geri qanırmadan, sinəsində xaçvarı şəkildə 
saxlamaqla iplə sarısınlar və əlavə etdi: 
  
- Mən rahat uzanmağı xoşlayıram. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
370 
Tez onun xahişinə əməl elədilər. Sonra hərəkət əmri verən serjant Matteo ilə vidalaşsa da, 
qohumundan heç bir cavab almadığı üçün iti addımlarla düzənliyə tərəf üz tutdu. 
  
Aradan on dəqiqə ötdü. Matteo hələ də susmağındaydı. Təlaşa qapılan oğlan gah anasını, 
gah da atasını süzürdü. Tüfənginə söykənən Matteo oğlunu süzdükcə qəzəbini güclə 
cilovlayırdı. Ən nəhayət, o, özünə yaxşı bələd olanların zəhmli, tanımayanların isə həlim 
sayacağı bir səslə sözə başladı: 
  
- Yaxşı başlayırsan! 
  
Oğlan səsini qaldırdı: 
  
- Ata! 
  
Uşağın gözləri yaşarmışdı. Atasının qarşısında diz çökməyə hazırlaşırmış kimi, önə 
doğru bir addım atdı. Ancaq Matteo ona bağırdı: 
  
- Məndən uzaq dur! 
  
Hönkürən oğlan atasının bir neçə addımlığında quruyub qaldı. 
  
Cüzeppe oğluna yanaşdı. Fortunatonun köynəyinin altından çıxan saat zəncirinin ucu 
qadının diqqətini çəkmişdi. Sərt tərzdə xəbər aldı: 
  
- Bu səndə haradandır? 
  
- Serjant əmi verdi. 
  
Dartıb, saatı alan Falkone var gücüylə daşa çırpmaqla, onu çilik-çilik elədi. 
  
- Arvad! – deyə səsləndi. – Bu uşaq kimə çəkib belə? 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
371 
Xəcalətdən Cüzeppenin yanaqları çuğundur kimi pörtdü: 
  
- Özünə gəl, Matteo! Sənə xəyanətdə məni əsla suçlaya bilməzsən! 
  
- Onda belə çıxır ki, bu uşaq bizim nəsildə peyda olan ilk xaindir. 
  
Fortunatonun hönkürtüləri və hıçqırıqları getdikcə güclənirdi, Falkone isə vaşaqınkını 
xatırladan gözlərini oğlandan çəkmirdi. Nəhayət, o, tüfəngin qundağını yerə vurdu və 
silahın kəmərini çiyninə keçirməklə, pöhrəliyə aparan yola çıxdı. Fortunatoya da əmr 
elədi ki, ardınca oraya gəlsin. Oğlan deyilənə əməl elədi. 
  
Matteoya tərəf cuman Cüzeppe onun əlindən yapışdı. Zil qara gözlərini ərinin gözlərinə 
zilləyən qadın sanki bu yolla onun içində hansı təlatümlərin baş verdiyini sezməyə 
çalışırdı. Qadın titrək səslə dedi: 
  
- Axı, bu, sənin oğlundur! 
  
Matteo ona təpindi: 
  
- Əl çək məndən! Bəli, mən onun atasıyam! 
  
Oğlunu öpən Cüzeppe göz yaşı tökə-tökə evə girdi. Müqəddəs Məryəm ikonasının 
önündə diz çökən qadın durmadan dualar oxudu. 
  
Cığırla iki yüz metr gedəndən sonra Falkone dar bir yarğana endi. Qundaq zərbəsiylə 
yerin sərtliyini yoxlayıb, gördü ki, torpaq gillidir və onu qazmaq çətin olmayacaq. Ağlına 
gələn fikri gerçəkləşdirmək üçün bura əlverişli idi. 
  
- Fortunato! Keç o iri daşın yanında dur! 
  
Əmrə itaət edən Fortunato dizi üstə çökdü. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
372 
- Dua oxu! 
  
- Ata! Ata! Öldürmə məni! 
  
Matteo zəhmli səslə təkrarladı: 
  
- Dua oxu! 
  
Dili topuq vura-vura və ağlayaraq oğlan «Atamız bizim» və «İman gətirirəm» dualarını 
oxudu. Hər iki duanın sonunda atası ucadan «Amin» dedi. 
  
- Başqa dualar da bilirsən? 
  
- Ata! Mən «Tanrı anası» duasını və xalamın öyrətdiyi «Litaniya»nı da bilirəm. 
  
- O, çox uzundur… Eybi yox, onu da oxu. 
  
«Litaniya»nı oğlan tamamilə səssiz şəkildə oxudu. 
  
- Bitirdin? 
  
- Ata, mənə rəhmin gəlsin! Bağışla məni! Bir də belə eləmərəm! Kapral əmimdən də 
xahiş edərəm ki, Cannettonun əfvinə çalışsın! 
  
Oğlan daha nələrsə üyüdüb tökdü. Matteo çiynindən endirdiyi tüfənglə övladını nişan 
alıb, dedi: 
  
- Allah özü səni əfv eləsin! 
  
Çarəsiz qalan Fortunato ayağa qalxdı ki, atasının ayaqlarına qapansın. Matteo tətiyə 
basınca, oğlanın cansız bədəni yerə sərildi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
373 
  
Meyidə heç nəzər də salmayan Matteo cığırla evə sarı üz tutdu ki, bel gətirib, oğlunu 
torpağa gömsün. Bir neçə addım atmışdı ki, Cüzeppeni gördü. Güllə səsindən təşvişə 
düşən qadın ona sarı qaçırdı. Həyəcanla soruşdu: 
  
- Sən neylədin? 
  
- Ədaləti bərqərar elədim. 
  
- Bəs uşaq haradadır? 
  
- Yarğanda. İndi özüm gəlib, onu dəfn edəcəyəm. O, əsl xaçpərəst kimi öldü. Onun üçün 
ehsan da verəcəyəm. Kürəkənimiz Teodor Byankiyə xəbər çatdırmaq lazımdır ki, gəlib 
bizimlə bir evdə yaşasın.  
 
 
Tərcümə edəni: Azad Yaşar 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
374 
 
Pyer Qamarra 
 
Dulusçunun sevgisi 
 
 
Külək düzənlikdə var gücü ilə əsir, kom-kom xəzəlləri şırımlara, xəndəklərə tullayırdı. 
Təpələrdə ucalan akasiyaların budaqlarındakı sırğalar dörd bir yana səpələnmişdi. 
Dumanlı havada qarğalar qarıldaşaraq uçuşur, sanki payızın gəlişini xəbər verirdilər. 
Bataqlıqların lilli suları qəfildən qopan güclü küləkdən qırçın-qırçın olmuşdu. Tüstü 
burum-burum burularaq boz səmada əriyib yox olurdu. Gedib üzüm kollarının quru 
budaqlarından tapıb gətirmək lazımdır, gərək qalanmış tonqalı sönməyə qoymayaydın. 
Bir azdan axşam da düşəcəkdi. Mal-heyvan indi tövlədə şirin-şirin kövşək vurur. İtlər də, 
pişiklər də daldalanmaq üçün isti-künc bucaq axtarır. Evlərdə hamı bir yerə yığışmış, 
intizarla şam yeməyini gözləyir. Əyir-üyrü, düyünlü, qurumuş tənək çırpıları yarıqaranlıq 
mətbəxdə çataçatla alovlanır; alovun uzun dilləri evin tirinin üstünə atılmış atmalara 
qədər ucalır. 
  
Mən indi sənə dulusçu Vidalın başına gəlmiş əhvalatı –onun məhəbbət macərasını 
danışacağam. Onun evi ordadır- palıd meşəsinin qurtaracağındakı təpələrin qoynunda. 
Pəncərədən boylanıb baxsan, həmin evi sən də görə bilərsən. Ora kəndin içindən keçən, 
ilan kimi qıvrıla-qıvrıla çəmənliklərin və küləşli-bəlimli çöllərin döşünə qədər qalxan 
yolla getmək lazımdır. Təpənin başına çatmazdan əvvəl sənin qarşına palıd ağaclarının 
arası ilə Vidalın evinə qədər uzanan köhnə bir yol çıxır. Bu həyəti axıra kimi keçib 
getsən, dulusçunun ocağını, taxta damını, fasadını boya-boy yaşıl üzüm budaqları 
dırmaşmış uzun, alçaq evini görərsən. 
  
İsti yay axşamlarının birində, bürkülü bir havada Vidal həmin bu həyətdə dayandı. Meh o 
qədər zəif əsirdi ki, ağacların yarpaqlarını, otları güclə tərpədirdi. Çiynində ərzaq çantası 
və əsgər şineli olan Vidal uzun bir yol gəlmişdi. Gecə yarısına yaxın artıq kəndə 
yetişmişdi. Kənd yatmışdı və yəqin ki, pəncərələri bağlı evlərdə hamı indi şirin 
yuxudaydı. Meydandakı çinar ağaclarının altında mirvari kimi parlayan damlalarını ətrafa 
səpən fəvvarənin tanış səsini o dəqiqə tanıdı. O, təkcə fəvvarə ilə bağlı duyğuları deyil, 
əvvəllər bu skamyalardan birində oturduğunu, gözlərini yumaraq, fəvvarənin suyunun 
şəlalə kimi daşın üstünə necə çırpıldığını, qısası-ilk uşaqlıq xatirəsini də yenidən duydu, 
yaşadı. O vaxtlar mirvari dənələrini sayan, qolbaqları, bilərzikləri qollarına təkrar-təkrar 
bağlayan qadın əllərini uşaq təsəvvüründə canlandırmağa çalışdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
375 
Heç nə dəyişməmişdi. Dörd tərəfi yonulmuş qranitlə götürülmüş çarhovuzun ətrafında, 
bir-birinə dolaşmış çinar ağaclarının budaqları altında həmişəki kimi heç nə ilə müqayisə 
olunmayan bir sərinlik yayılırdı. Evə tez çatmaq üçün burnunun ucu göynəməsinə 
baxmayaraq Vidal bir neçə anlığa doğma kəndinin xoş ətri ilə sinə dolusu nəfəs almaq 
fikrilə bir neçə anlığa fəvvarənin lap yaxınlığında oturdu. Meydanın ətrafında süd kimi ay 
işığı evlərin sakitcə, səssiz-səmirsiz dayanıb ona baxan fasadını işıqlandırmışdı. Vidal 
kilsənin sütunlu darvazasını, məktəbi, bələdiyyə idarəsini, köşkləri, madmuazel Qalinin 
ədviyyat dükanını, Felisyenin ət dükanını və tütün satılan köşkü – hər şeyi, hər şeyi 
tanıdı. Hər şey öz yerində idi. Gecə havasında cirə, nanə, şüyüd və əncir qoxusu bir-
birinə qarışmışdı. O, şehli, gül-çiçəkli doğma torpağın ətrini də duydu. Vidal xüsusi bir 
nəşə ilə doğma yerlərin havasını ciyərlərinə çəkdi, sinədolusu nəfəs aldı. 
  
Bu saat, bu dəqiqə Vidalın burada olduğunu, əsirlikdən qayıdıb gəldiyini və öz evinə 
tərəf irəlilədiyini, süd kimi ay işığına qərq olmuş yolda uzunqıç kölgəsinin qəribə şəkildə 
görünməsini heç kim ağlına belə gətirməzdi. Əgər birisi onun ayaq səslərini eşitsəydi və 
baxıb onu tanısaydı, o dəqiqə haraylayıb deyərdi: ―Bu tərəfdən gəl, Vidal, yol gəlibsən, 
susuzsan, bir az dayan, nəfəsini dər...‖ Ancaq heç kim onun ayaq səslərini eşitmədi, heç 
kim onu çağırmadı və dulusçu Vidal təpələrdən keçib gedən yoluna davam etdi. O, 
zəmilərin vaxtından əvvəl biçildiyini də gördü. Kollarda adda-budda yerlərdə şipşirin 
üzüm qalmışdı. Təpəyə qaxldıqca torpağın ətri artırdı. Bu, həqiqətən onun doğma evinin 
tikildiyi, qohum-əqraba torpağının nə vaxtsa Vidalların yandırıb qab qayırdıqları sarı 
gilin qoxusu idi. 
  
Düzünü desək, Vidal Moris artıq əsl dulusçu deyildi, yalnız əkin-biçinlə məşğul olurdu. 
Əgər  hərdənbir dulusçuluğa əl qatırdısa, bu da şəxsi marağından və xəyalında düşündüyü 
yeni qablar qayırmaq xülyasına düşməsindən irəli gəlirdi. Dulusçuluq sənəti əslinə qalsa, 
hələ otuzuncu illərdə öz ömrünü uşaqlarına tapşırmış atası Vidal Andreylə qurtarmışdı. 
Ailənin işləri uzun müddət yaxşı getmədi. Sadə kənd sənətkarı iri fabriklə rəqabət 
aparmaq iqtidarında deyildi. Buna baxmayaraq Vidallara ailəsinin düzəltdiyi küpələr, 
səhənglər və bardaqlar ölkədə məşhurlaşmışdı. Ancaq hazırlanmış məhsulların heç kim 
tərəfindən alınmadığı bir vaxtda təkcə şöhrətlə ailəni dolandırmaq da olmurdu. Qoca 
öləndə isə övladlarını xirtdəyəcən borc içində qoyub getmişdi. Həyətyanı torpaq da uzun 
müddət becərilməmiş qalmışdı. Moris ordudan gələndə dulusçuluq işini birdəfəlik 
dayandırdı və cütün dəstəyindən tutub Vidallar ailəsinin bu günə qədər xam qalan 
torpağını becərməyə girişdi. Könülsüz idi, çünki ürəyi elə gilin yanında qalmışdı. Elə hey 
görərdin ki, gildən balaca-balaca insan fiqurları düzəldib onları yaxşıca rəngləyir, ya 
otaqda divarlardan asır ya da kərpic sobanın üstündə yan-yana düzərdi. Amma yenə də 
bu balaca insan fiqurları ilə ailənin çörəyini qazanmaq mümkün olmurdu. 
  
Vidal Moris dəzgahı dayandırdı. Onun özündən kiçik iki bacısı vardı, onların tərbiyəsi və 
bütün qayğısı Vidalın çiyinlərinə düşürdü. Anası çox qoçaq arvad idi, ancaq xəstəlik onu 
əldən salmışdı. Yazıq arvad, müharibə başlamamışdan bir az qabaq dünyasını dəyişdi. 
Moris arada imkan tapıb evləndi və onun arvadı öz anasıyla gəlib dulusçular ailəsində  
yaşamağa başladı. Camaat həmişə ―dulusçu‖ deyəndə Morisi və onun ata-babadan qalma 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
376 
evini nəzərdə tuturdu, çünki artıq işləməyən, yox olub gedən sənətin köhnə adı Vidallar 
ailəsinə ləqəb olmuşdu. 
  
Vidal Morisin arvadının adı Odet idi. Morisə ərə gəlməmişdən qabaq anası ilə birlikdə 
kəndin lap girəcəyində olurdu. Hər ikisi onun-bunun torpağında işləyib çörək 
qazanırdılar. Odet əndamlı, qarabuğdayı, gözəl-göyçək bir qız idi. Onun ağzı püstə, dili 
badam içi kimiydi. İri, qonur gözləri vardı. Uzun kirpiklərinin hərəsi bir ox olub cavan 
oğlanların ürəyini dağlayırdı. Hamı onun ciddi qız olduğunu bilirdi. 
  
Moris ona kənddə olan toylarda və adətən gənclərin yığışdığı mərasim şənliklərində rast 
gəlmişdi. Ordudan qayıdıb gələndən sonra onları tez-tez bir yerdə görürdülər. Az 
keçmədi ki, dulusçu Morisin qarabuğdayı Odetə vurulması haqda söhbət dildən-dilə, 
ağızdan-ağıza düşdü. 
  
Bir gün axşamtərəfi, qonşu kəndlərin birindən qayıdanda Moris ürəyini qıza açdığını və 
qızın da ona gəlməyə razı olduğunu anasına bildirdi. Qızın bircə arzusu vardı: Vidalın 
evinə köçəndə anasını da özüylə aparsın, axı yaşlı arvadı dərə-təpədə yerləşən bir evdə 
tək qoymaq da olmazdı. 
  
- Hə, deməli, mənə düz deyiblər,- Vidalın anası dedi, - axırı ki, bu Odet səni qurduğu 
tələyə saldı, eləmi? 
  
- Xeyr, xeyr, heç də elə deyil,- oğul etiraz etdi. 
  
- Necə istəyirsən, elə də elə. İndi bu evdə kişi sənsən, ancaq mən sənə başqa bir qız 
almaq arzusundaydım. Sən aldığın qızın isə heç nəyi yoxdur, bir həsirdir, bir 
məmmədnəsir. Mən qızın cehiz gətirməsi arzusunda da deyiləm, biz özümüz də kasıb 
yaşayırıq, amma... 
  
Görəsən bu xeyirxah qadının arzusu nə idi? O, gələcək gəlinini əslinə qalsa, heç nə üçün 
qınamırdı. Kənd camaatının dedi-qodusu, daldada rixşəndlə gülməsi qızın ad-sanına 
toxuna bilərdi. Əslində isə Morisin anası oğluna varlı-karlı bir qız almaq arzusu ilə 
yaşamışdı, çünki azacıq kömək Vidallar güzəranını yaxşılaşdıra bilərdi. Həyətyanı sahəni 
becərmək üçün ailəyə yeni maşın, kübrə və toxumluq dən də almaq lazım idi. 
  
Oğul inadcıllıq etdi, dediyindən dönmədi. Evdə iş bacaran adam da lazımdır. Odet qoçaq 
idi. Qızın anasının da işdə əlindən inni-cinni qurtarmazdı. Vidalın anası başqa bəhanələr 
gətirməyə çalışırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
377 
  
- Bu qədər arvadın bir evdə olması heç bir xeyir verməz. Yaxşı, deyək ki, sən deyən oldu, 
bəs bacıların? Onlar Odetlə, onun anası ilə yola gedəcəklərmi? 
  
Doğrudan da qıza nişan taxıldığını eşidəndə kənddə, camaat arasında az dedi-qodu 
gəzmədi. İndi kuzəçi Vidal arvadlar evinə komandanlıq edəcəkdi. Bu işin axırı necə 
olacaqdı? Doğrudur, Vidalın böyük bacısı uzaq kəndlərdən olan bir oğlana nişanlanmışdı. 
Az keçməyəcəkdi ki, o, Vidallar ailəsindən gedəcəkdi. O birisi də vaxtı çatanda böyük 
bacısı kimi gedəcəkdi. Onlara cehiz vermək lazım gələcəkdi. Əlbəttə, kuzəçi Vidal hallı-
karlı bir ailədən evlənsəydi, belə bir böyük ailədə onun köməyi işləri asanlaşdırardı. 
Ailələr həmişə bir-birinə biçin işində, taxılı döyməkdə və üzüm yığmaqda kömək 
edərdilər. 
  
Toy günü təyin edildi. Odet anası ilə gəlib Potyelər ailəsində məskən saldı və sakit həyat 
tərzi başlandı. Kənddən kənarda, təpənin döşündə yerləşən evdə Odetin darıxacağını, 
xiffət çəkəcəyini düşünənlər yanılırdılar. Əksinə, Vidalın sevincinin həddi-hüdudu yox 
idi və özü də gördü ki, arvadı böyük, geniş evdə yaşadığına görə xoşbəxtdir. O, iki otaqlı, 
üstü uçulub-tökülən, içərisində iki-üç sınıq-salxaq mebeli olan bir daxmadan çıxıb qədimi 
güzgülərlə, çarpayılarla, qab-qacaqla və Vidalın atasından qalma stulların, yataq 
otaqlarının adamın üzünə gülən ağ örtüklərlə dolu bir evə düşmüşdü. Bu, Odetin anası 
üçün də bir sevinc, xoşbəxtlik idi. Odet də, anası da burada, Morisin ailəsindəki ailə 
üzvlərilə mehriban dolanmaq üçün əllərindən gələni edirdilər. 
  
Bir neçə il sakit, davasız-şavasız keçdi. Vidallar evi yavaş-yavaş evə oxşamağa, 
dirçəlməyə başladı. Bol gəlmiş məhsul elə Odetin gəlişinin birinci ilində qoca Vidalın 
qoyub getdiyi borcları qaytarmaq üçün imkan yaratdı. Morisin hələ də əkilib-
becərilməmiş torpaq sahəsinin qalan hissəsini sürmək üçün bir cüt, iki də öküz aldı. 
Danışıldığı kimi, Morisin böyük bacısı ərə getdi və qız doğma evindən on kilometr aralı 
olan bir kəndə gəlin köçdü. Onlar toy günü iki günlüyə həmin kəndə getdilər. Bu əhvalat 
min doqquz yüz otuz yeddinci il, yayın sonlarında, taxıl yığımının qurtardığı bir vaxtda 
baş vermişdi. 
  
Odetin bir oğlan uşağı oldu. Uşaq qalmadı. Bu, Moris üçün böyük bir dərd oldu. O, 
əkinçilik peşəsini sevirdi və həmişə düşünürdü ki, gözəl ev quracaq, uşaqlar böyüyəcək, 
onun köməyinə çatacaqlar. O, cavan evlənmişdi və ümid edirdi ki, hələ özü qocalmamış 
uşaqları böyüyüb yekə kişi olacaqlar. Vidalın anası da dərd içində qovrulurdu. Xeyirxah 
qadın ölüm saatının artıq gəlib çatdığını hiss edirdi. Doğrudan da belə oldu. Morisin anası 
otuz səkkizinci ilin qışında həyatdan köçdü. Evdə hər şey dəyişildi. Hər şey 
gözlənilmədiyi kimi oldu və ilk anlar Moris özü də bunu hiss etmədi. Odet evdə ailə 
başçısı oldu. Şübhəsiz ki, onun buna ixtiyarı çatırdı, ancaq anası həmişə evin alqı-satqı 
işlərində, hər hansı bir yeni tədbirin həyata keçirilməsində qızına mütləq öz fikrini 
bildirirdi. Vidalın ikinci bacısı, çox cavan olmasına baxmayaraq, bütün bunları tez bir 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
378 
zamanda hiss etdi. Morisi tez dilə tutmaq olurdu. İkinci qız isə anasına oxşayırdı, 
tutduğunu buraxmaz, dediyini inadla yerinə yetirməyə çalışardı. Moris evdə olmayanda 
arada qısa, qanqaraldan mübahisələr olurdu. Arvadların üçü də nəfəsləri kəsilənə qədər 
bir-birilə deyişir, Vidal astanada görünən kimi isə hər kəs öz yerinə otururdı. O, qadınlar 
arasında kök salmış bu dərin hikkəni hiss edir, ancaq narahatçılığını büruzə vermir, daha 
doğrusu, üzə vurmurdu. Ölkədə böyük çaxnaşma gedirdi. Vidal da ayaqqabılarını 
yağlayıb təmizlədi və yola düşüb getdi. O, bir ildən artıq olardı ki, xəbəri olmadığı 
arvadının yanına, doğma evinə yenidən qovuşmaq üçün kəndi tələsik keçib, isti və gözəl 
yay axşamlarının birində qayıdıb gəlirdi. 
  
                              *** 
  
Vidal yola düşdüyü yayın son, sərin mehin əsdiyi günü heç vaxt unutmamışdı. Həmin il 
tənəklərdə üzüm salxımları elə sıx idi ki, bol məhsul olacağı əvvəlcədən gözlənilirdi, 
salxımlar yavaş-yavaş allanırdı. Həmin il almalar da yaxşı gətirmişdi, barlı budaqlar yerə 
dəyirdi. 
  
Böyük əzab-əziyyətlə işləri təzəcə sahmana düşən evi, bol məhsulunu ailəyə ilk dəfə vəd 
edən məhsuldar torpaq sahəsini, arvadını qoyub getməli –bütün bunlardan istər-istəməz 
ayrılmalı idi Vidal. Ona elə gəlirdi ki, evindən-eşiyindən bir neçə həftəliyə, bəlkə də bir 
neçə aylığa ayrılır. O, evdə olmadığı müddətdə qoyub getdiyi bu üç qadın evin bütün 
qəhrini çəkəcəklər, hər işin öhdəsindən gələcəklər. 
  
Vidal yola düşdüyü gün dan sökülməmiş yerindən qalxmışdı. O, həyətə düşmüş, həyət-
bacanı gəzmiş, tikililəri, ev-eşiyi yoxlamışdı. Bir çəngə qara yonca yonub dovşanlara 
vermişdi, toyuqlara dən səpmişdi. Vidallar ailəsinin dulusçuluqla məşğul olduqları 
emalatxanaya baş çəkmişdi. Dəzgah atılıb bir küncdə qalmışdı. Köhnə alət saz idi, ancaq 
bir az künc tərəfə qoyulmuşdu ki, dülgərlik işləri ilə məşğul olmaq üçün yer bir az da 
genişlənsin, dəzgah əl-ayağa dolaşmasın. Vidal dəzgaha və bir yığın dəmir-dümürə 
yaxınlaşdı, alətlərin üstünü bürümüş nazik toz qatını əlilə sildi. 
  
O, əvvəllər də bazar günlərində hərdənbir ora gələr, kiçik külqabılar, insan fiqurları, 
güldanlar düzəldərək əylənərdi. Adi hallarda isə dəzgaha baxanda ürəyi qubar edir, onu 
məyusluq bürüyürdü. O, Vidallar ailəsinin nəsilbənəsil bu günə qədər gəlib çıxan, indisə 
tamamilə fəaliyyətini dayandıran bu sənətinə daha heyfsilənmirdi. Bu, keçmişdə qalmış 
geriliyin ucbatından bir tikə çörək naminə naəlaclıqdan qazanılmş bir peşə idi. Vidalın 
tay-tuşlarının ataları nə bilim, bulkaçı, dülgər idilər, bununku isə dulusçu. Həyat öz 
işindədir, işləri istədiyi səmtə əyə bilir, heç nə edə bilməzsən. Ancaq Vidal yola düşəcəyi 
günün səhəri bu dulusçu dəzgahına və alətlərə tamamilə yeni gözlə baxdı. Dulusçuluq 
necə də gözəl sənət idi! Sarı gili xüsusi yerlərdən gətirirsən, əlində övkələyib xəmir kimi 
yoğurursan, sığallayırsan, yumşaldırsan və o da sənin əlində güldanın boyuna, boşqabın 
içinə, insan fiquruna yaxud da başqa bir əşyaya çevrilir. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
379 
  
Uzaq keçmişdə Vidallar nəslində dulusçuluqla məşğul olanların səsi Moris Vidalın 
qulaqlarına gəlir, keçib getmiş illər, unudulmuş və vaxtilə eşitdiyi söhbətləri təzələyirdi. 
  
Ev hələ şirin yuxuda idi. Üfüq insanın qəlbini oxşayan rayihəli, xoş bir sərinliklə 
sökülməyə başlayırdı. Fikir-xəyal içində olan bu adamı ətrafın sakitliyi öz qoynuna 
almışdı. Quşlar oyanırdılar. 
  
                                  *** 
  
Vidal evə tərəf gedəndə həyət-baca süd kimi ay işığına qərq olmuşdu. Çınqıl daşlardan 
hörülmüş evin divarları, torpağı, hər şey, hər şey elə bil ay işığından tikilmiş gen və 
yaraşıqlı bürüncəyə bürünmüşdü. Bağın kənarlarındakı yasəmən kolları, əncir ağacları 
əsən mehdən yırğalanırdılar. Bu yay axşamında Vidalın qarşısındakı ev sanki qar və süd 
rəngilə ustalıqla boyanmış, nağıllardakı saraylara oxşayırdı. Havada ağacların xoş ətri 
bir-birinə qarışmışdı. 
  
Vidal ayaq saxladı, çiynindəki əsgər çantasını cəld hərəkətlə düzəltdi. Dodaqlarında 
təbəssüm oynadı. 
  
Tənhalığın, intizarın, ac-susuz keçirdiyi günlərin, neçə vaxtdan bəri keçib gəldiyi yolların 
yorğunluğunun, çiynində gəzdirdiyi çantanı birdəfəlik atacağı anın sonu artıq gəlib 
çatmışdı. Gözlərinin qabağında canlanan əsgərlərin dəstə-dəstə oda-alova qarşı yürüməsi, 
hərbi düşərgələr, aclıq, şaxtalı günlər, yaxınlığında partlayan bombalar, hər şey bu evin 
qarşısında onun yaddaşından silinib yox olurdu. 
  
Oh, Vidal, Vidal! Sənin evin süd kimi ay işığına qərq olmuşdu, sən isə ətirli və qəlb 
oxşayan havada sakitcə dayanıb bu evə diqqətlə baxırdın. Ağır üzüm salxımları 
aşağısından haça vurulmuş çardaqdan sallanırdı. Salxımlar o qədər sıx idi ki, evin bağlı 
qapısı görünmürdü. Ev susurdu, sanki lal olmuşdu. İçəridə isə hamı şirin yuxuda idi. 
İnsanlar da, heyvanlar da – hər şey, hər şey uyuyurdu. Vidalın Almaniyanın lap 
qurtaracağından, odun-alovun içindən qayıdıb gəldiyindən və bu dəqiqə evinə-eşiyinə 
salam vermək üçün astanada dayandığından heç kimin xəbəri yox idi. Heç it də 
hürmürdü. Yəqin o indi yaxınlıqdakı meşədə kol-kosların arasında sülənir. 
  
Haradasa uzaqda bayquş uladı. Vidal çevrilərək keçib gəldiyi yola tərəf baxdı. Uzaqda, 
üfüqlə yerin kəsişdiyi nöqtədə Ay süzürdü. Moris dərindən nəfəs aldı. Vidal çevrilib 
keçib gəldiyi yola tərəf baxdı. Uzaqda, yerlə üfüqün kəsişdiyi yerdə dağların döşündəki 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
380 
buludların arasında ay üzürdü. Moris dərindən nəfəs aldı, sinəsi qabardı və sonra qapiya 
tərəf addımladı. Əvvəlcə həyətin ortasında dayanıb çağırmaq istədi: ―Ey, evdəkilər! Ay 
ev! Gəlmişəm, mənəm! Morisəm!‖ Bu vaxt üzüm kollarının altındakı pəncərə açıq 
olsaydı, yəqin ki, Odet başını çıxarıb çiynində çantası, ayaqlarında çəkmələri, sinəsində 
orden və medalları olan əsgərin kölgəsini görən kimi qışqırardı: ―Bu, sənsən? İlahi! Axır 
ki, gəlib çıxdın!‖ 
  
Ancaq Vidal evə daha yaxın gəlmək, atasının vaxtından qalmış köhnə, kələ-kötür 
qapısına, çətinliklə salınmış siyirməsinə, qıfıla əl ilə toxunub yoxlamaq və yalnız bundan 
sonra haraylayıb evdəkiləri çağırmaq fikrinə düşdü. Bəli, yalnız bu vaxt ilan kimi 
dırmaşıb evin hər tərəfini qoynuna alan yaşıl üzüm kolunun içərisindən, insanı məst edən 
ətirli, rayihəli havada pəncərələr taybatay, bütün genişliyilə açılardı! 
  
İki addım da atsaydı, qapıya çatacaqdı. İndi evlə onun arasında yalnız iki daş pillə qalırdı. 
Böyüyüb boya-başa çatdığı doğma evinin, ətrafındakı quru otların ətri ona tanış idi. 
Uzaqda bayquş sanki Vidala onun azadlığını, asudəliyini daha da dərindən hiss 
elətdirirmiş kimi bərkdən ulayır, aləmə səs salırdı. 
  
O, qapını döydü. Qapının arxasında döşəməsinə qırmızı dördkünc, nahamar daş plitələr 
döşənmiş geniş dəhliz vardı. O, qapını bir də döydü və yalnız bundan sonra səslədi: 
  
- Odet! Odet! Mənəm, gəlmişəm! Morisəm! 
  
O, qulağını qapıya söykədi. Səs-səmir yox idi. İçəridə nə bir xışıltı, nə bir şıqqıltı – heç 
nə... elə bil burada adam yaşamırdı. Deməli evdə heç kim yox idi. Ancaq Vidal qapını 
döyür, çağırırdı. Qapıda gumbuldayan yumruğu və boğuq səsi gecənin sakitliyində ətrafa 
yayılırdı. Nəhayət, o, dayandı və keçib  gəldiyi ucusz-bucaqsız vadiyə nəzər saldı. 
Yarpaqların yüngül xışıltısı və cırcıramaların səsindən başqa heç nə eşidilmirdi. 
  
Vidal çiynindəki əsgər çantasını yerə qoydu və astanadakı daşın üstündə oturdu. 
Arvadından aldığı axırıncı məktubunda ona yazmışdılar ki, demək olar işlər yaxşıdır və 
hər şey öz qaydasıyla gedir. Ancaq o vaxtdan da xeyli, düz bir ildən çox vaxt keçir. Onda 
hələ kiçik bacısı ərə getməmişdi. Qırx ikinci ildə yem qıtlığı olduğundan öküzləri də 
satmışdılar. Həmin il kübrə də tapa bilməmişdilər və üzümlər də korluq çəkmişdi. O vaxt 
kim korluq çəkməmişdi ki? Buna baxmayaraq, torpağın əsas hissəsini əkib-becərmişdilər, 
arvadların üçü də bu işdə çalışmışdı. 
  
Vidal yenə səslədi, çağırdı, ancaq onda heç bir şübhə-filan qalmamışdı. O, evin qapısına 
tərəf qaçdı və qapının qulpundan tutub itələdi. Qapı sözə baxmadı, açılmadı ki, açılmadı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
381 
Belə olduqda o, ata-baba qaydasıyla açarın gizli saxlanıldığı yeri xatırlamağa başladı. 
Yadına düşdü. Həmin yer həyətdəki su quyusunun kənarındakı kərpic qalağının içində 
düzəldilmiş deşik idi, açarı həmişə ora qoyardılar. Quyu isə bağın girəcəyində, sol tərəfdə 
idi. Həmin yer daş idi, adam boyu qalxmış yaşıl otlar, gicitkan və tikanlı kol-kos bu gizli 
yeri öz qoynunda gizlətmişdi. Açarların üçü də yerində idi. Evin, tövlənin və dən 
saxlanan damın açarını toz basmışdı. 
  
Vidal hər şeyi dərindən fikirləşməyə, götür-qoy etməyə başladı. Hə, yaxşı, əgər 
arvadların heç birisi evdə yoxdursa, evi belə qoyub gediblərsə, deməli, nəsə bir şey 
olubdur. Deyək ki, bacısı ərə gedib. Odet də kəndlərinə köçüb? Nə üçün? Açarların 
üstündə əmələ gələn qırmızımtıl pas evin həftələrlə, bəlkə də aylarla bağlı qaldığını xəbər 
verirdi. Bəlkə burda yaşamaq bir müddət təhlükəli olub? Almanlardan qorxub qaçıblar? 
Bəlkə partizanlardan? Şübhə yox idi, mütləq nəsə bir səbəb vardı. O, hər şeyi 
öyrənəcəkdi. 
  
Evə girdi. Çoxdandı ki, burda adam yaşamadığını hər şey açıq-aydın deyirdi. Ətrafdakı 
toz-torpaq, künc-bucaqda əmələ gələn kif, içərinin nəmli və soyuq havası, Allah bilir, nə 
vaxtdan bəri çəkilib külqabıda qalmış siqaret kötüyü, içəridəki səliqəsizlik, evin başlı-
başına qoyulub tərk edilməsi... Vidal əvvəlcə evdə oğurluq baş verdiyini fikirləşdi, ancaq 
yox. Vidalların qədimi, köhnə mebellərinin hamısı öz yerində idi. Mələfələr, dəstərxan 
şkafda, öz yerində idi. Mələfələrin, yorğanüzülərin azadlığı da nəzərə çardı. Yaxşı, deyək 
ki, bacısı da ərə gedib və öz payını cehizinə qoşub aparıb?.. 
  
O, öz otağına qalxdı. Yer yığışdırılmamışdı. Köhnə, deşik-deşik olmuş mələfə döşəyin 
üstündə atılıb qalmışdı. Vidal, içərisində əvvəllər səliqə ilə paltar saxlanan şkafın 
siyirmələrini birbəbir açdı. Divar şkafında palto, şalvar və yağmurluqlar asılqanlarda 
saxlanardı. Toyunda geydiyi kostyumu şkafın qapısı açılan kimi onun gözünə dəydi, 
şalvarları, ayaqqabıları da yerində idi. Bircə Odetin şeylərindən heç biri yerində deyildi. 
Nə yubkalar, nə donlar, nə də başına saldığı tül örtüklər. Siyirməli şkafın üstündəki 
oyuncaqlar da yoxa çıxmışdı. Toy günü çəkdirdikləri və çarpayının yuxarı tərəfindən 
divara vurulmuş şəkil də yerində yox idi. O şəkli döşəmədə, toz-torpağın içində gördü. 
Şəklin haşiyəsinin şüşəsi qırıq-qırıq olmuşdu. 
  
O, mətbəxə endi, pəncərələri açdı. Gecənin sərin, təmiz havası içəri doldu. Dan 
sökülürdü. Vidal atasının vaxtından qalma köhnə stola dirsəkləndi. Daş kimi quruyub 
qalmışdı, Günəşin qızılı telləri yavaş-yavaş qarşıdakı təpələrin ardından qalxırdı. O, 
kəndə enmək fikrindən yayındı. Vidal çıxılmaz vəziyyətdə öz-özünə deyirdi: ―Mənim də 
ağlım çaşıb ey... Elə bir qorxulu şey yoxdur yəqin ki...‖ Qayıdıb gəlməsi münasibətilə bu 
saat qonşuların yığışıb bura tökülüşəcəyini və istehzalı təbəssümlə ona: - Eh, yazıq Vidal, 
səninki gətirmədi! – deyəcəklərini eşitməkdən ehtiyat edirdi. 
  
*** 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
382 
  
Bəli, hər şey məhz belə idi. Qəsəbənin elə birinci evindəcə həqiqət ona məlum oldu. Bu 
evin adamları (onlara hamı Düplanın uşaqları deyərdilər) ha istədilər bu ağır xəbəri 
verməsinlər, ha köks ötürüb ah-uf elədilər, ha təəssüflə başlarını buladılar, yenə də özləri 
demişkən, olmadı ki, olmadı... Bəli, bu evin adamlarının da orda – odun-alovun içində bir 
oğlanları qalmışdı, hələ gözlər yoldaydı, gözləyirdilər. Ata Vidalı səmimi dost kimi ö 
yanında oturtdu və dedi: 
  
- Hələ dilinə bir şey vurmamısan? Heç kimə xəbər vermədən gecə gəlibsən? Deməli, 
kəndimizdən müharibəyə gedənlərdən birinci qayıdıb gələn sənsən. Bəs Tuluzda qatardan 
düşəndə səni təntənəli surətdə qarşılamadılar? 
  
Vidal dedi ki, o, doğma kənd-kəsəyə, evə daha tez gəlmək istəyirmiş. O, qatardan düşən 
kimi yoldan keçən bir yük maşınına minmiş və kəndin yuxarısından keçən yola qədər 
həmin maşında gəlmişdir, ordan isə evə qədər piyada... Doğma evi, ailəni görməyə bərk 
tələsirmiş. 
  
Ata Düplan başını aşağı saldı, nəzərlərini Vidaldan yayındırmaq üçün arpa qəhvəsilə dolu 
fincana tərəf baxmağa başladı. Sonra ehtiyatla, aram-aram, astadan danışmağa başladı. 
Kənddə hamı Vidalın evində işlərin heç də yaxşı getmədiyini tez bir zamanda başa 
düşmüşdü. Moris əsgərliyə gedən gündən Odet və anası özlərini evdə ağa kimi aparıblar. 
Evin ağır işlərini görmək üçün bir nəfər kişi xeylağını qulluqçu kimi götürüb saxlamaq 
lazım gəlib və əvvəlcə bir nəfər cavan oğlanı götürüb saxlayıblar. Həmin cavan oğlan 
nədənsə tez çıxıb getməli olub, onun yerinə yaşlı bir kişini götürüblər. Elə həmin gündən 
də kənddə-kəsəkdə, ara-bərədə, harda gəldi söz-söhbət gəzməyə başlayıb. Ana, əlbəttə, 
öz qızının tərəfini saxlayır, onu həmişə təmizə çıxarmaq istəyirdi. İkinci qızın, Vidalın 
bacısının isə evdə qalması artıq mümkün deyildi. Onun da çoxdan idi ki, yaxın kəndlərin 
birində nişanlısı vardı. Ancaq onu faşistlər əsir kimi tutub aparmışdılar. Oğlan əsirlikdən 
qaçıb qurtarmış və qırx üçün əvvəllərin onlar evlənmişdilər. Beləliklə, bacı dulusçu 
evindən getmişdi. Vidal onların toyları barədə heç nə bilmirdi. Heç kim ona xəbər 
verməmişdi. Arvadının axırıncı məktubunda da bu barədə heç nə yazılmamışdı. Bu haqda 
bacısı ona yazmışdımı? O, bunu xatırlamırdı. Bəlkə də yazmışdı, ancaq o, heç nə 
almamışdı. Əvvəl zavodda işləmiş, sonra isə onu bir fermaya göndərmişdilər və ordan da 
yenə başqa bir zavoda... Qısası, bir ildən artıq müddətdə onun doğma ev-eşiyindən xəbəri 
olmamışdı. 
  
- Ye, ye, utanma, Vidal,- qoca Düplan kətan parçaya səliqəylə bükülüb saxlanmış qaxac 
donuz budunu Vidalın qabağına itələdi. 
  
– Biz bunu oğlumuza saxlamışdıq, sənə qismət oldu. Fərqi yoxdur, sən də bizim 
oğlumuz... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
383 
  
Vidal bu xeyirxah insana qulaq asa-asa çox cəld yeyirdi. Bir neçə parç şərab içəndən 
sonra bayaqdan bəri kəlmə kəsməyən Vidalın dili də açıldı. Hə, deməli, Vidalın ikinci 
bacısı da evdən gedib. Odet, onun anası və aşnası ilə evdə tək qalırlar.  Evdə qalıb-
qalmamaları barədə heç kim onlarla mübahisə etməyib. Abır-həyaya bax! Ata Düplan 
sözə başladı: 
  
- Sənə yox, Moris, onlara ayıb olsun ki, belə hərəkət eləyiblər. Sən odun-alovun içində 
əzab çəkəndə Odet başqa birisini yanına salmışdı. Dəfələrlə ürəyimi boşaltmaq üçün 
onların yanına getmək, abırlarını ətəklərinə bükmək istəmişəm, ancaq yenə özümü 
saxlamışam. Axı mənim bu işlərə qarışmağa haqqım çatmır, özün ki, bilirsən. Ancaq 
əslinə baxanda bu, elə mənim işimdir.  Mən səni tanıyıram, səni. Sənin necə böyüdüyünü 
görmüşəm, yazıq atanı tanıyıram. Nəhayət, özün bilirsən də, hər kəsin öz dərdi var, bala. 
Bizim də dərdimiz az deyil. Bəli, onlara ayıb olsun. Onlar bunu başa düşməliydilər və 
camaat içində gərək belə iş tutmayaydılar. Nəhayət, bu, həm də əsgər ailəsiydi. Vidal 
başını yellədi: 
  
- Olacağa çarə yoxdur. Mən tək deyiləm. Belə işlər çoxlarının başına gəlib. 
  
- Yox, bu, özünə haqq qazandırmaq olmadı. Yaxşı bax, gör onlar sənin üçün gəlişin üçün 
nə hazırlayıblar. Gör nə əməldən çıxıblar! 
  
- Bəs evdən nə üçün gediblər? 
  
- Sənin böyük bacın bir dəfə öz ərilə gəlmişdi. Onların dərsini verdim. Onlar  isə heç 
kimə heç nə demədilər. Ancaq bu Alfons ki, var, çox alçaq adamdır. Tüfeylinin birisidir. 
Sənin dirrik yerini əkib-becərsəydi, yenə dərd yarı idi... Dedim ki, sənin böyük bacın 
onların yanına getmişdi. Bilmirəm onlara nə dedi, nə demədi, onlar da bu hadisədən bir 
ay sonra bir neçə çamadanı avtobusa qoyub yola düşdülər. Deyirlər ki, Tuluza gediblər. 
Daha heç bir xəbərim yoxdur. Bu haqda camaatla kəlmə də kəsmək istəmirəm. Çox şey 
deyirlər, bilirsən də, elin ağzını bağlamaq olmaz. Pis danışanlar da var. Görürsən də, sənə 
bundan artıq heç nə deyə bilmərəm. Evin yerindədir, torpağına isə  bir bel də vuran 
olmayıb... 
  
Vidal başını əllərilə tutub səssiz-səmirsiz ağlayırdı. Qoca Düplan isə Vidala baxır, 
hirsindən yanıb-yaxıldığından bığlarını gəmirirdi. O, yumruqlarının ikisini də 
düyünləmiş, stolun üstündə, qarşısındakı boşqabın sağında və solunda bərk-bərk 
sıxmışdı. Arvadı isə səssiz-səmirsiz ocağın başında oturmuşdu; ocağın üstündəki qazan 
poqqultu ilə qaynayırdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
384 
  
*** 
  
Beləliklə, kuzəçi Vidal qayıdıb kimsəsiz evinə gəldi. Bəli, ev kimsəsiz, onun özü də tək-
tənha idi. Həyətdə canlı adında heç nə yox idi... Heç it də qalmamışdı. Yalnız ətrafdan 
uçub gələn sağsağanlar, bayquşlardan başqa ayrı quş da gözə dəymirdi. Düplanlar ailəsi 
əvvəllər Morisi gözdən qoymurdular ki, əlindən bir xata çıxar. Onlar Vidalın gəlməsini 
onun bacılarına xəbər verdilər, onları tez-tez evlərinə çağırdılar, süfrədə oturdub çörək 
kəsdilər. Vidal deyəsən bir az sakitləşdi. Göz yaşları sovuşub getdi. O, işə başladı. Bağın 
hasarını hörüb ucaltdı, yeri bellədi, əkiləcək yerlərin çayırlarını, otunu yığıb təmizlədi. 
  
Tanışlarla hal-əhval tutanda Vidal kədərlə gülümsəyirdi, ancaq daxilən özünü rahat hiss 
edirdi. Başına gələn əhvalatla barışdığını üz-gözündən, hərəkətlərindən sezmək olurdu. 
O, həyətdə gəzişdiyi vaxtlar öz aləmində nəyisə götür-qoy edir, dayanıb bir anlığa 
təbiətin mənzərəsini seyrə dalırdı. Düplanlar ona bir it, dovşançılığı bərpa etmək üçün 
bir-iki dovşan və bir dənə də toyuq vermişdilər. Düplanların oğlu da əsgərlikdən qayıdıb 
gəldi, indi qoca Düplanın artıq vaxtı çox olurdu və hərdənbir gəlib Vidala qulaq 
yoldaşlığı eləyirdi. 
  
Bacıların ikisi də ərləri ilə gəlmişdilər. Bacılar bütün olub-keçənləri necə olmuşdusa, 
eləcə də danışdılar, ancaq Vidalın qulağına heç nə girmirdi. Onun arvadı başqası ilə çıxıb 
getmişdi, daha bundan artıq nə ola bilərdi? Vidal özünə uyğun adam seçməmişdi. 
Anasının sözlərini indi xatırlayırdı. Odetin yüngülxasiyyət olduğunu deyəndə anası haqlı 
imiş. 
  
- Heç nə itirməmisən, bala, - qoca Düplan ona ürək-dirək verirdi. – Hələ cavansan, şükür, 
dolanışığın da pis deyil. Ev də ki, olduğu kimi yerindədir. Torpağın da var. Yenə 
evlənərsən... 
  
Vidal isə belə sözlər eşidəndə çiyinlərini çəkərdi, onun nə haqda düşündüyünü heç kəs 
bilməzdi. O, demək olar ki, kənd içinə çıxmırdı. Qoca həftədə üç dəfə vadiyə tərəf uzanıb 
gedən yolun kənarındakı taxta köşkə bir buxanka çörək qoyardı. Vidal gəlib çörəyi 
götürürdü, yağ, duz və ona lazım olan hər şeyi isə Düplanın arvadı alıb gətirirdi. Vidal az 
keçmədi ki, böyük həvəslə dirrik yerini əkib-becərməyə başladı. Düplanlar ona bir cüt 
öküz verdilər, qoca Düplan özü köməyə gəldi. 
  
- Əhsən, Moris, bax belə ha! – qoca deyirdi. – Bir ildən sonra yenə hər şey öz qaydasına 
düşəcək. Onda daha tək qalmaq fikrini başından atarsan, bu dəfə öz tayını taparsan. 
Əvvəlcə vəziyyəti qaydasına salmalısan və bundan sonra da boşanmaq məsələsini tələb 
edərsən. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
385 
  
Ata Düplan Vidalın tez-tez emalatxanaya girib işlədiyini görürdü, ancaq bu, onu heç də 
təəccübləndirmirdi. Ata-baba sənəti yenə oğlanı özünə cəlb etmişdi. 
  
Bazar günlərinin birində qoca Düplan kuzəçinin evinə qalxdı və onu çağırıb qapını 
döymədən emalatxanaya keçdi. Vidalın gillə işlədiyini görəndə o, təəccübləndi. Qoca 
irəli yeridi. Vidal alçaq pəncərələrdən birinin qarşısında dayanmışdı və arxası qocaya 
tərəf idi. Xeyirxah qoca Vidala yaxınlaşanda bu dəfə Vidal təəccübləndi və bədəni ilə 
hazırladığı işin qarşısını kəsdi, sanki yeni işini qocadan gizlədirdi. Qoca buna diqqət 
yetirmədi. 
  
- Görürəm məşğulsan. Yenə bizə nə hazırlayırsan? 
  
- Boş şeydir, - Vidal pıçıldadı. 
  
- Adam başıdır, görürəm, yenə də özünü heykəltəraşlığa həsr etmək fikrindəsən... 
  
Sonra xeyirxah qoca ona deyilmiş sözləri zarafat kimi qəbul etmişdi, çünki o, doğrudan 
da düzəldilmiş qadın fiqurunun sifətini görmüşdü. Şübhə ediləcək bir şey yox idi. Vidalın 
indiyə kimi doğma vadinin gillərində axtardığı xəyalında gəzdirdiyi qadın, onu atıb 
gedən, ona xəyanət edən  Odet idi. 
  
Qoca Düplan bilmədi ki, nə desin, Vidalın arxasınca çölə çıxdı. 
  
O, həmişəki kimi yenə də öz Odetini sevirdi. Bədbəxt Vidal... Kimsəsiz otaqlarda Odetin 
kölgəsini gəzirdi. Mətbəxdə, otaqlarda, üzüm kollarının tutqun kölgəliyində, Günəş bu 
evdən çıxıb gedən qadının qollarını qızılı şüalara qərq etmişdi. Bağın girəcəyində, cökə 
ağaclarının altında həmin qadının yumru sifəti Vidalın gözləri qarşısında peyda olurdu. 
Qaranlıq gecələrdə qadının sifəti Ay kimi işıq saçıb evi işıqlandırırdı. Onun gur hörükləri 
çiyinlərindən aşıb topuqlarına düşərdi. Vidal əllərini ona sarı uzadardı. O, bu hörükləri 
açar, qarışdırar, qadının üz-gözünə yayardı. Yox olmuş qadının çiyinləri Vidalın 
barmaqları arasında titrəyərdi. Sonra kölgə qadının bədənini başdan-ayağa öz ağuşunda 
gizlədər, dulusçunun əllərində heç nə qalmazdı. Gecənin qaranlığından, xəyaldan başqa 
heç nə... 
  
Vidal onu həmişəki məhəbbətlə sevirdi, ancaq bu haqda heç kimə heç nə demirdi. Hətta 
qoca Düplana da. O, təmkinini qoruyub saxlayır, sanki izzəti-nəfsi yaralanmayıbmış kimi 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
386 
həyət-bacada sakitcə işiylə məşğul olurdu. Yorğunluq da Vidalın şirin xəyallarına mane 
ola bilmirdi. Ancaq bu xəyallar Vidala mənəvi əzab verirdi. Hər dəfə gecə düşəndə Vidal 
öz bədbəxtliyini yenidən yaşamalı olurdu. 
  
―Boşayarsan, - qonşu deyirdi, - öz tayını alarsan, vəssalam‖. Vidal isə cavab vermirdi. 
Ürəyində isə deyirdi: ―Bu evdə bir qadın vardı, mən onu unutmamışam və heç vaxt 
unutmayacağam!..‖ 
  
Bir gün axşam Vidal qızdırma içində yana-yana emalatxanaya getdi. Bu dəfə məlum 
qadının xəyalı onun gözləri qarşısından getməyəcək, həmişəlik olaraq qalacaqdı. 
  
Əvvəlcədən hazırladığı gildən bir hissəni əlinə götürüb yumruladı və bununla da qəlbinə 
rahatlıq çökdü. Odetin sifəti onun gözləri qarşısında canlandı. 
  
Başı yenə işə qarışmışdı, əllərini görmək olmurdu. Qadının boynu, çiyinləri artıq hazır 
idi, sonra saçlar, gur saçlar öz yerini tutdu, ancaq sifət cizgiləri hələ aydın deyildi. Az 
keçmədi ki, bu heçlikdə baş və büst hazır oldu. Vidal bütün varlığı ilə xəyalına hakim 
kəsilmiş qadının bütün cizgilərini canlandırmağa çalışırdı. Büstün ağız hissəsindəki 
cizgilər üzərində xeyli işləməli oldu. Elə olurdu ki, əl saxlayıb işinə kənardan baxırdı, 
sonra yenə yaxınlaşıb işini davam etdirirdi. 
  
Həmin bazar günü ata Düplan Vidalı emalatxanada görəndə sən demə, həmin büstü 
emalatxanaya gətiribmiş. Hər şeydən qabaq, o, bu büstü öz otağına qoymaq arzusu ilə 
yaşayırdı. Vidal büstü çarpayısının yuxarı tərəfində yerləşdirdi. Büstün incə zövqlə 
işlənmiş profili qaranlıq gecənin fonunda çox aydın görünürdü. Bu, onun arvadı idi. O, 
yenə bu evə qayıtmışdı. Vidalla birlikdə yaşayırdı. 
  
Axşam düşdü. Ağacların tutqun kölgəsi büstün üstünə düşürdü. Böyrünü yerə verib 
dirsəklənmiş Vidal qarşısındakı məhəbbətinin heykəlinə acgözlüklə tamaşa edirdi. Təbii 
gilin rəngi gecənin, yarıçılpaq insan bədəninin rənginə oxşayırdı. Sanki bu qızılı rəngli 
dərinin altından qan damarları işləyirdi. Büst vəcdə gəlmişdi, titrəyirdi. 
  
Budur, unudulmuş, köhnə sənət məhəbbətlə döyünən ürəyin harayına yetişmişdi. Onun 
ulu babaları heç yatıb yuxularında da görməzdilər ki, bir gün gələcək, bu sənət onların 
oğlanlarından birinə sevinc və kədər gətirəcək. Babaların əlində adi, sadə kuzəyə çevrilən 
gildən indi gözəl, sevimli bir qadının surəti canlanırdı. Gil öz məhəbbətinə sadiq qalmış 
bir bədbəxtin köməyinə çatmışdı. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
387 
Vidal bəzən özündən asılı olmayaraq, sanki bu yuxunumu, əyləncənimi, özündən kənara 
qovmaq üçün diksinirdi: ―Oh! Mən lap dəli olmuşam. Kənddə camaat mənim haqqımda 
nə düşünəcək? Yəqin deyəcəklər ki, bunun ağlı qaçıb. Məgər qoca Düplan belə deməkdə 
haqlı deyildi? Biri gedibsə, burda mənimlə yaşamaq üçün bir başqası tapılacaq...‖ 
  
Başqası? Hardadır o? Görəsən indi o, nə edir? O, hətta Vidalla görüşüb vəziyyəti 
sahmana salmaq, boşnanmaq barədə söhbət salmaq fikrində də olmayıb. Bunsuz ki, 
olmazdı... 
  
Bu fikirlərlə yaşaya-yaşaya başını əlləri arasına alıb hönkür-hönkür ağlayardı. 
  
―Mən onu necə də sevirdim, İlahi!‖ – deyə düşünürdü. 
  
Qoca Düplandan başqa heç kim Vidalın hazırladığı büstü görməmişdi. Bilmirəm, Vidal 
həmin büstü indiyə qədər saxlayıb ya yox. Bu, eynilə Odetin özüydü; saçlar, dodaqlar, 
baxışlar eynilə həminki idi. 
  
Palıd meşəsinin arxasında, təpənin yuxarısında indi də duran evə bir diqqət elə. Həmin 
evi bu gün də dulusçular evi kimi tanıyırlar, o evdə neçə-neçə dulusçu nəsli ömür sürüb, 
neçə-neçə dulusçu sarı gili əlində övkələyib ondan istədiyi şəkli alıb. Kəndin bütün 
evlərində dulusçuların düzəltdikləri kuzəyə, su parçına rast gəlmək olar. Amma heç kəsin 
ağlına gəlməzdi ki, bu dulusçulardan kimsə qəlbini, bütün varlığını gildən düzəldilmiş bir 
büstə bağlayacaq. Çünki sən özün də görmüsən ki, bu gil büstdə döyünən ürək Vidalın öz 
ürəyidir, onun məhəbbətinin aram-aram, səbrlə çırpınmasıdır. 
  
*** 
  
Sakit yay axşamları təpələri yenə ağuşuna almışdı, yenə bədirlənmiş Ay təpələrin üstündə 
süzürdü. Hardasa, meşənin dərinliyində bayquş yenə səsini başına atmışdı. Səhərə yaxın 
külək qalxdı. Moris səhərə kimi kirpiklərini yummamış, məhəbbətinin təcəssümü olan bu 
büstə tamaşa eləmişdi. Gecənin şairanə pıçıltısı, quşların şirin nəğməsi açıq 
pəncərələrdən otağa dolurdu. Qarğıdalılar bir-birinə toxunub səslənəndə adama elə 
gəlirdi ki, orda kimsə gəzir. Vidal özündən asılı olmayaraq səs gələn tərəfə diqqətlə qulaq 
asdı. Küləyin səsindən başqa heç nə eşitmədi. 
  
Həyətdəki qaranlıq yavaş-yavaş əriyib yox olurdu. Qaranlığın arxasından həyətin hasarı 
və kəndə gedən yol bütün aydınlığı ilə görünürdü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
388 
  
Evdə tənha ömür sürən Vidalın gözləri yuxusuzluqdan yumulurdu. O, bütün gecəni 
işləmişdi. Odetin büstünün qarşısında xəyala dalmışdı. Bu, daxilən keçirdiyi gərgin 
vəziyyətin və yorğunluğun nəticəsi idi. Bir azdan o, gözlərini yumaraq üzüqoylu 
çarpayısına düşdü və dərin yuxuya getdi. 
  
Külək qarğıdalı sahəsində səslənir, az qalırdı ki, hasarı yerindən oynatsın. Yox, bu, 
küləyin səsi deyildi. Kəndin aşağısına gedən yolla kimsə irəliləyirdi. 
  
Yatağından qalxan Vidal pəncəyərə tərəf atıldı və yola diqqətlə nəzər saldı. Odetin canlı 
sifətini gördü. Gil canlanmışdı! Yox, bu, nə yuxu idi, nə də xəyal. Həqiqətən bir nəfər 
qadın yolla evə tərəf irəliləyirdi. Odet həyətin daş döşənmiş tərəfində ayaq üstə dayanıb 
diqqətlə pəncərə qarşısında daşa dönmüş Morisə tamaşa edirdi. 
  
- Oh! Axır ki, gəlib çıxdın! – Moris alçaqdan dilləndi, - bu da sən... 
  
- Moris pəncərənin qarşısından çəkilib evə qalxan pilləkana tərəf atıldı. 
  
Odeti qolları arasına alıb möhkəm-möhkəm qucdu, indi onun ürəyi ilə yanaşı başqa bir 
ürək də döyünürdü. Moris heç nə soruşmadı. O, Vidalın sadiq qəlbinin səsini eşidib 
qayıtmışdı. 
  
Bax, həmin ev yenə də yerindədir, akasiya və palıd meşəsinin yuxarısındakı təpənin 
üstündə. Bu ev kuzəçi Vidalın və onun ilk məhəbbətinin evidir. 
  
Tərcümə edəni: Kənan Hacı  
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
389 
 
Andre Morua 
 
"Tanatos" mehmanxanası 
 
 
- "Stil" aksiyaları neçəyə düşüb? - Jan Monye soruşdu. 
 
- Əlli doqquz dörddə birə - deyə on iki makinaçıdan biri cavab verdi. 
 
Makinaların taqqıltısı bir-birinə qarışıb, caz ritmini otağa doldururdu. Pəncərədən 
Manhettenin nəhəng binaları görünürdü. Telefonlar cingildəyir, xəbərlər, rəqəmlər, çap 
olunmuş kağız lentlər bir göz qırpımında qıvrılıb uzanır, otağın içində qalaqlanırdı. 
 
- "Stil" aksiyaları neçədir? - deyə Jan Monye yenidən soruşdu. 
 
Hertrud Ouen cavab verdi: 
 
- Əlli doqquz. 
 
Qız bir anlıq dayanıb gənc fransıza baxdı. O, kresloda əyləşib başını əlləri arasına 
almışdı. Halı özündə deyildi. "Bu da lütləşdi" - deyə qız düşündü. "Vay halına! Vay 
Fanninin də halına. 
 
Holman bankının Nyu-Yorkdakı nümayəndəsi Jan Monye iki il əvvəl özünün katibəsilə, 
amerikalı bir qızla evlənmişdi. Jan Monye bir də soruşdu: 
 
- Bəs "Kennekot" aksiyaları neçəyə düşüb? 
 
- İyirmi səkkizə, - deyə Hertrud Ouen cavab verdi. Qapının arxasında kimsə qışqırdı. 
Harri Kuper otağa girdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
390 
 
Jan Monye ayağa qalxdı. 
 
- Dəhşətdir! - Harri Kuper dilləndi. - Bütün aksiyalar iyirmi faiz qiymətini itirib. Hələ 
bəzi səfehlərin dediyinə görə, guya bu böhran deyil! 
 
- Yox, böhrandır, - deyib Jan Monye otaqdan çıxdı. 
 
- Bu da yamanca batdı, - Harri Kuper qapıya tərəf işarə etdi. 
 
Hertrud Ouen təsdiqlədi: 
 
- Elədir, tamam var-yoxdan çıxıb. - Mənə Fanni dedi. O özü bu axşam Jandan ayrılacaq. 
 
- Nə etmək olar? Əsil böhrandır, - deyib Kuper sözünü bitirdli. 
 
Liftin yaraşıqlı tunc qapıları örtüldü. Jan Monye yuxulu kimi göstəriş verdi: 
 
- Aşağıya. 
 
- "Stll" aksiyaları neçəyə düşüb? - deyə liftçi oğlan soruşdu. 
 
- Əlli doqquza. 
 
Jan hər aksiyanı 112 dollara almışdı, indi isə hər birindən 53 dollar zərər çəkirdi. Başqa 
şirkətlərdən aldığı aksiyalar da öz qiymətlərini itirmişdi. Əvvəllər Arizonada qazandığı 
pulların hamısını bu aksiyalara xərcləmişdi. Fanninin özünün bir senti də olmaz. Hər şey 
bitmişdi. O, küçəyə çıxıb, tramvaya tərəf tələsdiyi vaxt gələcəyi düşünürdü. Təzədən 
başlamaq? Əgər Fanni cəsarətli olsaydı, təzədən başlamaq mümkün idi. O, özünün ilk 
mübarizəsini, çöllərdə qoyun güdməsini, az vaxtda ucalmasını yadına saldı. Həm də onun 
otuz yaşı ancaq olardı. Bırcə şey məlum idi ki, Fanni rəhmsizlik edəcək. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
391 
Fanni belə də etdi. 
 
Ertəsi gün səhər Jan Monye yerindən tək qalxdı. O bütün ümidini itirmişdi. Fanni ona 
soyuq olsa da, Jan qızı sevirdi. Zənci qadın həmişəki kimi səhər yeməyini - bir dilim 
yemiş və süddə bişirilmiş yulaf yarmasını gətirdi, sonra isə pul istədi. 
 
- Xanım hardadır, mister? 
 
- Gəzməyə gedib. 
 
O, xidmətçiyə on beş dollar verdi. Qalan pulunu saydı. Altı yüz dollardan az qalmışdı. Bu 
pulla iki ay, uzaq başı üç ay dolanmaq olardı... Bəs sonra? O, pəncərədən baxdı. Bir 
həftədən bəri demək olar ki, qəzetlər hər gün intihar edənlər haqda yazılar dərc edir. 
Bankirlər, birja alverçiləri, aksiyaçılar ölümlə özlərini müflislikdən qurtarırdılar. 
İyirminci mərtəbədən tullanmaq? Neçə saniyəyə yerə çatmaq olar? Üç? Dörd? Sonra isə 
xıncım-xıncım olmaq. Bəlkə birdən ölmədi? O, dəhşətli ağrıları, çiliklənmiş sümükləri, 
parçalanmış insan ətini təsəvvürünə gətirdi. Köks ötürdü, qəzetlərdən birini qoltuğuna 
vurub, səhər yeməyi üçün restorana getdi. Ağcaqayın şirəsi ilə isladılmış kətələri 
həmişəki iştahla yeməsinə özü də təəccüb etdi. 
 
Palas Otel "Nyu-Meksiko..." Görəsən, bu qəribə ünvandan mənə məktub yazan kimdir? 
 
Harri Kuperdən də məktub var idi, əvvəlcə onu oxudu. Sahib onun nə üçün idarəyə 
gəlmədiyini soruşurdu. O, kassaya səkkiz yüz doxsan üç dollar borcludur... Bu barədə nə 
fikirdədir? .. Həm qəddar, həm də sadəlövh adamın sualına oxşayır. Ancaq Harri Kuper 
sadəlövh adam deyildi. 
 
O, ikinci məktubu açdı. Yuxarıda üç sərv ağacı çəkilmişdi. Məktub belə yazılmışdı: 
Palas Otel "Tanatos" 
 
Direktor: Henri Bersteker. 
 
"Əziz c-b Monye! 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
392 
Sizə yazdığımız bu məktubu təsadüfi hesab etməyin. Sizin haqqınızda aldığımız məlumat 
belə bir ümid yaradır ki, bizim xidmətimizə ehtiyacınız olacaq. 
 
"Yəqin, artıq sizə məlumdur ki, ən cəsarətli insanlara belə həyatda elə ağır bədbəxtliklər 
üz verir ki, mübarizə etmək imkanı qalmır, ölüm yeganə çıxış yolu olur. 
 
Gözlərini yumub, rahat yatasan, bir daha ayılmayasan, bir daha suallar, kinayəli sözlər 
eşitməyəsən... insanların çoxu bunu arzu edir, bu cür ölüm istəyir. Lakin çox az da olsa, 
elə insanlar var ki, özlərini daha ağır əzaba salırlar. İntihara cəhd etmiş bəzi adamları 
xatırlasaq, aydın olar ki, bu çox qorxulu olur Bəzisi gicgahına bir güllə vurub özünü 
öldürmək istəyir, ancaq ölmür, görmə sinirlərini zədələyib kor olur. Başqa birisi yuxu 
dərmanı ilə özünü zəhərləmək fikrinə düşür. Lakin dərmanı lazımi qədər atmadığından 
ölmür. Uç gündən sonra vaddaşını itirmiş, beyni korlanmış, əzaları iflic vəziyyətdə ayılır. 
İntihar incəsənətin elə bir növüdür ki, xırdaçılığı və şıltaqlığı sevmir, həm də onun elə bir 
xüsusiyyəti var ki, insana bu sahədə təcrübə qazanmağa imkan vermir. 
 
Əziz c-b Monye, əgər məsələ sizi, bizim güman etdiyimiz qədər maraqlandırsa, həmin 
təcrübəni sizə təklif etməyə hazırıq. Mehmanxanamız Birləşmiş Ştatlarla Meksika 
sərhəddində boş bir ərazidədir. Heç bir ictimai nəzarətdən qorxusu yoxdur. Biz, başqa bir 
çarəsi olmayan, ciddi səbəblərə görə həyatla vidalaşmaq qərarına gəlmiş insan 
övladlarına kömək etmək, onlara iztirabsız cəsarətlə deyə bilərik ki, qorxusuz bir ölüm 
bəxş etməyi özümüzə borc bilmişik. 
 
"Tanatos" Palas Oteldə şirin yuxuda olduğunuz vaxt ən asan, ən rahat bir ölümlə 
həyatdan gedə bilərsiniz. Hər dəfə bizə yeni müvəffəqiyyət gətirmiş (keçən il iki min 
nəfərdən çox müştəri qəbul etmişik) on beş illik təcrübə əsasında yaratdığımız texniki 
vasitələr bizə, məsələni dəqiqliklə və bir anda həll etmək imkanı verir. Bunu da 
deməliyik ki, dini əqidələrdən çəkinən müştəriləri çox alicənab bir üsulla hər cür 
günahdan azad edirik. 
 
Bizə yaxşı məlumdur ki, müştərilərimizin çoxu puldan korluq çəkir və intihar hallarının 
çoxluğu ilə banklara olan borcların böyüklüyü arasında uyğunluq yaranır. Biz bütün 
imkanlarımızı səfərbər edib, ən gözəl rahatlıq nümunələri yaratmağın və "Tanatos"da 
qiymətlərin mümkün qədər aşağı olmasının qeydinə qalmışıq. Buraya gələrkən sizin 
burada olacağınız vaxtın bütün xərcləri; əməliyyat üçün, dəfn və qəbrə qulluq xərcləri 
birlikdə hesablanıb. Sizin burada nə qədər yaşayacağınızdan xəbəriniz olmayacaq. Əlavə 
xidmətlər üçün sizdən pul da tələb edilməyəcək. 
 
Əlavə etmək lazımdır ki, "Tanatos" təbii gözəlliyə malik bir ərazidə yerləşır. Burada dörd 
tennis stolu, on səkkiz dəlikli qolf, qəşəng hovuz var.  Bizim  qonaqlarımız  hər iki 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
393 
cinsdən yüksək cəmiyyətdən seçmə adamlardır. Burada həyat bambaşqadır. İnsanlar 
şəraitin qəribəliyinin təsirindən daha da mülayim və səmimi olurlar. Qonaqlar dəmir yolu 
ilə Diminq stansiyasına qədər gəlirlər. Onları vağzalda bizim maşınımız gözləyir. 
Qonaqlardan xahiş edilir ki, öz gəlişlərini məktub, yaxud teleqramla heç olmasa iki gün 
əvvəl bizə xəbər versinlər. Teleqramı bu ünvana göndərin: "Nyu-Meksiko. Soronado. 
Tanatos". 
 
Jan Monye bir dəst kart götürüb, Fanninin öyrətdiyi kimi fal açdı. 
 
*** 
 
Yol çox uzun çəkdi. Qatar saatlarla pambıq tarlalarının arası ilə getdi. Pambıqçı 
zəncilərin qaraltısı ağ tarlanın içində tez-tez nəzərə çarpırdı. Sonra iki gün, iki gecə yuxu 
ilə mütaliə bir-birini əvəz etdi. Nəhayət, dağlıq əraziyə çatdıqda mənzərə dəyişdi: hər 
tərəfdə nəhəng və əfsanəvi qayalar görünürdü. Qatar dərə ilə iki sıldırım qayanın arasında 
irəliləyirdi. Dağlar bənövşəyi, sarı, qırmızı rənglərə boyanmışdı. Ortada isə ağ qurşağa 
oxşayan bir bulud parçası uzanırdı. Qatarın dayandığı balaca stansiyalarda iri həsir 
şlyapalı və naxışlı meşin pencək geymiş meksikalılar görünürdü. 
 
- Gələn stansiya Diminqdir, - deyə vaqon xidmətçisi zənci, Jan Monyeyə müraciət etdi. - 
Çəkmələrinizi silimmi, mister? - Jan kitablarını yığışdırdı, çamadanlarını örtdü. Özünün 
axırıncı səyahətinin bu qədər adi olması onu təəccübləndirirdi. Gurultulu bir səs gəldi. 
Əyləclər cingildədi. Qatar dayandı. 
 
- "Tanatos"a buyurursunuzmu, ser? -deyən bir hindli öz arabası ilə vaqonlar boyu gedirdi. 
Onun arabasına iki sarışın qəşəng qızın çamadanları qoyulmuşdu. Qızlar arxada 
gedirdilər. 
 
Jan Monye düşünürdü: "Görəsən, doğrudanmı bu qəşəng qızlar da ölmək üçün gəliblər?". 
Qızlar da ciddi nəzərlərlə ona baxır, dodaqaltı bir-birinə nəsə deyirdilər. 
 
"Tanatos"un maşını, təsəvvür edildiyi kimi, ölü maşınına oxşamırdı. O tünd göy rənglə 
boyanmışdı, yaşıl və sarı zolaqları vardı, tər-təmiz idi, gün altında parıldayırdı. Həyətdəki 
başqa maşınlar cır-cında kimi səpələnib, həyəti köhnə dəmir bazarına oxşadırdı. Ətrafda 
ispanca və hindu dilində söyüşlər eşidilirdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
394 
Yolun kənarındakı qayalar yosunla örtülmüşdü. Hündür qayalar günəşin altında metal 
parçaları kimi parlayırdılar. Sürücü boz rəngli xüsusi forma geymiş dombagöz, gombul 
bir kişi idi. 
 
Jan Monye qəşəng qızlara mane olmamaq üçün irəli keçib sürücünün yanında əyləşdi. İti 
döngələrdə adama elə gəlirdi ki, maşın indicə dərəyə aşacaq. Jan sürücünü danışdırmaq 
istədi. 
 
- Siz çoxdanmı "Tanatos"da sürücü işləyirsiniz? 
 
- Üç ildir, - deyə kişi donquldandı. 
 
- İşiniz çox qəribə işdir, eləmi? 
 
- Qəribə? - deyə sürücü səsini qaldırdı. - Mən maşınımı sürürəm. Burda qəribə nə var ki? 
 
- Sizin sərnişinlərdən heç geriyə qayıdanı olurmu? 
 
- Həmişə yox. Bəzən olur, - deyə kişi az narahatlıqla cavab verdi. - Az olur... Ancaq hər 
halda olur. Elə mənim özümü götürün. 
 
- Sizi? Doğrudanmı?... Deməli, siz bura... ölməyə gəlmişdiniz? 
 
- Cənab, - sürücü acı-acı dilləndi. - Mən bu peşəni qəbul etmişəm ki, bir daha özüm 
haqda danışmayım. Həm də burada döngələr çox itidir. Zənnimcə nə özünüzün, nə də bu 
qızların qəzaya düşməsini istəyirsiniz. 
 
- Əlbəttə ki, yox, - deyə Jan Monye tələsik cavab verdi. Sonra isə cavabının qəribəliyini 
fikirləşib gülümsədi. 
 
İki saatdan sonra sürücü bir kəlmə söz demədən barmağı ilə dağ döşündəki "Tanatos" 
mehmanxanasını göstərdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
395 
Mehmanxana hind-ispan stilində tikilmişdi. Damı alçaq və pilləli idi. Qırmızı divarlarına 
çəkilmiş sement ustalıqla gilə oxşadılmışdı. Otaqlar cənuba açılır, eyvanları gün döyürdü. 
İtaliyalı bir qapıçı qonaqları qəbul etdi. Onun təmiz qırxılmış üzü, başqa bir ölkəni, 
böyük bir şəhərin küçələrini, gül-çiçəkli parkları Jan Monyenin yadına saldı. 
 
Xidmətçilərdən biri onun çamadınını əlindən aldı. Jan qapıçıdan soruşdu: 
 
- Heç cürə yadıma sala bilmirəm, mən sizi harada görmüşəm? 
 
- Barselonada görmüsünüz, cənab... Mənim adım Sarkonidir... Oradan inqilab vaxtı 
qaçmışam... 
 
- Barselonadan birbaş Yeni Meksikaya? Gözəl səyahətdir 
 
- Cənab, qapıçının işi hər yerdə eynidir. Ancaq indi size verəcəyim kağızların 
doldurulması başqa yerdəkindən bir az çətin olacaq... Üzr istəyirəm, cənab! 
 
Təzə gəlmiş üç nəfərə verilən vərəqlər xətlərlə, suallarla, izahatlarla dolu idi. 
Doğulduğun vaxt və yer, bir hadisə baş versə xəbərdar ediləsi adamların ünvanları tam 
dəqiqliklə göstərilməlidir. 
 
- Xahiş olunur qohum, yaxud dostlarınızdan heç olmasa ikisinin ünvanını göstərəsiniz, 
ələlxüsus, aşağıdakı "A" formasını adəti danışıq dilinizdə öz əlinizlə köçürməyi 
unutmayın: 
 
"Mən, aşağıda imza edib, bədəndən və şüurdan sağlam olduğumu, həyatdan öz istəyimlə 
getməyimi, əgər bir əhvalat baş verərsə, "Tanatos" Palas mehmanxanasının 
müdriyyətinin və xidmətçilərinin məsuliyyət daşımadığını təsdiq edirəm". 
 
Qonşu stol arxasında bayaqkı qəşəng qızlar üz-üzə oturub, səliqə ilə "A" formasını 
köçürürdülər. Jan Monye gördü ki, qızlar alman dilində yazırlar. 
 
*** 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
396 
Mehmanxananın müdiri Henri Bersteker sakit adam idi. Gözlərinə qızıl sağanaqlı eynək 
taxırdı. O öz müəssisəsi ilə fəxr edirdi. 
 
- Mehmanxana sizinkidirmi? - deyə Jan Monye soruşdu. 
 
- Xeyr, cənab, mehmanxana aksiyaçı bir cəmiyyətə məxsusdur. Lakin onu yaratmaq ilk 
dəfə mənim ağlıma gəlib. İndi mən buranın ömürlük müdiriyəm, 
 
- Bəs, nə əcəb yerli hökumət orqanları sizi incitmirlər? 
 
- İncitmirlər? - deyə cənab Bersteker diksinərək təəccüblə dilləndi. - Cənab, biz 
mehmanxana qaydalarına zidd olan heç bir iş görmürük. Biz müştərilərimizin arzularını 
yerinə yetiririk, hər nə istəsələr onu edirik, başqa heç nə... Bir də ki, cənab, burada 
hökumət orqanı yoxdur. Bu ərazi elə vəziyyətdədir ki, heç kəs buranın Meksikaya, yaxud 
Birləşmiş Ştatlara məxsus olduğunu dəqiq bilmir. Uzun müddət buranı toxunulmaz hesab 
ediblər. Əfsanəyə görə, guya yüz il əvvel bir destə hindli avropalıların əlindən qaçıb bu 
dərədə ölüblər. Sonra yerli əhali deyirdi ki, həmin ölülərin ruhu bu dağa yaxın gəlməyə 
icazə vermir. Elə buna görə ərazini sərfəli qiymətə ala bildik. İndi asudə ömür sürürük. 
 
- Bəs müştərilərin qohum-qardaşı necə, sizinlə  çəkişmir? 
 
- Bizimlə çəkişmək? - cənab Bersteker incimiş halda, ucadan soruşdu? - nə üçün canım? 
Hansı məhkəmənin qarşısında? Bizim müştərilərin qohumları bu cür əmmalı və ağır 
işlərin hay-küysüz görülməsindən çox razı qalırlar, cənab. Xeyr, xeyr əzizim, burada 
bütün işlər alicənablıqla və təmiz görülür, müştərilər isə bizim dostlarımızdır... Bəlkə öz 
otağınızı görmək istəyirsiniz?.. Əgər etirazınız yoxdursa, 113-cü otağı sizə veririk. 
Mövhumatçı deyilsinlz ki? 
 
- Xeyr, qətlyyən. Ancaq iş burasındadır ki, mən dindar ailədə böyümüşəm, intihar fikri 
xoşuma gəlmir. 
 
- İntihar haqda söhbət olmayıb, ola da bilməz, cənab! - deyə cənab Bersteker elə 
səmimiyyətlə inandırdı ki, müsahibinin daha sözu qalmadı. - Sarkoni, 113-cü otağı cənab 
Monyeyə göstər. Uç yüz dolları isə, zəhmət olmasa, kassaya verin. Kassa irəlidə, mənim 
kabinetimin yanındadır. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
397 
Jan Monyenin 113-cü nömrəli otağına gün düşürdü, işıqlı idi. O, nə qədər göz gəzdirdisə 
də, ölüm gətirəsi bir vasitə görə bilmədi. 
 
- Nahar saat neçədədir? 
 
- Saat doqquzun yarısında ser, - deyə xidmətçi cavab verdi. 
 
- Yaxşı geyinmək lazımdırmı? 
 
- Centlmenlərin çoxu belə edir, ser. 
 
- Yaxşı! Men də geyinərəm. Mənim üçün ağ köynək və qara qalstuk hazırlayın. 
 
Aşağı düşərkən o gördü ki, qadınlar yaxası açıq, yaraşıqlı paltar, kişilər isə qara, səliqəli 
kostyum geymişlər. Cənab Bersteker onu böyük təntənə ilə qarşıladı. 
 
- Ah, cənab Monye... Mən sizi axtarırdım... Bilirəm ki, təksiniz, istəyirdim sizi 
müştərilərimizdən biri ilə, miss Kibri Şou ilə bir stola dəvət edəm. 
 
Monye üz-gözünü turşutdu: 
 
- Mən buraya kef çəkmək üçün gəlməmişəm... Ancaq... Əlinizilə işarə etməmiş onu mənə 
göstərə bilərsinizmi? 
 
- Cənab Monye, Pianonun yanında əyləşib jurnal oxuyan, gen ağ donlu gənc qadın miss 
Kibri Şoudur. Heç inanmıram ki, onun xarici görkəmi xoşunuza gəlməsin... Əksinə çox 
mülayim, gözəl, ağıllı və incə qadındır. 
 
Doğrudan da, miss Kibri Şou gözəl idi. Qara tellərinin xırda buruqları boynunun arxasına 
toplanmışdı. Hündür və yaraşıqlı, alnı açıq idi. Ağıllı gözlərindən mehribanlıq duyulurdu. 
Görəsən bu cür gözəl məxluq nəye görə ölmək istəyir? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
398 
- Miss Kibri Şou da?.. Yəni bu qadın da buraya müştəri kimi, mənim gəldiyim məqsədlə 
gəlib? 
 
- Əlbəttə, - deyə cənab Bersteker sözünə ikiqat qüvve verməyə çalışdı. - Əlbəttə. 
 
- Elə isə tanış edin. 
 
Nahar sadə olsa da, çox ləzzətli idi. Yeməkden sonra Jan Monye Klara Şounun həyatının 
heç olmasa əsas əhvalatlarını öyrənə bilmişdi. Klara varlı və xoşxasiyyət bir kişinin 
arvadı imiş, ərini sevmirmiş. Altı ay əvvəl ərini tərk edib, Nyu-Yorkda rast gəldiyi gənc 
bir yazıçının arxasınca Avropaya gəlir. Klara elə hesab edir ki, şirindilli və sırtıq oğlan 
onunla evlənəcək və ərindən boşanır. Lakin İngiltərədə ilk gündən məlum olur ki, gənc 
yazıçı ondan mümkün qədər tez yaxa qurtarmağa çalışır. İncimiş və heç nə başa 
düşməyən Klara oğlanı başa salmağa çalışır ki, onun ucbatından hər şeydən məhrum 
olub, indi çox pis vəziyyətə düşə bilər. Yazıçı doyunca gülübmüş: 
 
"Klara, siz doğrudan da zəmanə qadını deyilsiniz!.. Əgər bilsəydim ki, bu qədər 
vasvasısınız, sizi ərinizdən və uşaqlarınızdan ayrılmağa qoymazdım... Bəli, onların 
yanına qayıtmaq lazımdır, əzizim... Siz böyük bir ailəyə evdarlıq etmək üçün 
yaranmısınız." 
 
 
Klaranın bircə ümid yeri qalır: o inanır ki, əri Norman Kibri Şou ilə tezliklə görüşə bilsə, 
asanlıqla könlünü alacaq. Lakin qohumlar, dostlar onun Klaraya olan kinini artırmağa 
çalışdılar. Normanla xoş danışmaq mümkün olmadı. Klara bir neçə dəfə alçaldı, 
üzrxahlıq etmək istədi, bir şey çıxmadı. Nəhayet, bir səher "Tanatos"dan məktub aldı. 
Fikirləşdi ki, öz dərdindən yalnız burda tez və asanlıqla yaxa qurtara bilər. 
 
- Bəs siz ölümdən qorxmursunuz? - deyə Jan Monye soruşdu. 
 
- Əlbəttə qorxuram... Ancaq həyatdan daha çox qorxuram... 
 
- Çox gözəl ifadədir. 
 
- Mən gözəl ifadə işlətmək istəmirdim, - deyə Klara təvazökariıq etdı. -Yaxşı, indi 
söyləyin görək siz nə üçün buradasınız? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
399 
 
Jan Monye öz əhvalatını söyləyib qurtaran kimi Klara onu danlamağa başladı: 
 
- Heç inanmağım gəlmir! Necə yəni?.. Əmlakınızın qiyməti düşdüyünə görə ölmək 
istəyirsiniz?.. Başa düşmürsünüz ki, əgər yaşamağa cürətiniz çatsa, bir ildən sonra lap elə 
iki, üç, yaxud beş ildən sonra itkinizi unudarsınız, bəlkə də təzədən qazana bilərsiniz?.. 
 
- Əslində, varımı itirməyim bir bəhanədir. Əgər yaşamaq üçün bircə məqsədim qalmış 
olsaydı, varsız da yaşayardım. Sizə bayaq söylədim ki, arvadım da məni tərk etdi... 
Fransada nə bir qohumum var, nə də dostum... Həm də sizdən nə gizlədim, mən öz 
vətənimi də uğursuz bir eşq məcərasından sonra tərk etmişəm. İndi kimin üçün mübarizə 
etməliyəm? 
 
- Özünüz üçün... Sizi sevəcək insanlar üçün... İnanıram ki, sizi sevənlər olacaq... Əgər ən 
ağır dəqiqələrdə bir-iki qadını etibarsız görmüsünüzsə, nahaq yerə qalanları haqda eyni 
fikirdə olursunuz. 
 
- Siz doğrudan inanırsınız ki, yaxşı qadınlar... demək istəyirəm ki, mənim sevə biləcəyim, 
bir neçə il yoxsul və mübarizələrlə dolu həyat keçirməyə razı olacaq qadınlar var? 
 
- Mənim heç şübhəm yoxdur. Elə qadınlar var ki, mübarizəni sevir və yoxsulluqdan 
romantik bir ləzzət duyurlar. Məsələn, elə mən özüm. 
 
- Sizmi? 
 
- Oh, mən ancaq demək istəyirdim ki... 
 
O dayandı, tərəddüd etdi, sonra yenidən: 
 
- Məncə, zala qayıtsaq yaxşıdır... Biz burada tək qalmışıq, mehmanxana müdiri də 
narahat-narahat yerində fırlanır. 
 
- Siz necə bilirsiniz, -o sözarası Klara Kibri Şounun çıyinlərinə sincab dərisindən tikilmis 
zərif örtüyü saldı. -Siz necə bilirsiniz, yəqin ki, bu gecə?.. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
400 
 
- Hələ yox! Siz ki, bu gün gəlmisiniz... 
 
- Bəs siz? 
 
- Mən iki gündür burdayam. 
 
Ayrılarkən onlar, ertəsi gün səhər birgə çıxıb dağda qəzmək üçün vədələşdilər. 
 
*** 
 
Səhər günəş qalxıb ətrafı işığa qərq etmişdi. Jan Monye soyuq duş qəbul edib çıxarkən 
fikirləşdi: "Yaşamaq necə gözəldir!", sonra özü də öz fikrinə təəccüb etdi. Onun cəmisi 
bir neçə dollar pulu və bir neçə gün vaxtı qalmışdı. Jan köksünü otürdü-"Saat ondur! 
Klara məni gözləyəcək". 
 
O tələsik geyindi. Ağ kətan kostyumda özünü daha da gümrah hiss edirdi. Jan, Klara 
Kibri Şou ilə tennis meydançasında görüşdü. Klara da ağ geyinmişdi, dünən gəlmiş 
balaca Avstriyalı qızlarla söhbət edə-edə gəzinirdi. Qızlar Monye yaxınlaşan 
kimi aralanıb getdilər. 
 
- Yoxsa məndən qorxurlar? 
 
- Xeyr, onlar sizdən utanırlar. Mənə öz əhvalatlarını danışırdılar. 
 
- Maraqlıdırmı?.. Mənə də danışarsınız... Yaxşı yata bildinizmi? 
 
- Çox yaxşı yatmışam. Qorxuram bu hiyləgər Bersteker bizim içkilərə narkoz qatmış ola. 
 
- Zənn etmirəm, bu gecə yuxum çox şirin olub, təbii bir yuxu ilə yatmışam. Bu səhər 
özümü yaxşı hiss edirəm. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
401 
Bir andan sonra Jan əlavə etdi: 
 
- Həm də çox xoşbəxtəm. 
 
Klara gülümsəyərək ona baxdı, ancaq bir söz demədi. 
 
- Gəlin, bu cığırla gedək, -Jan uzağa aparan bir cığır göstərdi. -Mənə bayaqkı balaca 
avstriyalılardan danışın... Siz burada mənim Şəhrizadım olacaqsınız... 
 
- Amma bizim gecələrimiz min bir olmayacaq. I 
 
- Heyhat!.. "Bizim" gecələrimiz.., 
 
Klara onun sözünü kəsdi: 
 
- Bu qızlar əkiz bacıdırlar. Əvvəl Vyanada, sonra Budapeştdə yaşayıblar. Bir yerdə 
böyüyüblər, özlərindən başqa yaxın dostları olmayıb. On səkkiz yaşda onlar keçmiş 
zadəgan ailəsindən olan bir macar oğlanla tanış olublar. Oğlan çox gözəl imiş, həm də 
yaxşı çalıb-oxuyurmuş. Qızların ikisi də eyni vaxtda oğlana dəlicəsinə vurulur. Bir neçə 
ay sonra oğlan bacılardan biri ilə evlənmək fikrinə düşür. O biri bacı ümidsizlikdən 
özünü suda boğmaq istəyır, ancaq onu xilas edirlər Onda nişanlı bacı da qraf Nikiyə ərə 
getməkdən imtina edir. Bacılar ikisi bir yerdə ölmək qərarına gəlirlər... Elə həmin vaxt 
sizin kimi, mənim kimi, onlar "Tanatos"un məktubunu alıblar. 
 
- Səfeh iş görüblər! - deyə Jan Monye təəssüf etdi -Onlar gənc, həm də çox qəşəngdirlər... 
Gedib Amerikada yaşasınlar, orda bu qızlardan ötrü çoxları dəli-divanə olar. Bir-iki həftə 
səbr etmək lazım idi, sadəcə. 
 
- Əslində elə bizim hamımız səbrsizliyin ucundan buraya gəlib çıxmışıq. - Klara 
melanxolik səslə dilləndi. -Lakin hər birimiz öz ağlımızı başqaları üçün daha yaxşı 
işlədirik... Kim deyir ki, ruhi əzablara dözmək üçün insanda həmişə kifayət qədər qüvvə 
tapılır? 
 
"Tanatos"un sakinləri bütün günü parkda, qaya döşündə, dərədə gəzinən ağ geyimli kişi 
ilə qadına rast gəldilər. Onlar şirin-şirin mübahisə edirdilər. Hava qaralanda 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
402 
mehmanxanaya qayıtdılar. Meksikalı bağban onların qucaqlaşdığını görüb üzünü yana 
çevirdi. 
 
 
Nahardan sonra bütün axşamı Jan Monye kimsəsiz balaca salonda Klara Kibri Şounun 
yanında əyləşib nə isə pıçıldayır, elə bil onu ovsunlayırdı. Direktor iri qara bir jurnalı 
vərəqləyirdi. O, hesablara göz gəzdirir, hərdən qırmızı qələmlə sətirlərdən birini pozurdu. 
 
- Axşamınız xeyir, cənab Monye!.. Mənə bir qulluğunuz, varmı? 
 
- Bəli, cənab Bersteker, ümidvaram ki, kömək edərsiniz... Yəqin sözlərim sizə qəribə 
görünəcək... Qəfildən hər şey deyişdi.... Bəli, həyat özü belədir... Sözün qısası, mən 
fikrimi dəyişmişəm... Daha ölmək istəmirəm... 
 
Cənab Bersteker təəccüblə ona baxdı: 
 
- Siz zarafat etmirsiniz ki, cənab Monye? 
 
- Anlayıram, sizə iradəsiz və dəyişkən adam təsiri bağışlaya bilərəm... - deyə gənc fransız 
izah etdi. - Təbii haldır kı, yeni şərait insanda yeni duyğular yaradır. Səkkiz gün əvvəl 
sizin məktubunuzu alarkən özümü ümidsiz və bütün dünyada kimsəsiz hesab edirdim. 
Elə zənn edirdim ki, mübarizəyə başlamağına dəyməz... Bu gün hər şey dəyişdi... 
Əslində, bu sizin sayənızdə oldu, cənab Bersteker. 
 
- Mənim sayəmdəmi, cənab Monye? 
 
- Əlbəttə. Mənimlə stol arxasında üz-üzə əyləşdirdiyiniz qəşəng qadın bu cür möcüzə 
yaratdı... Miss Kibri Şou çox gözəl qadındır, cənab Bersteker. 
 
- Mən ki, sizə deyirdim, cənab Monye. 
 
- Həm gözəldir, həm də cəsarətli... Mən ona öz əhvalatımı söylədim. O, məmnuniyyətlə 
mənim səfil həyatıma yoldaş olmağa razılaşdı... Sizə təəccüblü gəlir, eləmi? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
403 
- Xeyr, təəccüblənmirəm... Burada belə əhvalatlar tez-tez olur... Mən bu işə çox 
sevinirəm, cənab Monye... Siz hələ gəncsiniz, çox gəncsiniz... 
 
- Əgər siz narazı olmasanız, biz miss Kibri Şou ilə sabah Diminqə yola düşərik. 
 
- Deməli, miss Kibri Şou da sizin kimi... fikrini deyişib? 
 
- Bəli... Əlbəttə. Özü gəlib sizə danışacaq... İndi bircə mürəkkəb məsələ qalır... Sizə 
verdiyim üç yüz dollardan başqa demək olar ki, pulum yoxdur. Həmin pul toxunulmaz 
əmlak olur, yoxsa, mən yol pulu üçün bir az götürə bilərəm? 
 
- Biz namuslu adamlarıq, cənab Monye... Görülməmiş iş üçün pul almırıq. Sabah səhər 
kassa günə iyirmi dollardan pulunuzu hesablayacaq, qalanı isə sizə qaytarılacaq. 
 
- Siz çox nəcib və alicənab adamsınız... Ah, cənab Bersteker, mən sizə çox borcluyam! 
Yeni bir səadət tapdım... Yeni bir həyat.. 
 
- Qulluğunuzda hazırıq, -deyə cənab Bersteker gülümsündü. Sonra çıxıb uzaqlaşan Jan 
Monyenin arxasınca baxdı. Masanın üstündə bir düyməni basdı və dedi: 
 
- Sarkonini yanıma göndərin. 
 
Bir neçə dəqiqədən sonra qapıçı gəldi. 
 
- Siz məni çağırmısınız, senyor direktor? 
 
- Çağırmışam, Sarkoni... Bu axşam.., Bu axşam 113-cü otağa qaz buraxmaq lazımdır... 
Saat ikiyə yaxın. 
 
- Senyor direktor, ölüm qazından əvvəl yuxu qazı göndərmək lazımdırmı? 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
404 
- İnanmıram kı, lazım ola... O çox yaxşı yatır. Sarkoni... Sabah danışdığımız kimi 17-ci 
otaqdakı balaca qızları da... 
 
Qapıçı çıxan kimi miss Kibri Şou kabinetin qapısında göründü. 
 
- Gəl içəri, - deyə cənab Bersteker çağırdı. - Elə indicə istəyırdım səni çağırtdırım. 
Müştərin gəlib mənə elan etdi ki, yola düşməyə hazırlaşır. 
 
- Zənnimcə, məni tərifləməyə dəyər, - deyə Kibri Şou lovğalandı. - İş təmiz görülüb. 
 
- Bəli, həm də tez... nəzərdə saxlayıram. 
 
- Deməli, bu gecə? 
 
- Hə, bu gecə. 
 
- Zavallı oğlan! Mehriban və xəyalpərvər adamdı... 
 
- Onların hamısı xəyalpərvər olur, - deyə Bersteker donquldandı. 
 
- Yaman qəddar adamsan, hər dəfə bu zavallılar həyatın qədrini bilməyə başlayanda 
nəfəslərini kəsirsən. 
 
- Qəddaram?.. Əksinə, bizim üsulumuzun əsil insanpərvər cəhəti də elə burasındadır: 
gözlənilmədən işimizi həyata keçirmək. Bu adam dini əqidələrdən çəkinirdi... Çalışıram 
günahsız ölsün. 
 
O, qarşıdakı vərəqə baxıb əlavə etdi. 
 
- Sabah istirahət edirsən... Birisi gün isə sənin üçün təzə müştəri var... O da bankirdir, 
ancaq bu dəfə İsveçdən... özü də çox cavan deyil. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
405 
Klara fikirli-fikirli dilləndi: 
 
- Bu fransız oğlan hamısından yaxşı idi. 
 
Direktor ciddiləşdi: 
 
- İş vaxtı ayrıseçkilik olmaz. Al, bu sənin on dolların, bu on dollar isə mükafatdır. Klara 
pulları götürüb çantasına qoydu. Sonra köksünü ötürdü. 
 
Klara qapıdan çıxan kimi cənab Bersteker qələmini götürdü. Balaca dəmir xətkeşi səliqə 
ilə siyahının üstündə gəzdirib, adların birində saxladı, üstündən səliqəli bır qırmızı xətt 
çəkdi. 
  
Tərcümə edəni: Hamlet Qoca 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
406 
 
Ziqfrid Lents 
 
Məhəbbət yuvası 
 
 
Onlar təzə sifariş almışdılar və məni çay kənarındakı qəsəbəyə göndərdilər. Çox tez 
gəlmişdim, ona görə də evin yan-yörəsində bir xeyli dolaşdım, kəmər yerinə çatan hasar 
uzunu qumlu küçədə gəzişdim. Hər yan sükuta qərq olmuşdu. Heç çaydakı gəmilərin 
uzun, boğuq fit səsləri də eşidilmirdi və mən gəzişə-gəzişə evə baxırdım. 
  
Təzə, qamış damlı bir ev idi, küçəyə baxan balaca pəncərələrinə tor çəkilmişdi, lap top 
lülələri çıxan qala deşiklərinə bənzəyirdilər və heç birindən də işıq gəlmirdi. Evin başına 
bir dəfə də dolandım, hasarın dibində gəzişdim və qəflətən eşitdiyim xışıltıdan diskindim. 
Böyük eyvana işıq düşdü, evin cənub tərəfi tamam işıqlandı, həyətdə iki projektor birdən 
yandı və onların gur işığı çökə ağaclarının yarpaqları arasından ətrafa süzüldü. Ev indi 
çökə ağaclarından süzülən qırmızımtıl işığa bələnərək uyuyurdu... 
  
Elə sakitlik idi ki, düyməni basanda, zəngin səsini özüm də eşitdim. Sonra mikrofon 
xırıldadı və qəflətən eşidilən sakit, mehriban bir səs məni diskindirdi: ―Gəlin! – bunu 
həmin mehriban səs dedi. – Gəlin, sizi gözləyirik.‖ 
  
Alaqapıdan keçib evə tərəf getdim. İstədim onun da zəngini basam, ancaq qapı yavaşca 
öz-özünə açıldı, həmin mehriban səs pıçıltı ilə məni salamladı. İçəri girdim və ikimiz də 
asta addımlarla qonaq otağına keçdik. 
  
- Buyurun əyləşin, - mehriban səsli kişi dilləndi, - utanmayın, elə bilin öz evinizdir.... 
  
Bəstəboy, kök bir kişi idi. Üz-gözü şişmişdi. Mehribanlıqla gülümsədi, paltomu, içində 
kitab-dəftər olan çantamı aparıb asdı. Geri qayıdanda da qısa, ətli barmaqlarını ovuşdura 
- ovuşdura şirin bir təbəssümlə başını yırğaladı: 
  
- Bizim üçün çətindir, - dedi, - elə çətindir ki, hətta ―yox‖ demək istədim. Axşam çağı 
uşaqları tək qoymağa ürək eləmirik. Ancaq bu dəfə ―yox‖ deyə bilmədim. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
407 
- Mən onlara göz olaram, - dedim. 
  
- Əlbəttə.... Mən sizə arxayınam. 
  
- Birinci dəfə deyil... 
  
- Bilirəm.... Yaxşı bilirəm... Tələbə Cəmiyyəti də elə sizi məsləhət gördü. Çox 
təriflədilər... 
  
O, iki qədəh şərab süzdü. İçdik və mən qədəhi yerə qoyanda üşərgələndim, ancaq bunun 
nədən olduğunu bilmədim. Kişinin üzündəki mehribanlıq ifadəsi hələ də çəkilməmişdi və 
gülümsəyib dedi: 
  
- Bəlkə tez qayıtdım. Yubileyə gedirik. Baxaram, çalışıb tez qayıdaram...... Bu 
nigarançılıq məni çox oturmağa qoymaz. 
  
- Bir-iki saat nədir ki! - dedim. 
  
- Yox, çoxdur! Sadəcə olaraq, uşaqlardan ayrı dura bilmirəm, ürəyim onların yanında 
qalır. Fabrikdə də elə onları düşünürəm... Biz uşaqlarımız üçün yaşayırıq, başqa şey 
bilmərik.... Arvadım da, mən də... Ancaq siz onlara yaxşı baxacaqsınız.... Sizə 
inanıram.... Bəlkə də özüm tez qayıtdım.... 
  
- Hər şeyi nəzərə almışam, - dedim, - hətta kitab-dəftərimi də özümlə gətirmişəm, nə 
qədər istəsəniz, qala bilərsiniz. 
  
O qalxıb şərabın qalanını bir dəfəyə atdı, saata baxıb, əlinin arxası ilə ağzını sildi. 
  
- Onlar artıq öz balaca ağ çarpayılarında yatıblar, - dedi. – Mariya birinci yatıb... 
  
Onun hamıdan tez yatması lap möcüzədir. Ancaq indi oraya girmək olmaz. Getsəm, 
ayrıla bilmərəm. Görürsünüzmü, sizə kimi ümid olub gedirik?! Onu da bilin ki, bizim 
məhəbbətimizə göz olursunuz.... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
408 
  
Əlini mənə uzatdı. Koppuş əli isti idi və birdən mənə elə gəldi ki, əlimi nəvazişlə sıxan 
həmin əldən ayrılığın kədərini, onu bürüyən iztirabı duydum. Üzü də, gözləri də, kədərli 
təbəssümü də titrədi, sifətindəki şiş, səsindəki mehribanlıq səyridi. Bu vaxt arxadan xırda 
addım səsləri eşidildi. Həmin addım səsi bir pillə də endi, bizə yaxınlaşdı, sonra kəsildi 
və kəsilən kimi də kişinin qırışığı açıldı, yumşaldı, sakitləşdi. 
  
- Sizə arxayınam, - dedi. 
  
İkimiz də eyni vaxtda geri döndük və mən qadını görən təki bildim ki, hardansa 
tanıyıram, ya da ona çox oxşayan bir adama rast gəlmişəm. Yumrusifət, sarışın, cavan 
qadın idi. Ən çox da enli, boyalı dodaqları və bir də boynundakı qara rəngli xaç yadımda 
qalmışdı. O, gözucu mənə baxıb başını tərpətdi: yəni çox sağ ol ki, gəldin. Hiss olunurdu 
ki, səbri tükənib. Kişi paltosunu götürüb mənə əl elədi. Elə bil əli ilə öz qayğısını, 
inamını yellətdi. 
  
Gənc qadın çiyinlərini ona tərəf çevirdi, kişi bu səssiz-sözsüz əmri başa düşdü, mantonu 
onun çiyninə saldı və bayaqkı sərt addım səsləri təzədən eşidildi, uzaqlaşdı, daş döşənmiş 
eyvandan keçəndə təzədən eşidildi, sonra qumlu yola qarışıb yox oldu. 
  
Motor uğultusu eşidildi. Pəncərədən baxanda, maşının hasara düşən işıqlarını gördüm. 
İşıq hasarın üstündə ―gəzişməyə‖ başladı, elə bil çıxmağa yol axtardı və birdən dayandı. 
Kişi düşüb geri qayıtdı, bayaqkı mehriban təbəssümü ilə üzr istədi, təqvimin üstünə bir 
telefon nömrəsi yazdı, vərəqi cırıb qabağıma qoydu. 
  
- Əgər bir şey olsa, - dedi, - işdir, olsa... Əlbəttə, onlar indi şirin yuxuya gediblər, 
durmazlar... Ancaq hər təsadüfə qarşı... Bu nömrəyə zəng edərsiniz.... Görün sizə kimi 
ümid olub gedirik... - O yenə üzr istədi, pilləkəni dinşəyib çölə çıxdı. 
  
Oturub gözləməyə başladım. Gözləyirdim ki, yenə qayıdacaq. Ancaq maşın işığı bir daha 
görünmədi. İndi qarşımda bir telefon nömrəsi vardı. Özünün də altından xətt çəkilib 
dairəyə alınmışdı... 
Gözümü ona zilləmişdim: -.... əgər bir şey olsa.... əgər... Vərəqi bir kənara qoydum, 
dəftər-kitabımı çantadan çıxarıb stolun üstünə yığdım.- ―... özünüz bilirsiniz, kimi ümid 
olmuşuq...‖ Dəftərdəki qeydlərə baxdım. Yalnız qeydlər, tələsik yazılmış illər, bir-birilə 
əlaqəsi olmayan sözlərdi. Hərəsindən sonra da bir nida işarəsi! Görəsən bunlar nə demək 
idi? İlk dəfə anladım ki, mühazirədə qeyd götürmək havayı şeydir. Dəftəri boş sözlərlə 
doldurmuşdum... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
409 
  
Pəncərənin qabağındakı telefon səsləndi. Diksinib yerimdən dik atıldım, dəstəyi götürüb 
yavaş-yavaş qulağıma apardım, nəfəsimi içimə çəkib gözlədim. Kişi səsi eşidildi. Ancaq 
bayaqkı mehriban səs deyildi. Kəskin, kinayə dolu bir kişi səsiydi: 
  
- Milli, hardasan, Milli? Niyə zəng eləmədin? Eşidirsən, Milli? - Və səs kəsildi. İndi 
növbə mənimkiydi. Təkcə ―bağışlayın‖ deyə bildim, ancaq elə bu da bəs elədi, şıqqıltı 
eşidildi və telefon susdu. Dəstəyi asdım. İndi qadının adını bilirdim və harda gördüyümü 
xatırladım: bərbərxanada qalın, əldən-ələ gəzdiyi üçün didik – didik olmuş şəkilli bir 
jurnalda, xoş ətir iyindən məst ola-ola görmüşdüm. Sağlam, sarışın, yumrusifət bu qadın 
Milli idi və sanki deyirdi: kinoya təzə ulduz gəlir.... 
  
Sobadakı çökə odunu çırtıldadı və onun açıq yerlərindən süzülən titrək alov dilimləri 
ağac karnizlərin ucunda yonulmuş İsa Peyğəmbər və onun həvarilərinin üstünə düşdü. 
Ümidsizlik içində əlləri yanına düşmüş həmin əzabkeşlər mənalı-mənalı bu dünyaya 
baxırdılar... 
  
Siqaret yandırıb kitab-dəftərin yanına qayıtdım. Onları üst-üstə yığıb, gözümü telefona 
zillədim. Fikirləşdim ki, indicə zəng eşidiləcək, mehriban səsli kişi mehriban qayğı ilə 
uşaqlarını - özünün ciyər-paralarını soruşacaq. Elə bilirdim, qonaqlıq yerinə çatan kimi 
zəng eləyəcək. Və mən bunları fikirləşərkən kimsə məhəccərin baş tərəfindəki qapını 
çırmaqladı, sonra səs kəsildi, dəstək tərpəndi, aşağı-yuxarı buruldu. Sanki qapını zorla 
açmaq istəyirdilər. Ancaq, deyəsən, qıfıllı idi, çünki dəstək nə qədər zərblə burulsa da, 
qapı açılmadı. 
  
Siqareti söndürmüşdüm və dayanıb yuxarıdakı qapıya baxırdım. Birdən qulağıma inilti 
səsi gəldi. Elə bil kimsə yalvarır, nəsə anlaşılmaz sözlər deyirdi və yenə sakitlik çökdü, 
sanki qapının arxasındakı adam öz inilti-sızıltısının əks-sədasına qulaq asdı. Kiminsə onu 
eşidəcəyinə ümid edirdi. Mən isə səssiz-səmirsiz dayanıb gözləyirdim. Həmin sızıltının 
mənə dəxli yox idi, çünki buraya uşaqlara baxmaq üçün gəlmişdim. Ancaq qapı qəfildən 
bərk-bərk döyülməyə başladı, kimsə özünü ona çırpdı, ufuldadı, inildədi, dəli kimi özünü 
bir də ona çırpdı. Dik pillələrlə asta-asta qapıya tərəf qalxdım, bir xeyli ordaca dayandım 
və gördüm ki, açar üstündədir. O biri üzdəki adamın ciddi-cəhdini dinşədim. Deyəsən, 
ümidini tamam üzmüşdü. Hiss olunurdu ki, heydən düşüb, tövşüyür, geri çəkilir. Elə 
həmin anda açarı burdum, ancaq qapını açmadım. Gözüm dəstəkdə idi və o tərpənənə 
kimi xeyli keçdi. Sonra burulanda da lap ehtiyatla buruldu, sanki yoxlayırdı, açılacağına 
inanmırdı. Mən bir az geri çəkildim, qapı açıldı, qoca bir kişinin başı göründü. Üzü tüklü 
idi, gözləri qızarmışdı, qeyri-müəyyən, mənasız bir təbəssümlə - əsil sərxoş təbəssümu ilə 
gülümsəyirdi. Qapının açıldığına heyrətləndi, sevindi, çölə baxıb qırıq-qırıq güldü, 
qollarını geniş açaraq mənə tərəf gəldi. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
410 
- Sağ ol, - dedi, - çox sağ ol! 
  
Əynindəki qalın kətan köynəyin ucunu şalvarın altına qoydu, uşaqlar yatan otağı dinşədi, 
sakitləşdi: 
  
- Yatırlar, - dedi, - hələ oyanmayıblar... 
  
Sonra qabağa düşüb pillələri bircə-bircə endi, əllərini sobaya tutdu, onları geniş açdı. Elə 
açdı ki, biləyinə tuşla döyülmüş yelkənli gəmini gördüm. Sonra da əllərini ovuşdura-
ovuşdura dedi: 
  
- Sahilə çıxdılar.... İkisi də getdi.... Pəncərədən gördüm... 
  
Dikəlib diqqətlə yan-yörəsinə baxdı, sanki axırıncı dəfə burda olduğu vaxtdan nəyin 
dəyişdiyini müəyyənləşdirmək istəyirdi. Pərdələri, sobanı, çırağı yoxladı və nəhayət, 
balaca stolun üstündəki şərab şüşəsini, qədəhləri gördü. İçindəkinin nə olduğuna fikir 
verməyib şüşənin ağzını açdı, qədəhləri doldurdu. 
  
- Ayrı qədəh gətirim? - deyə soruşdum. 
  
- Lazım deyil, bu qədəh yaxşıdır. Bundan oğlum içib, başqası lazım deyil. 
  
Məni də özünə yoldaş eləmək istədi, qədəhini bircə dəfəyə boşaltdı və o dəqiqə də 
təzədən doldurdu. 
  
- İndi mən də sahilə çıxmışam, - dedi, - ikisi də gedib. Ona görə də sahilə çıxmaq olar... 
Onlar burda olanda, heç göyərtəyə də çıxmaq olmaz! İç, oğul, iç..... 
  
İkinci qədəhi də başına çəkdi, yenə doldurdu, gülümsəyə-gülümsəyə mənə tərəf gəldi: 
  
- Bu azadlıq üçün sağ ol, - dedi, - yoxsa məni buraya buraxan kim idi?! Nə oğlum, nə də 
arvadı... heç biri çölə çıxmağa qoymur... Çox diribaş oğlum var, məndən fərasətli çıxdı, 
fabrik sahibi oldu... Mən isə adicə matros olmuşam.... Ona görə də çölə buraxmırlar, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
411 
oğul, ona görə də quruya çıxmağı mənə yasaq eləyiblər. Qorxurlar... Yaman qorxurlar ki, 
görən olar.... Qonaqlar gələndə, orda bir şüşə ilə başımı qatırlar. Daha içə də bilmirəm... 
  
- Bəlkə siqaret götürəsiniz? - dedim. 
  
Əlini yellətdi: 
  
- Lazım deyil. 
  
Qoca oturdu, başı sinəsinə düşdü, əlləri əsə-əsə qədəhi döşünə sıxdı, sonra onu azacıq 
yuxarı qaldırıb, içində çalxanan şəraba baxdı, nəsə mızıldadı. Sonra başını qaldırıb, 
dalğın nəzərlərlə məni süzdü, ―iç, oğul, iç...‖ – dedi və başını geri ataraq qədəhi bir 
dəfəyə boşaltdı. Elə qanrıldı ki, mən dedim, daha o dünyalıq oldu. Ancaq yenə dikəldi, 
oturduğu yerdə ləngər vurdu, təzədən qəddini düzəltdi. 
  
Telefon zəngi ikimizi də səksəndirdi. Sıçrayıb qalxdıq. Çox qorxmuş qoca səndirləyə-
səndirləyə qapıya tərəf qaçdı, özünü məhəccərə güclə çatdırdı, ondan yapışıb dayandı. 
  
Dəstəyi götürdüm. Elə bilirdim bu dəfə yanılmaram, kişi zəng eləyib. Ancaq yenə səhv 
eləmişdim, zəng vuran Milli idi. Çox sakit danışırdı və sözgəlişi soruşdu: 
  
- Ərim gəlib çıxdı? 
  
- Xeyr, - dedim, - hələ gəlməyib. 
  
- İndi çatar, yoldadır. Mənə zəng vuran oldu? 
  
- Bəli. 
  
- Sağ ol. 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
412 
Yenə nəsə demək istədim, ancaq dəstəyi asmışdı və mən də əlimdəki dəstəyə baxanda, 
bir cüt fənər işığı pəncərədən süzülüb tavana düşdü, havada qövs cızaraq divarlarda 
―gəzişdi‖. Bunu qoca da görmüş və deyəsən, bayaq telefonla deyilənləri də anlamışdı. 
Ona tərəf dönəndə, kişi artıq qapıya çatmışdı, əl-qolunu ölçə-ölçə nəyəsə işarə eləyirdi. 
Oraya cumdum və bildim ki, bunu yalnız onun xətrinə elədim. 
  
- Bağla, - dedi, - ağzımı bağla! 
  
Və əlimi sıxdı. Bu, sidq-ürəkdən ―sağ ol‖ demək idi.... 
  
Qapını bağlayıb aşağı düşdüm, stolun arxasına keçdim. Dəftərlərdən birini yenicə 
açmışdım ki, artırmadan addım səsləri eşidildi. Kişi vaxtından əvvəl, mən gözlədiyimdən 
də tez qayıtmışdı. Uşaqlara olan məhəbbəti oturmağa qoymamışdı! Elə qapıdanca onun 
mehriban səsi eşidildi: 
  
- Səni incitmədilər ki? 
  
Cavab gözləməyib, elə paltolu-ayaqqabılı yuxarı qalxdı. Cəftə şıqqıldadı. Azacıq sonra 
bir də şıqqıldadı və gördüm ki, aşağı düşür. Üz-gözündən sevinc yağırdı və qoca olan 
otağın yanından keçərək mənə tərəf gəldi. Xırda, ətli əlini çiynimi qoydu, dərindən nəfəs 
aldı, ―yatırlar‖ - dedi və hörmət əlaməti olaraq bir də soruşdu: 
  
- Mənim can-ciyərlərim sizi incitmədilər ki? 
  
- Xeyr, - dedim, - incitmədilər.... 
 
 
* Alman yazıçı, dramaturqu. 1926-clı ildə anadan olub. 12 roman və bir çox hekayə 
müəllifidir.  
 
Alman dilindən tərcümə edəni: Vilayət Hacıyev 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
413 
 
Orxan Kamal 
 
"Küçük" 
 
  
Şəhərin əsas prospektindəki zərgər dükanlarından birinin səkisi qarşısında bir köpək 
balası qabaq ayaqlarının üstündə uzanıb sızıldanır, arada başını o yan bu yana çevirib 
ətrafına toplaşan məhəllə uşaqlarına baxırdı. 
  
Köpək balasının iki arxa ayağını bir az əvvəl dəmir təkərli bir yük arabası əzmişdi. 
Oynaqlardan aşağı qaxaca dönmüş, ayaqları yalnız bir dəriylə bağlı qalmış, sallanırdı. 
Əzilmiş hissə boyu qan axırdı. Arabir boynunu bükür, səsini yüksəldərək bir şey demək 
istəyir, səsi ağırlaşır, yüksəlir, sonra yavaşıyıb kəsilirdi. 
  
Ətrafına toplaşan məhəllə uşaqları isə yaramaz və kobuddular... Tatara bənzəyən, 
yastıburun oğlanın əlində bir dəyənək var idi. Şaqqıldaqlı paltarının kürəyindəki cırıq-
söküyündən əti görünürdü. Yanında paslı bir həlqə tutmuş çox arıq bir oğlana: ―Ağlıyır 
ha!‖- dedi. 
  
Arıq oğlan başını yellətdi. 
  
-Ala, ver əlindəkini... 
  
Tatara oxşayan oğlanın əlindən dəyənəyi aldı. 
  
- Neniyəssən? 
  
Arıq oğlan cavab vermədi. 
  
Keçirtdiyi ağrını-acını insanlara heç cür başa sala bilməyən köpək balasının əzilmiş, qanlı 
ətini dümsüklədi. Köpək balasının bədəni birdən dəhəştli bir ağrı keçirtdi və yanıqlı-
yanıqlı bağırdı. Başda arıq oğlan, bütün uşaqlar sevinclə qışqırdılar. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
414 
  
- Ala, bi dəfə də dümsüklə... 
  
Dəyənəklə bir daha dümsüklədilər, sonra yenə, yenə.... Köpək balası hər dəfə elə müdhiş, 
elə gözlənilməz səslər çıxartdı ki, sanki bütün qüdrətini bu fövqaladə səylərlə itirdi... İt 
çarəsiz bir təslimiyyətlə yan yatan, bağlanmış gözləri, ağrı hiss edən, amma inləməyə halı 
olmayan sükutu ilə əvvəlcə uşaqların, sonra onları əhatələyən daha böyüklərin, lap 
böyüklərin kefini qaçırtdı. 
  
Tatara oxşayan oğlan: ―Ay ibnə.. Heç bağırmır da.‖ 
  
Qısa bığlı bir nəfər: ―Ayağından bas yoxla!‖- dedi. 
  
Qısa, göy şalvarının dizi iri qara parçayla yamanmış, böyürdən qarğaya oxşayan başqa 
bir oğlan atasının geydiyi köhnə, sarı ayaqqabısıyla köpəyin əzilmiş arxa ayaqlarını 
basdaladı. Özündən getmiş, daha doğrusu ölmüşə bənzəyən köpək balası ondan 
gözlənilməyən yeni bir həmləylə şahlanaraq vəhşi bir səs çıxartdı... 
  
Köpəyin ətrafında duran uşaqlar, onları əhatələyən böyüklər, lap böyüklər birdən qorxub 
çəkindilər. Sonra köpəyin qabaq ayaqları arasında saxladığı başıyla təpəsi üstə qəribə 
çevrilişini görən kimi qorxulacaq bir şey olmadığını başa düşərək təkrar toplaşdılar və 
sevinc qışqırıqları yüksəldi. 
  
Böyüklərdən biri: ― Afərin, sənə― –dedi. 
  
―Afərin‖i qazanan qarğasifət oğlan yumruqlarını sinəsinə vuraraq qürurla dilləndi: 
  
-Ura, bunu bu qəhrəman edibe. Necədi? 
  
Bütün uşaqlar qarğasifət oğlana qısqanclıqla baxdılar. Daha yeni bir şey tapıb ―afərin‖ 
qazanmaq üçün düşünməyə başladılar. 
  
Köpək balasının ölümü yaxınlaşırdı. Tatara oxşayan, yastıburun oğlanın ala gözləri 
birdən bərələ qaldı, parıldamağa başladı... Qarşıdakı səkinin üstündə sökülmüş bir 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
415 
döşəmə daşı var idi. Qaçdı, daşı yerindən zorla qaldıraraq köpək balasına tərəf gəlirdi ki, 
―Hambal Məmməd bəy‖ hardansa çıxdı. Tatara oxşayan oğlanın niyyətini başa düşdü və 
qolundan yapışdı: 
  
-Vay, vay, vay.. Yazıq. 
  
Tatara oxşayan oğlan müvazinətini itirdi, döşəmə daşı yerə düşdü. Oğlan bunu 
məğlubiyyət saydığından hirslə ona qışqırdı: 
  
- Sənə nə, oğlun zadındı, nə qarışırsan? 
  
Hamı qəhqəhəylə güldü. Oğlan lap sırtıqlaşdı. 
  
- Əcəb edib atıram... Atanın köpəyi deyil ki.. 
  
- Yazıqdı, günahdı, oğlum. 
  
―Hambal Məmməd bəy‖ danışdıqca yastıburun oğlan yumruqlarını belinə dayayıb ona 
elə əzəmətlə baxırdı ki... 
  
- Sən hambal adamsan, bizə ağıl öyrədəsi deyilsən, odur ki, get yükünü daşı. 
  
Hamı qarnını tutub gülürdü... 
  
Qulaqlarına qədər keçmiş solğun boz rəngli şlyapası, balaqları dizinə qədər çırmanmış 
qara şalvarı, yalın ayaqlarıyla ―Hambal Məmməd bəy‖i qıçı boyda uşağın qabağında 
təlxəyə bənzədən qarnı tox tacirlər o biri uşaqları da onun üstünə qaldırdılar. İş 
məcrasından çıxmışdı. ―Ehey‖lərə, qarpız qabıqları, ovuc – ovuc toza tutulan ―Hambal 
Məmməd bəy‖ çaşıb qalmışdı. Sağa-sola vurnuxduqda başına daş ilişdirdilər, geri 
dönmək istəyəndə alnından yediyi yekə bir qarpız qabığı onu lap özündən çıxartdı. 
  
Getdikcə adamlar çoxalırdı... Günün altındakı bu qələbəlik elə hey gülür, özlərini daha 
bərkdən gülməyə vadar edirdilər. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
416 
  
Bu dəm qarğasifət oğlanın biləyi ―Hambal Məmməd bəy‖in əlinə keçdi. O biri uşaqların 
―ana-bacı‖ söyüşlərindən də hirslənərək oğlanı sillələməyə başladı. Oğlanın bağırtısıyla 
ətrafdakıların qışqırığına bir polis, iki gözətçi qaçaraq gəldilər. Dükançıların da 
köməkliyi ilə qarğasifət oğlanı ―Hambal Məmməd bəy‖in əlindən aldılar. Günahı ―bir 
uşağı küçənin ortasında sillələmək ‖- olan adam polis bölməsinə aparıldı. 
  
Küçüyə gəlincə... O özündən getmişdi. Kiçicik başı qabaq ayaqları üstünə düşmüş, 
kənarlarında yaşlar qurumuş, yumulu gözlərilə səssiz yatır, arada ağzı açılsa da heç bir 
səs çıxarmadan qapanırdı. 
  
Bir azdan qoca zibilyığan günəşin altında büsbütün qurumuşa bənzəyən və dünyasından 
razı olmadığını bəlli edən bezmiş halıyla heyvanının başını çəkərək gəldi. Arabanı 
küçüyün yanında saxladı. Adət etdiyi kürək hərəkətilə iti yerdən qaldırdı, arabaya atdı, 
sonra yenə o yorucu, hər şeydən bezmiş halıyla heyvanının başını çəkərək uzaqlaşdı. 
 
 
Tərcümə edəni: Elnarə Ağaoğlu 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
417 
 
Haruki Murakami 
 
İpanemalı qız 
  
Bax, qəşəng, incə qamətli, günəşdə qaralmış 
İpanemalı qız keçib gedir yoldan 
Samba ritmində, 
Yırğalana-yırğalana, gedir... 
  
Amma... Niyə kədərliyəm? 
Ah... Etiraf etmək istəyirəm ona... 
Bəli!... Mütləq ürəyimi açmalıyam ona... 
Lakin baxmır mənə, 
Dənizə dikilib baxışları... 
  
İpanemalı qız altmış üçüncü ildə dənizə bax belə baxırdı. Elə indi də, səksən ikinci ildə, 
ipanemalı qız dənizə elə o cür baxır. O heç yaşlanmayıb. Öz qəlibinə möhürlənmiş 
şəkildə zaman dənizi ilə sakitcə üzür... Bəlkə də, yaşlanıb, elə isə yaşı qırxa yaxın 
olmalıdır. Ola bilsin ki, mənimlə razılaşmayanlar da var, amma onun qaməti, bəlkə də, 
əvvəlki kimi düz, dərisi ondakı kimi qaralmış deyil. Artıq üç uşağı var, günəş şüaları da 
dərisini yandırır və ağrıdır. Bəlkə də, o, yaraşığını hələ də itirməyib, lakin iyirimi il 
bundan əvvəlkitək gənc deyil, təbii ki... 
  
Ancaq valda o heç yaşlanmayıb, bunu dəqiq bilirəm. Bax indi o, Sten Qetsin tenor-
saksafonunun məxməri içində, həmişəlik olaraq on altı yaşlı, incə və düz qamətli 
ipanemalı qızdır. Mən patefonu işə salır, iynəni buraxıram və elə o dəqiqə onun xəyalı 
üzə çıxır. 
  
Ah... Etiraf etmək istəyirəm ona... 
Bəli!... Mütləq ürəyimi açmalıyam ona... 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
418 
Bu mahnını hər dinləyəndə məktəbin dəhlizi yadıma düşür. Mənim məktəbimin qaranlıq, 
az qədər rütubətli dəhlizi. Beton döşəmə ilə yeridikcə addımlar hündür tavanda əks-səda 
olunur. Bir neçə pəncərə şimala baxır, amma onların qarşısını yaxın yerləşən dağlar 
kəsib, ona görə də dəhliz həmişə qaranlıq olur. Qəbirdəki kimi qaranlıq və sakit. Hər 
halda, bu dəhliz mənim yaddaşımda dəhşətli dərəcədə səssizliyi ilə qalıb. 
  
Nəyə görə ―İpanemalı qız‖ı eşidər-eşitməz məktəb dəhlizini xatırlamağım heç mənim 
özümə də aydın deyil. Axı onların arasında heç bir əlaqə yoxdur. Çox maraqlıdır, 63-cü 
ilin İpanemalı qızının yaddaşımın quyusuna atdığı nə daşlardır elə? 
  
Məktəbin dəhlizi də öz növbəsində mənə tərəvəz salatını xatırladır. Xiyar, pomidor, kahı, 
acı bibər, sparja, halqa-halqa doğranmış baş soğan və bunlarının hamısının üzərinə əlavə 
olunmuş çəhrayı rəngli ―Min ada‖ sousu. Bu, təbii ki, o demək deyil ki, bizim məktəbin 
dəhlizinin axırında salat satırdılar. Dəhliz qapı ilə bitirdi, ondan iyirmi beş metr aralıda 
isə görkəmsiz üzgüçülük hovuzu yerləşirdi. 
  
Bəs nəyə görə məktəb dəhlizi mənə tərəvəz salatını xatırladır? Elə burada da, belə 
baxanda, heç bir əlaqə yoxdur. 
  
Tərəvəz salatı da mənə bir zamanlar azacıq tanıdığım bir qızı yadıma salır. 
  
Amma məhz elə bu assosiasiya kifayət qədər izaholunandır. O qız elə həmişə tərəvəz 
salatı yeyərdi. 
  
- Sən, xırt-xırt, ingilis dilindən olan tapşırığı, xırt-xırt, yerinə yetirmisən? 
  
- Xırt-xırt, hələ yox, xırt-xırt, lap az, xırt-xırt, qalıb. 
  
Elə mən özüm də tərəvəz həvəskarı idim, ona görə də salatı birlikdə yeyirdik. O qızın 
özünəməxsus əqidəsi vardı: bütün qəlbi ilə inanırdı ki, əgər balanslaşdırılmış tərəvəz 
diyetasına əməl olunsa, onda həyatda hər şey əla olacaq. Əgər bütün bəşəriyyət yalnız 
tərəvəz yeməyə başlasa, onda gözəllik və yaxşılıq bərqərar olacaq, dünya isə sağlamlıq 
və sevgi ilə dolacaq. Lap ―Çiyələk tarlası‖ yadıma düşdü... (İnqmar Berqmanın məşhur 
filmi nəzərdə tutulur. – S.T.) 
  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
419 
―Qədim zamanlarda, – bir filosof yazır, – materiya və yaddaş arasında metafizik 
boşluğun mövcud olduğu dövr olmuşdur‖. 
  
Altmış üç-səksən ikinci illərin ipanemalı qızı metafizik qızmar çimərliklə səssizcə 
getməyə davam edir. Çimərlik çox uzundur, sakit ağ ləpələr onu yuyur. Külək əsmir, 
üfüq tərtəmiz. Dəniz qoxusu gəlir. Günəş insafsızcasına yandırır. 
  
Mən çimərlik çətirinin altında uzanıb qalmışam. Yanımdakı buzla dolu qabdan bir banka 
pivəni çıxarıb açıram. Artıq neçəsini içmişəm? Beş? Altı? Əşşi, cəhənnəm olsun sayı. 
Onsuz da, hər nə qədər içsən də, tərlə çıxır. 
  
O isə elə hey gedir özü üçün. Sadə bikini qaralmış düz qamətli bədənə kip oturub. 
  
- Salam, – deyə onu səsləyirəm. 
  
- Hər vaxtın xeyir, – o deyir. 
  
- Pivə içirsən? – ona təklif  edirəm. 
  
- Olar, – deyə razılaşır. 
  
Biz çətirin altında birlikdə pivə içirik. 
  
- Yeri gəlmişkən, – mən dillənirəm, – deyəsən, səni burada bir dəfə görmüşəm – altmış 
üçüncü ildə. Elə buradaca, günün məhz bu vaxtında... 
  
- Yox a... Elə çoxdan? 
  
- Hə... 
  
O, bankanın yarısını bir dəfəyə başına çəkir, sonra da bankanın içinə deşiyindən baxır. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
420 
- Bəlkə də, görmüsən... Deyirsən altmış üçüncü ildə? Hm, altmış üçdə... Qarşılaşa 
bilərdik. 
  
- Sən heç dəyişilmirsən, elə? 
  
- Mən axı metafizik qızam. 
  
- Amma o vaxtı sən mənə heç baxmazdın. Gözün ancaq dənizdəydi... 
  
- Hər şey ola bilər, – deyə gülür. – Qulaq as, bəlkə, bir dənəsini də içək? 
  
- Hə, əlbəttə, – deyə onun üçün bankanı açıram. – Bəs sən elə o vaxtdan çimərlik 
boyunca gəzirsən? 
  
- Hə də. 
  
- Bəs dabanların yanmır? 
  
- Qətiyyən. Mənim çox metafizik dabanlarım var. Baxmaq istəyirsən? 
  
- Əlbəttə. 
  
O dübbədüz ayaqlarını irəli uzadaraq mənə dabanlarını göstərir. Əla metafizik 
dabanlardır. Mən barmaqlarımı onlara yüngülcə toxundururam. Nə istidir, nə soyuq. 
Onlara toxunarkən dalğaların güclə eşidiləcək küyü gəlir. Hətta bu küy də çox 
metafizikdir. 
  
Biz onunla bir kəlmə də kəsmədən pivə içirik. Günəş öz yerindən heç tərpənmir də. Vaxt 
donub qalıb. Məndə elə təəssürat yaranır, sanki güzgünün içinə düşmüşük. 
  
- Sənin barəndə nə vaxt düşünsəm,  – deyirəm, – yadıma məktəb dəhlizi düşür. Görəsən, 
niyə? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
421 
  
- İnsanın məğzi onun qəlizliyindədir, – o cavab verir. – İnsan haqqında elmin predmeti 
olan obyekt deyil, bədənin içindəki subyektdir. 
  
- Hmm, – deyirəm. 
  
- Bir sözlə, sən özün üçün yaşa. Yaşa, yaşa, yenə də yaşa, vəssalam. Mənsə, sadəcə, 
metafizik dabanlı bir qızam. 
  
  
Bu sözlərlə altmış üç-səksən ikinci illərin ipanemalı qızı dizlərinin üstündəki qumu çırpır 
və ayağa qalxır. 
  
- Pivə üçün təşəkkür. 
  
- Buyur. 
 
Olur ki, mən ona metro qatarında rast gəlirəm. Həmin an o mənə gülümsəyərək sanki 
deyir: ―Sağ ol ki, onda məni qonaq elədin‖. O vaxtdan bəri onunla bir kəlmə də olsun 
kəsməmişik, amma mənə elə gəlir ki, bizim ruhlarımız arasında hansısa şəkildə bağlılıq 
var. Necə bağlıdırlar, bu düyün hardadır – çətin ki, anlayam. Yəqin ki, hansısa sirli bir 
yerdə, hansısa uzaq aləmdə. Elə bu düyündəcə həm məktəb dəhlizi, həm tərəvəz salatı, 
həm də vegeterian qız öz çiyələk tarlası ilə bir-birinə dolanıblar... 
  
Çox belə düşündükcə hadisələri daha da nostalji qarışıq istiliklə qəbul edirsən. Məni öz-
özümlə bağlayan düyün də haradasa olmalıdır! Allah bilən yaxşıdır, mən də bir gün o 
uzaq dünyaya, sirli məkana düşüb öz-özümlə rastlaşacağam. Əgər mümkündürsə, çox 
istərdim ki, orada isti olsun. Hələ orada bir neçə banka pivə də olsa, lap əla olar. Orada 
Mən-Olduğum-Kəsə çevriləcəyəm, Mən-Olduğum-Kəs isə mənə çevriləcək. Bizim 
aramızda kiçicik də olsa, məsafə qalmayacaq. Belə bir möhtəşəm yer mütləq haradasa 
olmalıdır. 
 
Altmış üç-səksən ikinci illərin ipanemalı qızı isə hələ də isti çimərlik boyu gedir. Elə bu 
cür getməyə də davam edəcək, düz bu sonuncu val deşilənədək, çalınanacan. 
 
Tərcümə edəni: Svetlana Turan 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
422 
 
Çarlz Bukovski 
 
 
Mənə eşqini gətir 
 
 
Harri pilləkəndən enib bağçaya girdi. Xəstələrin çoxu bağçada idi. Arvadı Qloriyanın da 
bağçada olduğunu demişdilər. Arvadını gördü, masaların birində tək-tənha oturmuşdu. 
Astaca arxadan ona yaxınlaşdı. Masanın ətrafını fırlanıb üzbəüz oturdu. Qloria dimdik 
oturmuşdu. Çox solğun idi. Harriyə baxdı, amma onu görmədi. Sonra gördü.  
-Konduktor sənsənmi? deyə soruşdu. 
 
-Nəyin konduktoru? 
 
-Mümkün olanın konduktoru. 
 
-Xeyr, deyiləm. 
 
Üzü solğun, gözləri solğun idi, solğun mavi. 
 
-Necə hiss edirsən özünü, Qloriya? 
 
Oturduqları ağ rənglə  boyanmış bir əsrlik dəmir masa idi. Masanın ortasına kiçik dibçək 
qoyulmuşdu. Hüznlü, əyiri budaqlarından sallanan cansız çiçəklər. 
 
-Sən bir qəhbə xəstəsisən Harri. Qəhbə s...irsən. 
 
-Bu düzgün deyil Qloriya. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
423 
-Ağızlarına da alırlarmı? Əmirlərmi? 
 
-Ananı da gətirəcəkdim Qloriya, amma qripdən yatır. 
 
-O yaşlı yarasanın həmişə narahatçılığı olur...Konduktor sənsənmi?  
 
Xəstələrin bəziləri masalara oturmuş, bəziləri ağaclara söykənmiş, bəzilər isə çəmənlikdə 
uzanmışdılar. Hərəkətsiz və səssiz idilər.  
 
-Yeməklər necədir Qloriya? Yoldaşın varmı? 
 
-Qorxunc və xeyr, qəhbə s...ən! 
 
-Oxumaq üçün nə isə istəyirsənmi, Qloriya?Oxumağın üçün nə gətirə bilərəm? 
 
Qloriya cavab vermədi. Sonra sağ əlini qaldırdı, əlinə baxdı, yumruğunu sıxıb burnuna 
endirdi. Sərt. Harri uzanıb qadının əllərini tutdu.  
-Qloriya, lütfən. 
 
Ağlamağa başladı Qloriya.  
-Niyə şokolad gətirmədin mənə? 
-Şokoladda nifrət etdiyini demişdin mənə, Qloriya." 
 
Qadının gözlərindən yaş axmağa başladı.  
 
-Şokoladda nifrət etmirəm! Şokolad çox xoşuma gəlir! 
 
-Qloriya ağlama, lütfən... Şokolad gətirəcəyəm sənə, hər istədiyini gətirəcəyəm... Bura 
yaxın bir moteldə yerləşmişəm Qloriya, sənə yaxın olmaq üçün. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
424 
Qadının solğun gözləri böyüdü.  
 
-Motelə? Lənətə gəlmiş qəhbələrin biriylə bir yerdəsən! Porno filmlərə baxırsınız, tavan 
başdan-ayağa güzgüdür! 
 
-Bir neçə gün sənə yaxın olacağam Qloriya, Harri təskinlik verici bir tonla dilləndi. Nə 
istəsən gətirəcəyəm. 
 
-Elə isə eşqini gətir mənə, deyə qışqırdı Qloriya. Eşqini niyə gətirmirsən allahın bəlası? 
Xəstələrdən bir neçəsi dönüb baxdı. 
 
-Qloriya, kimsənin səni mənim qədər sevmədiyindən əminəm. 
-Mənə şokolad gətirmək istəyirsən? G...nə sox o şokoladları! 
Harri bir kart çıxardı cibindən. Motelin kartı idi. Qadına uzatdı.  
-Unutmadan bunu sənə verim. Zəng etməyinə icazə verirlər? Bir şeyə ehtiyacın olsa 
mənə zəng elə. 
 
Qloriya cavab vermədi. Kartı götürüb qatladı, kiçik bir kvadrat elədi. Sonra əyilib 
ayaqqabısını çıxardı, kartı ayaqqabının içinə qoydu və ayaqqabısını təkrar geyindi. 
 
Harri doktor Censenin onlara doğru gəldiyini gördü. Doktor Censen dişini ağardaraq 
yaxınlaşdı və "vay, vay, vay..." dedi. 
 
-Salam doktor Censen, Qloriya soyuq bir səslə dilləndi. 
 
-Otura bilərəmmi?  Həkim soruşdu. 
 
-Əlbəttə. Qloriya cavab verdi. 
 
Həkim gombul bir adamdı. Dikbaşlıq, məsuliyyət və nüfuz qoxusu gəlirdi ondan. 
Qaşlarının gur və ağır bir görünüşü vardı. Gur və ağır idilər. Sanki aşağı sürüşüb yumru 
ağızına girmək istəyirlər lakin həyat icazə vermirdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
425 
 
Həkim, Qloriyaya baxdı. Sonra Harriyə döndü.  
 
-Bəli, son günlərdə qeyd etdiyimiz irəliləmədən son dərəcə məmnunam... 
 
-Bəli doktor Censen,  bir az əvvəl Harriyə özümü çox balanslı hiss etdiyimi, konsultasiya 
və qrup müalicələrinin nə qədər faydalı olduğunu deyirdim. Məntiqsiz əsəbim, səbəbsiz 
çılğınlığım, dağıdıcı özümə acıma hissim azaldı... 
 
Qloriya əllərini qoynuna qoyub, gülümsəyirdi. 
 
Həkim Harriyə gülümsədi.  
 
-Qloriyada fövqəladə irəliləmə var! 
-Bəli, dedi Harri, fərqindəyəm. 
 
-Məncə yaxın vaxtda səninlə evə gedəcək, Harri. 
 
-Siqaretinizdən bir dənə götürə bilərəm? deyə soruşdu Qloriya. 
 
-Əlbəttə, dedi həkim. Cibindən ekzotik bir siqaret qutusu çıxarıb bir dənəsini ona uzatdı 
Qloriya siqareti götürdü. Həkim qızılı alışqanını uzadaraq siqareti yandırdı. Qloriya bir 
nəfəs alıb tüstüsünü havaya üfürdü... 
 
-Xariqüladə əlləriniz var dokto Censen, dedi Qloriya. 
 
-Təşəkkür edirəm canım. 
 
-...və xilaskar bir xasiyyətiniz, ovsunlayıcı..." 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
426 
-Hamımız əlimizdən gələni edirik burada... dedi doktor Censen yavaşca. İndi icazənizi 
istəyirəm. Digər xəstələrlə də maraqlanmalıyam. 
 
Cəmdəyini stuldan rahatlıqla qaldıraraq başqa bir masaya, xəstəsini ziyarət edən bir 
qadının yanına getdi. 
 
Qloriya gözlərini Harriyə tikdi.  
-İyrənc gombul! Günorta yeməyi əvəzinə tibb bacılarının poxunu yeyir..." 
 
-Səni görmək çox gözəl idi Qloriya, amma uzun yoldan gəlirəm, istirahət etməyə 
ehtiyacım var. Həkim haqlıdır məncə. Səni daha yaxşı gördüm. Qadın bir qəhqəhə çəkdi. 
Coşğulu bir qəhqəhə deyildi amma. Səhnədə çəkilən əzbərlənmiş qəhqəhələrdən biriydi. -
Heç irəliləmə olmayıb, gerilədim hətta... 
 
-Doğru deyil... 
 
-Xəstə mənəm, balıqbaş. Hər kəsdən daha yaxşı diaqnoz qoya bilərəm. 
 
-Balıqbaş nə deməkdir? 
 
-Başının balığı xatırlatdığını deyən olmayıbmı bu günə qədər? 
-Xeyr. 
 
-Təraş olarkən aynaya diqqətli bax. Çalış üzgəclərini kəsməyəsən. 
 
-Mən gedirəm...Sabah yenə gələcəyəm... 
 
-Gələn səfər konduktoru gətir. 
 
-Niyə istəmirsən ki, sənin üçün nə isə gətirim?  
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
427 
-Qəhbənlə s...işməyə gedirsən. 
 
Sənə ―New York‖ jurnalı gətirimmi? Əvvəllər sevərdin o jurnalı... 
 
-"New York‖ jurnalını g...nə sox, balıqbaş! Və ―TIME‖ ilə davam elə! 
 Harri uzanıb qadının öz özünü yumruqladığı əlini sıxdı.  
-Güclü ol, özünü buraxma. Tezliklə yaxşılaşacaqsan... 
 
Qloriya onu eşitdiyini hiss etdirmirdi. Harri yavaşca qalxdı, döndü və pilləkənə doğru 
addımladı. Yarı yolda dönüb Qloriyaya yüngülcə əl elədi. Qadın heç tərpənmədi də... 
 
 
 
Telefona zəng gələndə qaranlıqda özlərində deyildilər 
Harri dayanmasada telefon  da susmadı. Çox narahat idi. Yumşalmağa başladı. 
 
-Allah lənət etsin! dedi və qadının üstündən qalxdı. Lampanı yandırıb telefonu açdı. 
 
-Alo? 
 
-Qəhbənlə s...işirdin? Zəng vuran Qloriya idi. 
 
-Qloriya, bu saatda zəng vurmağa icazə verirlər? Yuxu həbi vermirlər, sənə? 
 
-Niyə bu qədər geç açdın telefonu? 
-Sən heç sıçmırsanmı? Sıçarkən yaxaladın məni. Tam ortasında... 
-Ümid edirəm... Mənimlə danışdıqdan sonra bitirəcəksənmi?  
-Qloriya, lənətə gəlmiş paranoyana görə ordasan. 
-Balıqbaş. Get adamı s..k qurtar 
Qloriya dəstəyi asdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
428 
Nanın əynində gecəliyi vardı. Yatağın kənarına oturmuşdu, su qatılmış viskisi tumbanın 
üstündə idi. Bir siqaret yandırıb qıçını qıçının  üstünə aşırdı 
 
-Həəəə, necədir sənin sevimli qancığın? deyə soruşdu. 
 
-Harri özünə içki süzüb onun yanında oturdu. 
 
-Təəssüf edirəm Nan... 
 
-Niyə, kimin üçün? Mənim üçünmü, yoxsa onun üçünmü?  
 
Harri viskisini başına çəkdi.  
 
-Lənətə gəlmiş teleseriala çevirməyək olanları. 
 
-Eləmi? Yaxşı, nəyə çevirək? Samanlıqda seyranamı? Qurtarmaq istəyirsənmi? Yoxsa 
hamama gedib əlinə qurtaracaqsan?" Harri Nana baxdı.  
-Düşüklük eləmə. Vəziyyəti ən azı mənim qədər başa düşürdün. Gəlmək istəyən sən idin! 
 
-Səninlə gəlməsəydim bura qəhbənin birini uzadacağını bildiyim üçün! 
 
-Allah lənət eləsin! dedi Harri. Yenə o söz. 
 
-Hansı söz! Hansı söz? Nan içkisini başına çəkib stəkanı divara tolazladı. 
 
Harri gedib stəkanı qaldırdı, doldurdu, Nana verdi və özünə yenə içki süzdü. 
 
Nan stəkanına baxdı, bir qurtum içdikdən sonra tumbanın üstünə qoydu.  
-Zəng edəcəm ona, hər şeyi izah edəcəyəm! 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
429 
-Elə şey etməyəcəksən! O xəstə bir qadındır. 
 
-Bəs sən? Sən də xəstəsən, qəhbə balası! 
 
O an telefona zəng gəldi. Telefon Harriın qoyduğu yerdə, otağının ortasında yerdə idi. 
İkisi də yataqdan telefona tərəf atıldılar. İkinci zəngdə ikisi də telefona çatmış, dəstəkdən 
yapışmışdılar. Xalçanın üstündə, təngnəfəs, qollarla qıçlar çarəsizlik içində birləşmiş 
halda diyirlənməyə başladılar. Bütün tavanı əhatə edən güzgüdə də beləcə əks olundular. 
 
 
Tərcümə: Cəlil Cavanşir 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
430 
 
Levon Cavaxyan 
 
Kirvə 
 
Biz müharibəyə getmədik, müharibə bizə gəldi. O vaxtacan firavanlıq, əmin-amanlıq 
hökm sürürdü. Saat 17-də radio ―Danışır Bakı!‖ deyəndə sevincimiz yerə-göyə sığmazdı. 
Səsini axıracan qaldırardıq. O dalğa bizim təsəlli yerimizdi. Ordan yanıqlı bir səs, ürək 
parçalayan, qəmli-qüssəli muğam sədası gələrdi… 
 
- Bu toy kimin toyudu belə? – soruşardı Aşxen nənəm. Onu qınamaq olmazdı. Bizim 
kənddə ancaq toylarda mahnı oxunurdu. 
 
O hava radiodan daşıb çıxar, evə dolar, çölə yayılar, küçələr boyu axıb, meydanı bürüyər, 
Azərbaycanı addım-addım dolaşardı. Dünya SSRİ adlı böyük bir dövlətdi. Xoşbəxtlik 
dedikləri isə, kommunist ahəngli qüssəylə dolu, yanıqlı bir muğamdı. Yayın damlardakı 
kirəmitlərə hopmuş istisi yavaş-yavaş öləziyər, qızartdaq toz ayaq altından ahəstəcə 
havaya qalxar və o dərdli, yanıqlı muğamın doğma qüssəsi burula-burula, behişt ətri kimi 
axıb, bal kimi süzülüb, keyimiş beynimizə dolardı. Kommunizm yolundaydıq... 
 
Aşot babam hərdən öz məxməri bariton səsiylə: ―Həyatımız itkin bir mahnıdır‖ - deyərdi. 
Bizim kənd mahnı-nəğmə söhbətində ən usta adam kimi onu tanıyırdı. Əlini qulağının 
dibinə verib, bəlkə dünyanın qulağına çatsın deyə, ucadan bayatı çağırardı. Səsi də 
Şınoğun suyu kimi çağlardı. 
 
Onun türklərin Ayrımından Həsən adlı bir kirvəsi vardı. Mahnısı da oralardan gəlirdi. 
Onların münasibəti əsl dostluqdu. Babam Həsənə ―özünü dağdan at‖ desəydi, atardı. 
Amma babam ona ―dağdan atıl‖ demirdi. Onu dağ başına qaldırırdı. 
 
1988-in fevralıydı. Dağlardan təpəsi aşağı enmək vaxtı gəlmişdi. Müharibə özünü 
yetirəndə biz də boş dayanmamışdıq, mitinqlər keçirirdik. Müharibənin özündən qabaq 
sorağı gəlib çatdı: Sumqayıtda qırğın olmuşdu. Biz 32 qurbanın şəkillərini götürüb 
Dzidzernakapertə çıxdıq. Tarix təkrarlanırdı. Sonra Bakı qırğınları oldu. ―Nə vaxta qədər 
qırılacaqdıq?!‖ Mən onda Təhsil Nazirliyində işləyirdim. Bizim binaya bitişik, neçə ildən 
bəri işləməyən Azərbaycan teatrı vardı. Baltanı götürüb, xalqımın intiqamını almağa 
getdim. Rəhbərlik imkan vermirdi: mən baltanı qaldırırdım, onlar altdan aşağı çəkirdilər. 
―Olmaz, qoymarıq‖- deyirdilər. Moskva belə tərbiyə eləmişdi... 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
431 
 
Əvvəlcə ―olmaz, qoymarıq‖ deyənləri ―sındırdım‖. Sonra qapıya cumdum. Baltanı 
qaldırıb alnının ortasına dalbadal vurdum... Qapı hönkürürmüş kimi cırıldadı, geriyə aşdı. 
İçəri rütubət qoxuyurdu, bomboş salon, boş kreslolar vardı orda... Məyus olmuşdum bir 
az, istəyimə çata bilməmişdim. Hardasa, Hind cəngəllikləriylə qarşılaşan Makedoniyalı 
İskəndər kimiydim həmin an. O, dünyanın o biri başına gedib çıxdığı kimi, mən də teatr 
salonunda səhnənin arxasına atdım özümü. Bizim qəhrəmanlıq xəyallarımıza bura çox 
dedikcə dar gəlirdi. Ancaq sonralar başa düşdüm ki, uzaqbaşı, bağlı bir qapıyla 
döyüşürmüşəm. İndi utanıram buna görə. Amma onda utanmırdım. Onda qəhrəmandım 
mən. Ta öz adamlıq halıma dönənə qədər. Qəhrəmanlıq dəmləri gedər-gəlməzdə qaldı. 
İnsan, adətən, şərə qarşı cəsarətlə mübarizə aparır. Ancaq şər hansı tərəfdəydi?! Gəl indi 
bundan baş aç görək!... 
Xoş halına sadəcə insan ola bilənlərin! ―Bəxtəvər qəhrəmanların başına‖ demirəm mən. 
Qoy vətən fəxr eləsin onlarla... Mənim qəhrəmanlarımsa adi, sadə insanlardır. Əsl insan 
üçün düşmənçilik sədləri yoxdur. Onun vətəninin ərazisi ürəyi ilə vicdanının olduğu 
yerlərdir. Vay bu ərazidən çıxanların gününə! Bizim kirvə elələrindən deyildi, amma 
neyləmək olardı: getdi!... Mənim hekayəm də elə bundan danışır… 
 
Aşot babamın Ceyranından kənddə bircə dənəydi. Onun qədər süd verən tapılmazdı, 
ancaq onun kimi təpik atan da yoxdu. Ceyranın gölə bənzər gözlərində bir dənizlik qüssə 
vardı. O, qüssəli gözlərilə dünyanı seyr edə-edə qabağındakı otu rahatca yeyəndə bu 
qəmgin halından hədsiz narazı olduğu kimsənin ağlına gəlməzdi. Axşamüstü şişman 
cəmdəyini, tox qarnını aramla yırğalayaraq, astadan mələyə-mələyə örüşdən qayıdardı. 
Adamlar onu adi bir inək bilib, yanından arxayınca keçib gedərdilər. Ancaq həmin 
anlarda onun içində bir inəkmi mürgüləyirdi, yoxsa bir buğamı oynayırdı, burası qəliz 
məsələydi. Dumanlı nəzərlərilə bir anlıq ötüb-keçənləri süzərdi. Qara, nəmli burun 
pərələrindən qaynar buğ qalxardı. Birdən başını aşağı, sinəsinə əyər, iti buynuzlarını irəli 
verib adamların üstünə yeriyərdi. Kişilər birtəhər özlərini qoruyardılar. Allah 
göstərməsin, qabağına çıxan qadın olsaydı... Bir andaca buynuzlardan sallaşıb qalar, 
həyasıyla ağrısı bir-birinə qarışardı. Heç o yan-bu yana yer qalmazdı: ətəyi başına keçər, 
bədəni arxaya qanrılar, çılpaq ayaqlarısa havada yellənərdi… 
 
Yazıq babamın gözünə yuxu getmirdi. Onun öhdəsindən gəlməkçün çox əlləşmişdi... 
Dəyənəyilə inəyin qızartdaq belini odlayırdısa da, xeyri olmurdu. Ceyran müti bir halda 
dayanır, sevgi və qüssə dolu gözlərini sahibinə zilləyirdi. Hər zərbədən sonra astadan 
səslənir, boynunu uzadıb babamın üzünü yalamaq istəyirdi. Çarəsizlikdən, babamın 
əlindəki dəyənək havadan asılı qalırdı. Di gəl, dilsiz-ağızsız heyvanı başa sal!... Yox, 
bıçaq çəkməyə əli gəlməzdi. Ən yaxşısı satmaqdı. Amma belə dəli heyvanı kim alardı?... 
 
 
Yenə kirvəsi Həsən yetdi dada. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
432 
- Mən alıram, Aşot kirvə, - dedi. – Sən gətir o Ceyran inəyini, mən alıram… 
Erməni milli hərəkatı hələ təzəcə qızışırdı. Hər tərəfdən azərbaycanlılar əleyhinə 
çağırışlar ucalır, qazan qaynara düşürdü. Həsənə bizim inəyin bol südümü, yoxsa iti, sivri 
boynuzlarımı xoş gəlirdi, demək çətindi. Ancar hər halda, kirvəmiz beh kimi 100 rubl 
verdi, Ceyranı qabağına qatıb türklərin Ayrımına sarı yola düzəldi. Onlar eyni yolla 
getdilər. «Dünya isə məhvərindən çıxmışdı». Sabahlarımız təlaşlı açılırdı. 
 
Azərbaycandan gələn xəbərlərin gətirdiyi narahatlıq gündən-günə artırdı. Bircə anam 
halını pozmurdu. ―Kim sənə daş atsa, sən ona alma at, nar at‖ - deyirdi. Anam həlim 
təbiətli, şairanə ruhluydu, ancaq ən əsası, anaydı... 
 
…Hə, belə, mənim gözəl oxucum. Bu sözlərimlə mən təkcə yazımı yox, ürəyimi də 
kağıza büküb sizin ixtiyarınıza verirəm… 
 
Ayrım türklərin deyildi, Lori bölgəsində bir azərbaycanlı məskəniydi. Milli hərəkat oraya 
da yayılmışdı. Ara qarışmışdı. Kənd danüzünün qırovunda oyanırdı. Amma çöldə-
bayırda kimsə görünmürdü, hər yan bomboşdu. Adamlar küyükmüş toyuqlar kimi 
evlərindən çıxmırdılar. Onlar öz Tanrısına sığınmışdı, biz də öz Tanrımıza. Onlar Quran 
oxuyurdular, biz İncil. Dava bu ikisinin davasıydı. Mənə qalanda, inancım bir az ayrı 
cürdür: mən Tanrıya inanıram, amma hansısa kitabda, ya da kitablarda yazıldığı kimi 
yox, eləcə, Onun özünə inanıram, olduğu kimi! O, Barışdırandı, Birləşdirəndi, Qüdrətlidi. 
İnsanlar o Barışdırıcını itirmişdilər. Ölkə isə yaman qarışmışdı. Yeni bütlər ortaya 
çıxmışdı, cadu kimi bir sevginin dadı yayılmışdı damaqlara. Tanrı sevgidir, amma sevgi 
Tanrı deyil. Sevginin tərsi nifrətdir. Adamlar dava gəzirdilər. Onlar davanın «dadından 
ləzzət alırdılar». Əgər adamlar Tanrını ―özümünkü-özgəninki‖ deyib bölməsəydilər, 
Onun yaratdıqlarını da bir-birindən seçib-ayırmazdılar, yəqin ki!... 
 
O gecə babam alt köynəyini yeddi dəfə dəyişdi. Gözlərini yumur, eyni pis yuxunu görüb 
oyanır, tir-tir titrəyirdi. Canı suya batır, soyuq tər mitilə hopurdu. Alt paltarı, dəyişdirdiyi 
köynəklər yaş kəfən kimi bədəninə yapışırdı. Dişləri şaqqıldayırdı. Şaxta iliyinə 
işləyirmiş kimi üşüyürdü. 
 
- Aşxen, alt köynəyimi gətir, dəyişim... – babam inildəyirdi. 
 
- Yenə?… - ağır yuxunun içindən hay verirdi nənəm. 
 
…Göz qapaqlarının altında «Qaydzon» alayıydı: Avetlərin Paşosu, Bednaların Kotosu, 
Mırçanların Şalosu, Tırtmanların Gikosu, Grapın, Osanın Purçulu, Azarların Vahanı, 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
433 
Inanların Kamsarı, Hansaların Mişosu, Cicilin Pilisi, Hobosların Gevosu, Boşaların 
Samatı, Çiçoların Surosu, Iritslərin Tatosu, Cvaxların Cavahiri… Hücuma keçirdilər. 
Ayrım alova, tüstüyə qərq olmuşdu. Cicilin Pilisi «Villis»in çadırını arxaya atıb, 
pulemyotun lüləsini çölə çıxarmışdı. Arxa tərəfə keçib, eynən Çapayev kimi, gülləyə 
tutduğu evləri aşsüzənə döndərməkdəydi. Çılpaq qalmış kənd əllərini havaya qaldırmaq 
əvəzinə, özü havaya qalxırdı… Elə bil, nağıllardakı uçan əşyalar kimi, havaya qalxır, 
göylərə üz tutub, buludların arxasında gizlənmək istəyirdi. Ancaq göylərdə də nicat 
görünmürdü. Buludların arasıyla sürüşən evlər bir-birinə dəyirdi. Evlər böyükdü, adamlar 
balaca… Balaca adamlar böyük evlərdən çıxır, göyün dəlmə-deşiyindən keçir, buludların 
arasından sıyrılıb ələnir, hardasa irəlidə bir təpə kimi tığlanırdılar. Onlardan ən günahkarı 
da indi günahsızdı. Təpə yeriyən qarışqa topasıydı elə bil. 
 
- Aşot, Aşot… - ―topa‖nın içindən səs gəlirdi... 
 
Həsən kirvəydi, qəribə bir şəkildə Ceyranın belinə qalxmışdı. İnsanların altından, 
arasından sürünüb çıxmaq istəyirdi sanki. Ceyranın belinə təkcə özü yox, yaxınlarının 
hamısı minmişdi. Həsən ha dəhmərləsə də, inək yerimək bilmirdi. Boynunu burub geriyə 
baxırdı. Gölə bənzər gözlərində bir dənizlik həsrət vardı. Anasından ayrılan buzov kimi 
burnunu dikəldib böyürürdü… 
 
- Aşot, Aşot… 
 
Günəş başını qaldırıb, şüalarını uzadaraq babamın burnunu qaşıyırdı. O, əllərini qeyri-
ixtiyari burnuna aparıb anlaşılmaz kəlmələr sayıqlayır, ancaq nədənsə heç cür gözlərini 
açmaq istəmirdi. 
 
- Aşot, Aşot…- göz qapaqları elə bil qırsaqqızla yapışmışdı bir-birinə, açılmırdı. 
 
Bezdirici bir səs qulaqlarının pərdəsini titrədirdi. Səsin hardan - öz qulağındanmı, yoxsa 
pəncərədənmi - gəldiyini kəsdirə bilmirdi... Hər nə isə… Gözləri açılır, yavaş-yavaş 
işığın mənbəyini seçirdi. 
 
- Aşot, səni çağırırlar… - bunu səhər tezdən həyəti süpürməyə çıxmış Aşxen nənəm dedi. 
 
- Xeyirdimi… - babam gözlərini ehmalca ovuşdura-ovuşdura soruşdu. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
434 
- Deyir, Həsəndən xəbər var, - nənəm cavab verdi. 
 
Heç gözləmirdi bunu. Yorğanı üstündən atdı. Beyni bir neçə saniyədəcə açılışdı. Yuxusu 
quş kimi uçdu başından. Özü də bilmədi nə vaxt geyindi. 
 
Avetlərin Paşosu tut ağacının altında arın-arxayın siqaret tüstülədirdi. O, kənddəki 
könüllülərin komandiriydi. Elə bil min ildi ki, üzünü qırxmırdı. Meşədən indicə çıxmış 
qaçaq kimi, üzünü-başını qıl basmışdı. Əlindəki siqareti söndürüb, təzəsini yandırdı. 
 
-Xeyir ola... – duruxa-duruxa soruşdu babam. 
- Gecə türklərin Ayrımını boşaltdıq... – Paşo ağır-ağır cavab verdi. 
Yanan kibrit çöpünü siqaretin altında tutmuşdu. İri əlləri titrəyən alovu mehdən 
qoruyurdu. Dünyadakı ən ciddi işlərdən biriylə məşğulmuş kimi, rahat və fikirliydi. 
Nəhayət, dilləndi: 
- Sadaxlıya çataçatda sənin kirvən Həsəni gördüm… 
Babamın heç hövsələsi qalmamışdı, nəfəsi daralırdı. 
– Ailəlikcə, köçlərini çəkib gedirdilər. Məni görəndə yaxınlaşdı, ayaqlarıma düşüb 
yalvardı ki, qurban olum, ay Paşo, bu pulu mənim qardaşım Aşota verərsən… 
Paşo əlini qoltuğuna apardı. Bir parça qəzet kağızına səliqəylə bükülmüş əlli dənə qırmızı 
Sovet onluğuydu. İnəyin pulunun qalanıydı bunlar, biz dərhal başa düşdük. Babamsa 
başa düşə bilmirdi. Təlaşdan sol gözünün altı, solgun yanağı titrəyirdi. Karıxıb qalmışdı: 
alsınmı, almasınmı… Hansı cibinə qoyacağını da bilmirdi. Bir cibindən çıxarıb o biri 
cibinə qoyurdu, o birindən götürüb bu birinə. 
O pul babamın heç ürəyincə deyildi, bilirdim. Sonralar, çox sonralar rublun tamam 
dəyərdən düşdüyü vaxtlar gəldi. Ancaq əslində babamdan ötrü onun buruşmuş əllərindəki 
Sovet rublunun heç əvvəlki dəyəri də qalmamışdı... 
 
7 fevral 2008-ci il, Ermənistan 
 
Bu hekayənin Ermənistanda çapından sonra müəllif Levon Cavaxyanı bəziləri 
azərbaycanpərəstlikdə və satqınlıqda ittiham etmişdilər. Türkiyənin "Aqos" qəzetində 
Türkiyə türkcəsinə tərcümədə dərc edilmiş əsəri Azadlıq Radiosunda Azərbaycan 
dilində çap edirik. 
 
Türkiyə türkcəsindən tərcümə edəni: Seyfəddin Hüseynli 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
435 
 
Daur Naçkebia 
 
Payıza az qalıb... 
 
Ölüb qalmışam od yağdıran Günəşin altında, Suxumun şimalındakı hündür təpənin 
döşündə. Beləcə, yerə quylanmadan çox qalaram hələ: yorğun savaş sükutuna, meyitlərin 
dəyiş-düyüş edilməsinə xeyli var; yenicə başlanan hücum öz axarındadır. Suxum hələ 
alınmayıb, döyüşün qızğın vaxtıdır. 
 
Güllə başımdan dəydi: gözlərim qaralmağa başladı, qatı zülmət çökdü. O sərt keçid 
anında birdən necə oldusa, ruhum sızıldadı, az qala ağlayacaqdım, ancaq bu qəhərlənmə, 
gözlərimin dolmağı çox çəkmədi – keçindim. 
 
Məni yandıran bu idi ki, heç ağrı-filan olmadı. Ağrı – həyatın mayasıdır: ağrıyırsansa, 
hələ sağsan. Amma o anda qatı zülmət, ovunu gözləyən yırtıcı kimi, üstümü alıb amanımı 
qırdı, müdhiş, parlaq ağrı isə gendən dolanıb keçdi. Kəsəsi, ―xoşbəxt ölüm‖dür: bir 
andaca sönürsən, alatoran içində uzun-uzadı ağrı-acı çəkmirsən. Ancaq mən – ölü bir 
adam, səsim çıxmasa da,  keyimiş ağzımla gücüm yetdikcə bağırıram: ―Xoşbəxt ölüm‖ 
söhbətinə inanmayın! Onu qorxaqlarla daşürəklilər uydurublar! ―Xoşbəxt ölüm‖dən 
acınacaqlısı yoxdur!‖ 
 
Biz o uzun yay günü boyu Günəşin dalınca düşmüşdük. O hərdən hündür ağacların 
yoğun gövdələrinin arxasında gizlənir, hərdən budaqların arasından görünüb iti, parlaq 
şüalarıyla gözümüzü qamaşdırır, hərdən də ya sıx yarpaqların, ya da təpələrin ardında 
yoxa çıxırdı. Meşə sakitcə, ehtiyatla irəliləyən insan dəstəsini gərginlik içində izləyir, 
onun gileyli pıçıltıları biz yeridikcə kəsilir, sonra yenə də arxamızca səslənirdi. 
 
Biz elə hey gedirdik; Günəş artıq düz təpəmizə döşəyirdi, meşənin isə sonu görünmürdü. 
Elə bil meşə gur işığın altında seyrəlir, istidən təngiyirdi; indi dalımızca yalnız alayuxulu 
pıçıltılar sürünürdü. 
 
Yorulmuşduq, tər aparırdı bizi, çiynimizdəki yük boynumuzdan aşağı basırdı. Hələ nə 
qədər gedəcəkdik – kimsə bilmirdi. Bələdçimiz – qarayanız, gülərüz yunan o qaramat 
meşənin içində ilan kimi qıvrılan insan zəncirini təkcə özünün tanıdığı cığırla apardıqca 
qəlbimizdəki gizli narahatlıq artırdı; dayanıb nəfəs dərdiyimiz dəqiqələrdə onu şübhəylə, 
çəp-çəp süzürdük. Gönüqalınlığı, öküz kimi kütlüyü üzündən bəzi xeyirsöyləməzlərin 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
436 
Kötük dedikləri komandirimizə baxıb toxtayırdıq: o, dinməz-söyləməz, inamla 
addımlayır, qıvraq bələdçidən geri qalmırdı, biz də qabaqdakıların ardınca, onların 
həmahəng yerişinə ayaq uydurub, getdikcə gedirdik. 
 
Meşədə toran düşürdü. Ağacların başı hələ işıqlıydı, amma aşağıda qaranlıq yavaş-yavaş 
qatılaşıb hər yeri bürüməkdəydi. Səma tamam qaralanda meşəyə zülmət çökdü. Ətrafa 
qəribə, mürgülü səslər, devikib-vurnuxan cürbəcür canlıların hay-küyü yayılmağa 
başladı. Yamacla üzüaşağı xeyli getdikdən sonra çaya çatdıq. Rahat bir nəfəs aldıq... 
Qərbə doğru axıb gedən işıq selindən orda-burda zəif işartılar qalmışdı; bezgin-üzgün 
Günəş nəhəng qırmızı kürə kimi dənizin üzündəydi, ya bəlkə də tamam qüruba enmişdi. 
 
Suyun sərinliyi bizi dirçəltdi. Çay yorğunlumuzu yuyub apardı, qarşı sahilə gümrahlaşıb, 
yüngülləşib çıxdıq; qətiyyətimiz özümüzə qayıtmışdı. 
 
Çay soyuq, axar bir sərhəd xətti kimi araya düşəndə dönüb meşəyə boylandım. Ala-tala 
bəyaz dumanın içində tutqun görünürdü meşə, tədricən səmaya doğru yüksəlib onunla 
qovuşurdu. Meşə yuxunun girdabında qərq olur, məni, hamımızı unudub uyuyurdu. 
Dilxor oldum: meşə məni öz hüdudsuz yaddaşının ucqar bir küncünə dürtmüşdü – axı elə 
bu gün birlikdəydik! – və yada salması, həm cismimi, həm ruhumu xatırlaması üçün onun 
bağrına təkrar ayaq basmaq mənə nəsib olacaqdımı, bunu bilmirdim. 
 
Göyün dərinliyindən ulduzlar boylanmağa başladı: böyükdən-kiçiyə düzüldülər, əvvəlcə 
iri, nisbətən parlaq, sonra isə, onlardan azca aralıda, topa-topa, tək-tək görünən xırdaca 
ulduzlarla doldu səma. 
 
Çayın soyuq şırıltısı gecəni başına götürmüşdü: amma hərdən yuxulu quşların çığırtısı 
eşidiləndə adamın əti ürpəşirdi. Nəfəsimizi içimizə çəkib, o vəhşi çığırtının güllə səsi 
kimi yenidən yayılacağını gözləyirdik. Ancaq sakitlik idi: həmin çılğın, yanıqlı səsin qəfil 
qopub yayıldığı sonsuzluq onu yenidən udmuşdu. 
 
Qısa, amma qızğın döyüşdən sonra yüksəkliyi ələ keçirdik. Düşmən pərən-pərən düşüb 
geriyə - bir kilometr yarım şərqdəki kəndə tərəf çəkildi. 
 
Son bir həftədə bizə aman verməyən üç qaubitsa indi qatır kimi qısır qalmışdı, ətrafa 
çoxlu boş giliz səpələnmişdi. Biz həm hərbə-zorba gəlmək, həm də məzələnmək xatirinə 
bomboş lülələri kəndə tuşlayıb, yalandan gətir-götürə başladıq, guya atəş hazırlığıydı bu. 
Zarafat qanmayan komandirimiz bunu ―havayı əziyyət‖ bilib deyinsə də, mane olmadı: 
qoy oynaqlasınlar bu cavan gicbəsərlər! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
437 
 
Kənd heç də zarafata oxşatmadığı bu vurhavurun qarşısında büzüşmüş, donub qalmışdı. 
Küçələrdə bircə kölgə də gözə dəymirdi, ölüm qorxusu hər yeri basmışdı. Az əvvəl 
döngələri, həyətləri, bağları səllimi dolaşan külək də qəfildən, izsiz-soraqsız harasa 
sovrulub getmişdi. 
 
Əhali kənddən çıxmağa başladı: əvvəlcə tək-tək, çəkinə-çəkinə, sonra hamılıqla, hay-
küylə. Qorxu adamları birləşdirmişdi, qığılcım kimi çaxnaşma da çıxırdı arada. 
 
Uzaqdakı partlayışlardan, bir də təkəm-seyrək açılan yeknəsəq atəşlərdən savayı səs-
səmir gəlmirdi. Gərək qulaqlarını dibinəcən şəkləyəydin ki, gündüzün parlaq cingiltisini 
eşidə biləydin. Elə bil heç müharibə getmirdi: o, yaddaşımızın qaranlıq bir küncünə, sərt, 
ağrılı nöqtəsinə çəkilmişdi. 
 
Gecəki leysandan sonra bürkü öz yerini sərinliyə verəndə anladıq ki, yayın axırıdır. İkicə 
günəşli gün bəs edər ki, hava yenə də qızsın, amma bu qızmarlıq yayın qovurucu istisini 
uzaqbaşı ötəri xatırlada bilər: rahat, zəif, abırlı istidir bu. Günün işığı elə də gur deyil, 
yer-göyü gözqamaşdıran şüalar tutmayıb deyə, dünyanı yuxu kimi göstərən ilğımlar da 
yoxdur – hər şey aydın görünür. 
 
Abxaziyada payız gələndə dünya büllur kimi saflaşır: duyğularımız hələ heç vaxt bunca 
həssas olmamışdı. 
 
Dünyanın cansıxıcı əlvanlığı, ölümcül xəzan dalğası... 
 
Uzaqda dəniz görünür – sakit, həyəcansız. Onun nəhəng bədənində torpağın ağrısından 
əsər qalmır, ləpədöyəndən o yanda bu ağrı itib-batır, anlaşılmaz bir şəkildə tutqun 
dərinliklərə dalır: eynilə güllənin suda gücdən düşməsi, öldürücü qızmarlığını itirməsi 
kimi. Dənizin sərinliyi, rütubəti bizi - bu alışıb-yanan yüksəkliyi də vururdu. Onun parlaq 
səthi oynaq bir qövslə bitir, ordan isə səma divar kimi ucalırdı. 
 
Keçmişin qaranlığını yarıb, əcdadlarımın bədənindən, ruhundan keçib gələn uzun, parlaq 
teli öz canımda hiss edirdim mən. Qıllı əcdadımın ilk dəfə qadınının bətnində əkdiyi 
toxumda da var imişəm, şirin qapışmalarla, ləzzətli boşalmalarla keçən sonrakı gecələrdə 
də. Nəslimin kişiləri məni - bəlkə milyon dəfə - qaynar bir axınla qadın bətninin 
qaranlıqlarına püskürdüblər. Onlar artıq ölüb-gediblər, bu torpağa bürünüb, ona 
qarışıblar. Tezliklə mən də bu torpağa bürünəcəyəm... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
438 
Avtomatımı sinəmə sıxıram: sağlığımda onun dürüst biçimli qara bədəni, qurğuşun canı 
məndən ötrü çox şirin idi, sevimliydi. Axı təkcə onu ürəkdən sevməyə macalım olmuşdu. 
Avtomatın adi vaxtlardakı yalançı soyuqluğuna fikir verməzdim, çünki işə düşəndə onun 
necə qızışdığını bilirdim. 
 
Davanın ilk günlərində onu necə arzulamışdım! Avtomatı olanlara necə paxıllıq 
eləmişdim! Belələri az idi: çoxları - mənim kimi – qüssəli, atəşli gözlərlə Eşerayla 
Qudauta arasında yol ölçürdü. Tək bircə arzu - avtomat tapmaq istəyi dincliyimi əlimdən 
almışdı. Müharibənin onuncu günüydü, mən isə avtomatsız, boş-boşuna Eşeranın tozlu 
yollarında it döyürdüm; Qudautada, bizim – Suxumdan olan qaçqınların yerləşdirildiyi 
istirahət evlərində naharı pomidorla yola verəndə, hər dəfə ―Yeniliklər‖, ―Xəbərlər‖ üçün 
televizorların qabağına yığışanların tüstü-dumanından, hay-küyündən ürəyim sıxılırdı: 
belə məqamlarda təmkinli diktorun hər sözünə adamın başını xarab eləyən min cür 
sətiraltı məna yüklənirdi – hərbi əməliyyatlara dərhal son qoyulmasından, təcavüzkarın 
cəzalandırılmasından tutmuş, bizim doğma yurd-yuvamızdan qovulmağımıza qədər...  
 
Ancaq mən tezliklə avtomat tapa bildim. Davanın ilk günlərindən qərargahda özünə yer 
eləmiş bir qohumum, çox yalvar-yapışdan sonra, hansısa çeçenlə bu barədə danışacağına 
söz verdi. Çeçen iki yüz dollar istəmişdi. Mənim yüzcə dollarım vardı. Bilirdim ki, 
―çeçen söhbəti‖ fırıldaq qohumumun uydurmasıdır, avtomat onun özünündür... Amma 
burası mənim vecimə deyildi. Pulun hamısını düzəldə bilməməyim qohumbalanın kefinə 
soğan doğradığından, qərargahda sakit bir işə düzəldəcəyini vəd edib, məni bu 
niyyətimdən daşındırmağa çalışdı. Qərarım qətiydi, odur ki, qohumluğumuzu üzümə 
tutub dirəşdim. ―Qərargah adamı‖ duruxdu, ―həmişəyaşıl‖ yüzlüklərin xışıltısı onu 
yoldan çıxarmışdı. Amma qohumluq məsələsi tamahını üstələdi, ―tərs çeçeni razı 
salmağa‖ çalışacağını ağzından qaçırtdı. ―Razı saldı‖ da: qalan yüz dollar borca yazıldı. 
Ancaq dilimdən söz aldı: evdəkilər bunu bilməsinlər, işdir, başıma bir iş gəlsə, kimsə 
qınamasın ki, ―qanmaz uşağın sarsaqlamağı‖nda onun da barmağı var. 
 
Dümağ bədəni adamın ağlını alan Səriyyə mənim üçün ―lifçik‖ tikdi, öz əlləriylə də 
geyindirdi. Qızın qoxusunu duyduqca beynim çönürdü. Arada zarafatlaşdıq - bir-
birimizin gözlərinə baxmadan... 
 
―Lifçiy‖imə güllə qutuları yığdım, onlar bütün ağırlığıyla sinəmə qısılıb, doğma adamlar 
kimi qucaqladı məni. Başıma yaşıl lent dolayıb, uzun müddət güzgünün qabağında 
dayandım: özümə baxmaqdan doymurdum. Yox, o dəqiqə Qumistaya tərəf yüyürmədim: 
neçə vaxtdan bəri təşnəsi olduğumu birdən-birə əldə elədiyim üçün bütün bədənim 
boşalmışdı, özüm öz xoşbəxtliyimə inanmırdım; avtomatımı bağrıma basıb iki gün 
Qudautada veyilləndim, ta qara paltarlı bir qadının sərt, həm də haqlı qınağına tuş 
olanacan: ―Sən burda sülənirsən, orda isə qardaşların qırılır!‖ Elə bil yuxudan ayıldım: 
tez ön xəttə sarı götürüldüm. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
439 
Elə o vaxtdan da avtomatımla Siam əkizləri kimiyik; sağlığımda hər nə yadımdan çıxsa 
da, avtomatımı unutduğum, onun öz ilan soyuqluğu ilə qəlbimi isitmədiyi bircə an da 
olmayıb. 
 
Artıq iki sutkadır ki, Günəş mənim üzərimdə doğub-batır, aman vermədən yaxıb-
yandırır: iylənməyə, çürüməyə başlamışam. Meyitim tapılanacan, ya da dəyişdirilənəcən 
eləcə sümüklərim qalacaq. Başımın üstündə topa-topa milçək uçuşur, bir xeylisi də 
sifətimdə gəzişir. Qurdlar isə dinməzcə öz işindədir, hərəsi bir tərəfdən səbrlə didib yeyir 
məni. Hərdən elə bilirəm ki, qurdlar təkcə ətimi yemirlər. Onların bu səliqəsi, hövsələsi 
zamanın sonsuzluğuna, bədənimin nəhəngliyinə işarədir, üstümə hər tərəfdən 
daraşmaqları da nəsə qeyri-adi bir axtarışdan xəbər verir. Onlar mənim ruhumu axtarırlar, 
onu da əmib-sümürmək istəyirlər! ―Hardasa buralardadır o: seliyin-şirənin içində, 
damarların əyri-üyrü, qaranlıq keçidlərində, bədənin dik yerlərində, çala-çökəyindədir... 
Əlimizdən qaça bilməz!‖ Elə hey arayıb-axtarırlar: ürəyin mədəciklərində, iri, bərk 
xayaların qırışmış kisəsində, saçların qarğa tükünə çalan cod qıvrımlarında... 
 
Axı insanın ən dadlı yeri onun ruhudur! 
 
Səhərisi atışma başlandı. Yer xam dayça beli kimi titrəyirdi. Gürcülər təpənin üstünü 
kəsib, fürsət ikən bizi bu girdabda gömmək istəyirdilər. Vertolyotlar da peyda oldu. 
Gümüşü ―halqa‖lar başımızın üstündə səmanı yarıb-keçir, dalbadal raketlər yağdırırdı. 
Biz yerə sərələnmiş, ümidsiz halda quruyub qalmışdıq, pulemyot güllələrinin öz 
qurğuşun ağırlığıyla haçan kürəyimizə  çırpılacağını, öldürücü deşiklər açacağını 
gözləyirdik. 
 
Sonra təpəyə tanklar dırmanmağa başladı. Bununla da döyüş lap qızışdı - sevən bir qızın 
od tutub yanan bədəni kimi. Mən nəhəng, qaynar dalğanın qoynunda bihuş olmağın 
nəşəsini yaşadım. Ancaq çox çəkmədi bu: başıma zərblə nəsə çırpıldı, öldüm. 
 
Ölümlə təzə-təzə rastlaşdığım vaxtlar məni ən çox təəccübləndirən ölənlərin ona fas-
farağat tabe olmaları idi. Sakitcə, fağır-fağır uzanıb ―o tərəf‖i fikirləşirdilər! Halbuki, 
adama elə gəlirdi, yüngülvari hərdəm eləsələr, onları bürüməkdə olan buzu sındıra, 
ətrafdakılarda həm sevinc, həm də dəhşət oyadıb, ayağa qalxa bilərlər! Ölənlərin 
laqeydliyi, ərincəkliyi anlaşılmaz görünürdü mənə. Onda ölümün gücünə bələd deyildim, 
adamı necə bir məngənəyə saldığını bilmirdim. Bu an mənə bütün dünyanın, lap bütün 
kainatın gücünü toplayıb versələr, yenə bircə barmağımı da tərpətməyə yetməzdi. İçimdə 
hərəkətli hər nə vardısa, hamısı xırp dayanmışdı, özü də, yəqin ki, həmişəlik; daha məni 
heç nə hərəkətə gətirə bilməzdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
440 
Hər yeri toz-tüstü bürümüş, cingilti-gurultu götürmüşdü: boğuq-boğuq uğuldayan tanklar 
təpəyə dırmanmaqdaydı. Bir balaca əyilsəydim, güllə boşa çıxıb pərt olar, mən isə sağ 
qalardım... 
 
Gözlərin, qulaqların, əllərin, ayaqların – bax bunlarsan sən, hə, bir də bu sadə təsərrüfatı 
öz adətincə idarə edən beynin var. Səni kövrəldən, zəif salan ruhun isə lazımsızdır, qoy 
rədd olsun. İçində canlı nəsə varsa, darıxıb ötəri qımıldandısa, deməli, axırın çatıb, 
meyitsən artıq. Bir qırıq metal sənə doğru şığıyır, amma sən özün də metalsan, ancaq 
onun qədər sərt, amansız deyilsən. Qatar-qatar uçuşan güllələrin qarşısına yenilməz bir 
istəklə çırpınan zərif bədənimiz çıxır və... hansısa labüd səhvin ağrı-acısı bizi həyata 
qaytarır – ruhumuzu oyadır: köhnə, kökü dərinə işləmiş ölüm qorxusu təzədən dolur 
didilib-dağılmış bədənimizə.     
 
Buna qədər isə adicə ümid etmək haqqımız da olmur; ümid əsgər üçün çəkilməz yükdür, 
mən elə ilk günlərdən onu üstümdən atdım, Nuh əyyamından qalmış, ölü duyğu təki 
geriyə - keçmişə yolladım. 
 
Bircə kimsə məni basdırsaydı... Dərin qazmağa ehtiyac yoxdur, onsuz da torpaq daş 
kimidir; eləcə istehkamçı beliylə yeri bir az eşən olsa, qəbir hazırdır. Təki bədənim 
örtülsün: meyitin göylərin altında beləcə açıqda qalması yaxşı deyil, ölümün bu cür 
çılpaq şəkli mənzərəni korlayır. 
 
Özümə qalsa, bədənimin torpağın dərin, qatı sərinliyinə gömülməsini istərdim. Çayın 
üstündəki təpə bizim nəslin qəbiristanıdır; həyatla haqq-hesabı çürütmüş əcdadlarım 
vəfalı qohumlar, etibarlı qonşular kimi üst-üstə yığılıb, bu təpəni əmələ gətiriblər; orda 
torpağı yarıb, yerin dibinə qapı açıblar... 
 
Əzizlərinin sümükləriylə yan-yana uzanmaq, yavaş-yavaş çürüyüb torpağa qarışmaq – 
bundan artıq nə istəyirsən! Ancaq indi mən o doğma təpədən çox uzaqlardayam, Günəş 
də çox amansızdır! Torpaq bir yığın ağ sümüyü laqeydliklə qoynuna alacaq; çürüyən 
bədənimin munis xatirələrindən uzaq düşmüş sümüklərim yad yerdə yalqızlığa 
gömüləcək. 
 
Hər şey aydın idi əslində, heç o yan-bu yan yeri qalmamışdı; di gəl yenə də müharibənin 
hər keçən günü içimə qatı zülmət çökür, sonsuz bir gecə axıb calanırdı. Ancaq mən işığın 
nə olduğunu bilirdim: müharibənin bitməsiydi, sülh idi işıq. Ona qovuşmağa can atırdım 
mən, yarıyolda qalmaq istəmirdim. Bu zülmətdəki itkin ruhuma gəlincə, onun buradan öz 
bütövlüyü, zərifliyi ilə sıçrayıb çıxacağına inanırdım. Bircə bu ətdən və sümükdən ibarət 
bədənimi salamat apara bilsəydim, ruhum da onunla birgə mənzilə yetərdi... 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
441 
Kaş ki, hələ ölüm özünü yetirməmiş, ağrıdan keçinəydim. Onda ölüm yaşamadığım 
illərin, çəkmədiyim iztirabların hesabına qat-qat qalınlaşmış, möhkəm bağlanmış 
qapıların ardında qalar, yerində sayardı... 
 
Payıza az qalıb... 
 
 
Abxaz yazıçının hekayəsini rus dilindən Seyfəddin Hüseynli tərcümə edib 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
442 
 
Daur Naçkebia 
 
Minaş 
 
Beslan Minaşla bağlı eşitdiklərini, gördüklərini yol boyu bir-bir yadına salırdı. Minaşın 
oğlu irəliki – Böyük davada itkin düşmüşdü. Ordan gələn kağızı poçtalyon Mahyala üç 
dəfə oxutmuş, amma çox da inanmamışdı. 
 
Axı kağızda yazılmışdı ki, oğlu itkin düşüb: öldüyü, ya qəhrəmanlıqla həlak olduğu 
haqda bir kəlmə də yox idi. O da durub oğlunun yolunu gözləyirdi. Aradan əlli ildən artıq 
vaxt keçsə də, onun ümidi üzülməmiş, daha da möhkəmlənmişdi. 
 
Görünür, adamın bu qədər intizar çəkməsi izsiz ötüşmür. Üstəlik, illər əvvəl yuxu kimi 
əriyib itmiş, sümükləri də torpağa qarışmış birini gözləyirsənsə… Bəlkə Minaş da buna 
görə belə qəribəydi. Tutalım, biri gəlib ona desəydi ki, bəs yenə dava qopub, yenə kişiləri 
yığıb aparırlar, o bu şad xəbəri gətirən qonaqdan ötrü əldən-ayaqdan gedərdi: süfrə açar, 
özünün məşhur arağından çıxardıb gətirər, qaldıqca tündləşmiş araqla dolu butulkanın 
tozunu ətəyilə silib qonağın qabağına qoyardı. 
 
Kim bilir, bəlkə Minaş, od odu söndürən sayaq, əvvəlki davada əlindən gedən oğlunu 
yeni bir davanın geri gətirəcəyinə ümid bağlamışdı. 
 
Minaşın evi kəndin qırağındaydı, işi düşməsə, yanına kimsə gedib-gəlməzdi. Bunlar da, 
əksərən, meşəbəyilər, ovçular, odun yığanlar olardı. Bir də, poçtalyon Mahyal öz qoca 
velosipediylə hər ay onun təqaüdünü gətirib verirdi. Mərdümazar adamların təzəlikcə nə 
hoqqalardan çıxdıqlarını bircə ondan soruşa bilirdi. Amma o da çox dərinə varmaz, üzdən 
gedərdi: kişilərin, ucdantutma, bıçaq altına yollanacağı günün guya yaxında olduğuna 
işarə vurardı. Yağlı, sürtük təklikləri Minaşın cibinə dürtər, adəti üzrə, bir çapma stəkan 
arağı başına çəkəndən sonra velosipedinə minib tərpənərdi. 
 
Mahyal Minaşın evinə lap axırda - bütün kəndi dolaşıb, özünün dediyi kimi, bir ayağı 
gorda olanların hamısının təqaüdünü çatdırandan sonra gələrdi: ancaq onların ölməsini 
heç istəmirdi, yoxsa işsiz qalardı. Hər evdə də bir çapma stəkan onu gözləyirdi. 
İçdiklərinin üstünə Minaşın tünd arağı da calananda Mahyal keflənərdi. Qapıdan çıxar, 
velosipedinin dəstəyindən yapışıb yanınca çəkə-çəkə addımlayar, hirsli-hirsli deyinərdi: 
"Tərsliyə bax da…" 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
443 
 
"Tərslik" araqdandımı, velosipeddəydimi - Minaş burasını bilmirdi, ancaq ürəyində 
Mahyalın yenə də yolu piyada getməli olacağına sevinirdi, çünki vəd elədiyi qırmızıları 
bu dəfə də gətirib çıxarmamışdı. 
 
Qırmızıların məsələsi beləydi: Mahyal, adətən, onun təqaüdünü işlənməkdən əprimiş 
təkliklərlə verirdi. Minaş isə üstündə Leninin keçəli olan qırmızılardan istəyirdi. Mahyal 
elə hey söz versə də, vədinə əməl eləmirdi. Arağı vurub dilinin düyünü açılanda 
velosipedinə əl basıb and içirdi ki, gələn dəfə mütləq onun təqaüdünü keçəlli kağızlarla 
verəcək, ancaq yenə də həmin təkliklərdən gətirirdi… 
 
Bu üzdən Minaş Mahyalın guya tezliklə dava qopacağı barədə dediklərinə də bir elə 
inanmırdı, hərçənd o gedəndən sonra üç-dörd gün qulağı qapıda qalır, yetişməkdə olan 
davanın amansız addımlarını dadlı, həyəcanlı bir intizarla gözləyirdi. Qürub yeri dəfələrlə 
- o Böyük davadan qabaqkı axşam kimi - qan-qırmızı rəng almış, amma səhərisi heç nə 
olmamış, müharibənin sorağı, yalından yapışan adamı alacan eləyən yüyənsiz at təki, 
özünü kəndə salmamışdı. 
 
Bir dəfə, təqaüdünü aldığı günün ertəsi Minaş dükana getmişdi. Adətən, qəşəng ətirli 
sabun alar, hərdənbir kişi odekolonu da götürərdi. Üzü maskanı xatırladan gonbul satıcı 
qadın Minaşı görən kimi qaş-qabağını tökdü. Qarının, doğrudan da, müşkül xasiyyəti 
vardı. Hər malın neçəyə, nədən ötrü olduğunu xəbər alar, bir-bir götürüb baxardı. 
Dişlərini qıcayan, az qala hirsindən partlayan satıcı qadın indi də, səsini çıxarmadan, 
onun dediklərini edirdi. Minaş isə öz işindəydi: mallara baxır, götürüb əlləyir, çevirib 
baxır, iyləyirdi. Axırda, adəti üzrə, çirkli bir təklik uzadıb, sabun aldı. Sonra da qaytarılan 
xırdanı saydı, dodağının altında "Qiymətlərə bax e…" - mızıldanıb, ildən-ilə boyuna uzun 
gəldiyindən, birucdan gödəltdiyi əl ağacına dayana-dayana dükandan çıxdı. 
 
Bir yol da məktəbdə Qələbə Günü qeyd olunurdu. Beslangilin pioner dəstə rəhbəri 
tösmərək, amma çox diribaş bir qız idi. Hamının yadından çıxan Minaşı bu bayramda 
təbrik etmək də elə onun ağlına gəlmişdi. Böyük Davada həlak olanların və itkin 
düşənlərin - önsözdə tam arxayınlıqla vəd edildiyi kimi- "istisnasız olaraq, hamısı" 
haqqında məlumat verilən kitablardan biri də o ərəfədə çapdan çıxmışdı. Növbəti, 1962-
ci cild… 
 
Qırmızı, xışıldayan qalstuklarını bağlayıb, üstündə qızılı hərflər həkk olunmuş qara dəri 
cildli kitabı götürüb, günorta Minaşın evinə üz tutdular. Dodaqlarına qalın pomada 
çəkmiş, dikdabanları hesabına onlardan azca hündür görünən dəstə rəhbəri qabaqda 
gedirdi. Günəşin göydən yağdırdığı şüalar göz qamaşdırırdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
444 
Dəstə rəhbəri: "Azğın Düşməni Geriyə Oturdan… Şanlı Vətən Oğlunun… Adı Əsla 
Unudulmayacaq…" - deyib, çıxışını bitirəndən sonra kitabı Minaşın önünə qoydular. 
Martın 6-da həlak olanlardan və itkin düşənlərdən bəhs edən 1993-cü səhifədə, güclə 
seçilən hərflərlə, onun oğlundan da yazılmışdı. Minaş titrəyən barmaqlarını o qısa, 
yarımçıq kəlmənin üstündə gəzdirir, elə bil oğlunun sağ olub-olmadığını buradan duya 
biləcəyinə inanırdı. Ancaq soyuq kağız dinmirdi: elə bil dözülməz soyuqdan büzüşüb 
kiçilmiş hərflər geniş ağ kağıza tək-tək, ordan-burdan səpələnmişdi. 
 
Köynəyinin nişastalı yaxası düz çənəsinin altında düymələnmiş Beslan, qarının o andakı 
dözülməz ağrısını öz canında hiss etdiyindən, ürəyi sıxıldı. "Hiss etmək" bəlkə xeyli 
gurultulu çıxdı. O, qarıya ancaq gözünün ucuyla baxmış, dərhal da baxışını 
yayındırmışdı: bu ağrıya tab gətirmək olmazdı… 
 
İndi Beslan öz dostuyla birlikdə həmin qarını kənddən çıxarmağa gedirdi. Onlar birinci 
müdafiə xəttini tərk edib – başqa çarə də qalmamışdı – ikinciyə çəkiləndə iyirmidən artıq 
ev düşmən əlinə keçmişdi. Ortalıq qarışanda qarı kimsənin yadına düşməmişdi, hayına 
qalası bir yaxın qonşusu da yoxdu. 
 
Gürcülərin əlinə düşsəydi, aləmə car çəkəcəkdilər ki, abxazlar elə götürülürlər, qoca-
qoltuq yaddan çıxıb qalır… 
 
Qaranlıqda Minaşın evini tapdılar. Yandakı əl yerindən işartı gəlirdi. Onlar içəri girəndə 
Minaş bir küncdə qabları yığışdırırdı. İşığı çoxdan kəsmişdilər, divardan asılan kerosin 
lampasının altında yan-yörəni güclə seçmək olurdu. 
 
- Kim var burda?! – Qarı təlaşlı səslə soruşdu. 
 
- Qorxma, özgə deyilik. – Beslan cavab verdi. 
 
Minaş şkafdan aralanıb Beslana yaxınlaşdı. Anışdırmaq üçün bir ara altdan-yuxarı ona 
baxdı.  
 
- Can, tanıya bilmədim, kimin nəvəsisən? 
 
- Qədirin. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
445 
- Həə, Tərsxanın nəvəsisən, deməli! Mən onu belə çağırırdım, can, niyə ölmürəm axı 
mən… Onun torpağı sanı Allah sənə ömür versin!... 
 
- Burda qalmaq qorxuludur, Minaş, yır-yığış elə, aparaq səni. 
 
- Can, noolub, niyə evimdən çıxmalıyam ki? 
 
- Dava gedir, düşmən bizə hücum çəkib… 
 
Minaş Beslanı şəkli-şəkli süzdü. 
 
- Vay başıma xeyir, nə danışırsan sən! O dedikləri dava başlayıb yəni… Son günlər güllə 
səsləri gəlirdi, təyyarələr də lap aşağıdan uçurdu, az qalırdı armudun kəlləsinə ilişsin. Bir 
gurultu vardı, Allah sən saxla! Ürəyimə dammışdı ki, xeyirliyə deyil bunlar, ancaq dava 
heç ağlıma gəlməmişdi... 
 
- Ən vacib nəyin varsa, yığ, gedək. 
 
Minaşı fikir götürmüşdü, bilmirdi, neyləsin. Sonra bir qərara varıbmış kimi dilləndi: 
 
- Mən bugün-sabahlığam, ay bala, sizə yük olmayım… Yaxşısı budur, evimdə qalım… 
 
- Bura bax, deyəsən, bu qarının başı xarab olub axı! – Con təəccüb içində dilə gəldi. 
 
Minaş onun nə dediyini tam anlamadı, ancaq səsindən bildi ki, acığı tutub, tez aranı 
yumşaltmaq istədi: 
 
- Can, mənə görə əziyyət çəkmisiniz, ömrünüz uzun olsun! 
 
- Minaş, düşmən qapını kəsəndə neyləyəcəksən? – Beslan da hövsələdən çıxırdı. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
446 
- Deyirəm də sənə, başı xarab olub bunun!... 
 
Ha dilə tutsalar da, qarı "yox!" deyib durdu. 
 
- Elə dediyini deyir e! İndi ovcuma götürüb vuracam qoltuğuma, cınqırını da çıxara 
bilməyəcək! – Conun səbr kasası daşdı. 
 
Vəziyyətin qəlizliyini görən Minaş kövrəldi, əvvəlcə astadan, sonra isə get-gedə ucadan 
oxşama deyib ağlamağa başladı: 
 
- Can, anan ölsün, ay bala! Səs eşitcək qapıya yüyürmüşəm ki, bəlkə sənsən! Gecələr, 
yuxu bilməyib, yolu dinşəmişəm! Ocağı yanılı qoyub, bir qazan qarğıdalı sıyığı asmışam 
hər gün, vedrədə su qızdırmışam ki, yol gəlib yorulmuş olarsan: isti su yorğunluğunu da 
çıxarar, günahlarını da yuyub aparar. Sabun köpüyü içində ağappaq olar, tərtəmiz 
yuyunarsan, can bala... Amma indi gəlsən, görəcəksən ev bomboşdu, can! Orda da dava, 
burda da – hər yandan yolun bağlandı, ay bala!... 
 
Minaş Beslana baxa-baxa deyirdi bunları, onun da halı özündə deyildi. 
 
Birdən Minaş tamam ayrı cür, acıqlı səslə söylənməyə başladı: 
 
- Sizdə, siz kişilərdədi günahın hamısı! Başıma gətirdikləriniz azlıq eləyib, indi də silah 
götürüb üstümə gəlmisiniz ki, qoca arvaddır da... Gücünüzə arxayınsınız, hə?! İndi elə 
qarğayaram, yerinizdən tərpənə bilməzsiniz!... 
 
Hər nə desə də, onu orda qoymaq olmazdı… 
 
Artıq gecəyarıydı. Aydın payız səmasında Süd Yoluna səpələnmiş ulduzları bir-bir 
saymaq olardı. Hardasa, ünyetməz uzaqlarda atılan odlu güllələr havanı cıza-cıza göyün 
ənginliklərinə şığıyırdı. Öləziyən, ya da öz sərhəd xəttinə dirənən (bəlkə də göylər 
onların hər biri üçün ayrıca sərhədlər cızmışdı) güllələr bir-birinin ardınca sönürdü. 
 
Minaş dinmirdi. Con az qala bütün yol boyu onu qucağında aparmışdı. Qarının əlində bir 
bağlama vardı. Çox dirəşəndən sonra, axırda birdən razılaşıb, dinməz-söyləməz onlarla 
gəlmişdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
447 
 
Beslan indi özünü xeyli zəifləmiş hiss edirdi, guya əvvəllər əynində nəsə bir zireh vardı, 
indi onu soyundurub almışdılar. Həm də elə bil bayaq Minaşın həyətindən çıl-çılpaq, 
yağışın-yağmurun altında təkcə öz dərisinin ümidinə qalan adam kimi çıxmışdı. 
Müharibə başlayandan görüb-götürdüyü nə vardısa – onun istədiyi vur-tut soyuq, 
hissiyyatsız bir daşa dönmək, ürəyini yumşalda biləcək heç nəyi özünə yaxın 
buraxmamaqdı – indi hamısı əlindən gedirdi. 
 
Beslana elə gəldi ki, artıq qorxunun o üzünə adlayıb. Qorxu ümidin hesabına var olur. 
Ümid ölürsə - gözlər həsrətlə gələcəyə dikilmir, o gələcək adamı öz ağuşuna çəkmirsə – 
onda qorxudan da əsər-əlamət qalmır, Günəş doğanda əriyib gedən alatoranlıq kimi yoxa 
çıxır… Ancaq bu an Beslanın hissləri fərqliydi. Özü də bunun günahını Minaşın uzun 
illərin o tayından daşıyıb bugünə gətirdiyi ümiddə görürdü. Müharibənin onun ürəyində 
açdığı ölüm cığırının üstünə həyatın parlaq izləri düşməkdəydi. Elə ölüm də, həyatın özü 
kimi, onunla birgə Beslanın bu qədər vaxtdan sonra ilk dəfə sərbəst vurmağa başlayan 
ürəyinə axıb dolurdu. İndi hər şeydə həyat izləri vardı: bu gecə vaxtı yol getməsi də, 
bəlkə bu an hardasa ondan ötrü ayağa verilən güllə də həyat deməkdi… 
 
Beslan tələyə düşmüşdü, ancaq çırpınmır, inad etmirdi. Bilirdi ki, bundan sonra yükü ağır 
olacaq: bundan belə damarlarındakı qan soyumamalıdır. Güllənin dəydiyi yerdən süzülən 
qan mütləq isti olmalıdır, yalnız bundan sonra səma inanar ki, o, əslində nə imiş... 
 
Onlar yolu başa vuranda Minaşın bu qədər vaxtda özüylə gəzdirdiyi ümidin də axırı 
çatacaq. Ancaq incə bir ümid teli həmişəlik yerində qalacaq, o ümidi bu dəfə başqa birisi 
– Beslan götürəcək. Ondan sonra da kimlərsə… 
 
Səhər tezdən Tkuarçal tərəfə qaçqınlarla dolu bir maşın gedirdi. Minaşı da onunla yola 
saldılar. Ayrılanda bağlamasını açıb, parçadan tikilmiş bir torba çıxartdı. 
 
- Bəlkə gərəyiniz oldu, bala… 
Yerlərinə qayıdanda baxdılar torbanın içinə: artıq heç nəyə yaramayan, nimdaş təkliklərlə 
doluydu. Ancaq Beslan bunu görəndə nə utandı, nə də duruxdu. O, işıq saça-saça səmaya 
sancılan, amma onlar üçün cızılmış sərhədləri aşa bilməyən güllələri xatırladı… 
 
İki gündən sonra Tkuarçaldan xəbər gəldi ki, Minaş ölüb. 
 
Rus dilindən tərcümə edəni:  Seyfəddin Hüseynli  
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
448 
 
Ara Nazaretyan 
 
Atəşkəs 
 
 
Başını aşağı salıb, dirsəklərini dizlərinə dayamış komandir çatıq qaşlarının altından gah 
danışanın çəkmələrinə, gah da papağına baxırdı: bu papaqla çəkmələrin arasında yalnız 
onun qulağının ucunu görmək olurdu. 
 
- Dedi, gedirəm yatam. Meşəyə tərəf getdi. Yəqin ki, gecə saat üç olardı...   
 
Ondan sonra leytenant Avakimovu kimsə görməmişdi. 
 
- Kefliydi? – acığından komandirin göz qapaqları səyridi. 
 
- Lül-qəmbər... Amma başı işləyirdi. Boğazını çırtmalayıb dedi: hazıram... bəs deyincə… 
xirtdəyəcən... Saxlamaq mümkün deyildi. Dedi, Qaşqabağın əmridi: döyüş mövqeyində 
bir nəfər də içkili olmasın... - Danışan qeyri-ixtiyari baxışlarını komandirin sifətində 
gəzdirdi. – Ağlı yerindəydi... 
 
Başqa vaxt olsaydı, çiynindən dümsükləyər, ələ salardılar onu, ancaq indi zarafat yeri 
deyildi – adam itmişdi. 
 
Hamının gözü Qaşqabaqdaydı. 
 
Komandir həmişəmi belə qaşqabaqlı, yaxud dilxor, ya da bəlkə yorğun olurdu - burasını 
demək çətindi, amma radiorabitə üçün nəsə bir şərti ad vacibdi, onu nə cürsə 
səsləməliydilər, beləcə, «Qaşqabaq»da dayandılar. Ondan ötrü isə fərq eləməzdi: uzun-
uzadı nitqlərlə arası yoxdu, xəlbirlə su daşımaq onluq deyildi. Nəsə desəydi də, məğzi 
eyni olacaqdı: qalib gələcəyik! Bunu isə o, bir dəfə demişdi artıq... 
 
Ancaq indi hamı komandirə baxırdı – qərarı o verməliydi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
449 
 
- Lap türklərdən salamat qurtarsa da, öz əllərimlə gəbərdəcəm... 
 
Səhər açılandan meşəni ələk-vələk eləmişdilər, gün haracan qalxmışdı, hələ də 
axtarırdılar. 
 
Birdən: 
 
- Tank… 
 
Gərginlik, anlaşılmazlıq toz çəkilincə davam etdi: salamat bir tankı ələ keçirmək istəyi ilə 
onu dərhal vurmaq cəhdi arasındakı zaman, ilişib irəli-geri hərlənən çarx kimi, yerində 
saydı, ta bir qərara varılınca...  
 
Toz seyrələndə üstü ayparalı qüllənin oyuğundan… 
 
Kəşfiyyatın rəisi karıxdığından yerə yatdı: 
 
- Avakimov, sənin ananı!.. 
 
Ağır maşın, mövqeyə çataçatda, meşəni biçilməmiş zəmidən ayıran torpaq yolda birdən-
birə peyda olduğu kimi, eləcə də qəfildən həmin yerdə donub qaldı, qabağından toz 
buludu qalxdı. 
 
Qaşqabaq bir çiynini dikəldib hirsli-hirsli ona sarı yeridi. Hələ o birilər toplaşmamışdılar, 
leytenenat Avakimov barmaqlarını tırtılın üstünə qoyub, eynən tankın yellənən antennası 
kimi, komandirin önündə ləngər vururdu. 
 
Altdan-yuxarı çəpəki yumruq atmağa hazırlaşırmış kimi, qollarını qurşağında qatlayan 
Qaşqabaq bu ləngərin bitməsini gözləyirdi, ancaq əbəs yerə: leytenant yalnız bu cür, 
birtəhər ayaq üstə dura bilirdi. 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
450 
Bir əlini böyrünə qoyan komandir o biri əlinin iki barmağını, ağır-ağır, üstdən basa-basa 
bığına çəkdi, guya indicə iri bir qədəhi boşaltmışdı, şərab da hələ öz yoluyla süzülüb 
gedirdi. Şəhadət barmağıyla buxağını qaşıdı. 
 
- Aparın, qoy yatıb ayılsın, - dedi. – Maşını yoldan götürün. 
 
Qərargah rəisi onu yeraltı sığınacaqda haqladı. 
 
- Fikir vermə, boş şeydi… Əsas odur ki, yaxşı qurtarıb… 
 
Komandirin baxışları buz bağlamışdı. 
 
- Cavandılar, bir az özlərini buraxıblar… 
 
- Sən buraxmısan, - dedi Qaşqabaq. – Səkkizdə zabitlərin iclasıdı… 
 
Axşam, düz saat səkkizdə bütün zabitlər yığışmışdılar, dinməzcə, nigaranlıq içində 
gözləyirdilər. Bütün ağırlığıyla stola dirsəklənən Qaşqabaq şəxsi heyətin siyahısında 
qeydlər aparırdı. Axır ki, dikəldi. 
 
- Leytenant Ovsepyan. 
 
Leytenant tərəddüdlə ayağa qalxdı. 
 
- Sənin gündəlik norman yüz qramdır. Otur. Leytenant Avakimov… 
 
- Burda. 
 
- Allaha şükür, - qərargah rəisi söz atdı. 
 
- Əlli qram. Leytenant Sisoyan… 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
451 
 
- Mən. 
 
- Yüz əlli. Baş leytenant Mirzəyan – əlli, üstəgəl bir qram… Nə var, Avakimov? 
 
- Bu, ayrı-seçkilikdi, komandir. 
 
- Heç bir ayrı-seçkilik yoxdu, - Qaşqabaq sakit tərzdə, gözlərini kağızdan ayırmadan 
dedi. – Mirzəyan da özünə görə deyil, amma səndən bir ulduz yuxarıdı, hər halda, 
ordudayıq, hara fırlatsan da, böyük-kiçik yeri bilinməlidi…-  Sonra, əsas işi bitmiş sayıb, 
baxışlarını hərlədi. – Bir də, ümumiyyətlə, hər kəs içə bildiyi qədər içməlidi. 
 
Qərargah rəisi dinməzcə kənara çəkildi, çaşıb qalmışdı. 
 
- İçə bildiyi halda, içməyən isə axmaqdır. – Qaşqabaq sözünü tamamladı. – Sabahdan 
qayda belədir… 
 
Sonra isə dağılışmağa başlayan zabitləri ciddi-ciddi süzüb qərargah rəisinə astadan 
səsləndi: 
 
- Sabahdan, Ovanesyan. Çünki hər halda bu günün öz yeri var: düşmən tankı heç də hər 
gün ələ keçmir. Qeyd eləmək lazımdı. 
 
Qərargah rəisi də astadan dilləndi: 
 
- Bəs onda bu nədən ötrüydü belə? 
 
- Neçə ildi, işləri-gücləri ancaq vuruşmaqdı… Atəşkəs dövrünün bekarçılığı uşaqlara 
çətin gəlir, qıcqırırlar; neyləməli, nə cür yaşamalı?... Gərək hamımız ehtiyatlı davranaq, 
uçurumun qırağıyla yeriyənlər kimi - hələlik… - Ona elə gəldi ki, bu an gülümsəməlidi, 
ancaq bunu bir vaxtlar necə etdiyini yadına sala bilmədiyi üçün, ürkək, sönük bir 
təbəssüm alındı. – Bir şərtlə ki, adətə çevrilməsin… 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
452 
Qərargah rəisi cavabında nəsə dedi, yenə də səsini qısmışdı, halbuki onları kim 
dinşəyəcəkdi: yuxarı komandanlığın min cür dərdi vardı... Hərə öz işindəydi. 
 
Döyüşçülər isə keçən gün baş verənlərin hayındaydılar. 
 
- Avakimov, axı sən heç ayaq üstə dura bilmirdin… 
 
- Hə də… Oturdum, sürüb gəldim, orda qalası deyildim ki… Beynim yerindəydi… 
 
- Bəs necə oldu ki, duyuq düşmədilər? 
 
- Ta demə: heç özlərində deyildilər, ləngər vururdular… Lül-qəmbər kefliydilər. 
 
- Eh, heyf ki, atəşkəsdi… 
 
- Nə bilmək olar… - Avakimov fikirli-fikirli dilləndi. – Gedirəm yatam. 
 
 
Rus dilindən tərcümə edəni:  Seyfəddin Hüseynli  
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
453 
 
Qabriel Qarsiya Markes 
 
Bizlərdə oğru yoxdur 
 
 
Damaso xoruzların birinci banında gəlib çıxdı;yeddi aylıq hamilə arvadı Anna paltarını 
soyunmadan yatağın içində oturub eləcə gözləyirdi. İşartısı öləziyən nöyüt lampasına 
baxa-baxa Damaso hiss etdi ki, Anna bütün gecə dəqiqəbədəqiqə onu gözləyib; elə indi 
də gözləməkdədir. Odur ki, toxdaqlıq üçün başını tərpətdi. Ancaq Anna cavab vermədi, 
qorxudan bərəlmiş gözlərini Damasonun əlindəki qırmızı bağlamaya dikib, hönkür-
tüsünü boğmaq üçün dodaqlarını bir-birinə sıxaraq titrətməyə başladı. Damaso səssiz bir 
çılğınlıqla arxadan gəlib hər iki əliylə qadının korsajından yapışdı. Ondan turşumuş spirt 
iyi gəlirdi. 
Anna birtəhər ayağa qalxdı, sonra bütün ağırlığıyla özünü Damasonun qucağına yıxdı, 
üzünü al-qırmızı rəngli zolaq-zolaq köynəyinə sıxıb hönkürdü, ta sakitləşənə qədər ondan 
bərk-bərk yapışıb buraxmadı. 
- Oturduğum yerdəcə yuxulamışam, – deyə zarıya-zarıya hıçqırdı, – yuxuda görürəm 
birdən qapı taybatay açılır, səni qan içində sürüyüb içəri atırlar. 
Damaso arvadının ağuşından kirimişcə qopub onu bayaqkı yerində oturtdu, sonra 
bağlamanı onun qucağına atıb özü bayıra, ayaqyoluna çıxdı. Anna bağlamanı açanda 
oynanmaqdan didiklənib çopur-çopur olmuş üç bilyard şarı gördü: ikisi ağ rəngdə, biri 
qırmızı. Damaso təzədən içəri girəndə qadın hələ də təəccüb içində şarları gözdən 
keçirirdi. 
- Bunlar neyçündü belə? 
Damaso çiyinlərini çəkdi: 
- Bilyard oynamaqçün. 
Sonra şarları təzədən qırmızı əskiyə bükdü və bıçağı, cib fənərini, bir də özünün yonub 
düzəltdiyi kilidaçanı bağlama ilə birgə sandığın dibində gizlətdi. Anna elə paltarlı-paltarlı 
yerinə uzanıb üzünü divara çevirdi. Damaso təkcə şalvarını soyundu. O, yatağa sərələnib 
siqareti siqaretə calaya-calaya bayırı dinşəyir, çöldən eşidilən erkən sübh xışıltıları 
içində, törətdiyi həngamənin hansısa əlamətini, əks-sədasını kəsdirməyə çalışırdı; 
qəfildən hiss etdi ki, Anna da yatmır. 
- Nə fikirləşirsən? 
- Heç nə, – Anna cavab verdi. 
Hirsindən Damasonun səsi indi daha dərindən və daha boğuq çıxırdı. O, siqaretə son 
qüllab vurub kötüyü torpaq döşə-məyə basıb söndürdü və dərindən köks ötürüb pıçıldadı: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
454 
- Başqa şey yox idi, boş-boşuna nahaqdan bir saat özümü həlak elədim. 
- Hayıf ki, səni öldürmədilər. 
- Dilin qurusun sənin! – Damaso taxta çarpayının qırağını tıqqıldadıb əsəbi tərzdə 
mızıldandı, torpaq döşəməyə əl gəzdirib kibritini, siqaretini axtardı. 
- Daha sənə sözüm yoxdu, xalis uzunqulaqsan! Heç olmasa məni düşünəydin. 
Fikirləşəydin ki, gözümə yuxu getmir, oturub səni gözləyirəm. Küçədən hər xışıltı 
gələndə, hər dəfə bir hənirti eşidiləndə elə bilirdim sənin meyitini gətirirlər. 
Anna köks ötürüb davam elədi: 
- Özü də nədən-nədən, üç dənə qotur şardan ötrü! 
- Daxılda cəmi-cümlətanı iyirmi beş sentavo vardı. 
- Onda heç nəyə əl vurmayaydın. 
- İçəri zorla girmişdim, daha əliboş qayıtmayacaqdım ki. 
- Başqa şey götürəydin də. 
- Dedim ki, başqa heç nə yox idi. 
- Bəsdi görək, bilyardxanada şey azlığıdı? 
- Adama elə gəlir, amma içəri keçib yaxşı-yaxşı göz yeti-rəndə görürsən ki, bir fərli şey 
yoxmuş. 
Anna susdu. Damaso özlüyündə arvadının bilyardxananı xəyalən göz önünə gətirib ac 
gözləri ilə qaranlıqda nəsə qiymətli bir şey aradığını təsəvvür elədi. 
- Nə bilim, bəlkə də elə sən deyən kimidir, – deyə arvad handan-hana dilləndi. 
Damaso təzədən siqaret alışdırdı. Kefliliyi keçib getdikcə yavaş-yavaş bədəninin keyi 
açılır, o da öz varlığına yiyəlik etmək iqtidarında olduğunu artıq duymağa başlayırdı. 
- İçəridə yekə bir pişik vardı. Yekə, ağappaq bir pişik. 
Anna bu biri böyrü üstə çevrilib, top kimi şişmiş qarnını ərinin qarnına sıxdı, ayağını da 
onun paçasının arasına soxdu; ondan soğan iyi gəlirdi. 
- Bərk qorxurdun? 
- Kim, mən? 
- Əlbəttə, sən. Deyirlər, hərdən kişilər də qorxurlar. 
Arvadının gülümsədiyini hiss etdiyindən Damasonun da kefi əməlli-başlı duruldu və 
gülümsünüb dedi: 
- Qorxurdun da sözdü? Az qala şalvarı islatmışdım. 
Annanın öpməsinə mane olmasa da, özündən cavab öpüşü gəlmədi. Bir az ara verib, 
sonra səfər təəssüratlarını bölüşürmüş kimi hamısını yerli-yataqlı danışmağa başladı; 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
455 
necə bir təhlükəyə qol qoyduğunu yaxşıca dərk etsə də, əməlindən peşmançılıq çəkməsi 
zərrəcə hiss olunmurdu. Anna bir xeyli müddət dinmədi. 
- Səfeh iş tutmusan. 
- Çətini başlamaqdır. – Damaso cavab verdi, – Siftə üçün sən deyən o qədər də pis deyil. 
Damaso yuxudan ayılanda günortanın istisi tüğyan eləyirdi. Anna çoxdan qalxmışdı; 
Damaso da tənbəl-tənbəl dikəldi, fəvvarəyə sarı yeriyib başını suyun altına tutdu, yuxusu 
dağılanacan beləcə qaldı. Onların kirayə yaşadıqları mənzil ortaqlı patiosu olan adi, 
saysız otaqlardan biri idi. Qapının girəcəyənidə biş-düş hazırlamaqdan və ütünü 
qızdırmaqdan ötrü soba, bir də yemək stolu vardı; yemək masasından həmçinin paltar 
ütüləmək üçün istifadə olunurdu. Ərinin qalxdığını görən Anna ütülənmiş ağları masanın 
üzərindən yığışdırdı və qəhvə hazırlamaq üçün ütünü sobanın qırağına çəkdi; dərisi 
ağappaq olan qadın ərindən gövdəliydi və ömrü boyu qorxu-hürkünün nə olduğunu 
bilməyən adamlara məxsus ötkəm yerişi vardı. 
Damaso baş ağrısının qatı dumanı içindən arvadını süzüb onun sözlü adama oxşadığını, 
eyhamlı baxışlarla ona nəsə demək istədiyini hiss etdi və patiodan gələn səslərə qulaq 
kəsildi. Anna qəhvəni onun qabağına qoyub astadan pıçıldadı: 
- Səhərin gözü yırtılandan hamı bundan danışır. Kişilər çoxdan ora yollanıblar. 
Damaso pəncərədən çölə boylandı; paltar sərən arvadlardan başqa həyətdə heç kəs gözə 
dəymirdi: nə kişilər, nə uşaqlar. O, qəhvəsini içə-içə bayırdan eşidilən qarışıq səslərə, 
hənirtilərə qulaq verdi. Sonra siqaret alşdırıb qapıya çıxdı. 
- Teresa! 
İslaq donu bədəninə yapışmış yeniyetmə qız əlüstü ona sarı döndükdə Anna pıçıldadı: 
- Ehtiyatlı ol. 
Qız yaxınlaşanda Damaso laqeyd səslə soruşdu: 
- Nolub ki? 
- Bilyardxananı yarıb hər şeyi aparıblar, – deyə qız elə o saat üdüləməyə başladı; özü də 
elə yerli-yataqlı danışırdı, elə bil hər şeyi öz gözüylə görmüşdü. Qızın üdüləməsindən 
belə çıxırdı ki, guya bilyardxanada nə vardısa, bilyard stolu qarışıq hamısını yığıb-
yığışdırmış, çırpışdırıb aparmışdılar. Qızı dinləyə-dinləyə Damaso bir anlığa özünü 
unudub, az qala bütün bunların gerçəkdən belə olduğuna inandı. Yalnız otağa qayıdarkən 
«lənət sənə, kor şeytan!» deyib dodaqaltı mızıldandı. 
Anna pəsdən oxuyurdu. Damaso həyəcanını boğmaq üçün stulu çəkib lap divara dirədi. 
Üç ay əvvəl onun iyirmi yaşı tamam olmuşdu. Gizli ciddi-cəhdlə və nəvazişlə uzatdığı 
nazikcə bığları çopur sifətinə bir ötkəmlik verirdi; Damasonun özünə inamı da elə o 
vaxtdan artmışdı. Ancaq indi bir yandan kəskin baş ağrısı, bir yandan da dünənki gecənin 
xoşagəlməz düşüncələri içində qovrula-qovrula bundan sonra neyləyəcəyini, necə 
yaşayacağını heç cürə dərk edə bilmirdi. 
Anna ütülənmiş ağları iki topaya ayırıb getməyə hazırlaşdı, Damaso onun arxasınca otağa 
keçdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
456 
- Tez qayıdarsan. 
- Həmişəki vaxtda. Götür, bu dama-dama köynəyi geyin, hələlik o əynindəki flaneldə 
gözə dəyməsən yaxşıdır. Nə bilmək olar, bəlkə səni görüblər? 
Anna onun pişik gözütək işıldayan parıltılı gözlərinindüz içinə baxdı. Damaso tərli 
ovuclarını şalvarına sürtüb: 
- Məni heç kəs görməyib, – dedi. 
Anna ağları qoltuğuna vurub təkrar dilləndi: 
- Bilmək olmaz. Salamatı budur ki, sən hələ evdən bayıra çıxmayasan. Qabaqca mənim 
getməyim yaxşıdır, gedib oralara baş çəkərəm, bir az fırlanıb vəziyyəti öyrənərəm. 
Məndən arxayın ol, mən quyruq ələ vermərəm.. 
Nə baş verdiyini şəhərdə heç kəs doğru-dürüst bilmədi-yindən, Anna da eyni şeyi hər 
dəfə təkrar eşitməli olurdu. Şənbə günləri ağları paylayandan sonra o adətən bazara 
dəyərdi, indi isə birbaşa meydançaya üz tutdu. 
Bilyardxananın qarşısında gözlədiyinidən az adam vardı. Badam ağaclarının kölgəliyində 
üç-dörd kişi dayanıb gaplaşırdı. Gündən qorunmaqçün başlarına güllü yaylıq örtmüş 
suriyalılar elə yerdə bardaş qurub nahar edirdilər. Onların brezent örtüklü dükanları sanki 
gün altında mürgü döyürdü. Mehmanxananın geniş vestibülündəkikresloda bir kişi 
yayxanıb yatmışdı;kişinin ağzı açıqdı, qollarını yana ataraq eləcə sərələnib qalmışdı. 
Gün-ortanın bürküsü sanki hər şeyi iflic etmişdi. 
Anna müəyyən ara saxlayır, bilyardxanadan müəyyən bir məsafədə hərlənirdi. Arxa 
tərəfdəki boş sahədə bir xeyli adam yığışmışdı. Bu zaman Anna Damasodan eşitdiyi və 
hamı bilsə də, yəqin ki, təkcə daimi müştərilərin yadında olası bir şeyi xatırladı: 
bilyardxananın dal qapısı boş sahəyə açılır! Qarnını əliylə örtüb gizlətməyə çalışan Anna 
cəmisi bircə dəqiqədən sonra camaatın arasında dayanıb artıq həmin qapını diqqətlə 
gözdən keçirirdi. Asma qıfıl salamatdı, ancaq cəftələrin biri yerindən dartıb qopa-
rılmışdı. Ərinin təkbaşına gördüyü işin ağırlığını təsəvvür edə-edə Anna xəyalən ona 
acıdı da. 
- Bu kimin işidir belə? – Anna heç kəsin üzünə baxmadan laqeyd səslə soruşdu. 
- Bilən yoxdu, – kimsə cavab verdi, – deyirlər gəlmədi. 
- Əlbəttə, yad adamın işidir, bizimki olmayacaq ki, – arxa tərəfində dayanmış bir qadın 
dilləndi, – bizdə oğru-əyri nə gəzir,hamı bir-birini tanıyır. 
Anna qadına sarı dönüb gülümsədi: 
- Hə, düz deyirsən. 
Böyürdə qosqoca bir kişi dayanmışıdı; peysərinin dərisi qırış-qırış idi, Annanı isə tər 
basmışdı. 
- Görəsən çox şey aparıblar? – Anna soruşdu. 
- İki yüz peso, üstəlik də bilyard şarlarını, – deyə ahıl kişi cavab verib Annanı diqqətlə 
süzməyə başladı. – Belə getsə, bir azdan göz qırpmağa da aman verməyəcəklər. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
457 
Anna üzünü çevirib dediyini bir də təkrar elədi: 
- Hə, düz deyirsən. 
Sonra yaylığını başına salıb bir qədər aralandı; gedə-gedə kürəyində qocanın qıyıq 
baxışlarını hiss edirdi. 
Bilyardxananın arxa tərəfinə toplaşan camaat təxminən on beş dəqiqəyəcən sakitcə durub 
gözlədi, elə bil qapının dalında ölü yatmışdı; sonra yavaş-yavaş hərəkətə gəldilər və qarşı 
üzdəki meydana doğru axışmağa başladılar. 
Bilyardxananın sahibkarı alkald və iki polislə qapının ağzında durmuşdu. Sahibkar 
balaca, toppuş bir kişiydi; toqqasız şalvarı nataraz qarnına güclə gəlirdi. Gözündəki 
eynək uşaqların düzəltdiyi əldəqayırma oyuncaq gözlüyə bənzəyirdi. Görkəmindən 
adamın bütün heysiyyətini ayaqlayıb alçaldan bir miskinlik yağırdı. 
Camaat kişini dövrəyə alanda, Anna da hasara söykənibdiqqətlə qulaq kəsildi ki, görsün 
o nə danışır və adamlar seyrələnəcən yerindən tərpənmədi, eləcə durub dinlədi. Axırda 
istidən pörtmüş halda yola düzəldi, həyətdə geniş müzakirə açmış qonşu arvadların 
yanından dinməzcə ötüb öz otaqlarına keçdi. 
Bütün bu müddətdə Damaso çarpayıda sərələnib heyrət içində düşünür, amma heç cür 
qana bilmirdi ki, ötən gecə, onun yolunu gözləyərkən necə olub Anna siqaret çəkməyib; 
necə dözə bilib, necə bacarıb bunu? İndi onun gülümsünə-gülümsünə içəri nə cür 
girdiyini, tərdən islanmış yaylığı başından nə təhər açıb atdığını görəndə Damasonun az 
qala ürəyi dayanacaqdı; o yenicə yandırdığı siqareti kötük əlindən əlindən yer olmayan 
torpaq döşəməyə basıb soruşdu: 
- Hə, nə xəbər var? 
Cavab verməzdən öncə Anna yanını yerə basıb oturdu və kürəyini çarpayıya söykədi. 
- Heç demə, sən təkcə oğru yox, həm də yalançısanmış! 
- Nolub ki? 
- Bəs deyirdin siyirmədə heç nə yoxuydu? 
- Hə, nolsun? – Damaso qaşlarını çatdı. 
- Orda iki yüz peso olub, – Anna təsdiqlədi. 
- Yalan sözdü,– Damaso səsini qaldırdı və qalxıb oturdu, tez də pıçıltıya keçdi. – Orda 
cəmi-cümlətanı iyirmi beş sentavo vardı, vur-tut iyirmi beş sentavo, vəssalam. 
Anna inanmaya bilmədi. 
- Qoca quldur, – Damaso yumruqlarını düyünlədi, – ağız-burnuna heyfi gəlmir! 
- Gic-gic danışma, – Anna ürəkdən güldü. 
Damaso da özünü saxlaya bilməyib, şaqqanaq çəkdi. Üzünü qırxanda isə Anna görüb-
eşitdiklərinin, öyrənib-bildiklərinin hamısını bircə-bircə söyləyib axırda dedi: 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
458 
- İndi polis gəlməni axtarır. Deyirlər, cümə axşamı gəlib, dünən axşamsa onu qapının 
həndəvərində hərlənən görüblər. 
Damaso ömründə heç üzünü də görmədiyi həmin o yad, o gəlmə adamı düşündü; hansısa 
anda ona hətta elə gəldi ki, bütün bu həngamənin baiskarı həqiqətən odur. 
- Camaat danışır ki, hələ onu bu vaxtacan tapmayıblar. Kim bilir, bəlkə də artıq çıxıb 
gedib. 
Damasonun bəzənib-düzənməsi həmişəki kimi yenə düz üç saat çəkdi: əvvəlcə bığlarını 
düzəltdi, sonra səliqə ilə yuyunubqırmızı rəngli dama-dama köynəyini geyindi. Anna 
Damasonunyuyunub-daranma mərasiminə əvvəldən axıradək tamaşa elədi, çıxmazdan 
qabaq onun təzədən güzgüyə baxdığını görəndə isə öz gözündə özünə xeyli qoca, xeyli 
də pinti göründü. 
Damaso peşəkar boksçu cəldiyi ilə yerində yüngülcə geri fırlanıb döyüş mövqeyi 
tuturmuş kimi onunla üzbəsurət dayandı; Anna ərinin qolundan yapışıb soruşdu: 
- Pulun var? 
- Bəs necə?! Düz iki yüz peso! – Damasonun kefi əməlli-başlı durulmuşdu. 
Anna divara sarı çönüb əlini qoynuna saldı, korsajın ara-sında gəzdirdiyi pul dürməyini 
çıxarıb ordan bir peso ayırdı və Damasoya uzatdı. 
- Buyur, Xorxe Neqrete. 
Axşamüstü Damaso öz curlarıyla birgə meydana gəldi. Ətraf kəndlərdən bazara gəlmiş 
adamlar stolların, yeşiklərin arasındaca tökülüşüb yatışmışdılar; havanın təzəcə 
qaralmasına baxmayaraq, artıq hər tərəfdən xorultu səsi eşidilirdi. Deyəsən, beysbol 
çempionatı cavanları bilyardxananın yarılmasından daha çox maraqlandırırdı; qapı bağlı 
olduğundan indi yarışların radio verilişlərini izləyə bilməyəcəkdilər. Çempionat barədə 
öz aralarında qızğınca danışa-danışa, çəkişə-çəkişə heç kinoteatrın qabağına necə gəlib 
çıxdıqlarnı da hiss etmədilər və nə göstərilə-cəyinin fərqinə varmadan bilet alıb içəri 
keçdilər. 
Baş rolda Kantinflasın çəkildiyi hansısa kinokomediya idi; Damaso eyvanın ön 
cərgəsində oturub ürəkdən şənlənib gülür, dialoqlararası fasilələr zamanı araya çökən ani 
səssizlikdə, kinoteatrın açıq damından görsənən gözəl iyun gecəsinin ağır sükuta dalmış 
ulduzları altında heç bir vicdan əzabı çəkmədən, narahat-çılıqdan yavaş-yavaş 
qurtardığını hiss edirdi. 
Birdən ekrandakı təsvir yoxa çıxdı və arxa tərəfdən səs-küy qalxdı. Dərhal işıqlar yandı 
və Damasoya elə gəldi ki, onu dövrəyə alıblar, hamı da ona baxır. O, az qala yerindən 
sıçramaq istədi, ancaq camaatı öz yerində sakitcə oturmuş görüb toxtadı. Polis biləyinə 
doladığı qayışın mis toqqasıyla kimisə çırpa-çırpa qovurdu. Döyülən zırpı bir zənciydi. 
Arvadlar bərkdən çığırışır, polisin səsi isə bütün səsləri üstələyirdi: 
- Oğru! Oğru! 
Zənci bağıra-bağıra cərgələrin arasıyla qaçır, arxasınca qovan digər iki polis kürəyini 
qamçılayırdı. Axırda onu tutdular.Mis toqqa ilə vuran bayaqkı polis zəncinin əllərini 
çəkib qayışla daldan bağladı və hər üçü yumruqlaya-yumruqdaya onu qapıya doğru 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
459 
itələməyə başladılar. Hər şey bir göz qırpımında və elə sürətlə baş verdi ki, bütün olub-
keçənlər Damasoya yalnız zənci salondan çıxarılandan sonra çatdı. Köynəyi tikə-tikə 
cırıqlanmış zəncinin tərli üzü al qan içində idi. O, hönkürə-hönkürə, zarıya-zarıya eyni 
sözü təkrar-təkrar bağırırdı: 
- Qatillər! Qatillər! 
İşıqlar söndü, kino təzədən başlandı. 
Damaso bundan sonra daha bir dəfə də olsun gülmədi. O, siqareti siqaretə calamışdı və 
gözü ekranda olsa da, fikrini heç cürə cəmləyə bilmirdi. Nəhayət, işıqlar yandı; bir-
birinin üzünə indi hamı elə bil aşkar qorxu içində baxırdı. 
- Əntiqə idi! – Damaso lap böyründə kiminsə heyrət dolu nidasını eşitdi. 
-Kantinflasa söz ola bilməz, – deyə o, həmin adama tərəf baxmadan qısaca cavab verdi. 
İnsan seli Damasonu qapının düz ağzına gətirdi; adamlar itələşə-itələşə bayıra axışırdı. 
Küçədə yeməli şeylər satan alverçi qadınlar şey-şüylərini də dallarına şəlləyib yavaş-
yavaş evlərinə dağılışırdılar. Saat on ikiyə işləsə də, küçə adamla doluydu: zəncinin necə 
tutulması barədə bir şey öyrənmək məqsədilə hamı kinodakıların çıxmasını gözləyirdi. 
Damaso bu dəfə evə çox asta, ayalarınının ucunda girdi; Anna onun gəldiyini biləndə, o 
artıq ikinci siqareti çəkirdi. 
- Yemək plitənin üstündədir, – Anna köksünü ötürdü. 
- Aclığım yoxdu, – Damaso cavab verdi. 
- Yuxuda görürəm ki, Nora yağdan balaca oğlan fiqurları düzəldir, – deyə Anna yuxulu-
yuxulu dilləndi və heç özü də hiss etmədən yuxuladığını yalnız bu vaxt anladı. Tez də 
çaşqın halda Damasoya tərəf döndü. – Xəbərin var, gəlməni tutublar. 
Damaso dərhal cavab vermədi; onun təzədən dillənməsi bir xeyli çəkdi.- Nə bildin? 
- Hə, kinoda tutublar, – deyə Anna danışmağa başladı, – elə indicə hamı ora getdi. 
Sonra da kino vaxtı baş verənlərin təfsilatını öz bildiyi kimi, tam təhrif olunmuş şəkildə 
ətraflı nəql elədi. Damasonun düzəliş verməyə həvəsi yox idi. 
- Yazıq! – deyə axırda Anna ah çəkdi. 
- Yazıq deyirsən?! – Damaso cinləndi. – Bəs sən istəyirdin məni tutsunlar? İstəyirdin 
onun yerində mən olum? 
Damasoya yaxşı bələd odlduğundan Anna bir söz demədi,ta xoruzların birinci banınacan 
yerində sakitcə uzanıb, siqareti siqaretə çalayan ərinin xırıltılı nəfəsinə qulaq asdı. 
Gecənin bir aləmində isə onun qalxdığını və otaqdan çıxmadan qaranlıqda əlhavasına 
nəsə elədiyini eşitdi. Damaso çarpayının altını qazırdı; təxminən on beş dəqiqədən sonra 
işi bitirib qaranlıqda astaca soyunmağa başlayanda heç ağlına da gəlmirdi ki, bayaqdan 
bəri, bütün bu vaxt ərzində arvadı ona mane olmamaq üçün yalandan özünü yuxululuğa 
vurub. Annanın qəlbinin dərinliklərində nəsə tərpənən kimi oldu və Damasonun kinoda 
olması, hər şeyi öz gözləriylə görməsi, buna görə də çarpayının altını qazıb şarları yerə 
basdırması ona yalnız indi çatdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
460 
Bilyardxana bazar ertəsi açıldı və bunu hərisliklə gözləyən daimi müştərilər böyük 
həyəcan içərisində dərhal içəri doluşdular. Bilyard masasının üzərinə müəssisənin ümumi 
ab-havasına matəm çaları verən bənövşəyi örtük çəkilmiş, divardan isə elan asılmışdı: 
şarlar itdiyi üçün bilyardxana işləmirdi. 
İçəri girənlər elanı elə bir ovqatla oxuyurdular ki, elə bil bu xəbəri ilk dəfə eşidirdilər. 
Bəziləri isə elanın qarşısında xeyli dayanıb baxır, qeyri-adi inadkarlıqla onu az qala 
gözlərinə təpir, təkrar-təkrar höccələməkdən yorulmurdular. 
Ömrünün böyük bir hissəsini bilyardxananın tamaşaçılar üçün skamyasında keçirmiş 
Damaso da qapı açılan kimi özünü birincilər sırasında dərhal içəri salmışdı. Təəssüf hissi 
keçirdiyini bildirib dərdə şərikliyi izhar etmək uzun iş olmasa da, çox ağır iş idi. O, 
piştaxta dalında dayanan sahibkarın çiyninə vurub: 
- Müsibətə bax, don Roke, – dedi. 
- Neyləmək olar, – kişi başını yellədib acı-acı gülümsədi, sonra köks ötürüb yenə öz işinə 
davam etdi və müştərilərə qulluq göstərməyə başladı. 
Damaso piştaxtanın yanındakı kətilə çökdü və bənövşəyi kəfənə tutulmuş bilyard stoluna 
nəzər salıb mızıldandı: 
- Ağlasığmaz işdir! 
- Çox dəqiq dedin, – o biri kətildə oturmuş bir kişi dərhal təsdiqlədi, – özü də tövbə 
həftəsində! 
Bilyardxananın müştəriləri nahar eləməkçün evə dağılı-şanda Damaso musiqi avtomatına 
pul salıb tabloda yerini əzbər bildiyi Meksika balladasını yığdı. Don Roke bu vaxt stol-
stulu içəri daşıyıb aparır, bir qıraqdan düzürdü. 
- Xeyir ola, neyləyirsiz? – Damaso soruşdu. 
- Şar gəlib çıxanacan bir şeylə baş qatmaq lazımdır, ya yox? İstəyirəm stollara kart 
qoyam. 
Hər əlində bir stul tutmuş don Roke korsayağı inamsızhərəkətiylə təzəlikcə dul qalmış 
ahıl adam təsiri bağışlayırdı. 
- Şarları haçan göndərəcəklər ki? – Damaso soruşdu. 
- Mən biləni, bir aydan çox çəkməz. 
- O vaxtacan köhnələr tapılar. 
- Hara tapılır? – don Roke sıra ilə düzdüyü balaca stollara göz gəzdirdi, sonra da qoluyla 
alnının tərini silib işindən arxayın halda sözünə davam elədi: – Şənbə günündən bəri 
zəncini ac saxlayırlar, yenə bir şey çıxmır. Yəqin çaya tullayıb. 
Damaso dodağını dişlədi. 
- Bəs iki yüz peso? 
- O da yoxdu. Zəncinin cibindən otuzca peso çıxıb. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
461 
Onlar göz-gözə gəldilər. Damaso hətta istəsəydi belə, heç cürə izah edə bilməzdi ki, niyə 
bu toqquşan nəzərlər ona iki iştirakçının baxışlarını andırdı. Günün axırlarında onun evə 
hansı ovqatla qayıtdığını Anna elə camaşırxanadanca gördü: Damaso xəyali rəqibə zərbə 
endirən boksçu kimi atıla-atıla yeriyirdi. Əri-nin arxasınca Anna da otağa keçdi. 
- Hər şey qaydasındadı. Qoca şarlardan əlini üzüb, təzələrini sifariş verib. İndi bir balaca 
səbr eləmək lazımdır ki, ara soyusun, camaat olub-keçəni unutsun. 
- Bəs zənci necə olacaq? – Anna soruşdu. 
Damaso çiyinlərini çəkdi: 
- Necə olacaq ki? Şarları onda tapmayıb buraxacaqlar. 
Şam yeməyindən sonra onlar çıxıb küçə qapısının ağzında oturdular; kinonun səsi kəsilib 
ətrafa sakitlik çökənəcən qonşularla söhbət elədilər. Yatmağa gedəndə Damasonun kefi 
əməlli-başlı kökəlmişdi. 
- Ağlıma əntiqə şeylər gəlib, qəşəng işlər fikirləşmişəm. 
Anna bildi ki, Damaso bütün axşamı beynində dolandırdığı fikirləri onunla bölüşmək 
istəyir. 
- Şəhər-şəhər gəzib şarları oğurlayacam. Birindən oğurlayıb o birində satacam. Nə çox 
bilyardxana. 
- Elə eləyəcəksən ki, axırda səni güllələyəcəklər. 
- Yox bir! Güllələmək təkcə kinoda olur. 
Damaso otağın ortasında durub öz planlarından əsl şövqlədanışır, Anna soyuna-soyuna 
ərini diqqətlə dinləsə də, özünü elə göstərirdi ki, guya bu onun heç vecinə də deyil. 
- Kefim istəyən qədər kostyum alacam. Bax, düz burdan buracan, – deyə Damaso əllərini 
yana açıb, az qala bütün divarı tutacaq xəyalındakı paltar dolabının həcmini, nə boyda 
olacağını göstərdi. – Hələ düz əlli cüt də ayaqqabı. 
- Allah işini avand eləsin. 
Damaso qaşqabağını tökdü. 
- Mənim işlərim səni maraqlandırmır. 
- Sənin işlərin çox qəlizdir, beynimə batmır, – Anna işığı söndürdü, divar tərəfdən yerinə 
uzanıb dərindən köks ötürdü və sözünə davam edib acı-acı bildirdi: – Mən bircə onu 
bilirəm ki, sənin otuz yaşın olanda, mənim qırx yeddi yaşım olacaq. 
- Axmağın yekəsi, – Damaso cibini eşələyib siqaret axtardı və yavaşdan əlavə etdi:– 
Onda sən daha paltar yumayacaqsan. 
Anna kibriti alışdırıb ona uzatdı, sönənəcən alovdan göz çəkmədi, sonra yanıq dənəni 
kənara atdı. Damaso yerinin içində gərnəşib təzədən söhbətə girişdi: 
- Heç bilirsən şarları nədən düzəldirlər? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
462 
Anna cavab vermədi. 
- Fil dişindən. Ona görə çətin tapılırlar da, bildin? Gətirib çıxaranacan azından bir ay 
çəkəcək, başa dıüşürsən? 
- Yat, – Anna onun sözünü yarımçıq kəsib sualını cavabsız qoydu, – mən obaşdan 
durmalıyam. 
Damaso artıq özünə gələrək, öz təbii vəziyyətinə qayıtmışdı: günün birinci yarısını o, 
adətən siqaret çəkə-çəkə yataqda keçirir, günortadan sonra üst-başına əl gəzdirib küçəyə 
çıxır, axşamlar bilyardxanaya gəlib beysbol çempionatının radio verilişlərinə qulaq asırdı. 
Hər kəsə nəsib olmayan fövqəladə bir qabiliyyət vardı onda: öz ideyalarını hansı həvəslə 
işə salırdısa, onları eyni şövqlə də unuda bilirdi. 
- Səndə pul var? – şənbə günü Annadan soruşdu. 
- On bir peso pul qalıb, – deyə Anna cavab verdi və tez dəmülayim səslə əlavə elədi: – O 
da kirəhaqqıdır. 
- Qulaq as, gör sənə nə deyirəm. 
- Nədi ki? 
- O pulu mənə borc ver. 
- Kirə haqqını vermək lazımdır. 
- Sonra verərsən. 
Anna başını buladı. Damaso cəld onun qolundan yapışıb, indicə səhər yeməyi yedikləri 
masa dalından qalxmasına imkan vermədi; qadının əlini eyni vaxtda həm nəvazişlə, həm 
də fikri dağınıq halda sığallaya-sığallaya dedi: 
- Cəmisi bir neçə günlüyə. Şarları satanda hər şeyə pulumuz çatacaq. 
Anna razılaşmadı. Axşam klubda kinoya baxdıqları vaxt,hətta fasilə zamanı dostlarıyla 
söhbət edərkən də – bütün müddət ərzində Damaso əlini onun çiynindən götürmədi. 
Filmə o qədər də diqqətlə baxmırdılar. Axırda Damasonun səbri tükəndi. 
- Onda gərək mən pulu hardansa oğurlayam. 
Anna çiyinlərini çəkdi. Az sonra Damaso Annanı kinodan çıxan camaatın arasıyla 
itələyə-itələyə hədə-qorxuya keçdi: 
- Qabağıma birinci çıxanı boğacam, baxarsan, məni adam öldürdüyümə görə 
damlayacaqlar. 
Anna ürəyində güldü, ancaq öz dediyindən dönmədi. 
Bütün gecəni çəkişdilər, səhər tezdən isə Damaso nümayişkaranə bir təhdidlə yerindən 
qalxıb tələm-tələsik geyindi və Annanın yanından ötərkən: 
- Məni gözləmə, – dedi, – bir də qayıdan deyiləm! 
Anna özünü ha sıxsa da, əsməsini gizlədə bilmədi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
463 
- Yaxşı yol! – deyə onun arxasınca çığırdı. 
Qapını arxasınca çırpıb çıxan Damaso üçün upuzun və mənasız bir bazar günü başlandı. 
Səkkiz saatlıq ibadətdən sonra uşaqları ilə kilsədən çıxan arvadların göz qamaşdıran açıq 
rəngli paltarları, bazarın rəngarəng səs-küyü meydana nəsə bir canlılıq verirdi, amma 
hava dözülməz dərəcədə qızmışdı. 
O, bütün günü bilyardxanada keçirtdi. Səhər bir neçə kişi oturub orda kart oynayırdı; 
nahara yaxın qısa müddətə adam bir az çoxalsa da, açıq-aşkar hiss olunurdu ki, 
bilyardxana öz əvvəlki cazibəsini, marağını itirib. Yalnız axşam üstü, beysbol 
çempionatından radio verilişləri başlanan zaman bilyardxana həyatı nisbətən öz 
məcrasına qayıdıb ötən vaxtları xatırladırdı. 
Bilyardxana bağlanandan sonra Damaso birdən ayıldı ki, bayaqdan bəri az qala qan-tər 
içində, məqsədsiz-filansız şəkildə veyillənə-veyillənə hansısa meydana doğru 
addımlamaqdadır. O, sahil küçəsinə paralel şəkildə uzanıb gedən yolla, xeyli 
aralıdaneşidilən şən musiqi sədalarının havasına üz tutub irəliləyirdi. Bər-bəzəyi təkcə elə 
rəngi bozarmış zəncirvari, bürməli-naxışlı kağızdan ibarət olan iri rəqs salonu bomboş 
idi; salonun dərinliyindəki taxta estradanın üstündə balaca bir orkest çalırdı. Qadın 
pomadasının boğucu ətri adamın nəfəsini kəsirdi. 
O, keçib piştaxtanın böyründəcə oturdu. Musiqi nömrəsi başa çatan kimi, orkestrdə 
boşqab dınqıldadan yeniyetmə oğlan rəqs eləyən kişilərin arasıyala gəzib pul yığmağa 
başladı. Bir qız rəqs elədiyi oğlanı buraxıb Damasoya yanaşdı. 
- Necəsən, Xorxe Neqrete? 
Çəkilib yanında qıza yer elədi. Üzünə pudra çəkib qulağına qərənfil taxmış bufetçi əlüstü 
peyda olub zil səslə soruşdu: 
- Nə içəcəksiz? 
- Biz nə içəcəyik? – qız Damasoya sarı çöndü. 
- Heç nə. 
- Mənim hesabıma. 
- Pul söhbəti deyil. Mən acam, yemək istəyirəm. 
- Təəssüf, çox təəssüf! – deyə, bufetçi çox dərindən köks ötürdü. – Heç bu cür gözlərə 
yaraşan şeydimi!.. 
Salonun o biri küncünə, dib tərəfdəki yeməkxanaya keçdilər. Belə baxanda, qız lap 
sütüldü, yeniyetmə bir uşaqdı, amma üz-gözünün lay-lay pudrası, dodağının boyası onun 
həqiqi yaşını gizlədirdi. Yeyəndən sonra onlar mal-qaranın gövşəyi eşidilən qaranlıq 
patiodan keçib qızın otağına gəldilər. Çarpayının üstündə alabəzək əskiyə bükülmüş çağa 
yatırdı. Qız əskini açıb onu taxta yeşiyin üstünə sərdi və çağanı bələyib yeşiyin üstünə, 
yeşiyi isə yerə qoydu. 
- Orada onu siçovullar yeyər ki… 
- Siçovulun uşaqla nə işi? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
464 
Qız əynindəki qırmızı paltarı soyunub üstündə iri, sarı gülləri olan yaxası, qolları açıq 
qısa bir don geyindi. 
- Bunun atası kimdir? 
- Allah bilir, – qız qısaca cavab verib qapıya tərəf yönəldi, çıxmazdan qabaq əlavə elədi: 
– İndi qayıdıram. 
Damaso qapının çöl tərəfdən qıfıllandığını eşitdi, paltarını çıxarıb stuldan asdı və uzanıb 
dalbadal bir neçə siqaret çəkdi; mambo ritmində yırğalanan yataqda nə vaxt yuxuladığını 
da hiss eləmədi. Ayılanda çalğı kəsilmişdi və bəlkə bu səbəbdəndi ki, otaq ona 
bayaqkından daha iri görsəndi. 
Qız elə çarpayının böyründəcə soyundu. 
- Saat neçədir? – Damaso soruşdu. 
- Dördə az qalıb. Uşaq ağlamamışdı? 
- Deyəsən yox. 
Qız Damasonun böyrünə uzandı, köynəyinin düymələrini aça-aça, yüngülcə xumarlanmış 
tutqun gözlərlə bir müddət ona tamaşa elədi. Qızın içdiyini, özü də çox içdiyini hiss edən 
Damaso əlini uzadıb lampanı söndürmək istədi. Amma qız buna imkan vermədi: 
- Qoy qalsın. Gözlərinə baxmaq istəyirəm. Sənin gözlərinə baxmaq elə xoşuma gəlir ki… 
Obaşdanın səs-küyü otağı dolduranda çağa oyanıb ağladı. Qız elə yataqdanca əlini uzadıb 
onu götürdü və döşünə saldı, ağzını açmadan sadə bir mahnını pəsdən zümzümə etməyə 
başladı. Axırda hamısı yuxuladı. Saat yeddiyə yaxın qızın çağanı götürüb otaqdan necə 
çıxdığını Damaso hiss eləmədi; qayıdanda isə uşaqsız qayıtdı. 
- Camaat sahilə axışır. 
- Xeyir ola? – Damasoya elə gəldi ki, bütün bu vaxt ərzində sanki bir tikə də çimir 
eləməyib. 
- Şarları oğurlayan zəncini bu gün yola salacaqlar, camaat da yığışıb tamaşasına gedir. 
Damaso siqaret alışdırdı. 
- Yazıq! – deyə qız dərindən köks ötürdü. 
- Sən ona yazıq deyirsən?! – Damaso özündən çıxdı. – Kim onu məcbur eləmişdi? 
Qız başını sinəsinə əyib bir müddət fikrə getdi, az sonrasəsini qısıb yavaşdan dilləndi: 
- Şarları o oğurlamayıb. 
- Kim dedi ki? 
- Dəqiq bilirəm. Bilyardxana yarılan gecə zənci Qloriya ilə olub, ertəsi gün də axşamacan 
onun evindən bayıra çıxmayıb. Kinodan qayıdanda isə dedilər ki, yazığı orda tutublar. 
- Nə əcəb Qloriya polisə bir söz demir? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
465 
- Zənci özü deyib. Alkald Qloriyanın evini alt-üst eləyib, axırda da hədə gəlib ki, səni də 
ona qoşub damlayacam. Yazıq qız iyirmi peso ilə canını güclə qurtarıb. 
Damaso yataqdan qalxanda saat səkkizə az qalmışdı. Qız onu buraxmaq istəmədi. 
- Qal. Nahara səninçün toyuq kəsərəm. 
Damaso əlində tutduğu darağın tüklərini çırpıb təmizlədi və onu dal cibinə soxdu. 
-Qala bilmərəm, – dedi. 
Sonra qızın əllərindən tutub onu özünə tərəf çəkdi; qız üz-gözünü yumuşdu və doğrudan 
da çox cavan görsənirdi. Onun iri, qara gözləri vardı və bu gözlər ona aciz, yazıq bir 
görkəm verirdi. Damasoya sarılıb təkrar yalvardı: 
- Nolar, qal. 
- Həmişəlik qalım? 
Qız yüngülcə qızarıb onu buraxdı. 
- Yalançı. 
Anna bu səhər yuxudan oyananda özünü çox əzginhiss etdi, bununla belə, ümumi 
həyəcan ona da sirayət eləmişdi. Yuyulası paltarları həmişəkindən tez yığıb çay kənarına 
yollandı; nəyin bahasına olursa-olsun, zəncinin necə yola salınmasını öz gözləriylə 
görmək istəyirdi. Getməyə hazır dayanmış, indicə yola çıxacaq gəmilərin qənşərindəki 
körpünün üstündə iynə atsaydın yerə düşməzdi. Damaso da elə burdaydı; Anna 
barmağıyla onun toqqasını tıqqıldadanda, diksinib geri sıçradı. 
- Sən burda nə gəzirsən? 
- Sənnən vidalaşmağa gəlmişəm. 
Damaso taxta fənər dirəyini tıqqıldadıb: 
- Dilin qurusun! – dedi. 
Axırıncı siqaretini alışdırıb boş qutunu çaya tulladı. Anna korsajın altından təzə bir qutu 
çıxarıb onun köynək cibinədürtəndə isə, özünü saxlaya bilməyib gülümsədi. 
- Səfeh ki, səfeh! 
Anna ürəkdən güldü. 
Bir azdan zəncini darta-darta meydanın ortasına gətirdilər. Əllərini kəndirlə arxadan 
bağlamışdılar; polislərdən biri ipin ucundan yapışmışdı, əli tüfəngli digər iki polis yanıyla 
gedirdi.Zənci köynəksiz idi; dodağı tən ortadan paralanmışdı, qaşları da boksçularınkı 
kimi şişmişdi. Camaatın nəzərindən qurbanlıq bir adamın ləyaqəti ilə yayınırdı. Ən çox 
tamaşaçı bilyardxananın böyründə cəmləşmişdi ki, tamaşanın hər iki əsas ifaçısını görə 
bilsin. Bilyardxana sahibkarı kirimişcə durub ona baxır, tənə ilə başını yelləyirdi. Camaat 
zəncini gözüylə diri-diri yeyirdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
466 
Barkas lövbərini qaldırdı. Zəncini göyərtə uzunu aparıb əl-ayağını iri neft çəninə 
sarıdılar. Barkas çayın ortasında dövrə vurub son dəfə fit verərək yola düzələndə zəncinin 
kürəyi günün altında işım-işım işıldayır, par-par alışıb yanırdı. 
- Yazıq, – Anna pıçıldadı. 
Annanın böyründə dayanmış tanımadığı hansısa bir qadın da dözməyib dilə gəldi: 
- Canilər! Heç adam da bu istiyə tab gətirər? 
Damaso arxaya qanrılıb baxanda qadının ifrat dərəcədə kök olduğunu gördü. Sonra 
camaatın arasından keçib meydana tərəf irəlilədi. Gedə-gedə yolda Annanın qulağına 
pıçıldadı: 
- Yaman çox çərənliyirsən ha. Bircə o çatmır ki, qışqırıb bütün meydana car çəkəsən. 
Anna onu bilyardxanayacan ötürdü. 
- Heç olmasa paltarını dəyişəydin, – aralanmazdan qabaq Damasonun yadına saldı. – 
Yoxsa lap dilənçi kökündəsən ey. 
Yenilik bilyardxananı səsli-küylü müştərilərlə ağzınacandoldurmuşdu; içəridə adam 
əlindən tərpənməyə yer yox idi. Hər kəsin istəyini yerinə yetirmək xatirinə, don Roke 
eyni vaxtda bir neçə masaya xidmət edirdi. Damaso bir qıraqda hazırca dayanıb məqam 
güdür, don Rokenin gəlib yanından keçməsini gözləyirdi; qoca böyründən ötəndə cəld 
soruşdu: 
- Sizə kömək eləyim? 
Don Poke başına stəkan keçirilmiş altı şüşə pivəni Damasonun qabağına qoydu: 
- Sağ ol, ay bala. 
Damaso şüşələri əlüstü götürüb masalara payladı, sifariş qəbul elədi, içki şüşələrini aşağı 
yuxarı daşıya-daşıya, ta bütün müştərilər nahar etməkçün evlərinə dağılışanacan don 
Rokeyə əl tutdu. Sübh tezdən evə qayıdanda onun bəs deyincə gillətdiyini, kefli olduğunu 
Anna dərhal hiss elədi. Götürüb Damasonun əlini qarnının üstünə qoydu. 
- Hələ bir əl vur görüm. Nəsə eşidirsən? 
Damaso heç bir sevinc-filan duymadı. 
- Tərpənir ey, xəbərin var? – Anna həvəslə sözünə davam elədi. – Bütün gecəni 
təpikləyib. 
Ancaq hər şeydən göründüyü kimi, bütün bunlar deyəsən Damasonun heç vecinə deyildi. 
Öz fikirlərinə qərq olmuş halda o, səhər obaşdan evdən çıxır, bir də gecə yarısı qayıdırdı; 
tək-tük hallarda – yataqda uzanıb siqaret çəkdiyi cəmi bir neçə dəqiqəlik müddətdə isə 
söhbətdən yayınır, heç nə danışmaq, heç nə eşitmək istəmirdi. Beləcə, düz bir həftə ötüb 
keçdi. Anna ona qarşı indi xüsusilə diqqətli olmuşdu. Birgə yaşadıqları ailə həyatının ilk 
dövrlərində də Damaso hərdən özünü eynən bu cür aparırdı və onda, xasiyyətinə yaxşı 
bələd olmadığından Anna onun zəhləsini tökür, Damaso da arvadı çarpayıya yıxıb üstünə 
çıxır, o ki var çırpırdı. İndi Anna kifayət qədər səbrli idi. Hələ dünəndən lampanın 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
467 
böyrünə bir qutu siqaret qoymuşdu; bilirdi ki, əri ac qalar, amma siqaretsiz qalmağa 
dözməz. 
Və bir dəfə, iyulun ortalarında Damaso evə axşam çağı qayıtdı. Anna fikirləşdi və dərhal 
da narahat olub əl-ayağa düşdü ki, hərgah Damaso evə belə tez qayıdıbsa, deməli əməlli-
başlı gillətməyə macal tapıb. Nəsə pəjmürdə görünürdü, elə bil keyləşmişdi; ağzını açıb 
bir söz demir, heç dinib-danışmırdı. Şam yeməyi də eləcə lal-dinməz ötüşdü, ancaq 
yatağa təzəcə uzanmışdılar ki, birdən dilləndi: 
- Getmək istəyirəm. 
- Hara? 
- Hara gəldi. 
Anna otaqdakı əşyaları bircə-bircə gözdən keçirtdi. Öz əli ilə jurnalların üz qabığından 
kəsib bütün divarlara yapışdırdığı kinoaktyorların rəngli fotoşəkilləri saralıb-solmuş, neçə 
yerdən cırılıb qopmuşdu. O, çarpayısında uzanıb həmin şəkillərə tamaşa eləyən, sonra da 
yavaş-yavaş onların rəngini canına hopdurub özüylə aparan kişilərin sayını çoxdan 
itirmişdi. 
- Mənimlə birgə darıxırsan, – Anna dedi. 
- Məsələ darıxmaqda deyil, şəhərdədi. 
- Bütün şəhərlər necə, bizimki də elə. 
- Şarları satmaq mümkün deyil. 
- Çıxart o zəhrimarları beynindən. Nə qədər ki, canımda can var, nə qədər ki, paltar 
yumağa gücüm çatır – bu qara-qura işlərə qurşanmağa sənin heç bir ehtiyacın yoxdur. 
Və bir qədər susandan sonra, ehtiyatla əlavə elədi: 
- Baş açammıram ki, bu iş sənin necə ağlına gəldi. 
Damaso siqareti dibinəcən sümürüb dedi: 
- Elə asan oldu ki, heç mən də baş açammıram, nə əcəb buindiyəcən kiminsə ağlına 
gəlməyib… 
- Fikrin-zikrin puldur, ona sözüm yox. Amma daha sənin kimi ikinci axmaq tapılmazdı 
ki, durub şar oğurlasın. 
- Anışdıra bilmədim, piştaxtanın dalında, qutunun içində gözümə qəfil sataşdılar. O saat 
fikirləşdim: bu qədər əziyyətdən sonra evə əliboş qayıdım?! 
- Baxtın yatıb sənin. 
Damaso bir az yüngülləşən kimi oldu. 
- Təzələrini də göndərmirlər. Xəbər gəlib ki, şarlar bahalaşıb, don Roke də deyir ki, bəs 
mənə sərf eləmir. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
468 
O, təzə siqaret alışdırdı və danışa-danışa içinin qara-qura şeylərdən arıtlanıb az da olsa 
yüngülləşdiyini hiss etdi. Dedi ki, bəs guya don Roke bilyard stolunu satmaq qərarına 
gəlib, amma ona indi bir elə pul verməzlər, çünki bilyardı təzə öyrənənlərin naşılığı 
ucbatından cırıq-cırıq, deşik-deşik olmuş mahud yaman gündədir; başdan-başa allı-güllü 
yamağa tutulub. Ömrü bilyard masasının böyründə keçən əsl oyunçuların isə yeganə 
əyləncəsihələlik beysbol yarışlarıdır. 
Damaso xeyli danışıb axırda sözünü belə tamamladı: 
- Belə çıxır ki, özümüz istəməsək də, hamıya qarşı xalis əclaflıq etmişik. 
- Özü də barı bir xeyrimiz ola! – Anna əlavə elədi. 
- Gələn həftə çempionat da qurtarır. 
- Dərd çempionat dərdi deyil, zəncinin dərdidir. Bu işdə adamı yandıran əsas məsələ 
odur. 
Anna qabaqlar olduğu kimi, yenə uzanıb başını ərinin çiyninə qoymuşdu və onun 
qəlbindən keçənləri duyurdu. Damaso siqareti söndürənəcən beləcə gözləyib, sonra çox 
ehmalca: 
- Damaso, – pıçıldadı. 
- Nədi? 
- Bəlkə şarları qaytarasan? 
Damaso təzə siqaret alışdırdı. 
- Neçə gündü elə özüm də bu barədə fikirləşirəm. Amma heç bilmirəm necə qaytarım. 
Əvvəlcə belə danışdılar ki, şarları gediş-gəliş olan bir yerə qoysunlar, ancaq sonra Anna 
fikirləşdi ki, belədə bilyardxananın yarağı düzəlsə də, bunun biçarə zənciyə heç bir xeyri 
dəyməyəcək; şarların tapılmasını, zəncinin suçunu üstündən götürmədən polis yüz cürə 
yoza bilərdi. Başqa əngəl də mümkün idi: bəlkə heç şarları tapan adam nəfsinin 
ucbatından onları qaytarmacaq, sonradan satmaq umuduyla özündə saxlayacaqdı? 
- Qaytaranda da elə qaytaraq ki, barı bir xeyri olsun,– deyə Anna fikirini yekunlaşdırıdı. 
Şarları basdırdıqları yerdən qazıb çıxartdılar; Anna onları qəzetə bükdü, özü də elə 
düzəltdi ki, qıraqdan baxanda şar olmaları bilinməsin. Sonra bükülünü sandığa qoyub 
dedi: 
- İndi gözləmək lazımdı münasib vaxt düşsün. 
Ancaq iki həftə ötüb keçsə də, münasib bir fürsət düşmədi ki, düşmədi. Şarların 
oğurlandığı gündən düppədüz iki ay sonra,avqustun iyirmisində, axşamdan xeylaq ötmüş 
Damaso bilyardxanaya gəldi. Don Roke piştaxtanın arxasında tək-tənha oturub əlindəki 
yelpiklə milçəkləri qovurdu. Radio susurdu və bu susqunluq qocanın tənhalığını daha 
betər sezdirirdi. 
- Hə, mən deyən oldumu? – don Roke Damasonu görcək ucadan səsləndi; sanki öz 
gümanının düz çıxmasından sevincək olmuşdu. – Cəhənnəm oldu hamısı! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
469 
Damaso cibindən pul çıxarıb musiqi avtomatına saldı. Bir yandan mahnının gur sədaları, 
bir yandan da yanıb-sönən rəng-bərəng işıqlar onun bilyardxanaya həqiqi sədaqətini bir 
daha təsdiqləməkdə idi; hər halda özünə belə gəlirdi. Amma don Rokedeyəsən bunu çox 
da hiss etmirdi. Damaso keçib onunla yan-yana əyləşdi və toxtaqlıq verməyə çalışdı, 
intəhası sadaladığı dəlillər elə də tutarlı səslənmir, don Roke də etinasız bir görkəmlə 
qulaq asa-asa yelpiyini yelləyirdi. 
- Çarə nədir, daha beysbol il uzunu ola bilməz ki. 
- Nə bilmək olar, bəlkə şarlar tapıldı? 
- Hara tapılır. 
- Zənci onları yemədi ki! 
- Polis hər yeri ələk-vələk eləyib, – deyə don Roke əsəbi bir qətiyyətlə təsdiqlədi. – Çaya 
tullayıb yəqin. 
- Birdən möcüzə baş versə, şarlar tapılsa? 
- Gümanuva güc vermə, bala. Düzələn iş deyil bu, məsələ bitib-bağlanıb. Sən bəyəm 
möcüzəyə inanırsan? 
- Hərdən inanıram. 
Damaso bilyardxanadan çıxanda camaat hələ kinoda idi; kino hələ bitməmişdi və filmin 
uzaqdan eşidilən uğultulu səsləri, əcaib-qəraib ifadələri yuxulu şəhərin başı üzərində gah 
əriyib yoxa çıxır, gah da təzədən ucalırdı və hələ açıq olan bir neçə qapı da indilərdə 
bağlanasıydı. Meydanda bir qədər veyillənib, sonra rəqs salonuna tərəf addımladı. 
Salonda cəmisi bircə müştəri vardı; orkestr şəxsən ondan ötrü çalırdı, o da eyni vaxtda iki 
qadınla rəqs edirdi. Salondakı digər qadınlar divar boyunca elə cərgələnib oturmuşdular 
ki, eləbil hardansa nəsə bir xəbər gözləyirdilər. Damaso masa arxasına keçib əli ilə 
bufetçiyə işarə elədi ki, pivə gətirsin. Sonra nəfəsini dərə-dərə elə şüşədəncə içməyə 
başladı, özü də cüt qadınla rəqs edən kişidən göz çəkmirdi; pivə şüşəsi arxasından 
izlədiyi bu kişiboyca hər iki qadından balacaydı. 
Gecə yarıdan ötəndə kinodan çıxan arvadlar, arxasınca da dəstə-dəstə kişilər hay-küylə 
içəri doluşdu; Damasonun tanış qızı da içəri təpilənlərin arasında idi və Damasonu 
görcək, keçib masa arxasında onunla üzbəüz oturdu. 
Damaso qıza heç baxmadı da; o, pivənin altı şüşəsini artıq boşaltmışdı və hələ də rəqs 
eləyən kişiyə baxır, gözlərini ondan ayırmırdı. Kişi isə indi üç qadınla rəqs edirdi, ancaq 
rəqs etdiyi qadınları bir tikə də vecinə almır, onlara əsla məhəl qoymurdu; bütün fikri-
zikri öz hoqqa çxaran ayaqlarında idi. O, dedikcə xoşbəxt görünürdü və daha da xoşbəxt 
olması üçün əl-ayağından savayı deyəsən təkcə quyruğu çatışmırdı. 
- Bu tip mənim xoşuma gəlmir, – Damaso dilləndi. 
- Onda baxma ona, – qız dedi və bufetçidən içki istədi. 
İndi meydanca rəqs eləyən cütlüklərlə dolmuşdu, bayaqkı üç qadınla oynayan kişi isə 
sanki bunları görmür və özünü hələ də elə aparırdı ki, elə bil salonda tək idi. Hansısa 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
470 
anda baxışları ani olaraq Damasonun baxışlarıyla qarşılaşanda o, ayaqlarının çevikliyini 
daha da artırdı və gülümsəyib dovşan dişinə bənzəyənxırdaca dişlərini göstərdi. Damaso 
kirpik tərpətmədən eləcə düz onun gözünün içinə baxırdı. Və axırda kişi buna tab 
gətirmədi, təbəssümünü udub üzünü çevirdi. 
- Özünü kefcil sayır. 
- O elə gerçəkdən kefcildir, hər gələndə başqa kommivoyajörlər kimi öz hesabına musiqi 
çaldırır. 
Damaso qızın üzünə çaşqın nəzərlərlə baxdı. 
- Onda nə durmusan, get sən də qoşul. Üç adama çatan yem dördüncünü də görər. 
Qız cavab qaytarmadı, üzünü rəqs meydançasına çevirib stəkandakı içkini qurtum-
qurtum udmağa başladı. Rəngi solmuş sarımtıl donda o dedikcə ürkək və qətiyyətsiz 
görsənirdi. 
Sonra rəqs eləməyə durdular. Damasonun sifəti getdikcə tutulurdu. Qız onun qolundan 
yapışıb piştaxtaya sarı çəkdi: 
- Acından ölürəm. Elə sən də bir şey yesən pis olmaz. 
Bu vaxt kefcil kişi yanındakı üç qadınla birgə qarşılarına çıxdı. Damaso ayaq saxladı. 
- Bəri bax görüm… 
Kişi gülümsədi, amma yerişini yavaşıtmadı, ötüb keçməkistədi. Damaso qolunu qızdan 
qoparıb onun yolunu kəsdi. 
- Sizin dişləriniz mənim xoşuma gəlmir. 
Kişinin rəngi ağarsa da, yenə gülümsəməyində idi. 
- Heç mənim də. 
Qız imkan tapıb qolundan yapışanacan, Damaso kişinin sifətinə tutarlı bir yumruq 
ilişdirib onu meydanın tən ortasına sərdi. Müştərilərdən heç biri işə qarışmadı. Çığırışa-
çığırışa hər üç qadın Damaosya çarılıb onu kənara çəkmək istədilər, qız isə itələyə-itələyə 
salonun dib tərəfinə apardı. Qəfil zərbədən sifəti fətir kimi yastılanmış kişi meymun kimi 
tullanıb yerindən qalxdı və meydançanın tən ortasında durub bağırdı: 
- Çalın! 
Gecə saat ikiyə yaxın salon artıq boşalmışdı və içəridə çox az adam qalmışdı. Hava 
yamanca bürkü idi. Müştərisiz qadınlar şam yeməyinə oturmuşdular; qız da üstündə 
qızardılmış ət olan bir boşqab lobyalı düyünü gətirib qabağına qoydu və masanın 
arxasında oturub hamısını tək qaşıqla yeməyə başladı. Damaso qıza küt nəzərlə baxırdı. 
Qız qaşığı düyü ilə doldurub: 
- Aç ağzını, – dedi. 
Çənəsini sinəsinə dirəmiş Damaso başını buladı: 
- Biz kişilər belə şey yemirik. Bu – arvad xörəyidir. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
471 
Qalxmaq üçün Damasoya hər iki əliylə stoldan bərk-bərk yapışmaq lazım gəldi. Özünü 
birtəhər tarazlamışdı ki, qarşısında əllərini sinəsi üstdə çarpazlayıb durmuş bufetçini 
gördü. 
- Doqquz həştad! Bu monastır dövlətinki deyil. 
Damaso onu kənara itələdi. 
- Pederastlardan zəhləm gedir! 
Bufetçi əvvəl onun qolundan yapışıb çəkmək istədi, ancaqqıza göz yetirib əl saxladı; 
arxasınca yalnız bunu qışqırdı: 
- Eybi yox, nə qədər itirdiyini sonra bilərsən. 
Damaso çölə səndələyə-səndələyə çıxdı. Ay işığına qərq olmuş gümüşü çayın əsrarəngiz 
parıltısı onun beynində sanki parlaq bir çat oyurdu, ancaq az keçmiş bu duyğu büsbütün 
soğulub getdi. Şəhərin o başındakı evinin qapısını görəndə, Damasosonradan kiminlə 
istəsən mərc gəlməyə hazırdı ki, evlərinəcən olan bütün yolu yuxuda gəlib. Başını bərk-
bərk silkələdi; hansısa dumanlı, lakin güclü bir hiss həmin saniyədən etibarən son dərəcə 
ehtiyatlı davranmağı, hər bir addımı ölçüb-biçməyi təlqin edirdi; cırıldamasın deyə qapını 
da çox astaca itələyib açdı. 
Anna ayıldı və Damasonu sandıqda qurdalanan gördü. Cib fənərinin işığı gözlərini 
qamaşdıranda, qeyri-ixtiyari olaraq divara sarı çevrildi, ancaq yuxulu-yuxulu qəfildən 
dərk elədi ki, Damaso soyunmaqla məşğul deyil. Otağın qəfil işıqlanması sankiqadını 
yataqdan dik qaldırdı və o, qalxıb yerinin içində oturdu. Əlində bağlama və cib fənəri 
tutmuş Damaso ağzıaçıq sandığın böyründə dayanmışdı. 
Damaso barmağını ehmalca dodaqlarına yapışdırdı; Anna çarpayıdan yerə atılıb pıçıltı 
ilə: 
- Sənin başına hava gəlib, – dedi və qaçıb qapının rəzəsini yerinə saldı. 
Damaso cib fənərini bıçaq və şiş uclu əyə ilə birgə şalvarcibinə soxdu, bağlamanı 
qoltuğuna vurub Annanın üstünə yeridi. Anna kürəyini qapıya dayadı, lap yavaşdan dedi: 
- Nə qədər ki mən sağam, sən burdan çıxmayacaqsan! 
- Çəkil! – Damaso xırıldadı və onu kənara itələmək istədi, ancaq Anna çərçivədən bərk-
bərk yapışıb yerindən tərpənmədi; kirpik çalmadan bir-birinin gözlərinə baxdılar. 
- Xalis uzunqulaqsan! – Anna pıçıldadı. – Allah sənə bu cür qəşəng gözlər verib, amma 
hayıf ki, ağlını əlindən alıb. 
Damaso onun saçlarından yapışdı, qolunu o qədər burdu ki, axırda Anna ikiqat oldu. 
- Dedim ki, çəkil! 
Anna, eynən boyunduruq altdakı öküz kimi, hədəqədən çıxmış gözlərlə Damasoya 
yandan, çəpəki baxırdı. Bir anlıq ona elə gəldi ki, hər cür ağrıya dözə bilər, ərindən də 
xeyli güclüdür. Ancaq Damaso qolunu getdikcə daha bərk bururdu; axırda Anna tab 
gətirmədi və bu zaman boğazı qəhərləndi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
472 
- Uşağı öldürərsən… 
Damaso onu qamarlayıb çarpayıya sürüklədi. Əl-qolunun sərbəstliyini duyan kimi, Anna 
arxadan onun kürəyinə atıldı və birgə yatağa yuvarlandılar. Hər ikisinin nəfəsi 
təngimişdi. 
- Çığıracam ha, – Anna onun qulağına pıçıldadı, – hünərin var yerindən tərpən, o saat 
qışqırıb aləmi bura tökəcəm. 
Damaso xırıldaya-xırıldaya şar bağlamasını onun dizinə çırpırdı. Anna bərkdən zarıyıb 
ayaqlarını bir-birindən araladı, ancaq tez də hər iki əliylə Damasodan möhkəm yapışdı ki, 
qapıya tərəf gedə bilməsin. Və yalvarmağa, dilə tutmağa başladı. 
- Qulaq as, sabah mən özüm apararam, gerçək sözümdür, boylu arvadam, məni 
tutmazlar… 
Damaso onun əlindən çıxdı. 
- Görəcəklər səni, ay heyvan! Görmürsən bu gün hava necə işıqlıdır? Elə gicsən ki, bunu 
da qanmırsan! 
Anna bir daha onu tutub saxlamağa, rəzəni çıxarmasına mane olmağa çalışdı, sonra 
gözlərini qıyıb az qala çığıra-çığıra Damaonun üz-gözünü, boyun-boğazını, harasını gəldi 
cırmaqlamağa, əzişdirməyə, döyəcləməyə başladı. 
- Vəhşi! Qanmaz! 
Damaso üz-gözünü qorumaqda ikən, Anna qapının taxta rəzəsini dartıb onun əlindən aldı 
və düz təpəsinə tuşladı. Damaso qırağa sıçradı; iri və ağır rəzə onun çiynində taqqıldadı 
və çiyin sümüyü şüşə kimi cingildədi. 
- Qəhbə! – Damaso bağırdı. 
Daha səs-küy barədə düşünmədi, var gücüylə qolunu hərlədib Annanın qulağının 
dibindən ağır bir yumruq tutuzdurdu; zərblə divara çırpılan qadının əvvəlcə möhkəm 
tappıltısı, sonra zəif inilitsi eşidildi. Ancaq Damaso ona baxmadan, heç geriyə 
dəqanrılmadan qapıdan çıxdı; qapı aralı qaldı. 
Kəskin ağrılar içində Anna döşəməyə uzanıb gözlədi: lap elə indicə onun qarnında nəsə 
olmalı, nəsə baş verməliydi. Divar dalında kimsə boğuq səslə onu yavaşdan çağırdı. 
Hönkürməmək üçün dodaqlarını dişlədi, handan-hana ayağa qalxıb geyindi. O dəfə, 
Damaso oğurluğa getdiyi gecə olduğu kimi, yenə də ağlına gəlmədi ki, əri qapı arxasında 
durub gözləyir, çünki öz planının boş şey olduğunu qanır və ümid eləyir ki, indicə 
arvadıçıxıb onu geri çağıracaq, dalınca yüyürəcək, zorla tutub saxlayacaq. Lakin Anna 
eyni səhvi dübarə təkrar elədi: ərinin dalınca qaçıb ona çatmaq, onu geri qaytarmaq 
əvəzinə, yenə başmaqlarını ayağına keçirib qapını örtdü və ötən dəfəki kimi yenə də 
çarpayıya qaxılıb onun yolunu gözləməyə başladı… 
Qapı örtüləndən sonra, yalnız bu vaxt Damaso geri qayıtmaq ümidinin puça çıxdığını 
dərk edib yola düzəldi. Küçə uzunu, yolun sonunacan onu it hürüşləri ötürdü, sonra isə 
ətrafa hansısa xəyali bir sükut çökdü. O, daş yolla öz addım səslərindən üşənə-üşənə 
gedirdi; şəhərin lal səssizliyində addımları çox bərk, çox da əcaib səslənirdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
473 
Bilyardxananın köhnə qapısı önündəki boş sahəyə çatanacan heç bir ehtiyat tədbiri 
barədə düşünmədi. 
Bu dəfə cib fənərini yandırmaq lazım gəlmədi; təkcə ötən dəfə həncamasını qopartdığı 
qapı öz yerinə bərkidilmişdi, qalan hər şey elə əvvəlki kimi idi. Damaso sağ əliylə qıfılı 
kənar eləyib, əyənin şiş ucunu o biri həncamanın altına soxdu, var gücünü də işə saldı. 
Taxtanın çürük qırıntıları yavaş-yavaş oyulub töküldü, qapı yerindən oynadı. 
Həncamasından qopmuş qapını itələməzdən qabaq bir qədər qaldırdı ki, kərpic döşəməni 
sürtməsin. Bir az aralayandan sonra çəkmələrini çıxarıb bağlama ilə birgə içəri dürtdü, 
sonra da özü ay işığına qərq olmuş bilyardxanaya girdi. Əvvəl boş şüşələrin, yeşik 
qalaqlarının yığıldığı qaranlıq dəhlizin yanından ötüb keçdi. Sonra pəncərədən içəri 
düşən bir çəngə ay işığının altında bilyard stolu gözə dəydi; bilyard stolunun arxa-sında 
dalı Damasoya tərəf olan dolablar, ən axırda isə üzü giriş qapısına tərəf düzülmüş bir 
xeyli stol-stul vardı. İşıq topasını və ətrafı sarmış qatı sükutu nəzərə almasan, hər şey 
ötən dəfəkinin eyni idi. Bu yerəcən gərginliyin öhdəsindən məhz iradəsi gücünə gələn 
Damaso sanki hansısa ovsuna düşmüş kimiydi. 
Döşəmənin çıxıntı əmələ gətirmiş kərpiclərinə indi o daha heç bir əhəmiyyət vermədi. 
Çəkmələrini qapıya dirəyib ay işığının saldığı zolağın üzərindən adladı və piştaxta 
arxasındakı şar qutusunu axtarıb tapmaq üçün cib fənərini yandırdı. Ehtiyatı tamam 
unutmuşdu; bu barədə heç düşünmürdü də. Fənərin işığını sol tərəfdən sağ tərəfə 
yönəldəndə toz basmış şüşə qalağını, bir cüt əl nərdivanını, maşın yağına bulaşmış 
köynək bürməyini və nəhayət, şar qutusunu gördü. Qutu elə öz köhnə yerində idi. İşığı 
bir az da o üzə salanda Damaso yenə pişiyi gördü. 
Pişik işıq zolağının arasından laqeyd nəzərlə ona baxırdı. Damaso eləcə lal-dinməz 
dayanıb işığı pişiyin üzündən çəkmirdi. Ancaq həmin andaca qəfildən ürəyi titrəyən kimi 
oldu və yadına düşdü ki, gündüzlər bilyardxanada heç vaxt pişik görməyib. O, fənər 
tutduğu əlini pişiyə yaxınlaşdırıb «pişt!» dedi, amma pişik buna zərrəcə məhəl qoymadı. 
Bu zaman Damasonun beynində səssiz bir partlayış qopdu, pişik də yaddaşından ömürlük 
silinib getdi. Özünə gəlib nə baş verdiyini anlayanda fənər artıq əlindən düşmüşdü, amma 
şar bükülüsü qucağında idi; Damaso onu bərk-bərk sinəsinə sıxıb durmuşdu. 
- Ey! 
Damaso başdan-başa işığa qərq olmuş bilyardxanada don Rokenin tanış səsini eşidərkən 
kürəklərində dəhşətli bir yorğunluq hiss edib ağır-ağır dikəldi. İşıqdan karıxmış don Roke 
bircə trusikdə idi və əlindəki dəmir çəliklə bilyardxananın o başından yavaş-yavaş ona 
tərəf gəlirdi. Damasonun bayaq yanından ötüb keçdiyi şüşə və yeşik topasının arxa 
tərəfində qamak asılmışdı; qamak da birinci dəfə yox idi. 
Aralarındakı məsafə azalıb on addım qalanda don Roke tullanıb müdafiəyə hazır vəziyyət 
aldı; Damaso da bağlama olan əlini arxasında gizlətdi. Don Roke gözlərini qıyaraq başını 
irəli uzatdı və uzağı yaxşı seçməyən eynəksiz gözləri ilə onun kim olduğunu anışdırmağa 
çalışdı. 
- Demək bu sənsənimş! – birdən o heyrətlə bağırdı. 
Damaso xeyli uzun sürən nəyinsə sonunun çatdığını hiss etdi. Don Roke çəliyi aşağı salıb 
lap yaxına gəldi; heyrətdən onun ağzı açıla qalmışdı. Eynəksiz və protez dişlərsiz, don 
Rokeni lap arvad hesab eləmək də mümkündü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
474 
- Burda nə işin var sənin, neyləyirsən? 
- Heç nə, – deyə Damaso cavab verib öz duruşunu nəzərə çarpmadan, hiss etdirmədən 
dəyişdi. 
- O əlindəki nədi? – don Roke soruşdu. 
- Heç nə, – Damaso geri çəkilib dediyini təkrar elədi. 
Don Roke pörtüb qızardı, əsməyə başladı; əlindəki dəmir çəliyi yellədə-yellədə bir addım 
qabağa qoyub qışqırdı: 
- Nədi o əlindəki? 
Damaso bağlamanı irəli uzatdı. Don Roke hələ də ehtiyatı əldən vermədən, sol əliylə 
bağlamanı ondan alıb barmaqlarının ucuyla ehmalca yoxladı və yalnız indi her şeyi dərk 
etdi. 
- Ola bilməz, yox, bu ola bilməz, – dedi. 
Kişi elə çaşmışdı, elə sarsılmışdı ki, hətta əlindəki çəliyi də piştaxtanın üstünə qoymuşdu 
və kağızı açmağa girişib, deyəsən Damasonu tamamilə yaddan çıxartmışdı; indi o, dərin 
bir sükut içində şarları gözdən keçirirdi. 
- Mən onları çoxdan gətirib yerinə qoymaq istəyirdim. 
- Şübhə eləmirəm. 
Damaso ölü kimi ağardı. İçkinin dəmi çəkilib getmişdi; indi ağzında yalnız torpaq dadı 
qalmışdı və özünü dumanlı bir yalqızlıq içində hiss edirdi. 
- Bu da sənə möcüzə, – don Roke şarları təzədən öz yerinə büküb dilləndi. – Sənin bu 
qədər səfeh olduğuna inanmazdım. 
Başını yuxarı qaldıranda don Rokenin üzündə artıq tam başqa bir ifadə vardı. 
- Bəs iki yüz peso hanı? 
- Siyirmədə heç nə yox idi. 
Don Roke ağzını büzüb bir qədər fikrə getdi, Damasonu dalğın nəzərlə süzüb irişə-irişə, 
dodağının altında eyni sözü bir neçə dəfə təkrar elədi: 
- Heç nə yox idi, heç nə yox idi, demək heç nə yox idi?.. 
Və dəmir çəliyi təzədən əlinə aldı. 
- İndi sən bunu alkalda deyərsən. 
Damaso tərli ovuclarını şalvarına sürtdü. 
- Axı, siz özünüz də bilirsiz ki, orda heç nə yox idi. 
Don Rokenin bayaqkı təbəssümü yenə sifətində idi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
475 
- Necə yox idi? Orda iki yüz peso vardı. İndi o pulları sənin dərindən soyub çıxardarlar. 
Özü də ona görə yox ki, sən oğrusan, xeyr, ona görə ki, axmaqsan, xalis axmaq. 
 
 
 
Tərcümə edəni: Mahir N.Qarayev 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
476 
 
Dino Buttsati 
 
Paxıl musiqiçi 
 
Şan-şöhrətinin zirvəsində həyatının çiçəkləndiyi bir dövrü yaşayan və son dərəcə paxıl 
insan olan bəstəkar Auqusto Qorca bir axşam öz məhəllələrində tək-tənha gəzişərkən 
hansısa böyük evdən gələn fortepiano səslərini eşitdi.  
Auqusto Qorca ayaq saxladı. Bu müasir, ancaq nə onun, nə də həmkarlarının 
bəstələdiklərinə bənzəməyən fərqli bir musiqi idi; buna oxşar bir şeyi o heç vaxt 
eşitməmişdi. Dərhal heç ayırd da etmək olmurdu ki, bu ciddimi, yoxsa yüngülmü 
musiqidir; o, özünün bir qədər sadəliyi ilə bəzi xalq təranələrini xatırlatsa da, onda acı bir 
istehza duyulur, sanki zarafatla səslənsə də, daxilindəki sarsılmaz inamdan xəbər verirdi. 
Ancaq Qorca, hər şeydən öncə, - bu musiqinin dəst-xəttindən heyrətə gəldi. O, 
harmoniyanın bütün köhnə qayda-qanunlarından azad idi, bəzən sərt və inadlı olsa da, 
eyni zamanda, ən kamil ifadə səviyyəsinə yüksəlirdi. Bundan əlavə, ona hər hansı bir ağır 
zəhmətdən əsər-əlamət olmayan füsunkar yüngüllük və gənclik təravəti də xas idi. Ancaq 
çox keçmədi ki, royal susdu və Qorca müsuqinin yenidən səslənəcəyini gözləyərək, 
küçədə əbəs yerə var-gəl etməyə başladı.  
- Kim bilir, yenə hansı amerikan hoqqasıdır. Onlarda musiqi yerinə ən qəliz cəhənnəm 
sayıqlamasını sırıyırdılar, - deyə o düşündü və evinə tərəf üz tutdu. Bununla belə, həmin 
axşam da, bütün ertəsi gün də o, qəlbində dərin bir narahatlıq hissi duydu; necə ki, birisi 
meşədə ov edərkən sərt bir daşa və ya ağaca ilişir və ehtiras içərisində olduğundan bunun 
fikrinə varmır, yalnız sonra, gecə zədənin yeri ağrı verəndə o, heç bir vəchlə xatırlaya 
bilmir ki, bu harada və necə baş verib. Və hələ bir həftədən də artıq gözləmək lazım gəlir 
ki, yaranın yeri tamamilə itib yox olsun. 
Bir müddət keçmiş, saat altıya yaxın evinə dönərkən Qorca qapını açar-açmaz, qonaq 
otağındakı radiodan gələn səsləri eşitdi: o, dərhal, öz peşəkar duyumu ilə həmin səsləri 
tanıdı; bu dəfə tək fortepiano yox, bütöv bir orkestr çalırdı və bu onun həmin axşam 
eşitdiyi musiqi parçası idi, eyni möhtəşəm və məğrur vurğular, az qala təhdidedici bir 
amiranəliklə, sanki mənzilə yetişməkçün dördnala çapan küləkayaqlı bir kəhər ideyasını 
təlqin edən həmin bənzərsiz harmonik ifadələr.  
Qorca qapını örtməyə macal tapmamışdı ki, musiqi birdən-birə kəsildi və qonaq 
otağından qeyri-adı tələsiklə çıxan xanımı Mariyanın yaxınlaşmaqda olan ayaq səsləri 
eşidildi. 
- Salam əzizim, bilmirdim ki, belə tezliklə qayıdacaqsan, - deyə xanımı söylədi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
477 
Bəs nədən onun siması belə çaşqın idi? Bəlkə o, ərindən nəyisə gizlədirdi? 
- Nə olub? - deyə Qorca təəccüblə soruşdu. 
- Necə yəni, nə olub? Nə olmalıydı ki?-deyə Mariya özünü dərhal ələ aldı. 
- Bilmirəm. Sən nəsə belə, birtəhər salamlaşdın.... Bəlkə deyəsən, indicə radio ilə nə 
verirdilər? 
- Eh, elə bir o qalmışdı ki, hər şeyə qulaq asım! 
- Elə isə, mən içəri girən kimi sən niyə radionu belə tələsik söndürdün? 
- Nədir, məni sorğu-suala tutmusan? - deyə, xanımı gülərək ucadan soruşdu- Düzünü 
bilmək istəyirsənsə, radionu elə səni qarşılamağa çıxanda söndürdüm. Keçmişəm öz 
otağıma, yadımdan çıxıb, yanılı qalıb. 
- Bir musiqi verirdilər... çox maraqlı musiqi idi, -deyə Qorca fikirli-fikirli qonaq otağına 
yönəldi.  
- Bəxtəvərin oğlu, sənə musiqi azlıq edir, nədir? Səhərdən axşama qədər musiqi, 
musiqi.... heç cür sakitləşə bilmirsən... Sən bu radiodan əl çəkəcəksən, ya yox?! - deyə o, 
ərinin radionu yenidən yandırmaq istədiyini görüb ucadan deyindi.  
Qorca çevrilib arvadına diqqətlə nəzər saldı: xanımı həyəcanlı görünürdü, sanki nədənsə 
ehtiyat edirdi. O, nümayişkaranə bir tərzdə radionun düyməsini burdu, lövhə işıqlandı, 
cihaz həmişəki kimi çıqqıldadı, sonra diktorun səsi eşidildi: - ... mera musiqisindən ibarət 
proqramı dinlədiniz. ―Tremel‖ firması tərəfindən təqdim olunan növbəti konsertlə... 
- Nədir, sakit oldun? - deyə bir qədər ürəklənmiş Mariya dilləndi. 
Həmin axşam - şam yeməyindən sonra dostu Cakomelli ilə birlikdə gəzintiyə çıxan 
Qorca radio verilişlərinin siyahısı olan qəzeti alıb günün proqramına nəzər saldı. ―Saat 
1645, maestro Serco Anfossinin rəhbərliyi ilə kamera musiqisi; Hindemitin, Kuntsun, 
Mayssenin, Ribbentsin, Rossi və Stravinskinin əsərləri‖. Yox, dinlədiyi musiqi qətiyyən 
Stravinskininki deyildi. Bəstəkarların adları qəzetdə əlifba sırası ilə verilmişdi və 
görünür, əsərlərin ifa ardıcıllığı konsert zamanı dəyişdirilmişdi. Bu nə Hindemitin, nə də 
Mayssenin musiqisi idi, Qorca onları çox gözəl tanıyırdı. Deməli Ribbents? Yox, onun 
köhnə konservatoriya dostu Maks Ribbents on il öncə elə də pis olmayan, ancaq 
sxolastik, böyük polifonik kantata ilə gücünü sınamış, sonra bəstəkarlıqdan tamamilə əl 
çəkmişdi. Yalnız bu yaxınlarda, bu qədər sükutdan sonra o, Teatro di Statoda yeni bir 
opera düzüb-qoşmaqla özünü yenidən göstərmişdi. Elə bu günlərdə də əsər səhnəyə 
qoyulmalı idi. Ancaq həmin o birinci əsərini nəzərə almaqla , bu dəfəkinin də nə 
olacağını təsəvvür etmək çətin deyildi. Deməli, bu Ribbents də deyil. Qalırdı Kunts və 
Rossı. Ancaq onlar kim idilər ki? Qorca onların adlarını belə, eşitməmişdi.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
478 
- Sən orada nə axtarırsan?-deyə Cakomelli onun qəzeti diqqətlə nəzərdən keçirdiyini 
görüb soruşdu. 
- Heç. Bu gün radioda bir musiqi eşitmişəm. Bilmək istəyirdim kiminkidir. Maraqlı 
musiqi idi. Ancaq buradan baş çıxarmaq olmur. 
- Yəni, necə musiqi idi ki? 
- Deməyə çətinlik çəkirəm, çox həyasız bir musiqi idi, mən deyərdim.... 
- Yaxşı görək, başından elə, - deyə dostunun necə vasvası olduğunu bilən Cakomelli 
zarafatla söylədi. Özün məndən də gözəl bilirsən ki, səni kölgədə qoya biləcək bir 
bəstəkar hələ anasından olmayıb. 
- Yox, yox, əksinə, - deyə istehzanı duyan Qorca cavab verdi- Mən buna yalnız şad 
olardım, hətta düşündüm ki, nəhayət, kimsə (onun tutqun fikirləri seyrəldi)... Yeri 
gəlmişkən, Ribbentsin yeni operasının baş məşqi sabah deyil? 
Cakomelli dərhal cavab vermədi. Yox, -deyə o laqeydliklə dilləndi. Onu, deyəsən təxirə 
salıblar. 
- Bəs sən özün gedəcəksən? 
- Eh, çətin... Sən ki, bilirsən, belə şeylər mənim əsəblərimçün həddən ziyadədir. 
Bu sözlərdən sonra Qorcanın əhvalı özünə qayıtdı.  
- Zavallı Ribbents, -deyə o, ucadan söylədi. Zavallı qoca Ribbents, mən ondan ötrü 
həqiqətən də şadam. Nə qədər olmasa da təsəllidir....Hə, təki olsun...! 
Ertəsi gün axşam Qorca evdə oturub barmaqları ilə pianonun dilləri üzərində gəzişərkən 
birdən, bağlı qapı arxasından həyəcanlı danışıq səslərini eşitdi. O, şübhələnərək 
yaxınlaşıb qulaq asdı.  
Yandakı qonaq otağında xanımı və Cakomelli nəyinsə barəsində yavaşca 
məsləhətləşirdilər. Cakomelli deyirdi: 
- Axı, gec-tez o, hər şeyi biləcək. 
- Nə qədər gec olsa, bir o qədər yaxşıdır, -deyə Mariya cavab verirdi, - o, hələ heç nədən 
şübhələnməməlidir.  
- Yaxşı, tutaq ki,... Bəs, qəzetlər? Qəzetləri ki, oxumağı ona qadağan edə 
bilməyəcəksiniz.  
Bu yerdə Qorca qapıları taybatay açdı. Arvadı və dostu, sanki iş başında yaxalanmış 
oğrular kimi yerlərindən dik atıldılar. Hər ikisinin bənizi ağappaq ağarmışdı. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
479 
- Deməli, belə?-deyə Qorca acıqlı-acıqlı soruşdu. Qəzetləri oxumağı kimə qadağan 
edirsiniz? 
- Mən ... mən..., - deyə Cakomelli kəkələdi, -mən burada bir əmioğlu barəsində 
danışırdım. O israfçılıq üstündə həbs olunub. Onun atası, yəni mənim əmim bu barədə 
heç nə bilmir.  
Qorca rahatlıqla nəfəsini dərdi. Buna da şükür! O, bir qədər yersiz müdaxiləsinə görə 
hətta utancaqlıq hissi də keçirdi. Nəhayət, bu şübhələrdən lap cana doymaq olardı. Ancaq 
sonra Cakomelli sözünə davam edərək danışdıqca o, yenidən səksəkəli həyəcan hiss 
etməyə başladı? Görəsən bu əmioğlu əhvalatı yalan deyildi ki? Cakomelli bütün bunları 
özündən uydura bilməzdimi? Əks təqdirdə, bu gizli pıçıltılar nə demək idi? 
O, həkimləri və qohumları tərəfindən qaçılmaz son hökmü gizlədilən bir xəstə kimi 
şübhələr içərisində dolaşırdı: insan ətrafındakı yalanları duyur, ancaq o birilər daha da 
bicdirlər və onun fikrini yayındırmağa çalışırlar, onu sakitləşdirməyə nail olmayanda isə 
heç olmasa, qorxunc həqiqəti gizlətməyə cəhd edirlər. 
O, evdən kənarda da şübhəli əlamətlərlə üzləşirdi: məsələn, həmkarlarının çoxmənalı 
baxışları, onun yaxınlaşdığını görərkən susaraq, danışmamaları, adətən söhbətçil 
insanların onu görcək sıxıntı keçirməsi... Ancaq Qorca özünü ələ alır və özü-özünə 
suallar verirdi ki, bəlkə ondakı bu şübhələr nevrasteniyanın əlamətləridir. Axı, bəzi 
insanlar var ki, yaşa dolduqca hər tərəfdə yalnız düşmən görürlər. Bir də axı, o nədən 
qorxmalı idi ki? O, ad-san, hörmət sahibi idi, maddi cəhətdən gözəl təmin olunmuşdu. 
Teatrlar və simfonik cəmiyyətlər onun əsərlərini ifa etməkdə iddialı idilər. Sağlığına söz 
ola bilməzdi, heç vaxt da xəstələnməmişdi. Yaxşı, bəs nə? Onu hansı təhlükə gözləyə 
bilərdi? Ancaq bu cür düşünmək ona kifayət etmirdi.  
Ertəsi gün şam yeməyindən sonra onun həyəcanı daha da kəskinləşdi. Saat təxminən ona 
qalırdı. Növbəti qəzeti gözdən keçirərkən o, gördü ki, Ribbentsin yeni operası səhnəyə 
məhz həmin axşam qoyulur. Yaxşı, onda necə olur axı? Məgər Cakomelli deməmişdimi 
ki, baş məşq təxirə salınmışdır? Necə ola bilərdi ki, heç kim ona xəbər verməsin, onsuz 
keçinsinlər? Və nə üçün teatrın rəhbərliyi həmişə olduğu kimi ona xüsusi dəvətnamələr 
göndərməmişdi? 
- Mariya! Mariya!-deyə o, həyəcanla çığırdı. Sən bilirdin ki Ribbentsin premyerası bu 
axşamdır? 
Mariya təsviş içərisində özünü yetirdi: 
- Mən... mən? Hə, ancaq elə bilirdim... 
- Nəyi elə bilirdin?.. Bəs dəvətnamələr? Necə ola bilər ki, mənə dəvətnamə 
göndərməsinlər?  
- Hə, hə... Bəs, sən zərfi görməmisən? Mən onu sənin masanın üstünə qoymuşam.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
480 
- Mənə də heç nə deməmisən, eləmi? 
- Mən elə bildim bu səninçün maraqlı deyil.. Axı sən özün deyirdin ki, heç vaxt 
getməzdin... Deyirdin onlar səni tovlaya bilməzlər... Bir də ki, tamam unutmuşdum, sənə 
and içirəm.  
Qorca özündə deyildi. 
- Mən başa düşə bilmirəm... başa düşə bilmirəm, - deyə o təkrar-təkrar söyləyirdi, - saat 
on birə beş dəqiqə işləyib... artıq gecdir...bu sarsaq Cakomelli də ki (onu nə vaxtdan bəri 
sarsıdan şübhələr dumanı artıq seyrəlirdi: səbəbini heç cür anlaya bilmədiyi bu təhlükə 
nəsə də məhz Ribbentsin operasında olmalı idi. O, məchul baxışlarla gözlərini yenidən 
qəzetə zillədi)... Aha, operanı radio ilə verirlər... İndi görüm kim bu imkanı mənim 
əlimdən ala biləcək! 
Mariya kədərli bir səslə dedi: 
- Augusto, təəssüflər olsun ki, radio işləmir.... 
- Necə yəni işləmir? Nə vaxtdan bəri işləmir? 
- Elə günortadan. Saat beşdə mən onu yandırmaq istədim, içərisində nəsə ―çıqq‖ elədi, 
sonra da heç nə eşidilmədi, görünür qoruyucusu yanıb. 
- Məhz bu axşam, eləmi? Deməli, siz sözü bir yerə qoymusunuz ki... 
- Nədən ötrü sözü bir yerə qoymuşuq? - deyə Mariya az qaldı ki ağlasın- Mənim günahım 
nədir? 
- Yaxşı mən gedirəm. Haradasa bir radio tapılar... 
- Yox, Auqusto... yağış yağır... özün də soyuqdəyməlisən... həm də gecdir... axırı bir vaxt 
tapıb bu zəhrimara qalmış operaya qulaq asacaqsan, ya yox?! 
Ancaq Qorca çətiri qapıb, evdən çıxmışdı.  
O, tək-tənha küçələri dolaşarkən hansısa bir qəhvəxananın parlaq işıqları nəzərlərini cəlb 
etdi. İçəridə adam az idi. Ancaq bir qədər irəlidə, kiçik çay zalında bir dəstə adam 
toplaşmışdı. Və oradan musiqi sədaları süzülürdü. Qəribədir, - deyə Qorca düşündü. 
Radioya belə marağı yalnız bazar günləri futbol oyunları gedəndə görmək mümkündü. 
Birdən onun beynində qəfil fikir oyandı: olmaya onlar Ribbentsin operasını dinləyirlər? 
Yox, bu ağlasığan deyildi. Yerlərində qımıldanmadan musiqiyə qulaq asanlar onun 
şübhələrindən xeyli uzaq adamlardı: əyinlərində sviter olan iki cavan oğlan, bir yüngül 
əxlaqlı qız və ağ gödəkcə geymiş ofisiant. 
Qorca anlaşılmaz bir üzünt hiss etdi, sanki neçə-neçə günlər, günlər nədir, aylar və illər 
öncə o bilirdi ki, təyin olunmuş bu saatda o özgə bir yerə yox, məhz buraya, bu 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
481 
qəhvəxanaya gəlib çıxmalıydı. Və indi o, yaxınlaşdıqca, musiqinin ritmi və ahəngi daha 
da aydın duyulduqca onun ürəyi daha da bərk sıxılmağa başlayırdı. 
Bu musiqi onun üçün tamamilə yeni bir şey idi və eyni zamanda bu səslər onun beynində 
bir qurd kimi çoxdan kök salmışdı. Bu həmin qəribə musiqi idi ki, Qorca onu əvvəl 
küçədə, sonra isə o axşam evlərində eşitmişdi. Ancaq indi o, daha sərbəst və daha 
məğrur, qeyri-adi coşqunluğuna və ramedilməz gücünə görə daha da möhtəşəm 
səslənirdi. O, hətta bu savadsız insanları, - bu mexanikləri, küçə qadınlarını, ofisiantları 
belə məftun etmişdi. Onlar fəth olunmuş, məğlub edilmiş kimi ağızları açıq qalmışdılar. 
Dahi! Və bu dahinin adı Ribbents idi. Dostları da, xanımı da əllərindən gələni etmişdilər 
ki, Qorca bu barədə heç nə bilməsin, - yanlız ona olan təəssüblərinə görə. Bu həmin o 
dahi idi ki, bəşəriyyət onu, ən azı yarım əsr gözləmişdi və bu dahi Qorca yox, onun yaşıdı 
olan bir başqası, indiyədək tanınmayan və saya alınmayan birisi idi.  
Bu musiqi onun üçün necə də nifrətamizdi! Bu musiqini hörmətdən salmaq, onun saxta 
olduğunu sübuta yetirmək, onu ələ salıb biabır etmək necə də gözəl olardı! O isə 
müzəffər bir zirehli kimi sükut dalğalarını yara-yara irəliləyirdi və olsun ki, tezliklə bütün 
yer üzünü fəth edəcəkdi! 
Ofisiant onun qolundan yapışdı: - Sinyor, üzr istəyirəm, özünüzü pis hiss 
etmirsiniz?Qorca həqiqətən də ayaq üstə güclə dayanırdı.  
- Yox, yox, təşəkkür edirəm.  
Beləcə, heç nə içmədən o, sonsuz üzüntü içərisində qəhvəxanadan yağışın altına çıxdı. - 
Müqəddəs Məryəm!-deyə o, həyat sevincinin onunçün birdəfəlik bitdiyini gözəl 
anlayaraq, öz-özünə pıçıldadı. O, hətta təskinlik üçün bu dərdini Tanrıya da aça bilmədi: 
çünki Tanrı bu cür iztirabları qəbul etmir. 
          
İtalyan dilindən tərcümə edəni: Cəmşid Cəmşidov 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
482 
 
Dino Buttsati 
 
İnsanın böyüklüyü 
 
 
 
Oxuculara təqdim edilən “İnsanın böyüklüyü” hekayəsi tanınmış italyan yazıçısı 
Dino Buttsatinin (1906-1972) 1958-ci ildə ölkəsinin nüfuzlu Streqa mükafatına layiq 
görülmüş məşhur toplusunun son nəşrindən (D.Buttsati: “Altmış hekayə”, Milano, 
Mondadori - 2010) götürülmüşdür. 
  
Tərcüməçi 
  
  
  
Keşikçilər zülmətə qərq olmuş həbsxananın qapısını açıb, balaca, saqqallı bir qocanı 
içəri itələyəndə artıq, qaranlıq düşmüşdü. 
Qocanın saqqalı dümağ və elə bil, özündən də böyük idi. Ondan bu cansıxıcı, 
yarıqaranlıq karserə zəif işıq süzülür, bu içəridəki dustaqlarda müəyyən təəssürat 
oyadırdı. 
Ancaq qaranlıq olduğundan, qoca dərhal seçə bilmədi ki, bu mağaraya bənzər 
həbsxana çalasında ondan başqa da adamlar var, ona görə də soruşdu: 
- Kimsə var burada? 
Cavab əvəzinə gülüş və acıqlı donqultular eşidildi. Sonra - qəbul olunmuş qayda-
qanuna görə, hamı bir-bir özünü təqdim etməyə başladı. 
- Rikkardon Marçello, qarət, ağır formada - deyə kimsə xırıltılı səslə dilləndi. 
- Bettseda Karmelo, dələduz - residivist, - deyə bir başqası sanki quyudan gələn 
boğuq səslə özünü təqdim etdi. 
Sonra: 
- Marfi Luçano - zorlama. 
- Lavataro Maks - günahsızam. 
Qaranlıqda qulaqbatırıcı qəhqəhə səsləri eşidildi. Zarafat dələduzların xoşuna 
gəlmişdi, insan qanına susamış islaholunmaz quldur Lavataronu kim tanımırdı ki? 
Sonra yenə: 
- Espozito Enea - qətl. - Danışanın səsində açıq-aydın qürur hissi duyulurdu. 
- Muttironi Vinçentso - ata qatili. Bunun etirafı isə lap qalibiyyət nidası kimi 
səslənirdi... Yaxşı, bəs sən, qoca birə, sən kimsən? 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
483 
- Mən... - deyə təzə gələn cavab verdi, - düzünə qalsa, heç özüm də bilmirəm. Məni 
saxlayıb sənəd tələb etdilər, məndə isə heç vaxt, heç bir sənəd olmayıb. 
- Yox, bir...denən tüfeyli, avara! -deyə kimsə nifrətlə söyləndi. Bəs, adın nədi? 
- Adım... Adım Morrodur, hm, hm... ləqəbim də ... Böyük! 
- Deməli, Böyük Morro. Neynək, pis fikirləşməmisən! - deyə, kimsə bir başqası 
qaranlıqdan istehza ilə söz atdı. - Ancaq adın sənin üçün bir qədər, çox böyükdür. Sənin 
kimisinin onuna bəs edər. 
- Tamamilə dogrudur, - deyə qoca mülayimcəsinə hay verdi. Ancaq bu mənim 
günahım deyil. Bu ləqəbi mənə ələ salmaq məqsədi ilə veriblər, indi isə artıq gecdir. Özü 
də, o, mənə yalnız başağrısı gətirir. Bax, məsələn... yoox, bu çox uzun əhvalatdır... 
- Bura bax, döşə gəlsin, görək, - deyə məhbuslardan biri qocanın üstünə 
kobudcasına çəmkirdi, - burada vaxtımız kefimiz istəyən qədərdir. 
O birilər də onu dəstəklədilər. Cansıxıcı həbsxana günlərində hər bir əyləncə bir 
bayram idi. 
- Nə deyirəm ki... - deyə qoca sözə başladı. - Bir gün mən adını çəkmək 
istəmədiyim bir şəhərdə gəzib dolaşırkən, möhtəşəm bir saray, onun da qarşısında 
müxtəlif Tanrı təamları ilə ora-bura vurnuxan nökərləri gördüm. Yəqin burada hansısa 
bayrama hazırlıq gedir, - deyə mən düşündüm və sədəqə diləmək məqsədilə bir qədər 
yaxınlaşdım. Ancaq heç ağzımı açmağa macal tapmamışdım ki, boyu, yalan olmasın, iki 
metrlik natarazın birisi yapış yaxamdan və başla bağırmağa: - Budur, budur oğru! Dünən 
ağamızın çulunu oğurlayan bu idi! Hələ cürətinə bir bax, yenidən qayıdıb gəlib! Neynək, 
indi biz sənin aşının suyunu verərik! 
- Mənim? - deyə təəccüblə soruşuram. Mən ki, dünən buralardan ən azı otuz mil 
uzaqda olmuşam. Necə olur, axı? 
- Mən səni bax, bu gözlərimlə görmüşəm! Çulu dalına atıb aradan çıxanda 
görmüşəm, - deyə o, bağıraraq məni sarayın həyətinə tərəf sürüklədi. 
Mən diz çöküb, yalvarmağa başladım: 
- Dünən mən buralardan ən azı otuz mil uzaqda olmuşam. Sizin bu şəhərdə də 
birinci dəfəyəm. Böyük Morro adıma and olsun! 
- Necə-necə? - deyə həmin o qudurmuş, gözlərini bərəldərək bağırdı. 
- Böyük Morro adıma and olsun ! -deyə mən təkrar etdim. 
Bu pəzəvəng isə birdən necə qəhqəhə çəkməyə başlasa yaxşıdır: 
- Böyük Morro? Ay camaat, tez bura gəlin, siz bir buna, bu həşərata baxın, sən 
demə, bunun adı Böyük Morro imiş! 
Sonra o, üzünü mənə tutub deyir: - Sən heç bilirsən, Böyük Morro kimdir? 
-Morro mən özüməm, başqa birisini də tanıyıb eləmirəm. 
-Böyük Morro, - deyə bu yaramaz məni qandırmağa başlayır, - başqa birisi yox, 
bizim möhtərəm ağamızdır. Sən, murdar dilənçi isə cürət edib onun adına sahib çıxırsan. 
Ancaq bil ki, bu dəfə ilişmisən . Budur, ağamız özü də gəlir. 
Həqiqətən də. Səs-küyü eşidən saray sahibi özü də həyətə çıxdı. Bu çox varlı tacir, 
bütün şəhərdə, bəlkə də bütün yer üzündə ən zəngin adam idi. O, mənə yaxınlaşır, sorğu-
suala tutur, baxır və gülməkdən uğunub gedir. Təkcə mənim kimi bir dilənçinin onun 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
484 
adını daşıya bilməsi fikri onu əməlli-başlı əyləndirir. Sonra o, nökərinə əmr edir ki, məni 
buraxsınlar, məni evinə dəvət edir, var-dövlətlə dolu zallarını göstərir, hətta bax, belə-
belə qızıl topaları və qiymətli daş-qaşlar saxladığı,zirehli divarları olan bir otağına da 
aparır,məni yaxşıca yedirtməyi əmr edir və deyir: 
-Ey, adı adımdan olan dilənçi qoca! Bu əhvalat xüsusən bir də ona görə çox 
qəribədir ki, Hindistana səfərim zamanı mənimlə də eynən belə bir hadisə baş vermişdi. 
Mən mallarımı satmaq məqsədi ilə oradakı bazara yollanmışdım. Adamlar apardığım 
bahalı şeyləri gördükdə, məni dövrəyə alaraq, sorğu-suala tutmağa başladılar ki, kiməm 
və haradan gəlirəm. 
-Mənim adım Böyük Morrodur, - deyə mən cavab verirəm. Onlar isə üz-gözlərini 
turşudaraq söyləyirlər: - Böyük Morro? Səndə nə böyüklük ola bilər, miskin alverçi? 
İnsanın böyüklüyü onun idrakındadır! Yer üzündə tək bircə Böyük Morro var, o da bizim 
şəhərdə yaşayır. O, bizim məmləkətin fəxridir və sən, fırıldaqçı, öz lovğalığına görə indi 
onun qarşısında cavab verməli olacaqsan! 
Elə oradaca məni qamarlayırlar, əlimi-qolumu bağlayıb, varlığından xəbərim də 
olmayan həmin o Morronun yanına aparırlar. Sən demə, bu adam hamının az qala, Tanrı 
kimi sitayiş etdiyi adlı-sanlı alim, filosof və riyaziyyatçı, astronom və münəccim imiş. 
Xoşbəxtlikdən, o, dərhal başa düşdü ki, anlaşılmazlıq baş verib, güldü, əl-qolumu açmağı 
əmr etdi, məni öz iş otağına, rəsədxanasına, öz əlləri ilə hazırladığı qəribə cihazlarına 
baxmağa dəvət etdi. Nəhayət, dedi: 
-Ey möhtərəm yadelli tacir! Bu əhvalat xüsusən bir də ona görə çox qəribədir ki, 
Levant adalarına səyahətim zamanı mənimlə də eynən belə bir hadisə baş vermişdi. Mən 
tədqiq etmək istədiyim bir yanar dağın zirvəsinə pay-piyada qalxarkən, o yerlər üçün 
qeyri-adi olan üst-başımdan şübhələnən bir dəstə döyüşçü kimliyimi yoxlamaq məqsədi 
ilə məni saxladı. Adımı söyləməyə macal tapmamışdım ki, qollarımı qandallayıb məni 
şəhərə doğru sürükləməyə başladılar. - Böyük Morro? - deyə onlar hiddətlənirdi. Səndə 
nə böyüklük ola bilər, miskin müəllimciyəz? İnsanın böyüklüyü onun qəhrəman 
əməllərindədir! Yer üzündə tək bircə Böyük Morro var. O da bu adanın ağası, qılıncı 
bircə dəfə də olsa günəşin altında bərq vurmuş bütün döyüşçülərin ən cəsurudur! İndi o, 
sənin başını bədənindən ayırmağı əmr edər! 
Və onlar məni, həqiqətən də, qorxunc görkəmi olan hökmdarlarının hüzuruna 
gətirdilər. Xoşbəxtlikdən, mən ona hər şeyi anlada bildim və bu zəhmli döyüşçü belə 
qəribə təsadüfə gülərək qandallarımı açmağı əmr etdi, mənə bahalı libaslar bağışladı, 
onun yaxın və uzaq adalarda yaşayan bütün xalqlar üzərində çaldığı qələbələrinin şanlı 
şəhadətlərini seyr etməyim üçün məni öz sarayına dəvət etdi. Axırda isə dedi: 
- Ey, mənimlə bərabər eyni adı daşıyan möhtərəm alim! Bu əhvalat xüsusən, bir də 
ona görə çox qəribədir ki, Avropa deyilən o uzaq diyarda döyüşərkən mənimlə də eynən 
belə bir hadisə baş vermişdi. Mən öz döyüşçülərimin önündə bir meşədən keçib gedərkən 
kobud dağlılar qabağımı kəsib soruşdular: - Sən kimsən ki, silahının cingiltisi ilə bizim 
meşələrin sükutunu pozursan? 
- Mən Böyük Morroyam, - deyə söyləyirəm və öz-özümə düşünürəm ki, təkcə adımı 
çəkməklə onların canına lərzə salacağam. Onlar isə mərhəmətlə gülümsəyərək deyirlər: - 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
485 
Böyük Morro? Sən, yəqin, zarafat edirsən. Səndə nə böyüklük ola bilər, avara döyüşçü? 
İnsanın böyüklüyü ehtiraslarını ram edə bilməsində və ruhunun ucalığındadır! Yer 
üzündə yalnız bircə Böyük Morro var və indi biz səni onun yanına aparacağıq ki, sən 
insanın əsil böyüklüyünün nə olduğunu öz gözlərinlə görə biləsən. Və onlar məni, 
həqiqətən də, öz kasıb daxmasında cır-cındır içində həyat sürən, onların dediyinə görə, 
bütün ömrünü təbiəti dərk etməkdə və Tanrıya ibadətdə keçirən, qar kimi bəyaz saqqallı 
bir qocanın yaşadığı tənha dərəyə gətirdilər və mən tam səmimiyyətlə boynuma 
almalıyam ki, həmin o vaxta qədər hələ heç vaxt bu dərəcədə təmkinli, həyatından razı və 
olsun ki, xoşbəxt bir insan övladı görməmişdim; ancaq, doğrusu, həyat yolumu dəyişmək 
mənimçün artıq çox gec idi. 
Adanın qüdrətli hökmdarı müdrik alimə, alim varlı tacirə, tacir isə onun qapısına 
sədəqə üçün gəlmiş kasıb qocaya bunları söylədi. Onların hamısının adı Morro idi, 
hamısı da bu və ya digər səbəbdən ―Böyük‖ ləqəbini almışdılar. 
Qoca hekayətini danışıb qurtaranda, qaranlıq həbsxana otağındakı dələduzlardan 
biri soruşdu: 
- Deməli, belə... - əgər mənim bu kəlləmin içindəkilər zir-zibil deyilsə, onda belə 
çıxır ki, daxmadakı həmin o lənətə gəlmiş qoca, - yəni o, hamıdan böyük, - elə sən 
özünsən? 
-Eh, əziz balalar,-deyə qoca nə ―hə‖, nə də ―yox‖ cavabı vermədən, donquldandı: - 
Bu həyat ki, var, - çox qəribə şeydir! 
Bu yerdə qocanı dinləyən dələduzların hamısı bir anlığa susdu, çünki bəzi şeylər, 
hətta ən alçaq yaramazları belə, düşünməyə məcbur edir. 
  
  
 
İtalyan dilindən tərcümə edəni: Cəmşid Cəmşidov 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
486 
 
Luçano de Kreşentso 
 
Oyanış xidməti 
 
- Sabahınız xeyir, mühəndis, gözəl gündür, eləmi? - deyə, dəhlizdən çıxmağa 
hazırlaşırkən Salvatore məndən soruşur. - Heç elə bil, dekabr deyil. 
- Həqiqətən də, gözəl gündür, Salvatore, bir az da belə getsə, paltomu çıxarıb atıram.  
- Allah-taalanın işidir, - necə deyərlər, görəndə ki, qar yağıb, ancaq günə zərurət var, gün 
ələyər. 
 
- Bəli, bəli, elədir ki, var. 
- Yeri gəlmişkən, mühəndis, zərurət demişkən, danışa-danışa fikrim tamam yayınmışdı, 
bilmirsiz saat neçədir? 
- Saat ona işləyib beş dəqiqə.  
- Hə, vaxtdır... gərək gedib gənc baron De filippisi oyadım. Bəlkə siz də bir-iki dəqiqəlik 
mənimlə gedəsiniz? 
- Hara? Gənc baron De filippisi oyatmağa? 
- Bəli, ancaq evlərinə yox. Keçərik imarətlərinin arxa tərəfinə, pəncərəsinin altından 
çağırarıq. O, birinci mərtəbədə yaşayır. Sizə deməliyəm ki, bazar günlərindən başqa hər 
gün düz saat doqquzda gəlib onu oyatmağıma görə mən gənc baron De filippisdən ayda 
üç min lirə alıram. 
- Heç nə anlamıram, məgər zəngli saatdan istifadə etmək onun üçün daha əlverişli 
olmazdımı? 
- Yoox, mühəndis, elə deyil! Zəngli saat məqsədimizə qətiyyən uyğun gəlməzdi. 
- Axı, niyə? 
- Niyəsini bu saat başa salım, - deyə Salvatore imarətin həyətinə tərəf üz tutaraq cavab 
verir. - Bilməlisiz ki, gənc baron universitetdə oxuyur. Bəli, sinyor, - o, hüquq öyrənir və 
istəyir ki, hər gün səhər saat doqquzda kimsə gəlib onu səsləsin, çünki o, dərslərini 
oxumalıdır, yoxsa diplom ala bilməz.  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
487 
- Məncə, kim olur-olsun, səhər saat doqquzda elə özü də asanca oyana bilər. Yenə 
desəydi saat yeddidə, deyərdim hə.  
- Elədir, haqlısınız, ancaq gənc baron, necə deyərlər, bir qədər həddən artıq tədbirlidir, - 
bilmirəm, aydın oldu, ya yox: iş ondadır ki, baronun qadınlardan son dərəcə xoşu gəlir, -
deyə Salvatore bic -bic gülümsəyir. - Və məsələ onunla bitir ki, gecə çəkir saat ikiyə, 
bəzən hətta üçə; bir də ona görə ki, o, Mela diskotekasına rəqs etməyə gedir, nə isə, uşaq 
korlanıb.  
Söhbət edə-edə, nəhayət, gəlib həqiqətən də gənc baronun yatdıgı otağın pəncərəsi altına 
çatırıq. Bu vaxt Salvatore lap alçaqdan, demək olar ki, pıçıltı ilə guya qışqırır:  
- Gənc baron... Baron De filippis... saat doqquzdur... Cənab vəkil... oyanın ...Saat 
doqquzdur. 
- Bura baxın, Salvatore, axı siz bir qədər ucadan qışqırmasanız, o sizi eşitməyəcək. 
- Bəli, mühəndis, elə məntiq də ondadır ki, o məni eşitməsin. Çünki mən ucadan 
qışqırsam, gənc baron mütləq oyanacaq və məndən inciyəcək. 
- Yaxşı, onda niyə gəlib dayanmısınız onun pəncərəsinin altında? 
- Eeh, mühəndis... siz həqiqətən də heç nə anlamadınız! - deyə Salvatore tələsmədən başa 
salır. - Mən ki, sizə dedim, - hər səhər, düz saat doqquzda gənc baronun pəncərəsi altına 
gəlib onu oyatmağa cəhd etdiyimə görə mən ondan ayda üç min lirə pul alıram və öz 
borcumu yerinə yetirdikdən sonra çıxıb gedirəm. Gənc baron isə öz növbəsində, hər səhər 
saat doqquzda gəlib onu oyatmaq üçün göstəriş verməklə hamıya, bir növ, özünün 
əməlisalehliyini nümayiş etdirir, vicdanı qarşısında da təmiz qalır. Siz də indicə buna 
şahidlik etdiniz. Qısası, belə deyək ki, hamının işi öz qaydasında olur. 
Qayda pozuntusu əhvalatı 
- Doktor, deyəsən, cərimə qazanmışıq, -deyə taksi sürücüsü ümidsiz bir tərzdə mənə 
söyləyir.  
- Siz "cərimə qazanmışıq" deməklə nəyə işarə edirsiniz? Mən niyə cərimə qazanmalıyam 
ki? 
- Mənə elə gəlir ki, açıq-aydın qazanmısınız. 
- Düzünə qalsa, anlamıram. Deməli, bu sizə normal görünür ki, maşını sürən qaydanı 
pozursa, arxada oturan cərimə ödəməlidir? 
- Yoox, doktor, üzr istəyirəm, ancaq səhv edirsiniz. Gəlin, düzünü danışaq! Əvvəlcə 
deyirsiz "tələsin", sonra isə, nəticəsi pis olanda cərimə ödəmək istəmirsiniz. 
- Nə "tələsin"?! Tələsməyin bura nə dəxli var?! 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
488 
- Necə yəni nə dəxli var? Siz dayanacaqda maşınıma oturanda mənə nə dediniz? "Tələsin, 
Kapri qayıqlarına tərəf". Belə dediniz, ya yox? 
- Qulaq asın, əslində nəzərə alsaq ki, mən ancaq "Kapri qayıqlarına tərəf" demişəm və 
onu da nəzərə alsaq ki, hətta "tələsin" də əlavə etmişəm - halbuki, bunu təsdiq edəcək bir 
kəs yoxdur, - maşına cavabdeh yalnız və yalnız sizsiniz. 
- Hə də, mənim nəyimə gərəkdi ki, qırmızıda keçirdim? Mən ki, bunu sizin xatirinizə 
eləmişəm, sizə görə eləmişəm ki, qayıqlara çatasınız. İndi buyurun, işləyib hazırca 
qazanmaq əvəzinə, hələ bir itirməliyəm də? 
- Bir də qırmızıda keçməzsiz. 
- Əslində mən sarıda keçmişəm... 
Mənə belə gəlir... Sizi bilmirəm. Hər halda, odur, polis yaxınlaşır, görək nə oxuyacaq. 
- Üzr istəyirəm, nə oxumalıdır ki? Oxuyacaq ki, sürücü qırmızıda keçəndə sərnişin 
vəsiqəsindən məhrum olur? 
- Bilmirəm, indi görərik. 
Yol müfəttişi tələsmədən yaxınlaşır, hərbi qaydada salam verib deyir: 
- Vəsiqəniz və texniki pasportunuz. 
- Bağışlayın, cənab polis, - deyə sürücüm tələb olunan sənədləri çıxara - çıxara söyləyir, - 
bax, siz iş adamısınız , eləmi? Bütün günü də burada, bu yolun ortasında, nə bilim, yagış 
yağdımı, yağmadımı, nə isə...Mən də işləyirəm, ancaq bax, bu cənab isə - Kapriyə gedir! 
İndi siz özünüz deyin, cəriməni kim ödəməlidir?  
- Bir dəqiqə, - deyə polis gülərək söyləyir. - Əgər sinyor özü ödəniş etmək istəyirsə, 
mənim etirazım yoxdur. 
-Nə "ödəniş, ödəniş" salmısınız?! Bircə lirə də verən deyiləm! 
- Əlbəttə, - deyə taksimizi dövrəyə alan "tamaşaçılardan" biri dilənir, - sinyor haqlıdır. 
Cəriməni sürücü ödəməlidir, ancaq sinyor da bilməlidir ki, sonra o özü də sürücüyə eyni 
məbləğdə bəxşiş verməlidir, zərəri ödəməkdən ötrü. 
- Bu bədbəxt ki, ailə başçısıdır, - deyə qoca bir qadın başını taksinin pəncərəsindən içəri 
soxaraq yazıq-yazıq əlavə edir. Özü də yola çıxıb ki, baxsın görsün, necə edə bilər ki, bir 
- iki min lirə toplaya bilsin, indi isə onun hamısını Kapriyə getməli olan bu cənabın 
cəriməsinə verməlidir. 
-Cənab polis, - deyə sürücüm yol müfəttişi ilə dil tapmaqdan ötrü taksidən çıxır, - 
təsəvvür edin ki, tək bircə müştəri tapana qədər mən Qaribaldi meydanında düz üç saat 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
489 
növbədə dayanmışam, sinyoru görəndə də elə bilmişəm ki, gəlmədir, bilsəydim ki, bizim 
Napolidəndir, özü də simicin birisidir, yaxın da buraxmazdım! 
-Qulaq asın, - deyə barmağımla saatımı göstərərək, söyləyirəm, ya məni aparırsınız, ya da 
mən çıxıb gedirəm. Mən burada dayanıb gözləməklə qayıqlara gecikirəm. 
-İndi gördünüz ki, tələsə-tələsə gedirsiniz? - deyə sürücüm qalibanə bir tərzdə bildirir. 
-Yaxşı, - deyə, müfəttiş söhbətə qarışır, -bu dəfəlik xoş ğetdiniz. Ancaq yadınızda qalsın, 
gələn dəfə ilişsəz, mənə onu da ödəyəcəksiniz, bunu da. Əgər kimsə əylənməyə gedirsə, 
gərək tələsməsin, yoxsa daha bunun nəyi əylənmək oldu? 
Axırı belə oldu ki, taksi gülüşən, razı bir izdihamın ortasından yola düşdü. 
- Doktor, Allaha min şükür ki, hər şey belə yaxşı qurtardı, - deyə, gəlib mənzilə yetişəndə 
sürücüm söyləyir. - Ancaq, and olsun o əziz surətə, - polis sizi cərimə ödəməyə məcbur 
etsəydi bu mənə çox pis təsir edərdi, çox!  
- Nə qədər? - deyə maşından düşərkən qısaca soruşuram. 
- Baxın, görün də, - deyə o, qısaca cavab verir. 
 
 
 
İtalyan dilindən tərcümə edəni: Cəmşid Cəmşidov 
 
 
 
 
 
 
 
 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
490 
 
Luçano de Kreşentso 
 
Zorro 
 
- Karamanna Antonio qulluğunuzdadır. Xüsusi dəvətnamələr qalmayıb, prezident çıxıb, 
nə vaxt qayıdacağı məlum deyil... 
- Təşəkkür edirəm, - deyə cavab verirəm, -ancaq mən dəvətnamədən ötrü gəlməmişəm. 
Mən Napoli azarkeşləri barəsində məlumat toplamaqdan ötrü buradayam və bununla 
əlaqədar sizin böyük təcrübəyə malik olduğunuzu bildiyimdən, xahiş etmək istərdim, 
ixtiyarınızda yarımca saat vaxt tapılardısa, mənə bir qədər "Napoli" barəsində 
danışardınız . 
- Siz necə dediniz, "böyük təcrübə"? Əziz sinyor, bəndəniz Napoli futboluna xidmət 
göstərmək şərəfinə hələ Arenaçça dövründən nail olub: Sentimenti, Pretto və Barra, 
Milano, fabbro və Qramalya, Buzani, Kappellini, Barrera, Kuario və Rozellini. Bir qədər 
keçmiş, müharibə qurtarandan sonra Vomeroya, indiki Kollana adlanan Liberazione 
stadionuna və nəhayət, gördüyünüz kimi San Paoloya köçmüşük, mən də burada 
biletsizlərə, cinayətkar və xuliqan elementlərə qarşı mübarizə dəstəsinin rəisi vəzifəsində 
çalışıram. 
 
- Burada biletsizlər çoxdur? 
- Çox mühüm oyunlarda təxminən on bir min nəfər müəyyən edirik ki, içəri pul 
ödəmədən keçir. Sözsüz ki, mən bu rəqəmlərə istər əsl biletsizləri, yəni içəri qeyri-qanuni 
girməyin yolunu tapmış şəxsləri, istərsə də vəsiqə və dəvətnamə sahiblərini daxil edirəm. 
Hər halda, əğər bu sizinçün maraqlıdırsa, hesab edin ki, hər oyunda dəvətnamə və 
müxtəlif vəsiqələri olan dörd min tamaşaçı, üç min saxta bilet sahibi və həmçinin dörd 
min nəfər müxtəlif yerlərdən içəri soxulanlar var. Bəndəniz Karamanna Antonio da 
kiçicik, ancaq cəsur bir dəstəsinin başında, hər bazar günü bu on bir minlik orduya qarşı 
amansız döyüşlər aparır... 
-Bəs, niyə bu qədər dəvətnamə paylayırsınız? 
-Çünki Napolidə dəvətnamə nəsə bir hörmət işarəsi, sanki ali irqə mənsubluq 
göstəricisidir. Kaş ki, siz bircə dəfə də olsa girişdə dayanıb bu dəvətnamə sahibinin 
həmin o sənədi necə vacib görkəmlə nəzarətçiyə təqdim etdiyini görəydiniz. Napolidən 
olan birisi sizə deyəndə ki: "Mən oyunlara baxmaq üçün bircə dəfə də olsun əlimi cibimə 
salmamışam" - elə bilin o, eynilə sizə and içir ki: "Mənim əcdadlarım Səlib yürüşlərində 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
491 
can qoyub". Nə isə, başqa sözlə, əgər Napolidə birisi biletə pul verməyə məcbur olursa, 
onda o, ya heç kimlə tanışlığı olmayan uğursuzun birisidir, ya da onu it yerinə qoyan da 
yoxdur. 
-Bəs, o əsl biletsizlər? 
-Bildim, - onları iki kateqoriyaya ayırırıq: biletsiz var ki, güc işlətməklə içəri soxulur, 
biletsiz də var ki, bicliklə. Birincilər sözsüz ki, bizə o qədər də baş ağrısı vermirlər: polisi 
yaxşı yerləşdirmək, girişlərə ikiqat maneələr qoymaq, bölmələrin hasarlarına nəzarət 
etmək kifayətdir. O bicliklə basqın eləyənlər isə, - bax, ən təhlükəlisi onlardır; onlar yüz 
ölçüb dir biçəndilər. Qarşıdakı bazar günü oyuna gəlsəniz, sizi onlardan biri ilə tanış 
edərəm, o, təkbaşına bunların yüzünə "dəyər", - adı da Zorro. 
- Zorro? 
- Bəli sinyor, bu dələduza ona görə Zorro deyirlər ki, hər dəfə bir qara qəpik də vermədən 
içəri soxulmağı bacarır; hələ oyun qurtarandan sonra yanıma da gəlir, sağ əli ilə sol 
bazusundan yapışıb, yumruğunu qaldıraraq, ibarə ilə ədəbli ifadələr işlədə-işlədə, mənə 
Zorronun işarəsini göstərir. 
- Bəs, necə eləyir ki, içəri girə bilir? - deyə gülməkdən uğunub gedərək soruşuram. 
- Hər dəfə müxtəlif üsullarla, doktor. Məncə, Zorro bütün həftə yalnız bircə şeyi düşünür, 
- necə etsin ki, bazar günü içəri biletsiz girə bilsin. Deyir ki, əgər Papillon aradan 
çıxmağın ustasıdırsa, o da içəri soxulmağın sənətkarıdır. 
- Bir epizod danışaydınız.  
- Zorro elə nəsillikcə artisdir. Onun atası dramatik görüşlərdən birindəki hadisə zamanı 
son dərəcə gurultulu şəkildə Napoli camaatı arasında ad çıxarmışdı. Təsəvvür edin: 
Liberazione stadionu, "Napoli" "Bolonya" ilə oynayır, hesab üç-üçdür. Azarkeşlər 
meydançaya tökülüşür və masa arxasında belə qərara alınır ki, sıfır iki hesabı ilə 
cəzalandırılaq. İş ondadır ki, əvvəlcə "Napoli" oyunu aparırdı, əgər onun uduzması üçün 
açıq-aşkar tapşırıq almış milanolu hakim olmasaydı. Gərək obyektiv olduğuma 
inanasınız, - bütün italyan hakimləri həmişə "Napoli"ni vurublar, o da bu səbəbdən heç 
vaxt skudetto qazanmayıb, ümid edirik bəlkə gələn il... 
 
 
İtalyan dilindən tərcümə edəni: Cəmşid Cəmşidov 
 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
492 
 
Dino Buttsati 
 
Sənətşünas 
     
   
Biennalenin 622-ci zalında, tanınmış sənətşünas, tənqidçi Paolo Malusardi qarıxmış halda 
ayaq saxladı. Leo Skuittinnanın fərdi yaradıcılıq sərgisi idi: otuza yaxın, ilk baxışda eyni 
görünən, Mondrian üslubunda perpendikulyar xətlər torunu təsvir edən rəsmlər; ancaq bu 
dəfə fonun rəng çalarları daha parlaq idi, həmin o, necə deyərlər, şəbəkə daxilindəki, 
şaqulilərdən daha geniş olan üfüqi xətlər isə, bəzi yerlərdə daha da qatılaşdığından, nəbz 
vurması, sıxılma və spazma təsiri yaradırdı, necə ki, çətin bir həzmetmə zamanı, mədədə 
nəsə ilişıb qalaraq ağrı verir, sonra isə, tədricən sovrularaq, öz daxili yolu ilə keçib gedir. 
Ətrafa gözucu nəzər salan tənqidçi əmin oldu ki, zalda təkdir. Tamamilə tək. Günortadan 
keçmiş bu istidə qonaqların sayı az idi, olanlar da artıq dağılışırdı. Bir azdan sərgi 
bağlanmalı idi. 
Skuittinna? Tənqidçi beynində götür - qoy etməyə başladı. Romada rast gəldiyi bir nəfər 
olmalı idi, üç il öncə, əgər səhv etmirdisə. Ancaq, o vaxt bu rəssam hələ sadəcə, əşyaları 
çəkirdi: insan fiqurlarını, təbiət mənzərələrini, vazadakı armudları, bir sözlə, köhnə, 
çürük ənənənin tələb etdiyi kimi. Başqa heç nə yadına düşmədi. 
Kataloqu vərəqlədi. Sərgiyə qoyulan rəsmlərin siyahısı Ermanno Lais adlı birisinin qısa 
giriş sözü ilə açılırdı. Siyahıya nəzər saldı: adi söz yığını idi. Skuittinna, Skuittinna, - 
deyə o, astadan təkrar etdi. Soyadı ona bu yaxınlarda baş vermiş nəyi isə xatırladırdı. 
Ancaq, nə idisə də, huşundan çıxmışdı... Hə, əlbəttə! İki gün öncə bu adı ona bütün 
nüfuzlu incəsənət sərgilərinin daimi iştirakçısı olan qozbel Tamburini, uğursuz 
yaradıcılıq yanğısını rəssamların kölgəsində söndürən həmin o manyak xatırlatmışdı, - 
zəhlətökən, çərənçi, hamının qorxub ehtiyat etdiyi Tamburini. Ancaq böyük həyat 
təcrübəsinə və təmənnasızlığına minnətdarən, təsviri sənətdəki fenomenləri yanılmadan 
duyub üzə çıxarmağı, hətta qabaqcadan müəyyən etməyi bacardığına görə, bir- iki il də 
keçməzdi ki, bütün şəkilli jurnallar, rəsmi tənqidin dəstəyinə arxalanaraq, onun 
seçimlərinə neçə - neçə tam həcmli, rəngli səhifələr həsr edərdi. Bəli, məhz təsviri 
incəsənət məsələlərində ―iynəyib‖ çözdələməyin mahir ustası olan bu Tamburini iki 
axşam öncə ―florian‖ kafesindəki bir masa arxasında, çoxlarının ona məhəl qoymamasına 
baxmayaraq, həmin bu Skuittinnanin,Venetsiya biennalesinin yeganə kəşfinin, - o, bunu 
israrla deyirdi, - ―qeyri - fiqurativ konformizm bataqlığı üzərində ucalan ― (kəlməsi - 
kəlməsinə) bu yeganə fərdiyyətin məziyyətləri barədə uzun - uzadı nitqlər irad etmişdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
493 
Skuittinna, Skuittinna... qəribə soyadıdır. Tənqidçi, həmkarlarının sərgi barəsində indiyə 
qədər yazdığı onlarla məqaləni beynində araşdırdı. Heç kim Skuittinnaya iki - üç sətirdən 
artıq yazı həsr etməmişdi. Skuittinnanın üstündən sükutla keçmişdilər. Nə isə, əl 
dəyməmiş xam torpaq. Onun kimi öndə gedən bir tənqidçi üçün əla fürsət idi.  
O, rəsmləri diqqətlə nəzərdən keçirməyə başladı. Əlbəttə, ona təsir etməli olacaq bu 
çılpaq həndəsə onu qətiyyən təsirləndirmirdi. Düzünə qalsa, bütün bunlar onun üçün qara 
qəpik qədər əhəmiyyətsiz idi. Ancaq bu, yaxşı bir başlanğıc ola bilərdi. Kim bilir, bəlkə 
tale onun üçün yeni, dahi bir sənətkarı kəşf etmək kimi həsəd oyadacaq qismət ayırmışdı? 
O, rəsmlərə bir də nəzər saldı. Skuittinnanın xeyrinə təmayül etmək risk olmazdımı? - 
deyə düşündü. Həmkarlarından kimsə birisi onun üzünə vurmazdımı ki, o, biabırçı bir 
yanlışa yol verib? Yox, qətiyyən. Bu rəsmlər elə dəqiq, elə açıq, vulqar emosiyaların 
oyada biləcəyi hansısa bayağı zövqdən elə uzaq idi ki, onları tərif edəcək hər bir tənqidçi 
özünü dəmir zirehin arxasında hiss etməli idi. Belə bir fərziyyəni də istisna etmək 
olmazdı ki, - niyə də onun apriorisini nəzərə almayaq ? - söhbət, həqiqətən də, insanları 
illər boyu özü barədə söz açmağa məcbur edəcək, bəxtinə Skira nəşriyyatının neçə - neçə 
cildini öz rəngli reproduksiyaları ilə dəyərləndirmək qisməti yazılmış bir dahidən gedir.  
Beləcə, ürəklənərək, yağlı bir tikənin əllərindən çıxacağına görə həmkarlarını paxıllıqdan 
partlamağa məcbur edəcək bir məqalə yazmaq niyyəti ilə o, özünü öz vicdanı qarşısında 
yüngülcə imtahana çəkdi. Skuittinna barəsində nə demək olardı? Şübhəsiz, az-az hallarda 
baş versə də, olurdu ki, tənqidçi heç olmasa, özü-özünə münasibətdə səmimi qalmağı 
bacarırdı. Və o, özünə belə cavab verdi: ― Demək olar ki, Skuittinna abstraksionistdir və 
onun rəsmlərində təsvir olunacaq konkret bir şey yoxdur. Yaradıcılığının ―dili‖ də 
dördbucaq sahələrin və onları tamamlayan xətlərin sırf həndəsi oyunundan başqa özgə bir 
şey deyil. Ancaq Mondrianı açıqdan - açığa təqlıd etməsini o, mahir bir yeniliklə 
bağışlatmaq istəyir: üfüqi xəttləri genişləndirir, şaquliləri isə daraldır və bu sıxlıqları 
müxtəlif şəkillərə salmaqla, beləcə, maraqlı bir nəticəyə nail olur: adama da elə gəlir ki, 
rəsmin səthi yastı deyil, dalğalıdır. Qısası, abstrakt ―trompe d`oeil‖...1 
―Lənət şeytana, bu ki, əla tapıntıdır‖, - deyə o, öz-özünə söylədi, - ― yox, sən elə də 
axmaq deyilsən, axmaq deyilsən.‖ Bu yerdə onu ani bir titrəmə tutdu, necə ki, birisi qayğı 
bilmədən gəzişirkən, birdən-birə gözlərini açır və görür ki, uçurumun düz kənarında 
dayanıb. Əgər o, bütün bu ideyalarını, sadəcə, elə-belə, ağlına gələn kimi kağız üzərinə 
köçürsəydi, onda ― florian ‖dakı masalar arxasında, via Marquttada2, rəsmi dairələrdə və 
Brera küçəsindəki kafedə onun barəsində nələr danışmayacaqdılar? O, bunu bir anlığa 
təsəvvür edib, gülümsədi. Yox-yox, Allaha şükür, o, öz işini dərindən bilirdi. Hər şeyin 
öz dili var, rəssamlıq barədə danışmalı dilə gəldikdə isə o, bunda mahir idi. Yaxşımı, 
pismi, ancaq indi yalnız Polterqayster onunla bəhsə girə bilərdi. Avanqard tənqidin eniş-
yoxuşlarında bəlkə də hamıdan görkəmli və zəhmli məhz o, Malusardi idi !  
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
494 
Bir saat keçməmiş, mehmanxanadakı nömrəsində, qarşısında Skuittinnanın nümayiş 
zalına açılmış Biennale kataloqu və bir şüşə mineral su, siqareti siqaret dalınca sümürə-
sümürə o, yazırdı:  
―...onu (Skuittinnanı) danmaq, qəbul etməmək mümkün olmazdı, baxmayaraq ki, ondakı 
qaçılmaz surətdə şüurla əldə olunan və bəzən həddən açıq şəkildə iqtibas edilmiş üslub 
vasitələri bu qədər aşkardır, həmçinin, ondakı müəyyən qəddarlıq və formal asketizmə 
olan qarşısıalınmaz meyl də onun dialektik təsadüfiliyə istiqamətlənmiş təmayülünü rədd 
etməyərək, fiqurların, nümunələrə xas olan əsaslı seçim xüsusiyyətlərinə uyğun inadlı, 
ritmik düzülüşü kimi bu cür təsviri, daha doğrusu, evokativ bir aktın dəqiq ölçülərini 
təsdiqləyir...‖ 
Bəs, bu ―trompe d`oeil‖in mənasız konsepsiyasını, az da olsa, məhrəm bir ləyaqətlə necə 
ifadə etməli? Bəlkə, belə: 
―Ancaq, Mondrianın öz istifadə vasitələrindən yalnız reallığı anlamaq formasından onu 
dərk etməyə keçid hüdudlarında necə istifadə etməsi məhz burada məlum olur, orada ki, 
bu reallıq özünün daha tələbkar fenomenal hazırlığı ilə təmsil olunacaqdır, ancaq 
punktual bir abstraksiyaya minnətdarən, o, daha əhatəli və görünməmiş bir əməliyyat 
surroqatına qədər genişlənəcəkdir...‖ 
O, yazdıqlarını iki dəfə oxuyub, başını buladı, ―qarşısıalınmaz‖in üstündən xətt çəkib, 
―təsdirləyir‖in qabağında ―inamla‖ sözünü yazdı, iki dəfə də oxudu, yenə başını buladı, 
telefonun dəstəyini qaldırıb, barla calaşdırmağı xahiş etdi, ikiqat viski sifariş verdi və 
kresloda sərələnərək, beynindəki dolaşıq fikirlərə qapıldı. Məmnunluq hissi yox idi. Kim 
bilir, bəlkə, viski onu ilhama gətirəcəkdi. 
Gətirdi də! Bir göz qırpımında. Axı, əgər, - deyə o, birdən özü-özünə söylədi, - əgər 
germetiklərin poeziyasından, bir tələbat kimi, germetik tənqid yaranmışsa, onda 
insafsızlıq olmazdımı ki, abstroksionizmdən də abstrakt bir tənqid yaranış tapmasın? Belə 
bir cəsarətli ideyanın necə vüsət alacağı fikrindən o, hətta bir qədər tərlədi də. Tale 
mələyi, həqiqətən, qanad çalmışdı. Hər şey son dərəcə sadə idi, ancaq bütün çətin şeylər 
kimi sadə. Hər halda, hələ heç kim bu barədə düşünməmişdi. Bəli, o, yeni bir məktəbin 
banisi olacaqdı. Əslində, bu vaxta qədər rəssamlıqda tətbiq olunmuş texnikanı yazı 
səhifələrinə köçürməkdən başqa heç nə qalmırdı. Əvvəlcə, yad bir mexanizmdən istifadə 
edən birisi kimi tərəddüdlə, sonra, sözlər yavaş-yavaş bir-birinin üstünə çıxmağa 
başlayanda bir qədər inamla, nəhayət, get-gedə şiddətlənən bir təkəbbürlə o, yazdı: 
―...onun (Skuittinnanın) dəlillər strategiyasının kontrapunktunda gerçəklik gerçəklik 
əlaqə postulatlarına çoxdan əhəmiyyətini itirmiş köləcəsinə əməl etmədən azad olmağın 
konkret nüvəsi üzə çıxır. Təşəkkül tapmağın aşkar simptomu. Və labüd məqama 
qapılmağın da həmçinin, oradan da modullar konkret substansiyanın görünüşünü əldə 
edir, elə aşkar və hiss olunan ki, daha, poetik özünəməxsusluğun uzunömürlülüyü açıq - 
aydın sübuta yetir‖. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
495 
Malusardi çətinliklə nəfəs alaraq, dayandı. Onu tər basmışdı. Tələsik bir də oxudu. Yox, 
hələ də alınmırdı. Köhnə adətlərinin ətaləti onu geri, həddən artıq çeynənmiş ifadələrə 
qaytarırdı. Bu son zəncirləri də qırmaq, önəmli bir sərbəstliyə nail olmaq gərəkdi. 
O, gözlərini bir anlığa yumub, yazının üstünə şığıdı. 
―Rəssam‖, - deyə o, rəfedilməz bir coşqunluqdan vəcdə gələrək, yazdı, - ―dəərli stetik 
nimurələr din dün dən bədələnmişdr. Ezemistikann zəfri! Özgəbirşeyyox ki, o, 
serpentizmləri əssettriir. Yüskə kvvalitar burlesko yarcılııdı ki, tətrassızz bi sənti 
mütsəsna mziəttərlə fərrləəndimişdrr. Vətezslərn brabəlliyi də Skuittinnada təssilri 
açıllamalarn tam vsətiindədrr. Bu döürədə Tambron, Tambronla mnəassız imitasialar 
edənnərs, elitar səənət ittensifikasyasında hədrən - bədrənlərn aatarşndadılar. Həqqi 
kim...‖ 
 
Malusardi nəfəsini dərəndə artıq, qaranlıq düşmüşdü. Özünü yorğun və əzgin hiss edirdi, 
sanki onu yaxşıca kötəkləmişdilər. Ancaq xoşbəxt idi. On beş səhifəlik sıx - sıx yazılımış 
vərəqlər ətrafa səpələnmişdi. Onları yığdı. Stəkanın dibində qalmış viskini qurtum - 
qurtum içərək, yazdıqlarını bir də oxudu. Sonda, nəsə qalibiyyət rəqsinə bənzər bir şey 
təsvir etdi. Lənət şeytana, indi o dahi idi, dahi! 
*** 
Son dərəcə məlumatlı, və ya, daha zərif tərzdə desək, ―çox həssas‖ bir qız olan fabrizia 
Smit - Lombrassa divanda tənbəl - tənbəl yayılaraq, böyük maraqla tənqidi məqaləni 
oxuyurdu. Birdən, o, ucadan qəhqəhə cəkdi. ―Qulaq as, qulaq as, Diomeda, gör bir nə 
ləzzətdir! - deyə o, rəfiqəsinə tərəf çevrilərək söylədi,- ―qulaq as, gör Malusardi bu 
bədbəxt fiqurativistlərə necə döşəyib...‖ elitar səənət ittensifikasyasında hədrən - 
pədrənlərn aatarşndadılar! 
Qızlar ikisi də ürəkdən güldü. 
―Çox incə yazıb, söz ola bilməz‖, - deyə Diomeda təsdiqlədi. ―Ah, Malusardi ...mən ona 
pərəstiş edirəm! O, bənzərsizdir! 
 
1. Trompe d`oeil - göz aldanması; burada optik effekt (fransızca). 
2. Via Marqutta - Romada əsasən sənət adamlarının yaşadığı məşhur küçə. 
 
İtalyan dilindən tərcümə edəni: Cəmşid Cəmşidov 
 
 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
496 
 
Dino Buttsati 
 
Dostlar 
 
 
Skripka ustası Amedeo Torti arvadı ilə birlikdə qəhvə içirdilər. Uşaqları artıq 
yatırtmışdılar. Hər ikisi də, çox vaxt olduğu kimi, sakitcə oturub danışmırdalar. Birdən-
birə arvad dedi: ―İstəyirsən sənə bir söz deyim?.. Bu gün səhərdən ürəyimə qəribə bir şey 
damıb… Elə bil bu axşam Appaşer bizə baş çəkməlidir‖. 
―Belə şeyləri heç zarafatla da dilə gətirmirlər!‖ — deyə əri acıqlı tərzdə cavab verdi. 
İş onda idi ki, onun köhnə ürək dostu skripkaçı Toni Appaşer artıq iyirmi gün idi ki, vəfat 
etmişdi. 
―Bilirəm… bilirəm ki, dəhşətdir‖ — deyə arvad söylədi, —‖ancaq, bu nə fikirdisə, mən 
ondan heç cür azad ola bilmirəm‖ 
―Eh, əgər mümkün olsaydı…‖ — deyə Torti qeyri-müəyyən bir təəssüflə deyindi, ancaq 
təfsilatına varmaq istəməyərək, yalnız başını buladı. 
Onlar yenə susdular. Saat ona on beş dəqiqə qalırdı. Birdən, qapının zəngi çalındı. Uzun, 
inadlı bir zəng idi. Hər ikisi qəflətən diksindilər. 
―Yenə axşam-axşam kim ola?‖ — deyə arvad dilləndi. 
Dəhlizdə qulluqçu İnesin ayaqlarının şappıltısı, qapının necə açıldığı və boğuq danışıq 
səsləri eşidildi. Rəngi ağappaq ağarmış qız yemək otağına boylandı. 
―İnes, kimdir orada?‖ — deyə xanım soruşdu. 
Qulluqçu qız ağasına tərəf baxıb, dili topuq vura-vura dedi: ―Sinyor Torti, bir dəqiqəlik 
çıxaydız… orada… Əgər bilsəydiz!..‖ 
―Axı kimdir orada, kim?‖ — deyə xanım gələnin kim olduğunu artıq çox gözəl anlasa da, 
hirsli-hirsli soruşdu. 
İnes sanki son dərəcə məxfi xəbər çatdırırmış kimi onlara tərəf əyilib, birnəfəsə pıçıldadı: 
―Orada… orada… Sinyor Torti, siz özünüz gəlin… Maestro Appaşer qayıdıb!‖ 
―Lənət şeytana‖— deyə Torti bütün bu müəmmalardan əsəbiləşərək söyləndi, sonra da 
arvadına tərəf çevrilib dedi: ―Mən özüm baxaram… sən burada qal‖. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
497 
O, qaranlıq koridora çıxdı, oradakı dolablardan birinə ilişdikdən sonra dəhlizə açılan 
qapının dəstəyini var gücü ilə özünə tərəf çəkdi. 
Dəhlizdə, həmişəki kimi özünün bir az sıxıntılı görkəmində Appaşer dayanmışdı. Ancaq 
o, nədənsə eynilə əvvəlki Appaşerə bənzəmirdi, cizgilərindəki dağınıq görüntülərdən o, 
indi sanki bir qədər daha az maddi nəzərə çarpırdı. Bu xülya idimi? Deyəsən, hələ yox. 
Deyəsən, hələ o, bizim materiya adlandırdığımız varlıqdan tam azad olmamışdı. Yox, bu 
xülya idi, ancaq maddiliyinin qalıqlarını özündə saxlamış bir xülya idi. O, adəti üzrə boz 
kostyum geymiş, mavi zolaqlı köynəyinin üstündən qırmızı-göy rəngli qalstuk 
bağlamışdı, ikiəlli yapışdığı biçimsiz fetr şlyapasını əsəbi halda elə hey əzib, 
bürüşdürürdü (sözsüz ki, xəyali kostyum, xəyali qalstuk və sair və ilaxır). 
Torti hissiyyata qapılan adamlardan deyildi. Qətiyyən. Ancaq hətta o da nəfəs çəkə 
bilmədən, yerindəcə quruyub qaldı. Zarafat gəlməsin, iyirmi gün əvvəl öz əlləri ilə son 
mənzilinə yola saldığı neçə illərin ən əziz dostu indi onun evində, düz qarşısında 
dayanmışdı! 
―Amedeo!‖— deyə zavallı Appaşer sanki yaranmış gərginliyi bir qədər zəiflətməkdən 
ötrü gülümsəyərək dilləndi. 
―Bu sənsən? Sən — burada?‖ — deyə Torti az qala tənə ilə ucadan soruşdu, çünki 
keçirdiyi ziddiyyətli və anlaşılmaz duyğular indi bir anın içində, kim bilir nədənsə onda 
yalnız çılğın qəzəb hissi oyatmışdı. Məgər itirdiyi dostunu yenidən görmək imkanı ona 
intəhasiz bir təsəlli gətirməməliydimi? Məgər belə bir görüşdən ötrü Torti bütün 
milyonlarından məmnuniyyətlə keçməzdimi? Əlbəttə, o bunu düşünmədən edərdi. Hər 
şeyi qurban verərdi. Bəs elə isə indi o, nədən belə bir sevinc hissini duymurdu? Hələ 
üstəlik, bu etinasız əsəbiləşmə nə demək idi? Deməli belə çıxır ki, bu qədər həyəcandan, 
bu qədər göz yaşlarından, hadisənin məlum şərtiliklərinə riayət olunması ilə bağlı bir belə 
narahatçılıqdan sonra indi hər şeyi yenidən başlamaq? Bu ayrılıq günləri ərzində onun 
dostuna bəslədiyi duyğular ehtiyatı sona qədər tükənmiş, zərrə qədər də qalmamışdı. 
―Hə, görürsən də… mənəm‖— deyə Appaşer şlyapasının kənarlarını daha da bərkdən 
əzib, bürüşdürərək söylədi. ―Ancaq deyirəm birdən… nə isə… özün ki, yaxşı bilirsən, 
bizim aramızda nə təşrifat… Əgər narahat edirəmsə…‖ 
―Narahat edirsən? Sən bunu narahat etmək adlandırırsan?‖ — deyə dəli kimi özündən 
çıxmış Torti bağırdı. ―Allah bilir haradan qayıdıb gəlirsən, özü də bu görkəmdə…. Hələ 
narahatçılıqdan da dəm vurursan! Sən bundakı cəsarətə bir bax!‖ Sonra o, tam ümidsizlik 
içində öz-özünə dedi: ―İndi mən başıma nə çarə qılım?‖ 
―Bura bax, Amedeo‖, — Appaşer dilləndi, — ―əsəbiləşib eləmə… Hər şey bir yana, 
ancaq məndə günah yoxdur… Oranın özündə (o, əli ilə qeyri-müəyyən bir işarə elədi) 
nəsə anlaşılmazlıq baş verib… Nə isə, mən hələ bir aya yaxın burada qalmalıyam… Bir 
ay, ya da bir az çox… Sən ki, bilirsən, evimi artıq boşaldıblar, indi orada yeni sakinlər 
yaşayır…‖ 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
498 
―Yəni demək istəyirsən ki, sən mənim evimdə qalacaq, burada yatacaqsan?‖ 
―Yatmaq? Yox, mən daha yatmıram…. Söhbət yatmaqdan getmir… Mənə balaca bir 
künc də bəs edərdi… Mən sizə mane olmaram, nə yeyirəm, nə içirəm, heç… nə isə, heç 
tualetə də ehtiyacım yoxdur. Bilirsən, təki gecələr veyil-veyil gəzib-dolaşmayım, xüsusilə 
də, yağışın altında‖. 
―Necə yəni yağışın altında… sən hələ islana da bilirsən? ‖ 
―Yox, təbii ki, islanmıram‖, — Appaşer yüngülcə irişdi,— ―ancaq yenə də, lənətə gəlmiş 
zəhlətökən şeydir.‖ 
―Deməli, sən bütün gecələri burada keçirmək fikrindəsən?‖ 
―Əgər icazə versən…‖ 
―Hə də, əgər icazə versəm!… Heç nə anlaya bilmirəm… Bura bax, sən ağıllı adamsan, 
mənim köhnə dostumsan… Sənin bütün həyatın demək olar ki, artıq arxadadır… necə 
olur ki, özün anlaya bilmirsən?.. Hə, axı sənin heç vaxt ailən olmayıb!‖ 
Appaşer pərt halda qapıya doğru geri çəkildi. ―Bağışla, mən elə bilirdim… Axı söhbət 
cəmisi bir aydan gedir…‖ 
―Sən sadəcə, məni anlamaq istəmirsən‖— deyə Torti az qala incimiş kimi söylədi. ―Mən 
özüm barədə narahat olmuram… Uşaqlar var! Uşaqlar! Yoxsa, sənə elə gəlir ki, hələ on 
yaşına çatmamış iki balaca günahsız varlığın səni görə bilməsi heç nədir? Hər şeydən 
əlavə, indi sən özün dərk etməlisən ki, nə vəziyyətdəsən. Məni bu rəhmsizliyə görə 
bağışla, ancaq… axı sən… axı sən kabussan … və orada ki, mənim uşaqlarım var, mən 
ora kabusları buraxmaram, mənim əzizim…‖ 
―Deməli, heç cür?‖ 
―Deməli, heç cür əzizim, heç bilmirəm daha nə de…‖ Onun son kəlməsi ağzında qaldı. 
Appaşer bir göz qırpımında yoxa çıxmışdı. Təkcə pilləkənlərlə tələsik aşağı enən 
birisinin ayaq səsləri eşidilirdi. 
*** 
 
Konservatoriyanın direktoru maestro Mario Tamburlani konsertdən çıxıb evinə 
qayıdanda, — onun mənzili də elə konservatoriyanıın içində idi, — saatların zəngi gecə 
birin yarısını vururdu. O, evinin qapısına çatar-çatmaz, əlindəki açarı qapıdakı deşiyə 
salıb, bir dəfə fırlatmışdı ki, arxadan kiminsə pıçıltısını eşitdi: ―Maestro, Maestro!‖ O, 
birdən geri çevriləndə, qarşısında dayanmış Appaşeri gördü. 
Tamburlani mahir diplomat, necə deyərlər savoir faire (bacarıqlı—fransızca), tədbirli, 
həyatda işlərini ehtiyatla tutmağı bacaran bir adam kimi tanınırdı. Həmin bu məziyyətləri 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
499 
və ya qüsurları, — onu, cüzi xidmətlərinə rəğmən, cəmiyyətdə daha yüksək səviyyəyə 
qaldıra bilmişdi. O, vəziyyəti bircə göz qırpımında qiymətləndirdi. 
―Ah, mənim əzizim‖ — deyə maestro mehriban və həyəcanlı bir səslə şirin-şirin dilləndi, 
— o, əllərini skripkaçıya tərəf uzadır, eyni zamanda ona bir metrdən çox 
yaxınlaşmamağa çalışırdı. ―Mənim əzizim, əzizim… sən əgər bilsəydin qəlbimdəki bu 
boşluq…‖ 
―Necə, necə?‖— deyə qulaqdan bir az zəif olan Appaşer, — belə ki, xülyalarda hissiyyat 
adətən kütləşmiş olur, — təkrar soruşdu. ―Sən bir qədər hövsələ et, mən daha əvvəlki tək 
eşitmirəm…‖ 
―Oh, başa düşürəm, əzizim, başa düşürəm… Ancaq nə etməli, bağıra bilmərəm ki! 
İçəridə Ada yatıb, bir də ki…‖ 
―Bağışla… əlbəttə… ancaq sən məni bircə dəqiqəlik içəri buraxmazdın? Neçə saatdır 
ayaq üstəyəm.‖ 
―Yox, yox, Allah xatirinə, Blits duyub eləsə, batdıq.‖ 
―Necə? Necə dedin?‖ 
―Blitsi deyirəm, mənim qoyun itimi. Sən ki, onu görmüsən… O elə hay-küy qaldırar ki… 
Gözətçi dərhal oyanar… sonra da, Allah bilir…‖ 
―Deməli heç mümkün deyil ki, mən bir-neçə gün…‖ 
―Nə? Bizdə qalasan? Oh, əzizim Appaşer, əlbəttə, əlbəttə!… Təsəvvür et ki, sənin kimi 
bir dost üçün … Ancaq, bağışla, bəs itlə nə edək?‖ 
Bu cür cavabdan Appaşer pərt oldu. O, bu insanın yatmış hissiyyatını oyatmaq istədi: 
―Bir ay əvvəl orada, qəbiristanlıqda üstümü torpaqla örtməzdən əvvəl nitq söyləyərkən 
sən ağlayardın, maestro, ağlayırdın… Xatırlayırsanmı? Elə bilirsən mən sənin 
hıçqırıqlarını eşitmirdim? ‖ 
―Oh, mənim əzizim, onu demə, onu demə… mən burada (o, əli ilə ürəyini tutdu) elə bir 
ağrı gəzdirirəm ki…. Aman Allah, deyəsən Blitsdır! ‖ 
Həqiqətən də, qapının arxasından boğuq, təhdidedici bir mırıltı eşidildi. 
―Gözlə, əzizim, bircə dəqiqə gözlə, qoy bu dözülməz heyvanı bir qədər sakitləşdirim, 
sonra … Bircə dəqiqə əzizim, bircə dəqiqə‖ 
O, ilan kimi cəld içəri sivişərək, qapını arxasınca bağlayıb, siyirməni möhkəm-möhkəm 
yerinə oturtdu. Aralığa sakitlik çökdü. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
500 
Appaşer bir neçə dəqiqə gözlədi. Sonra pıçıltı ilə ―Tamburlani, Tamburlani‖ — deyə 
dostunu səslədi. O biri tərəfdən hay verən olmadı. Onda Appaşer barmaqlarının ucu ilə 
qapını astaca tıqqıldatmağa başladı. Cavabı — tam sükut idi. 
Gecə tükənmək bilmirdi. Appaşer bəxtini yüngül əxlaqlı, canıyanan bir qız olan, dəfələrlə 
vaxt keçirdiyi Cannanın yanında sınamaq istədi. Canna mərkəzdən uzaqda, 
kirayənişinlərlə dolu köhnə binadakı iki balaca otaqda qalırdı. Appaşer ora gəlib çatanda 
gecə saat üçdən keçmişdi. Bəxtindən, adətən bütün belə qələbəliklərdə olduğu kimi, küçə 
qapısı bağlı deyildi. O, əziyyətlə altıncı mərtəbəyə qalxa bildi, — gəzib- dolaşmaqdan 
artıq tamam əldən düşmüşdü. 
Qalereyada qatı qaranlıq olsa da, o, giriş qapısını tapmaqda elə bir çətinlik çəkmədi. 
Qapını astaca döydü. İçəridən həyat əlaməti gələnə qədər qapını hələ bir xeyli döyməli 
oldu. Nəhayət, qızın yarıyuxulu səsi eşidildi: ―Kimdir?… Kimdir yenə gecənin bu vaxtı?‖ 
―Canna, təksən? Aç… mənəm, Toniyəm‖ 
―Gecənin bu vaxtı?‖— deyə Canna həvəssiz, ancaq özünəməxsus sakit itaətkarlıqla təkrar 
etdi. ―Gözlə, indi gəlirəm‖. 
İçəridən tənbəl-tənbəl, şappıltılı ayaq səsləri eşidildi, işıq qoşucusu çıqqıldadı, açar 
buruldu. ―Bu nə vaxtın gəlməyidir belə, xeyir ola?‖ — deyə Canna qapını açıb, onu 
bağlamağı gələnin ixtiyarına buraxaraq, tələsik yatağına cummaq istəyirdi ki, Appaşerin 
qeyri-adi görkəmi onu heyrətə gətirdi. Qız çaşqın halda ayaq saxlayıb, onu nəzərdən 
keçirməyə başladı və yalnız bundan sonra həqiqət yuxu dumanı arxasından onun şüuruna 
yeridi. ―Axı sən… axı sən…. axı sən‖ O, demək istəyirdi ki, axı sən ölmüsən, indi mən 
bunu yaxşı xatırlayıram… Ancaq bunları söyləməyə onun cəsarəti çatmadı. O, Appaşer 
yaxın gələrsə onu geri itələməkdən ötrü əllərini irəli uzadaraq, dal-dala geri çəkildi. ―Axı 
sən … axı sən‖ Birdən Canna ucadan çığırdı: ―Çıx get… Allah xatirinə, çıx get!‖ — qız 
dəhşət içində gözlərini bərəldərək ona yalvarır, Appaşer isə: ―Canna, xahiş edirəm… 
Mən sadəcə, bir az dincəlmək istəyirdim‖— deyə dil tökürdü. ―Yox, yox, çıx get! Heç 
ağlına da gətirmə … Sən məni dəli edəcəksən! Çıx get! Çıx get deyirəm! Yoxsa, bütün 
binanı yuxudan oyatmaq istəyirsən?‖ 
Belə ki, Appaşer yerindən heç qımıldanmırdı da, qız gözünü ondan çəkmədən əlini 
arxaya aparıb, oradakı komodu tələsik eşələməyə başladı. Əlinə birinci keçən qayçı oldu. 
―Gedirəm, gedirəm‖ — deyə Appaşer çaşqın halda söylədi, ancaq qız ümidsizlikdən 
doğan bir cəsarətlə artıq bu gülünc silahı onun sinəsinə dirəmişdi. Qayçının hər iki ağzı 
heç bir müqavimət görmədən, çox asanlıqla xülyanın bədəninə girdi. ―Ah, Toni, bağışla 
mən bunu etmək istəmirdim‖ — deyə qız vahimə içərisində çığırdı. ―Yox, yox… ay, 
qıdığım gəlir, yalvarıram, eləmə, qıdığım gəlir!‖ — deyə Appaşer əsəbi halda ucadan 
pıqqıldayaraq, birdən-birə, dəli kimi gülməkdən uğunub getdi. 
 “Çağdaş dünya ədəbiyyatı. Bədii nəsr: hekayələr.”. Ədəbi-kulturoloji tərcümə e-Antologiyası 
Yeni Yazarlar və Sənətçilər Qurumu – www.kitabxana.net – Milli Virtual Kitabxana  
501 
Bayır tərəfdən, həyətdə pəncərələrdən biri zərblə açıldı. Kimsə acıqlı səslə bağırdı: 
―Bilmək olar orada nə baş verir? Saat dördə qalıb! Biabırçılıqdır, lənət şeytana!‖ 
Ancaq, Appaşer dabanına tüpürüb, yel kimi aradan çıxmışdı. 
 
*** 
Görəsən, daha kimə müraciət etməli? Bəlkə şəhərin girişindəki San Kalisto kilsəsinin 
keşişinə? Ölüm yatağında onun son dini ayinlərini icra etmiş köhnə gimnaziya yoldaşı, 
mehriban don Raymondoya? 
―Dəf ol, dəf ol, şeytan əməli!‖ — deyə möhtərəm keşiş onun yanına gəlmiş skripkaçını 
bu sözlərlə qarşıladı. 
―Bu mənəm, don Raymondo, Appaşerəm, yoxsa tanımadın?… Don Raymondo, icazə ver 
burada sənin yanında gizlənim. Bir azdan səhər açılacaq. Heç kəs mənə sığınacaq vermir. 
Dostlar üz döndərib. Bəlkə, heç olmasa sən…‖ 
―Mən bilə bilmirəm sən kimsən‖ — deyə keşiş kədərli səslə, ibarəli bir tərzdə söylədi. 
―Bəlkə sən iblissən, yainki duyğularımın mubhəm görüntülərisən, bilmirəm! Yox, əgər 
sən həqiqətən də Appaşersənsə, onda buyur, — bu mənim yatağım, bu da sən, uzan, 
dincəl!..‖ 
―Çox sağ ol, çox sağ ol don Raymondo, mən bilirdim, bilirdim ki…‖ 
―Sən heç təşvişə düşmə‖ — deyə keşiş riyakar mehribanlıqla sözünə davam elədi, — 
―heç təşvişə düşmə ki, mənim adım artıq çoxdan yepiskopun qara dəftərindədir… 
Təşvişə düşüb eləmə ki, sənin burada olmağın mənim üçün son dərəcə ağır hallarla 
nəticələnə bilər… Müxtəsəri, mənim barəmdə narahat olma. Əgər səni ona görə bura 
göndəriblərsə ki, mənim evimi birdəfəlik yıxasan, onda neynək, — Tanrı özü bilən 
məsləhətdir!.. Bura bax, sən nə edirsən? Gedirsən, nədir?‖ 
 
*** 
Bax, elə buna görədir ki, xülyalar, — əgər nə vaxtsa, hansısa talesiz bir varlıq yer üzündə 
bir qədər yubanmağa səylə cəhd edirsə də, — bizimlə qalmaq istəməyərək, baxımsız 
evlərdə, qədim qəsrlərin xarabalıqlarında, meşələrin qoynunda itib-batmış kimsəsiz 
kilsələrdə, ya da tənha qayalarda gizlənirlər və dəniz dalğaları bu qayaları döyəcləyir, 
döyəcləyir, onlar da tədricən dağılaraq, məhv olurlar. 
 
İtalyan dilindən tərcümə edəni: Cəmşid Cəmşidov 
