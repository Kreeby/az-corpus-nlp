AFAQ ŞIXLI 
 
 
 
 
 
 
 
SƏNƏ 
DEMƏDİKLƏRİM 
 
 
 
 
 
 
 
 
2014 
 
 
  
==================================Sənə demədiklərim=============================== 
 2 
Afaq Şıxlı  
“Sənə demədiklərim”  
Bakı,  ............ nəşriyyatı, 2014 ..... səh. 
 
 
Ön söz:  
Elçin İsgəndərzadə 
 
 
 
 
 
 
 
 
 
 
“Sənə demədiklərim”- şairə Afaq Şıxlının sayca 
səkkizinci kitabıdır. Burada, şairənin heca və sərbəst 
vəzndə yazılmış şeirləri, eləcə də, dördlüklər yer 
almışdır. Kitabin birinci bölməsindəki şeirlər xronoloji 
olaraq düzülmüşlər. 
 
_______________________ 
 
  
===================================== Afaq Şıxlı ======================================= 
 3 
MÜƏLLİFDƏN 
 
Sizə bir neçə ürək sözüm var, dəyərli oxucularım! 
Əslində, elə indiyədək oxuduğunuz və bundan sonra da 
oxuyacağınız bütün əsərlərim sizlərə - mənim sevimli və 
təkrarsız oxucularıma müraciətimdir. İnsan öz ürək sözlərini 
yalnız ona ən əziz olan insanlara deyər, dərdini, sirrini yalnız 
ən yaxın adamlarına açar. Mən də bütün duyğularımı və 
hisslərimi sizinlə bölüşürəm.  
Yazdıqlarımın hamısı öz taleyim ola bilməz, təbii ki... 
Yalnız öz həyatını və öz yaşadıqlarını qələmə alan yazarlar 
tez tükənər, maraqsız və təkrarçı olarlar. Mən, ətrafımızdakı 
insanların hiss və həyəcanlarını, sevincini və kədərini də 
təsvir etməyə çalışıram. 
Oxuduqlarınızı özünüzünkü hesab edirsinizsə, 
oxuduqca “elə bil məndən yazıb” deyirsinizsə, çox 
xoşbəxtəm! Deməli, yalnız öz demək istədiklərimi deyil, 
sizin də söyləmək istədiklərinizi qələmə ala bilmişəm.  
Çox qəribədir, hər bir içdən gələn, candan yazılan 
qəmli şeir, nə qədər qəmli olur-olsun, ürəyin yanğısını 
soyudur, yaralı qəlbə məlhəm olur. ...Və şeirin bu 
möcüzəsinin sirri hələ açılmamışdır. Şeir - ümumiyyətlə tayı-
bərabəri olmayan möcüzələrin başında durur!  
“Sənə demədiklərim” adlı bu yeni kitabımı sizin 
ixtiyarınıza verirəm və ümid edirəm ki, poetik misralar 
dünyasinın dolanbaclarında həm özünüzü tapacaq, həm də 
mənimlə həmsöhbət olacaqsınız.  
Məşhur türk şairi Orxan Vəli demişdir ki, şeir - onu 
yazana deyil, ona ehtiyacı olana aiddir. 
 
==================================Sənə demədiklərim=============================== 
 4 
Onu da qeyd edim ki, birinci bölmədəki şeirlər, öz 
yazılma tarixlərinə uyğun olaraq düzülmüşlər. Onları bu 
qaydada oxuyarkən duyğularımın zamana uyaraq necə 
dəyişdiyini seyr edə biləcəksiniz... 
Hər birinizə gözəl ovqat və mənalı istirahət 
arzulayıram! 
 
P.S.  
Bu kitabı, ömür və sənət yolunda mənə dayaq olan, 
fikirlərimi, düşüncələrimi bölüşən həyat yoldaşıma - 
ədəbiyyatsevər insan, riyaziyyatçı alim Franis Abdullaya 
ithaf edirəm! 
 
Afaq ŞIXLI 
Moskva 
  
===================================== Afaq Şıxlı ======================================= 
 5 
ZƏRİFLİK VƏ KÜBARLIQ POEZİYASI 
 
Çağdaş Türk şeirinin ən kübar xanım yaradıcılarından 
biri Afaq Şıxlıdır.  
Çağdaş Türk Aydınlığının ən nurlu xanım simalarından 
biri Afaq Şıxlıdır.  
Çağdaş Türk mədəniyyətinin ən dəyərli xanım 
təmsilçilərindən və təbliğçilərindən biri Afaq Şıxlıdır.  
Çağdaş Dünya insanlığının universal xanım istedad 
daşıyıcılarından biri Afaq Şıxlıdır. Həkim, şair, tərcüməçi, 
bəstəkar, ziyalı, vətəndaş, ana - Afaq Şıxlı! 
 
...Mən onun özündən çox-çox öncə şeirlərini 
tanımışam. Bu sətirləri yazarkən, Afaq xanımın ilk şeirini nə 
zaman, harda və hansı əhval-ruhiyyədə oxuduğumu xatırlaya 
bilmirəm. Amma onu çox yaxşı xatırlayıram ki, ilk şeirini 
oxuduqdan sonra içimdə heç zaman unutmayacağım iki 
duyğu baş qaldırdı: birincisi, daşıdığı şərəfli “Şıxlı” soyadına 
olan şükranlarımın və rəğbətimin çox dəyərli bir xanım şairə 
timsalında yenilənməsi, ikincisi, müəllifin bədii ruhunun və 
təfəkkürünün ilahi məsumluğundan onu bir bacı obrazında 
görməyim. Sonralar, Afaq xanımın çoxsaylı yazılarını 
respublikamızın nüfuzlu qəzet və jurnallarından, qardaş 
məhəbbəti ilə, böyük maraqla izləməyə başladım. 
Tale elə gətirdi ki, 2009-cu ildə qardaş Türkiyənin 
Beynəlxalq Aktivist Sənətçilər Birliyinin nümayəndəsi 
olaraq, Moskva şəhərində fəaliyyət göstərən keçmiş SSRİ 
Yazıçılar İttifaqının varisi olan Yazıçılar Birliklərinin 
Beynəlxalq İttifaqının qurultayında həmin təşkilkatın İcraiyyə 
komitəsinə üzv seçildim (yeri gəlmişkən qurultayın 
keçirildiyi üç gün ərzində İttifaqın o zamankı sədri, Sosialist 
==================================Sənə demədiklərim=============================== 
 6 
Əməyi Qəhrəmanı, SSRİ və Rusiya Federasiyasının Dövlət 
Himnlərinin müəllifi, əfsanəvi insan Sergey Mixalkovla 
tanışlığı və onunla səmimi ünsiyyəti ömrümün  unudulmaz 
anlarından hesab edirəm). Sonralar, bu təşkilatın işində fəal 
iştirakım zamanı Moskvada yaşayan şair və yazıçı 
soydaşlarımızdan Afaq xanım haqqında hər zaman ürəkaçan 
söhbətlərin şahidi oldum. Onun həm istedadlı bir qələm 
adamı, həm də Rusiyadakı diasporumuzun fəal üzvü olması 
haqqında tez-tez xoş sözlər eşitdim. Ailəlikcə, Moskvada 
düzənlənən bütün milli-mədəni tədbirlərimizdə can 
yandırdıqlarını öyrəndim. Beləliklə, Afaq xanıma olan qardaş 
marağım daha da böyümüş oldu. 
Ömrümün sevimli şairlərindən biri olan Məmməd 
İsmayılın Afaq xanımın yaradıcılığı haqqında yazdığı “Şeir 
onun üçün qara sevdadır” adlı əhatəli yazısı bu qardaş 
marağının kulminasiya nöqtəsi oldu. Ustad Məmməd 
İsmayılın bu yazısından kiçik bir sitat: “...Ədəbiyyat dil 
hadisəsidir. Hər şeydən əvvəl Afaqın əsərlərində mükəmməl 
coşqulu və axıcı bir dilin varlığı razılıq doğurur.  
...Şeirə, ədəbiyyata qara sevda ilə vurulduğundandır ki, 
Afaq Şıxlının ədəbi uğurları ildən-ilə, aydan-aya deyil, mən 
deyərdim gündən-günə artır. Beynəlxalq Yazıçılar və 
Qəzetəçilər Assosiasiyasının, Avrasiya və Rusiya Yazarlar 
Birliyinin üzvü olması bu elqızımızın artıq ölkə sərhədləri 
dışında  ədəbiyyatımızın layiqli təmsilçisinə çevrildiyinin bir 
sübutudur. Əsərləri dünyanın müxtəlif  dillərinə tərcümə 
edilən və Rusiyada, Türkiyədə, Almaniyada tez-tez çap 
olunan Afaq xanımın internetdə də pərəstişkarlar ordusunun 
olduğunu söyləmək heç də mübaliğə olmazdı.  
Şairənin şeirlərinə bir çox qələm sahibləri nəzirələr 
yazırlar. Onlardan biri də elə mənəm. Onun şeirlərinin 
===================================== Afaq Şıxlı ======================================= 
 7 
arasında tez-tez elələrinə rast gəlirəm ki, sadəcə oxuyub ötə 
bilmirəm.“  
Elə zənn edirəm ki, böyük şairimizin sözünün qüdrətini 
və ciddiyyətini tanıyan hər bir insan, düşüncəsində Afaq Şıxlı 
şəxsiyyətinin coğrafi xəritəsini cıza bilər.  
Şairənin şəxsiyyətinə və yaradıcılığına böyük marağım 
sonrakı mərhələdə sosial şəbəkə müstəvisində daha da 
genişlənməyə başladı. Son üç ildə demək olar ki, hər gün  
mütləq Afaq xanımın bir şeirini oxuyuram.  
Ən nəhayət, uzun illərin  şifahi “bacı-qardaşlığından” 
sonra, bu ilin 5 iyununda əziz qardaşım Xəyal Rzanın 
təşəbbüsü ilə düzənlənən Şairlər gününə həsr olunmuş 
təntənəli tədbirdə Afaq xanımla şəxsən tanış olmaq şərəfinə 
nail oldum. Həmin mərasimdə hər ikimiz Mikayıl Müşfiq 
mükafatına layiq görüldük. Xanımımlabirgə, ona yaxınlaşıb 
təbrik etdik. Və özümü üçümüzün də təbəssümlə qarşıladığı 
belə bir cümlə ilə təqdim etdim - mən sizin on illik qardaşınız 
olan Elçin İsgəndərzadəyəm. O andan etibarən Afaq xanım 
da özünü mənə onillərin doğma bacısı olaraq göstərdi. 
Şairənin həyat yoldaşı Franis bəylə tanışlığımızın elə 
ilk anlarındaca əqidə və məsləyimizin, dünyagörüşümüzün, 
dostluq çevrəmizin hədsiz dərəcədə yaxınlığı Afaq xanımla 
“bacı-qardaş”lığımızın  daimiliyini bir daha təsdiq etdi.  
İndi mən Afaq xanımın “Sənə demədiklərim” kitabına 
ön söz yazarkən içimdən, bəlkə də Sizləri yoracaq bu 
tarixçəni paylaşmaq  düşüncəsi keçdi və paylaşdım. 
Yoruldunuzsa, üzürlü sayın! 
Açığını deyim ki, bu kitabı başdan-sona oxuyub 
bitirdikdən sonra Afaq xanım kimi bir bacım olmasından 
böyük qürur duydum.  
==================================Sənə demədiklərim=============================== 
 8 
Siz də oxuyub görəcəksiniz ki,  Afaq Şıxlının bu 
kitabın sətirləri arasında çırpınan mənəvi dünyası, intellekti, 
insansevərliyi, milli-mənəvi dəyərlərimizə bağlılığı, vətən-
yurd sevgisi həqiqətən fəxr ediləsi, şərəf və qürur duyulasıdır.  
Kitabın oxucusu olaraq elə ilk səhifədə, Afaq xanımın 
“Müəllifdən” başlıqlı yazısında, onun öz oxucularına və şeirə 
verdiyi ali dəyərin və məsuliyyətin şahidi oluruq:  
“İnsan öz ürək sözlərini yalnız ona ən əziz olan 
insanlara deyər, dərdini, sirrini yalnız ən yaxın adamlarına 
açar. Mən də bütün duyğularımı və hisslərimi sizinlə 
bölüşürəm. Bu xüsusdan, mənim üçün çox dəyərli olduğunuzu 
unutmayın! “ 
Bu isə şairənin şeirə olan ehtiramı: 
“Çox qəribədir, hər bir içdən gələn, candan yazılan 
qəmli şeir, nə qədər qəmli olur-olsun, ürəyin yanğısını 
soyudur, yaralı qəlbə məlhəm olur. ...Və şeirin bu 
möcüzəsinin sirri hələ açılmamışdır. Şeir - ümumiyyətlə tayı-
bərabəri olmayan möcüzələrin başında durur!” 
 
Afaq Şıxlının əvvəlki kitablarında olduğu kimi, bu 
kitabında da toplanan bütün şeirlərin ən başlıca spesifik 
xüsusiyyətlərdən biri - onların poetik dilinin bulaq suyu kimi 
saf və dumduru olmasındadır. Şeirlərdə o qədər həzinlik var 
ki, oxuduqca sanki musiqi dinləyirmiş kimi rahatlıq tapırsan:  
Hər an,  
Hər gün 
Sadiq qalıb öz sevgimə,  
Sarıb səni ürəyimə 
Nə düşündüm, 
Bir bilsəydin! 
Bilmədin ki... 
===================================== Afaq Şıxlı ======================================= 
 9 
Əl uzadıb vüsalına qovuşmaqçün sevdim səni, 
Unutmaqçün sevmədim ki... 
 
və ya 
 
...İstəyirəm  
Hərdən səndən danışalar, 
Adın dəyə qulağıma. 
Bəlkə sözlər sığal çəkə 
Əllərinə həsrət, islaq yanağıma... 
 
Vətən sevgisi uzun illər qürbət və qəribçilik ömrü 
yaşayan şairənin poeziyasının ruhuna hopub. Bu mövzu 
çoxçalarlı amplualarda onun yaradıcılığının ana xətlərindən 
birini təşkil edir: 
 
Yorsa da qürbətin qarı, çovğunu, 
Vətəndə açılar qəlbinin donu. 
Gün gələr, bir daha görərsən onu - 
Tovuzun yolları Qazaxdan keçir... 
 
və ya 
 
Ürəyimiz oyuq-oyuq... 
Sən də mənim kədər dostum. 
Vətən isti, qürbət soyuq... 
Bu nə tale, qədər, dostum? 
 
Dilinin saflığı qədər, Afaq Şıxlı poeziyasının forma və 
məzmunu, strukturu və məna yükü də məsumluq, 
==================================Sənə demədiklərim=============================== 
 10 
səmimiyyət, sadəlik, foklorumuza və adət-ənənələrimizə 
bağlılıq duyğuları aşılayır: 
 
Başa gələn boş deyil ki... 
Sevilməmək xoş deyil ki! 
Ürəkdi bu, daş deyil ki, 
İstəyirsən ağla bir az. 
 
və ya 
 
Yenə də düzülüb günlər sıraya... 
Keçilməz sədd çəkib həsrət araya. 
Məhəbbət çiçəyim düşüb səhraya, 
Bəxtimin üzüyü dəryada qalmış. 
 
Malik olduğu intellekt, çox yönlü istedad qabiliyyəti, 
zəngin həyat təcrübəsi, erudisiyalı fəlsəfi təfəkkürü Afaq 
xanımın bir bəndlik şeirlərində də geniş miqyasda əks 
olunaraq, onların bədii dəyərini artırmaqla yanaşı, tərbiyəvi 
aspektdə də oxucular üçün çox əhəmiyyətlidir. Müəllif, öz 
şəxsiyyətinə hopmuş və bütün varlığına hakim kəsilmiş 
qüruru, vüqarı və əyilməzliyi poetik məharətlə dəyərli 
oxucularına tövsiyə edir: 
 
Enən çoxdu yüzdən birə, 
İstər - dondan-dona girə. 
Həyat, məni vurma yerə, 
Sürünməyi bacarmıram! 
 
Kitabda toplanan şeirlərin əsas leytmotivini ülvi sevgi 
hissləri təşkil edir. Bu şeirlərdə oxucuya öncədən bəlli və 
===================================== Afaq Şıxlı ======================================= 
 11 
tanış olan sədaqət, vəfalılıq, bağlılıq kimi hisslərə əlavə 
olaraq, sanki Afaq xanımın özünün yaratdığı və yalnız özünə 
məxsus sevgi kaloriti də əlavə olunur. Onun sevgi dünyasının 
öz qanunları, öz orbiti, öz şərtləri var: 
 
Yenə həsrət dolu axşam düşəcək... 
Çəkə bilirsənsə bu həsrəti çək! 
Qopur varlığımdan hecası tək-tək: 
“Qa-yıt hə-ya-tı-ma, sən-siz ol-ma-yır!” 
 
Bir daha xüsusi olaraq qeyd etmək istəyirəm ki, Afaq 
xanımın şeirlərində millətimizin ən ali mənəvi dəyərləri olan 
tərbiyə, əxlaq və mənəviyyat məsələləri həmişə ön plandadır. 
Çox önəmlidir ki, onun hər bir şeirini oxuyub bitirərkən 
oxucu öz ömrü və mənəvi dünyası üçün mütləq əhəmiyyətli 
bir şey əxz edir. Qızına xitabən yazdığı “Sevmək yaman 
çətindir” şeirində olduğu kimi: 
 
Qəlbi-gözü tərtəmiz, saf bir mələksən indi, 
Qədrini bil hər anın! 
Böyüməyə tələsmə,  
İşi yaman çətindi sevgi adlı dünyanın!..  
 
Afaq Şıxlının şeirlərini oxuduqca onun eyni zamanda 
poetik tapıntılar şairi olması qənaətinə gəlirsən. Onun fəlsəfi 
düşüncəsinə görə ölən sevgilər günahsız insanlar kimi cənnət-
məkandılar. Çox maraqlıdır deyilmi?! Əslində insanın ölməsi 
öz əlində deyil. Sevginin ki, yaşaması bizdən aslıdır!.. 
 
Nişanən yandırıb yaxdı əlimi -  
Könülsüz verilən minnətə düşər.  
==================================Sənə demədiklərim=============================== 
 12 
Yəqin ki, günahsız insanlar kimi,  
Ölən sevgilər də cənnətə düşər. 
 
Afaq xanımın bütün poetik dünyasına müqəddəs bir ana 
obrazı hakimdir. Bəlkə də bu obrazı - avtoportret obraz da 
adlandırmaq olar. O özünü iki formada biruzə verir: narahat, 
nigarançılıqla dolu dünyamızın üstündə əsən ana ürəyi 
şəklində və ana müqəddəsliyinə sevgi, sitayiş, qayğı və 
məhəbbət sərgiləməklə: 
 
Sevib sevilməsi – talenin işi, 
Bəxtinin xoş çağı qəlbi dağ olur. 
Qadınlıq – Tanrının bir bəxşeyişi! 
Ən xoşbəxt bəndələr qadın doğulur! 
 
Yuxarıda qeyd etdiyimiz intellekt, zəriflik, kübarlıq 
duyğu və düşüncələri şairənin çox lakonik şəkildə qələmə 
aldığı dördlüklərinə də hakimdir: 
 
Hələ də yoldayam, tale yazalı, 
Hələ də həsrətə üsyan edirəm. 
Ayrılıq dəmidir, əlim uzalı... 
Mən yenə Bakımı qoyub gedirəm. 
 
Ən nəhayət, böyük məmnunluq hissi ilə müəllifin bu 
gözəl kitabını ömür-gün yoldaşına ithaf etməsi faktını da, 
maraqlı bir örnək olması baxımından, oxucularımızla 
paylaşmaq istəyirəm: 
“Bu kitabı, ömür və sənət yolunda mənə dayaq olan, 
fikirlərimi, düşüncələrimi bölüşən həyat yoldaşıma - 
===================================== Afaq Şıxlı ======================================= 
 13 
ədəbiyyatsevər insan, riyaziyyatçı alim Franis Abdullaya 
ithaf edirəm!” 
Fürsətdən istifadə edərək mən də, xoş bir qibtə ilə, 
Franis bəyi salamlayır, təbrik edir və bacıma bu ithafı 
yazdırabiləcək qədər ona dayaq olduğu üçün təşəkkürlərimi 
və şükranlarımı bildirirəm. 
 
Mən Afaq xanımın Sizlərə təqdim etdiyim bu kitabını 
qardaş gözü ilə oxuyub “Ön söz” yerinə “Qardaş sözü” 
yazdım. Amma etiraf  edirəm ki, Afaq xanımı heç 
tanımasaydım belə, onun bu əlyazmasını oxuyaraq yenə də 
eyni sözləri yazardım. Oxuduqca siz də dediklərimə şahid 
olacaqsınız... 
 
Prof. Elçin İSGƏNDƏRZADƏ 
 
 
 
 
 
 
  
==================================Sənə demədiklərim=============================== 
 14 
 
 
 
 
 
  
 
 
QƏLBİMDƏN 
QƏLƏMƏ 
 
 
===================================== Afaq Şıxlı ======================================= 
 15 
DÜNYAYA  
BİR ŞEİR GƏLƏR 
 
Uca dağlar dilə düşər, 
Zirvəsini qar alanda. 
Simin səsi zilə düşər, 
Qəm əlindən saralanda. 
 
Eşqin sonu sərin olar –  
Qəlb yarası dərin olar. 
Ömür yaman şirin olar 
Vaxt boğazda daralanda. 
 
Baş alanda xatirələr 
Nə vədə, nə aman bilər. 
Dünyaya bir şeir gələr 
Ürək yanıb qor olanda. 
 
 
  
==================================Sənə demədiklərim=============================== 
 16 
DEYİRLƏR 
 
Deyirlər, şairlər nə bəxtəvərdi, 
Sözləri ağızdan-ağıza köçür. 
Coşqundu, çılğındı, həyatsevərdi, 
Nəyi var, qəlbindən kağıza köçür. 
 
Ad-sanı, şöhrəti dillərdə gəzir, 
Canında bir gənclik eşqi dolaşır. 
Nəğməyə çevrilir yazdığı şeir,  
Sərvəti, dövləti başından aşır! 
 
Əlində bir qələm, gözündə eynək, 
Məclislər sultanı olur şairlər. 
Naşılar nə bilsin, nə çəkir ürək, 
Nədən həsrət ilə dolur şairlər? 
 
Kim bilir, əslində kimdi bəxtəvər... 
Onlar da bu adla düşübdür dilə. 
İstedad çox zaman əzab gətirər, 
Bəlkə də cahildir bəxtəvər elə?! 
  
===================================== Afaq Şıxlı ======================================= 
 17 
ÖZÜM BULUD... 
 
Özüm - bulud, sözüm - yağış, 
Torpağa hopmuş kimiyəm... 
Dərdim məni axtarmamış 
Mən onu tapmış kimiyəm... 
 
Hay salanda tufan, boran, 
Kim olacaq məni soran? 
Arxam duman, önüm toran, 
Yolumdan sapmış kimiyəm... 
 
Ömrüm durna dəstəsidir, 
Taleyim kar bəstəsidir. 
Könlüm Vətən xəstəsidir, 
Kökümdən qopmuş kimiyəm... 
 
  
==================================Sənə demədiklərim=============================== 
 18 
MAVİ GECƏ 
 
Mavi gecə… 
Mavi səma… 
Mavi sular… 
Uzaqlarda mavi-mavi işıltılar, 
Mavilənmiş yarpaqlardan sızıb gələn pıçıltılar... 
Sahil boyu çırpıntılar  
Dalğa-dalğa... 
Səmaların  
Xəzərimlə qovuşduğu sərhədd belə - 
Mavi halqa... 
 
Bütün aləm, məhz bu gecə 
Nə gözəldi, 
Nə qəşəngdi! 
Sakit əsən gilavar da 
Bu gecəylə həmahəngdi... 
Qəlbimdəki arzularım - 
Dünyam kimi  
Mavi rəngdi... 
  
===================================== Afaq Şıxlı ======================================= 
 19 
SEVDİM SƏNİ 
 
Gözlərinə baxa-baxa 
Mən bir ömür yaşamaqçün sevdim səni, 
Ayrılmaqçün sevmədim ki... 
Yalnız mənim olduğunu, 
Necə yaşa dolduğunu izləməkçün sevdim səni, 
İtirməkçün sevmədim ki... 
Sevdim səni, 
Unudaraq dərdi, qəmi. 
Çəkə-çəkə həsrətini, 
Xəyallarda tutdum isti əllərini... 
Hər an, hər gün 
Sadiq qalıb öz sevgimə,  
Sarıb səni ürəyimə 
Nə düşündüm, 
Bir bilsəydin! 
Bilmədin ki... 
Əl uzadıb vüsalına qovuşmaqçün sevdim səni, 
Unutmaqçün sevmədim ki... 
  
==================================Sənə demədiklərim=============================== 
 20 
BU GÜN DÜNƏN OLANDA... 
 
Bu gün dünən olanda,  
Keçmişə dönəndə biz, 
Ömür-gün yollarından itəndə izlərimiz, 
Nəfəsimiz,  
Səsimiz  
Heç vaxt olmamış kimi silinəndə havadan, 
Bizə məxsus nə varsa  
Bir-bir yoxa çıxanda qurduğumuz yuvadan, 
Bax, o zaman  
Qurtulub qürbət əsarətindən,  
Ruhlarımız dönəcək 
Öz yurduna, elinə. 
Qəlbimin odu ilə yazdığım  
Bu kitab da, 
Təsadüfən, düşəcək kiminsə də əlinə; 
Bizim olan duyğular ona tanış gələcək, 
Canlanacaq sətirlər. 
Oxuyacaq, biləcək: 
 “Onlar bir-birlərini yaman çox sevirdilər...” 
 
Ruhlarımız göylərdə  
Hiss edəcək, duyacaq o bəxtəvər anları... 
Yenə biz olacağıq  
Yüz il bundan sonranın  
Sevgi qəhrəmanları! 
  
===================================== Afaq Şıxlı ======================================= 
 21 
GƏLMİR 
 
Ümidlərim yol üstdədir, 
Saxlamağa əlim gəlmir. 
Mənim havam  “şikəstə”dir, 
Söyləməyə dilim gəlmir. 
 
Bulud gözdən sellər axır... 
Bivəfa gendənmi baxır? 
Hardadısa deyin, axı... 
Sorağını bilim... Gəlmir... 
 
Çin olmadı, Vətən, yuxum, 
Nə dost yoxdu, nə də qohum. 
Tənhalıqda ölür ruhum, 
Ağlamağa elim gəlmir. 
  
==================================Sənə demədiklərim=============================== 
 22 
DÜŞÜNMƏ Kİ...  
 
Həyatım! 
Düşünmə ki, ayrılmışıqsa əgər 
Bu duyğular öləcək. 
Sevgimiz yaz kimidir 
Ayrılığın qışından sonra  
Yenə gələcək, 
Uzaqlığın üzüboz  
Yollarında bərkiyəcək. 
Böyüyüb boy atacaq axan göz yaşımızla. 
Bizi dara çəkəcək 
Qayım yaddaşımızla. 
Ayaq tappıltısına, 
Ya telefon zənginə 
Atlanacağıq yenə; 
Bu can ayrılığının 
Könül ayrılığından fərqi burdadır yəqin. 
Gələcəyik dünyaya hər gələn yazla birgə, 
Biz öldükdən sonra da 
Sevgimiz yaşayacaq 
Ruhlarımızla birgə! 
 
 
 
 
 
  
===================================== Afaq Şıxlı ======================================= 
 23 
SƏNİ BAĞIŞLADIM... 
MƏNİ BAĞIŞLA! 
 
Mən atım üstümdən həsrət donunu, 
Sən geyin əyninə əhdi-ilqarı. 
Mən geri qaytarım yolun sonunu, 
Sən isə qarşıla olacaqları. 
 
Mən gözəl günləri salım yadıma, 
Sən unut keçmişi gəlincə bahar... 
Mən nəğmə söyləyim sevgi adına, 
Sən umu-küsünü başından çıxar.  
 
Gəl, səni gözləyim gecə yarısı, 
Tələsik sağollaş dostla-tanışla. 
Mən – bəla, sən isə ürək ağrısı, 
Səni bağışladım... Məni bağışla! 
 
  
==================================Sənə demədiklərim=============================== 
 24 
YADINA MƏN DÜŞƏCƏM  
 
Yenə sakitlik çöküb üfüqlər qaralanda, 
Əl-ayaq çəkiləndə, təkbaşına qalanda, 
Kağız-qələm əlində, xəyallara dalanda 
Yadına mən düşəcəm. 
 
Sahil boyu, sevənlər hey əl-ələ verəndə, 
Xəfif meh iki saçı bir-birinə hörəndə, 
Yenə başının üstə göyqurşağı görəndə 
Yadına mən düşəcəm. 
 
Hər il meydan döşənib bayraqlar salınanda, 
Xonçalar bəzənəndə, bayramlıq alınanda, 
Gözləmədiyin anda qapınız çalınanda 
Yadına mən düşəcəm. 
 
Kimsə öz eyvanında aynasını siləndə, 
Kimsə divar dalında bəxtəvərcə güləndə, 
Kiminsə zümzüməsi qulağına gələndə 
Yadına mən düşəcəm. 
 
Səmtini azan külək pəncərəni vuranda, 
Xəyallar bir yük kimi düşüncəni yoranda, 
Məhəbbətsiz yaşamaq gözlərinə duranda 
Yadına mən düşəcəm. 
 
  
===================================== Afaq Şıxlı ======================================= 
 25 
Evinin hər bucağı həsrətimlə baxanda, 
Təklik səni mənimtək sinəsinə sıxanda, 
Kitabın arasından bir cüt yonca çıxanda  
Yadına mən düşəcəm. 
 
Xatirinə salanda ömrün xoş anlarını, 
Cavanlığın, şöhrətin xoşbəxt zamanlarını, 
Sevgi umduqlarını, sevgi umanlarını - 
Yadına mən düşəcəm. 
 
Məhəbbət gözləyərkən  
gündən,  
            aydan,  
                       hər ildən, 
Nəzir verib bir dua istəyərkən səfildən, 
İtən yadigarlarım tapılanda, qəfildən  
Mən düşəcəm yadına! 
Yadına mən düşəcəm! 
 
  
==================================Sənə demədiklərim=============================== 
 26 
QORXURAM 
 
Qorxuram  
Elə yalan eşidəm - 
Daha heç nəyə inanmaq istəməyəm... 
Qorxuram 
Elə xoşbəxt yuxuya gedəm - 
Bir də oyanmaq istəməyəm... 
 
Qorxuram  
Soyuq qış günü bitə ömrün əzabı... 
Günəşi görmək gözümdə qala. 
Qorxuram 
Haqsızlıqlarla kəsəmməyəm hesabı, 
Haqqım donub üzümdə qala. 
 
Qorxuram 
Məni ağlaya bilməyə anam, 
İllərdi, “qəribim” - deyə, qurudub gözünü. 
Qorxuram 
Vətənə döndüyümdə - çiyinlər üstdə dayanam - 
Sonra... Allah da bağışlamaya özünü! 
 
 
  
===================================== Afaq Şıxlı ======================================= 
 27 
BU HƏYATDA ANA VARDI! 
 
Təmiz, aydın səmamızı  
Qoruyan bir mələk vardı... 
Onun böyük ürəyində 
Sonsuz arzu, dilək vardı... 
Biz bilmədən, yuxumuzun keşiyində dayanardı... 
Bu sirr idi - nə vaxt yatıb, 
Axı, nə vaxt oyanardı? 
Ağır, çətin günlərimiz  
Gecə kimi saçlarına qar ələrdı. 
Balasından bir an belə ayrı qalsa 
Dünya ona dar gələrdi. 
Soyuqlarda üşüməzdi, - 
Bizə verib öz əyninin köynəyini, 
İstəsəydik 
Danko kimi məşəl edib yandırardı ürəyini!.. 
 
İllər ötür,  
Yaz ömrünü yavaş-yavaş qış alırdı... 
Biz böyüyüb gəncləşirdik, 
Mələyimiz qocalırdı. 
Deməyəsən, bircə onun varlığıyla 
Ruhlarımız elə sakit, 
Ürəyimiz bəxtiyardı! 
Həyatımız bir nağıldı –  
Nə qədər ki, bu həyatda Ana vardı! 
  
==================================Sənə demədiklərim=============================== 
 28 
BİR AZ  
 
Görürsən ki, dolub sinən - 
Bulaq kimi çağla bir az! 
Həyat yolu qalxıb-enən,  
Kəmərini bağla bir az! 
  
Zaman sevməz birincini, 
Yüzü istər bir incini. 
Bu gününün sevincini 
Sabaha da saxla bir az! 
  
Başa gələn boş deyil ki, 
Sevilməmək xoş deyil ki! 
Ürəkdi bu, daş deyil ki, 
İstəyirsən ağla bir az! 
  
Afaq, qəmi atma içə, 
Qəzəbini endir heçə. 
Həyatdı bu, hər şey keçər! 
İradəni yoxla bir az! 
  
===================================== Afaq Şıxlı ======================================= 
 29 
TOVUZUN YOLLARI 
 
Həqiqət hər şeyi silər, təmizlər, 
Demə ki, bu sevda günahdan keçir. 
Gecənin qoynuna açılan izlər 
Sonunda işıqlı sabahdan keçir.  
 
Bir gün şirinləşsə dünyanın dadı 
Həyat- elə budur, eşq - elə budur! 
Ürəyin nisgili, yanğısı, odu 
Sinəni sizladan bir ahdan keçir. 
 
Yorsa da qürbətin qarı, çovğunu, 
Vətəndə açılar qəlbinin donu. 
Gün gələr, bir daha görərsən onu - 
Tovuzun yolları Qazaxdan keçir... 
  
==================================Sənə demədiklərim=============================== 
 30 
BACARMIRAM 
 
Ömür vaxtın gərdişidir... 
Əldən tutmaq ər işidir. 
Yatmaq tənbəl vərdişidir, - 
Ərinməyi bacarmıram. 
 
Əlçatmazam zaman kimi, 
Dağ başında duman kimi. 
Yaxşıyamsa, yaman kimi 
Görünməyi bacarmıram. 
 
Sipər olar dərdə sinəm, 
Qəlbim yanar, dərd isinər... 
Saxtakarlıq pərdəsinə 
Bürünməyi bacarmıram. 
 
Enən çoxdu yüzdən birə, 
İstər dondan-dona girə. 
Həyat, məni vurma yerə - 
Sürünməyi bacarmıram! 
 
  
===================================== Afaq Şıxlı ======================================= 
 31 
GİLEYLƏNDİ 
 
Bu dağların iki toyu 
Unutmadı əsli, soyu! 
Köç gedirdim ömür boyu, 
Sarban məndən gileyləndi. 
 
Döz dedikcə elə dözdüm... 
Dözümümdən daha bezdim. 
Tutunmağa bir yer gəzdim 
Saman məndən gileyləndi. 
 
“Vətən” dedim, “vətən” andım, 
Həsrətində oda yandım. 
“Yaxşılar”a çox inandım, 
Yaman məndən gileyləndi. 
 
Bəxtimə bir külək vurdu, 
Gah üşütdü, gah qovurdu. 
Hədər günlər üzə durdu, 
Zaman məndən gileyləndi. 
 
Qürbət eldə ötdü yaşım, 
Nələr çəkdi dərdli başım... 
Dedim, yoxdur sirr yoldaşım, 
Vicdan məndən gileyləndi! 
 
 
  
==================================Sənə demədiklərim=============================== 
 32 
ADAM YERİNƏ 
 
Ağızlarda qıfıl, gözlərdə pərdə... 
Kar dünya salıbdı bizləri dərdə. 
Qan ilə yazılan canlı əsərdə 
Nə vaxtdı düşməyir nidam yerinə... 
 
Həyatın qucağı kimlərə gensə, 
Alqışlar qazanır yersiz də dinsə. 
Kasıbın küməsi gözə görünsə, 
İmarət ucalır o dam yerinə. 
 
Fağır-füqaranın güzarına bax! 
Fikirdən düşdüyü azarına bax! 
Bu qara dünyanın bazarına bax- 
“Palıd da satılır badam yerinə!” 
 
Anlayan yaşayır içində yara, 
Ya da köç eyləyir qürbət diyara. 
Aslanlar çəkilir söz üstə dara, 
Tülkülər yığılır edam yerinə. 
 
Afaqam, dünyaya tuturam irad: 
Nadana yaraşmaz nə şöhrət, nə ad!  
Heyif zamana ki, cahil, bisavad 
Kimsəni qoymayır adam yerinə! 
 
  
===================================== Afaq Şıxlı ======================================= 
 33 
CANIM PALID! 
 
Qazax rayonundan Meksikaya (İctimai Park  
ərazisində əkilmək üçün) bir palıd ağacı 
aparılmışdı… 
 
Canım palıd, necə oldu,  
şana- şöhrətə düşdün? 
Yerdə qalan etdi həsəd,  
sanki cənnətə düşdün. 
 
Qopardılar, ayırdılar,  
dərbədiyar etdilər, 
Vətənindən uzaqlarda  
dərdə-möhnətə düşdün... 
 
Bəslədilər yad ellilər,  
dolandılar başına?.. 
Düşündülər - şad olmusan,  
bunca minnətə düşdün. 
 
Oxşar imiş taleyimiz...  
qismətə bax, bəxtə bax - 
Sən də, özün istəmədən  
gedib qürbətə düşdün! 
  
==================================Sənə demədiklərim=============================== 
 34 
RÖYADA QALMIŞ... 
 
Səni düşündükcə xəyalım çaşır, 
Ürəyim bir ayrı dünyada qalmış. 
Ruhum divanətək gəzib dolaşır, 
Ümidim bir dəli fəryada qalmış. 
 
Yenə də düzülüb günlər sıraya... 
Keçilməz sədd çəkib həsrət araya. 
Məhəbbət çiçəyim düşüb səhraya, 
Bəxtimin üzüyü dəryada qalmış. 
 
İsidib dərdimi öz nəfəsimlə, 
Dinirəm ruhumun çaldığı simlə. 
Ayrılıq ömrünü sürür mənimlə, 
Vüsalım o sənli röyada qalmış... 
 
  
===================================== Afaq Şıxlı ======================================= 
 35 
QÜRBƏT TÜRKÜSÜ... 
 
Məcrası - zindanı, məlul gölmüşəm... 
Kimsələr duymaz ki, inləyəndə mən! 
Təklikdən özümü iki bölmüşəm, 
Danışan da mənəm, dinləyən də mən. 
 
Göylərə üz tutur ümid duası, 
Sözlərim qayıdıb özümə dəyir. 
Könlümdən keçsə də vətən havası, 
Qürbətin küləyi üzümə dəyir. 
 
Vətəndən uzaqda – Azərbaycanam: 
Onun nəgməsiyəm, onun diliyəm. 
Onun həvəsiylə yaşayan canam, 
Bir qərib ocagi, solmuş külüyəm. 
 
Qəriban ruhumun indi ərki nə? 
Nə sola yolu var, nə də ki sağa. 
Sözlərim yetişmir könül mülkünə, 
Ümidim dirənib çıxılmazlığa... 
 
Özüm də bilmirəm - hayana yönüm... 
Hardayam, dünyanın hec harasında? 
Bulud da deyiləm yağışa dönüm,  
Dolmuşam gecənin bir yarısında…  
 
  
==================================Sənə demədiklərim=============================== 
 36 
YA QİSMƏT! 
 
Qarşında seçim var – sevgi, ya qürur... 
Vüsalla aranda neçə sədd durur. 
Bircə qəlb qəlbinlə həmahəng vurur, 
O da ya qismətdi, ya qismət deyil. 
 
Bu tale yolunda nələr var, nələr: 
İşıqlı sətirlər, qara kölgələr. 
Yaşayıb dözürsən – məhəbbət gələr… 
O da ya qismətdi, ya qismət deyil. 
 
Öz yolu olanın silinmir izi, 
Südü saf igidin yenilmir dizi. 
Söz haqdan gəlirsə ucaldır bizi, 
O da ya qismətdi, ya qismət deyil. 
 
Yaşarsan nəfəsin gələnə kimi… 
Azadsan - qəfəsin gələnə kimi! 
Şairsən - həvəsin gələnə kimi, 
O da ya qismətdi, ya qismət deyil. 
 
Afaqam, ürəyim ümidlə dolu, 
Qəlbimin şahıyam, əqlimin qulu. 
Dilərəm - açılsın bəxtimin yolu! 
O da ya qismətdi, ya qismət deyil!.. 
 
 
  
===================================== Afaq Şıxlı ======================================= 
 37 
QİSMƏTİM 
 
Bir gün məni eşidəcək Qismətim, 
Qəm yükünü qollarımdan atacaq! 
Səadətin, məhəbbətin, ülfətin 
Baharından mənə də pay çatacaq! 
 
Bir gün məni eşidəcək Ürəyim, 
Şübhələrin dumanından çıxacaq! 
Hələ yeni qanad açan quş kimi 
Qorxsa belə, pərvazlanıb uçacaq! 
 
Bir gün məni eşidəcək Sevgilim, 
Qayıdacaq, ürəyimi alacaq! 
Duyğuların şölələnən işığı 
Süzülərək ürəyimə dolacaq! 
 
Bir gün məni eşidəcək Vətənim, 
Həsrət gülü saralacaq, solacaq! 
Ürəyimi alıb isti qoynuna, 
Həm qismətim, həm sevgilim olacaq!  
 
  
==================================Sənə demədiklərim=============================== 
 38 
KAŞ… 
 
Kaş elə bitə ki, sevgi oyunu, 
Nə uduzan ola, nə udan ola! 
Kədərli günündə, qəmli günündə 
Səni də düşünən, ovudan ola! 
 
Ayıra biləsən əyrini düzdən, 
Bircə dost seçəsən əllidən, yüzdən. 
Anlaya fikrini quruca sözdən, 
Gözünün yaşını qurudan ola! 
 
Nəyi necə yazdı yazı yazanlar?.. 
Qışın çiləsini gələn yaz anlar. 
Nə ola, tez keçə saatlar, anlar, 
Göz açıb-yumunca gecə dan ola! 
  
===================================== Afaq Şıxlı ======================================= 
 39 
SƏNSİZ OLMAYIR 
 
Bitmədi! Bitməsin! Ümid ver mənə! 
Qayıt həyatıma, sənsiz olmayır! 
İstəsən söylərəm mən dönə-dönə: 
“Qayıt həyatıma, sənsiz olmayır!” 
 
Yenə həsrət dolu axşam düşəcək... 
Çəkə bilirsənsə bu həsrəti çək! 
Qopur varlığımdan hecası tək-tək: 
“Qa-yıt hə-ya-tı-ma, sən-siz ol-ma-yır!” 
 
Sevgi libasını yenidən gey də! 
Sevgidir dilimdən çıxan giley də. 
Hardasan, nəfərqi: yerdə, ya göydə, 
Qayıt həyatıma, sənsiz olmayır! 
 
Nigaran hisslərim alov saçmada... 
Eşqim xəzan çağı çiçək açmada... 
Səndən qaçan ruhum sənə qaçmada… 
Qayıt həyatıma, sənsiz olmayır! 
  
==================================Sənə demədiklərim=============================== 
 40 
SƏNİN DİLİN – ANA DİLİM 
 
Ürəyimiz oyuq-oyuq... 
Sən də mənim kədər dostum. 
Vətən isti, qürbət soyuq... 
Bu nə tale, qədər, dostum? 
 
Uyduq şirin avazlara, 
Dözdük şaxta-ayazlara. 
Bu yazlardan o yazlara 
Ömür keçir hədər, dostum. 
 
Sənin dilin – ana dilim! 
Susma, bitsin bu nisgilim! 
Kimlər bildi... mən də bilim  
Dünya gəldi-gedər, dostum! 
  
===================================== Afaq Şıxlı ======================================= 
 41 
ƏZİZLƏNMƏK ÜÇÜNDÜR ANALAR! 
 
Analar  
oxşanıb əzizlənməyimiz üçündür, 
dünyadan inciyəndə...  
Analar  
sinələrində gizlənməyimiz üçündür, 
üşüyüb titrəyəndə...  
 
Analar 
qucaqlarında özümüzü, 
qəlblərində qəm yükümüzü daşıyırlar. 
Analar 
kişi qeyrəti çəkib 
qadın ömrü yaşayırlar. 
Gözlərilə qor götürüb 
ömrümüzün çırağını yandırırlar analar. 
Saflıqda, paklıqda 
göylərdən enmiş mələyi andırırlar analar. 
Dar gündə Nüşabə, Həcər olurlar, 
Xoş gündə - Nigar... 
Süd qoxusu, layla səsi, 
bir də məhəbbət qoyurlar yadigar. 
 
Analar 
müdrik baxışlarında 
günahlardan təmizlənmək üçündür! 
Analar 
sonsuz məhəbbətlə sevilib  
əzizlənmək üçündür! 
 
==================================Sənə demədiklərim=============================== 
 42 
YENƏ DƏ SUS... 
 
Bir gün əgər  
intizarın var gücüylə sıxsa məni, 
Bir gün əgər 
səssizliyin qəhər olub  
bir həmlədə boğsa məni, 
Bizim ortaq tanışlardan "ölür" deyə xəbər alsan, 
Naqillərin o başında donub qalsan, 
Peşman olma! 
Davam eylə, yenə də sus... 
Susqunluğun daha çatmaz qulağıma! 
Qəlbimdəki yaraları, 
sənə olan gileyimlə, 
peşkəş kimi aparacam mən əbədi otağıma. 
Yəqin o gün 
bütün olub keçənləri 
son bir dəfə düşünəcəm bir anlığa, 
son bir dəfə qınayacam yenə səni, 
gözümdəki 
son damla da yuvarlanıb qatılacaq qaranlığa... 
 
...Hə, az qala unutmuşdum, 
Bir də o gün  
və o gündən daha sonra, 
heç bir zaman qələm çalma mənim üçün! 
Unutma ki, bu dünyada  
sözlərini dərd eləmək oldu peşəm. 
Bundan sonra yazmağına gərək də yox! 
Artıq səndən bir ömürlük incimişəm...  
===================================== Afaq Şıxlı ======================================= 
 43 
...BİR DƏ SƏNİN DÖNÜKLÜYÜN 
 
Ruhu itmiş bədən kimi küçələri dolaşıram... 
Sənsizlikdə  
Boş yerini doldurmağa alışıram; 
Yeni zinət əşyaları, 
Təzə paltar... 
Evimə də yeni-yeni şeylər alıb 
Hər tərəfi süsləyirəm, yanır par-par. 
Gör bir nəylə ürəyimi soyuduram! 
Nə fərqi var? - 
Otağıma yenə sənsiz qayıdıram... 
 
O axşamdan məni tamam dəyişdilər...  
Həsrət,  
Yalan, 
Bir də sənin dönüklüyün -  
Əlbir olub ürəyimlə döyüşdülər. 
Və o axşam, gözümüzə baxa-baxa  
Arzumuzu yox eləyib 
Arxamızca gülüşdülər... 
Sənə - dinclik,  
Mənə - zülüm bölüşdülər... 
 
Budur yenə... 
Ruhu itmiş bədən kimi küçələri dolaşıram... 
Elüzəri, diri kimi görünməyə çalışıram... 
 
01.03.13 
 
  
==================================Sənə demədiklərim=============================== 
 44 
DƏLİ OLAQ YENƏ DƏ... 
 
Gəl, ötənilki kimi, dəli olaq yenə də... 
Dəlilik çox yaraşır mənim kimi, sənə də! 
 
Gəl, nə olar!  
Ömür-gün elə tez ötüb gedir – 
Qalmayıbdı gümanım. 
Bir az da gözləməyə 
Nə sənin amanın var, 
Nə də mənim zamanım. 
 
Yenə dəlilər kimi dünənimizdən qaçaq, 
On ili, on beş ili ataq qollarımızdan! 
Gələcəyin bağrına yeni bir cığır açaq, 
Sapaq yollarımızdan! 
Bizdən borc götürdüyü  sevinci də, şövqü də 
Geri versin təbiət! 
Möcüzə gözləməyək –  
Elə bizik möcüzə,  
Bir də bu son məhəbbət! 
 
Necə yox oldu getdi illər, bir kölgə kimi... 
Bizə düşəcək payı aramaqdan yorulduq!.. 
Gəl, ötənilki kimi, dəli olaq yenə də, 
Bəsdi ağıllı olduq!  
 
18.03.13.  
===================================== Afaq Şıxlı ======================================= 
 45 
GÜN BİTDİ 
 
Gün bitdi... 
Dünya bitdi o günün arxasınca... 
Xəyanətdən bir eşqin yerə dəydi kürəyi. 
Kimsə bəyaz hisslərin ayağını basınca, 
Kimsə qırıb bitirdi bayaq sevən ürəyi. 
 
Kimsə, sinəsi dağlı, siyah gəmiylə getdi, 
Selə dönüb qarışdı göz yaşları sulara. 
Kimsə sevgilisini sevgilərə qərq etdi, 
Kimsə də, qərq elədi məhəbbəti bu ara... 
 
Gün bitdi... 
Bir ürəyim ağrıları bitmədi, 
Yox olmadı nisgili o günün arxasınca. 
İtən duyğular kimi, yaddaşı da itmədi, 
Daldı ümidsizliyə, yeri qarabasınca. 
 
23.03.13. 
  
==================================Sənə demədiklərim=============================== 
 46 
SEVMƏK YAMAN ÇƏTİNDİ  
 
Nilufər Şıxlıya 
 
Sevmək yaman çətindi, canımın canı qızım! 
Amandı tələsmə gəl! 
Gilavarı gözləyən bir incə çiçək kimi  
Qəribsəmə, əsmə gəl! 
 
Bir gün düşər qəlbinə  
Sevgi adlı ocağın közündən bircə parça, 
Səni yaxıb qovurar... 
Sevmək yaman çətindi - 
Çovğunu var, qarı var. 
İntizarı,  
Həsrəti,  
Ayrılan yolları var. 
Gah zərifcə oxşayan, 
Gah da ki,  
Ümidləri sındıran qolları var. 
 
Qəlbi-gözü tərtəmiz saf bir mələksən indi, 
Qədrini bil hər anın! 
Böyüməyə tələsmə, 
İşi yaman çətindi “sevgi” adlı dünyanın!..   
 
01.04.13. 
  
===================================== Afaq Şıxlı ======================================= 
 47 
KAŞ Kİ,  
GÜN DOĞA BİR GECƏ! 
 
“Qəfil gün doğsa bir gecə, 
 Min-min gizli günah görsək...” R. Rövşən. 
 
Kaş, doğaydı bir gecə gün! 
Əski sirlər,  
Əksi dərdlər  
İçimizdə düyün-düyün! 
 
Amma bir də düşünürəm, 
Bu dünyanı görmək üçün 
İşıqlara nə gərək var? 
Azdımı ki, görə-görə kor olanlar, 
Kölgədəcə qor olanlar? 
Azdımı ki, öz xoşuyla qaranlıqda yaşayanlar? 
Tək Günəşin həsrətimi həsrətimiz? 
Əzablarla,  
Nisgillərlə doluyuq biz! 
Gözümüzün nuru ilə azadlığa yol salırıq - 
Kərpic-kərpic sökülürük, 
Çınqıl-çınqıl ucalırıq. 
Ucaldıqca, başımızın üstündəki buludlar da 
dərinləşir. 
Beynimizdə ala-toran düşüncələr qaynadıqca, 
Ürəyimiz sərinləşir. 
 
  
==================================Sənə demədiklərim=============================== 
 48 
Nə zamanki, yanmaq gərək - 
Buz oluruq. 
Milyon-milyon birləşməkdən 
Əksilirik, yüz oluruq. 
Zəfər üçün ölməkdənsə, 
Ümidlərlə yaşayırıq. 
Çiynimizdə vicdan yükü daşımaqdan, 
Şəhidləri daşıyırıq. 
Səbr edirik... Çoxdu bizdə səbr daşı. 
Hər nəyimiz olmasa da,  
Zöhr edəcək ədalətə inamımız aşıb-daşır!.. 
 
Bu ağılla,  
Bu niyyətlə gələcəyi gözləyirik, 
Bax beləcə: 
“Kaş ki...Gün doğa... Bir gecə! 
Kaş ki...Gün doğa... Bir gecə!” 
 
17.04.13. 
  
===================================== Afaq Şıxlı ======================================= 
 49 
DÖNÜRƏM 
 
Bir daş altda, bir daş üstdə, 
Üyünən dənə dönürəm.  
Yaralıyam, bir ahəstə 
Sədaya, ünə dönürəm. 
 
Ayım-günüm sanalanıb, 
Hörüklərim şanalanıb. 
Üfüqlərim xınalanıb, 
Saralan günə dönürəm. 
 
Cilalayan olub naşı, 
Çat verib könlümün daşı. 
Yalındı bağrımın başı, 
Dumana, çənə dönürəm. 
 
Yazı yazan yazıb düzüb, 
Qədəhimə kədər süzüb. 
Qürbət məni yaman üzüb, 
Qayıdıb yenə dönürəm... 
 
05.05.13. 
Bakı-Moskva  
  
==================================Sənə demədiklərim=============================== 
 50 
ŞEİR DÜNYAM  
 
Bizə bağlı 
Gör nə qədər dünyalar var! 
Hamısı da qəribədi bir-birindən. 
Onlar bizi firladır öz oxlarına, 
Biz də həmin dünyaları 
Oynadırıq məhvərindən. 
Sıra ilə ömrümüzə gün verirlər, 
Gün alırlar... 
Bizim kimi, dünyalar da 
Hiss etmədən qocalırlar. 
 
Nağil dünyam - nə zamandı 
Gerçəkliklər dəryasında  
İtib batıb. 
O itəndən, 
Dadlı-duzlu yuxular da 
Sona çatıb. 
Xəyal dünyam uzaqdadır: 
Durnaların qanadında, 
Buludların üzərində. 
Mənim olur - ay doğanda, 
Yoxa çıxır - al şəfəqlər közərəndə. 
Sevgi dünyam  hardadısa... 
Nə yolu var, nə çığırı, 
Amma elə hey sövq edir öz yanına ilğım kimi, 
Hey çağırır... 
  
===================================== Afaq Şıxlı ======================================= 
 51 
Ümid dünyam - yavaş-yavaş bomboz olub, 
Yalınlaşıb. 
O zamandan, sonsuzlarım,  
Ölməzlərim 
Yalanlaşıb! 
 
Eh... Nə qədər dünyalar var ömrümüzdə... 
Hamısı da bir-birindən qəribədir, 
Cəfalıdır. 
Tək, söz dünyam - şeir dünyam  
Fani deyil! 
Yalan deyil! 
Vəfalıdır! 
 
05.2013. 
  
==================================Sənə demədiklərim=============================== 
 52 
İKİ HƏYAT SONATASI  
 
Kainata sığal çəkən gecə ilə üzbəüzəm... 
Bu nəvaziş qarşısında söz tapmıram bir anlığa. 
Qəlbim elə doluxsunub 
Çilçıraqlı ulduzlar da  
Yol açammır içimdəki qaranlığa. 
 
Ay süslənir qabağımda... 
Necə parlaq, necə gözəl! 
Elə bil ki,  
Dünənkitək, 
Kürəyimi qucaqlayıb doğma bir əl. 
Hələ dünən qulağıma pıçıldanan 
Şeirlərin tamı qalıb dodağımda... 
 
Ayrılıqdan xəbərsizcə nur çiləyir könüllərə 
Səadətin Gecə adlı görüntüsü. 
Nə yazıq ki, bir-birindən uzaqlarda 
Bitib artıq 
İki həyat sonatası, 
Iki ürək döyüntüsü!.. 
 
09.05.13. 
  
===================================== Afaq Şıxlı ======================================= 
 53 
BİR GÜN AZDIRIN MƏNİ 
 
Bir gün azdırın məni!  
Itirin ilim-ilim! 
Azadlıq dillərində çalınan nəgmələri  
Mən də dinləyə bilim! 
Məni elə azdırın 
Bilinməsin ünvanım. 
Bəzi xoşbəxtlər kimi gecə rahat uyuyub,  
Sabah sakit oyanım! 
 
Yer tapmıram özümə! 
Yolumda min bir çığır... 
Haraya üz tuturam 
Ümidlərim sarsılır, duyğularım ağrıyır. 
Etibarım çat verib; 
Yaxşı bildiklərimin gör neçə üzü varmış! 
Mənə məni tanıdan şəffaf aynaların da 
Əyrisi, düzü varmış. 
 
Nolar, azdırın məni, ey bəxtəvər xəyallar! 
Ağ atlı səadətim 
Bəlkə orda rast olar! 
Bəlkə üsyanlarıma orda son qoya biləm! 
Bəlkə qəlbimin gözü sevincdən doya bilə! 
 
  
==================================Sənə demədiklərim=============================== 
 54 
Neçə ki, itməmişəm tapmayacam özümü!.. 
Yaşaya bilməyəcəm  
Ürəyim istəyəntək  
Ürəyimdən keçəni. 
Qaygısız xəyallarım, 
Qorxusuz xəyallarım, 
Getdiyiniz yerlərdə bir gün azdırın məni! 
 
20.05.13.  
===================================== Afaq Şıxlı ======================================= 
 55 
MƏNƏ GÜNƏŞ BAGIŞLA! 
 
Mən sənə üz tuturam, 
Sən də eşit səsimi, Tanrı səni duyantək! 
Oyandır həvəsimi, yazda yer oyanantək! 
Qoy alovlu şəfəqlər  
Yandırsın həsrətimi! 
Mənə Günəş bağışla, 
Dəyişdir qismətimi! 
 
Kim yazmış bu nağılı – 
asılıyam saçımdan?.. 
Əsiriyəm “divlərin”, 
Nə zamandı uzağam qardaşımdan, bacımdan! 
Qıyma ki, bu cəfanı ömür boyu daşıyım! 
Mənə Həyat bağışla, 
Ürək dolu yaşayım! 
 
Mən də çəkim içimə 
Sabahların mehini... 
Gül-çiçəyə paylayım  
Gözlərimin sevincdən selə dönən şehini... 
Eşitdiyim, duyduğum – “şeir” adlı səs olsun! 
Mənə Ümid bağışla, 
Qalan ömrə bəs olsun! 
 
  
==================================Sənə demədiklərim=============================== 
 56 
Ayaqları yalıncaq mən qaçım, 
Sən “dayan” de! 
Al qolların üstünə, 
“Ayazlardan oyan” de! 
İztirab da nə demək – sevilmək olan yerdə?  
Mənə Dəniz bağışla,  
Mənə Sahil bağışla, 
Günəş doğulan yerdə! 
 
27.05.13. 
 
 
 
  
===================================== Afaq Şıxlı ======================================= 
 57 
ARAMIZDA 
 
“Yaxın gəl, hicranın alaq canını, 
Bir aləm yaradaq öz aramızda!”  Elman Tovuz 
 
Bizə yük olmasın dünyanın qəmi, 
Hər şeyi paylaşaq öz aramızda. 
Nə sən məni incit, nə də mən səni, 
Qoymayaq böyüyə söz aramızda. 
 
Ümid tərk etməsə bircə an bizi, 
Ayıra bilməz ki, bu dövran bizi! 
Nə şaxta dondurar, nə boran bizi, 
Bu ülfət olacaq köz aramızda. 
 
Gəl, ömür taxtını nurla süsləyək, 
Odlu duyğuları yenə səsləyək... 
Bu eşqi körpətək elə bəsləyək,  
Ovudub yatıraq düz aramızda. 
 
23.06.13. 
  
==================================Sənə demədiklərim=============================== 
 58 
QƏRİB TÜRKÜM! 
 
Qərib Türküm! Boş ömürdən nə fayda? 
Duyan olmaz, min yol çəksən haray da.  
Bir tuzaqdı - qürbətdəki sarayda, 
O müqəddəs torpağa sürt üzünü. 
 
Qismət uzaq, uçurum var arada, 
Könlün hələ ağ axtarır qarada. 
Ümid yoxsa, sağalmayır yara da, 
Ümid eylə, aç qəlbinin gözünü! 
 
Öz yurdunu özgəsinə tay etmə, 
Cürətli ol, qəmdə ahu-vay etmə! 
Torpağından bir zərrə də pay etmə, 
Hər qarışa qurban elə özünü! 
 
Afaq Şıxlı, dostlara yad deyilsən, 
Min göz ağlar qəribliyə yenilsən! 
Bayrağının qarşısında əyil sən, 
Qürurilə yerə endir dizini!   
 
24.06.13.  
===================================== Afaq Şıxlı ======================================= 
 59 
XƏYALIMA YAĞIŞ YAGIR...  
 
Xəyalıma yağış yagır...  
Elə yağır... görünməyir ümidim səması da. 
Bir zamanlar səadətdən don geyinən duyğuların  
Tutulubdu çılızlaşan siması da.  
Damlaların sıxlığından baglanıbdı arzuların 
qapıları...  
Bu yay günü, 
Sevincim də, üz tutubdu qışa sarı.  
Məhəbbətin şəfəqləri gizlənibdi buludların 
arxasında,  
Günəş batır ötüb keçən gözəlliklər sırasında...  
Xəyalıma yağış yağır...  
Damlaları köz rəngində!  
Həsrətindən cadar-cadar olan qəlbim köks ötürür  
Damlaların ahəngində.  
Bu günümün üzərinə dumanvarı çökür kədər.  
Sahildəki qumlar kimi narın-narın yuyulurlar  
Sənlə bağlı xatirələr.  
Qulağıma bir səs gəlir – 
Sevgimizin pik nöqtəsi anı kimi. 
Şeir səsi uçur göyə, 
Həyatına vida deyən bir insanın canı kimi.  
Bircə günün saatları nə çəkilməz! 
Dəqiqələr daşdan agır! 
Payızlaşan arzularım saraldıqca,  
İlğım kimi, xəyalıma yagış yagır...  
 
25 iyun, 2013.  
==================================Sənə demədiklərim=============================== 
 60 
TANRIM, BİZƏ AYRILIQ VER! 
 
Tanrım, mənə rahatlıq ver, 
Ovut məni! 
Nigaranlıq paylayanda  
Bircə dəfə unut məni! 
Sevinərəm, 
Bir az da tez alsan əgər öz yanına, 
Son qoyular yaralanmış ürəyimin usyanına. 
Çabalarım, vuruşlarım getsə hədər, 
Tanrım, mənə itaət ver,  
Rahatlıq ver! 
 
Bir elim var - 
Ürəyi də süfrəsitək acıq elim! 
Sərvətləri göz altında, 
Torpaqları köz altında, 
Ümidləri uçuq elim! 
Kimə açıb qapısını - 
İnamından hərə bir pay qoparıbdı, 
Var-yoxunu hey daşıyıb aparıbdı! 
Bu dünyada bir misqal da haqq-ədalət varsa əgər, 
Tanrım,  
Mənim Vətənimə azadlıq ver! 
 
  
===================================== Afaq Şıxlı ======================================= 
 61 
Məni sevən bir anam var! 
Kirpiyilə qor götürüb,  
Yanıb həyat ocağında. 
Bu qədər də dərd olarmı - 
Bircə dəfə can eşidib yatmamışam qucağında! 
İncə, zərif urəyində qubar vardır - yaşım qədər! 
Tanrım, ona təskinlik ver,  
Sağlamlıq ver! 
 
Bir eşqim var - 
Yaranandan itən tayım... 
Həm ömürlük qara sevdam, 
Həm ömürlük həsrət payım! 
Bu həyatda yaranmayıb bizi kimi iki təzad, 
Sabahımız açılmayır 
Dünəndəki qəmdən azad. 
Bu qismətsiz sevgimizi nə göy istər, 
Nə də ki, yer! 
Adiliyə öyrəşməyə qoyma bizi, 
Tanrım! Bizə ayrılıq ver!  
Ayrılıq ver! 
 
23.07.13. 
 
  
==================================Sənə demədiklərim=============================== 
 62 
GECƏ DÜŞÜNCƏLƏRİ 
 
Hər bir görüş bir ayrılıq dəminə, 
Hər ayrılıq bir yoxluğa bağlanır. 
Göz yaşları gecələrin qəminə, 
Ümidlərsə sabahlara saxlanır. 
 
Vədələrin dolur vaxtı, sürəsi, 
Boş sevdalar kölgə kimi yox olur. 
Vəfasını bilmək olmur heç kəsin, 
Öz əhdini unudanlar çox olur. 
 
Gecələr də ürəksizdi deyəsən,  
Ruhumuzu qarsalayıb yandırır. 
Soruşmadan dönə-dönə, niyəsə, 
Əhdə dönük çıxanları andırır. 
 
Yuxularda bələnirik nə vaxtdı, 
Yandırılan körpülərin hisinə. 
Boynubükük ümidlər də yamaqdı 
Üz çevirib gedənlərin izinə. 
 
Məhəbbətin vüsal donu qısaqol, 
Üşüməkdən həsrət belə usanır. 
Bir könüldən başqasına gedən yol 
Heyif, yalnız sübhə kimi uzanır. 
 
26.07.13.  
===================================== Afaq Şıxlı ======================================= 
 63 
MƏN DÜNYANIN  
BU ÜZÜNÜ GÖRMƏMİŞDİM!  
 
Elə bil ki, köz üztəyəm, qarsalmışam, 
Ruhum mənə, mən ruhuma daralmışam. 
Çiçək kimi bəyaz idim, qaralmışam...  
Mən dünyanın bu üzünü görməmişdim! 
 
...Gözlərimi kor eyləyib bağladılar, 
İnamımı xəyanətlə dağladılar. 
Ölməmişdim, diri-diri ağladılar... -  
Mən dünyanın bu üzünü görməmişdim! 
 
İnsan gördüm - üzü adam, içi ilan, 
Vicdanına, amalına qatil olan. 
Göz önündə, səhv - düz olur, düzsə yalan! 
Mən dünyanın bu üzünü görməmişdim! 
 
“Namus” nədi, öz başını itirmişlər 
Bu dünyaya bic övladlar gətirmişlər. 
Belələri bu dünyanı bitirmişlər! 
Mən dünyanın bu üzünü görməmişdim! 
 
Nələr oldu? Niyə düşdük bu çətinə? 
And içirdik Həcərlərin qeyrətinə?!  
Heyrətlənmə sən Afaqın heyrətinə - 
Mən dünyanın bu üzünü görməmişdim! 
Mən dünyanın bu üzünü görməmişdim! 
 
03.08.13.  
==================================Sənə demədiklərim=============================== 
 64 
EY QAYIQÇI!  
 
Qəlbimin bir köşəsində ümid var - 
Bir gün sevinc diyarına gedərəm. 
Ey qayıqçı, götür məni, al apar, 
Saçlarımı sənə yelkən edərəm. 
 
Qoy sükuta qərq olmasın ruhumuz, 
Nəğmə oxu sevənlərin dilində. 
Nədi bizim qaranlıqdan qorxumuz?  
Məhəbbəti məşəl eylə əlində! 
 
Gecələri sabah edək ötüşsün, 
Mənzilimiz – doğan Günəş nuruna! 
Ümidimiz dan yeriylə öpüşsün, 
Sən avar çək gələcəyin uğruna! 
 
04.08.13.  
  
===================================== Afaq Şıxlı ======================================= 
 65 
BUNU SƏNƏ YAZMIRAM!  
 
Gecələr  
Öz səsimə ayılıb otururam. 
Adını çəkməməkçün  
Sübhədək dan atıram. 
Dəlilərə dönürəm bircə tanış qoxudan, 
Olmazlar arasından  
Mən sənə can atıram... 
"Sən" dediyim – sevdiyim, məni sevən insandı! 
Sən isə o deyilsən, ayrısan nə zamandı! 
Mənim üçün yuxusan... 
Bu şeir sənin deyil! Qürrələnmə oxusan! 
 
...Sənin hissin kül imiş! 
Mənsə ocaq çatırdım məhəbbətin odundan. 
İstəyirdim,  
Ilahi eşqə salam göndərək  
Ikimizin adından.  
İstəyirdim, 
Yazılsın əfsanələr, nağıllar, 
Qəhrəmanlara dönək. 
Desinlər ki, 
 “Belə də sevmək olarmış, demək!” 
 
Sənə əmanət etdim  
Bunca illər uzunu qoruduğum nə varsa - 
Sənədlərsiz, filansız... 
Dedim ki, aramızda bir ülfət yaranacaq 
Xəyanətsiz, yalansız. 
 
==================================Sənə demədiklərim=============================== 
 66 
Nədən bəs, 
Xəyanətin əllərindən su içdin? 
Əmanət etdiklərim nə vardısa,  
Üstündən  
Tapdaladın da keçdin! 
 
Haqqımı kimdən alım? 
Bəxt, qismət bölüşəndən? 
Gözümə kölgə düşdü könlümə sən düşəndən!.. 
 
Daha sənə deməyə  
Ikicə söz qıymaram! 
Dərdindən ölsəm belə, həyatıma qoymaram! 
Mən sevdiyim – pak, təmiz, məni sevən insandı! 
Sən isə, o deyilsən, ayrısan nə zamandı! 
İnanmaram sözünə, 
Əhdlərdən, vədələrdən mənə çələng toxusan! 
Bu şeir sənin deyil! 
Bunu sənə yazmıram! Qürrələnmə oxusan! 
 
06.08.13. 
  
===================================== Afaq Şıxlı ======================================= 
 67 
GETDİ 
 
“Uca dağlarımın qarlı zirvəsi 
Qalmadı gözümdə, əridi getdi...”  Sultan Mərzili 
 
Həqiqətin sındı dizi, 
Yalan yeridi getdi... 
Bəyazların soldu üzü, 
Qara yarıdı, getdi... 
 
Ətək kəsən kama çatdı, 
Əl tutanın bəxti yatdı. 
Haqq deyənin səsi batdı, - 
Susdu, kiridi, getdi... 
 
Üz çevirdi şərə hamı, 
Yaxşılığın söndü şamı. 
Ədalətin uçdu damı, 
Köçün sürüdü getdi... 
 
Çox bəndləri yıxdı ümid, 
Sinəsinə sıxdı ümid, 
Qar-borandan çıxdı ümid, 
Yazda əridi getdi... 
 
Bu dünyanın işi tərsdi! 
Həsrət ömrümüzdən kəsdi... 
Qürbətdən bir külək əsdi, 
Dərdə bürüdü, getdi... 
 
08.08.13 
  
==================================Sənə demədiklərim=============================== 
 68 
HƏLƏ 
 
Uçub gənclik kəpənəyim, 
Boşa çıxıb neçə səyim. 
Nəsə istəyir ürəyim... 
Nədir, tapmamışam hələ. 
 
Nəfəsimi boğur xəfə... 
Həzz almadım bircə dəfə. 
Günlərimi düzüb səfə, 
Qurubyapmamışam hələ. 
  
Yar olmadı sağ-solumdan, 
Özüm tutdum öz qolumdan. 
Ay Allahım, düz yolumdan, 
Şükür, sapmamışam hələ! 
 
08.08.13. 
  
===================================== Afaq Şıxlı ======================================= 
 69 
YANILMAĞA NƏ VAR? 
 
Birinci baxışdan vurulma üzə, 
Zənnində yanılma ərk eyləyəndə! 
Açma ürəyini dəyərverməzə, 
Peşiman olarsan dərk eyləyəndə! 
 
Dünyanın şövqünə inanma qəti! 
Qorumaq lazımdı arı, isməti! 
Bir anda yox olar ömrün ləzzəti, 
Ruhun bədənini tərk eyləyəndə... 
 
Yanılmağa nə var,hər şeydən asan! 
Gərəkdir həyatda ayıq olasan! 
Ay Afaq, elə dur, yıxılmayasan 
Fələk yollarını bərk eyləyəndə! 
 
08.08.13  
 
  
==================================Sənə demədiklərim=============================== 
 70 
TƏKLİYİNİ SEVƏN ADAM  
 
Əl üzmüşkən, o,  
Dünyanın vəfasından, 
Narazıykən taleyinin gərdişindən; 
Yorulmuşkən  
Ömrün-günün cəfasından, 
Qismətinin biganəlik vərdişindən, 
Sevdi adlı günəş doğdu  
Zülmətlərdə itib batan yollarına, 
Ürəyinə ümid doldu – 
Sevgi adlı! 
Dolanaraq bu sevginin qollarına, 
Xəyallara dalıb getdidadlı-dadlı... 
 
Sinəsində yatıb qalan nə vardısa  
Gizləmədi, 
Duyğuların gözəlini bəxş elıədi əzizinə. 
Sevilməkdən başqa  heç nə gözləmədi 
Bəxş etdiyi məhəbbətin əvəzinə.  
 
Dünya boyda bir eşq umdu sevdiyindən, 
Çiçək açdı 
Neçə illər için-için bəslədiyi diləkləri. 
Sadəlikdən,  
Onu doğma, onu əziz bildiyindən 
Duyammadı başı üstdən əsən soyuq küləkləri. 
 
 
 
 
===================================== Afaq Şıxlı ======================================= 
 71 
Şübhələrdən uzaq idi... 
O üzdən də, 
Görəmmədi buludları  
Məhəbbətin açıq-aydın səmasında. 
Vurulmuşdu! 
Günəş göydə necə təksə, 
“O” da təkdi bu məhəbbət dünyasında. 
 
...Kim bilir ki, nə olacaq, 
Nə çıxacaq ömrün-günün yoğurduğu? 
Hekayətin sonucunu axı hardan biləydi ki? 
Bircə qəlbin sevgisiydi - 
Təsadüfün doğurduğu... 
Təkliyini sevən adam onu necə sevəydi ki?.. 
 
  
==================================Sənə demədiklərim=============================== 
 72 
ÖLƏN SEVGİLƏR 
 
Özün nəzərimdən düşdünsə əgər,  
Rəsmin göz önündə olsa, nə olsun?  
Dediyin sözlərdə qalmasa dəyər,  
Səndən bir yadigar qalsa, nə olsun?  
 
Məhəbbət nədir ki, sevənməyənə! 
Qayğı istəməz ki, yabanı ağac!  
Bağçadakıçiçək - bağban əlinə, 
Çöldəki - bir ovuc torpağa möhtac! 
 
Xoşbəxtlik haraya getdi - bilinməz, 
“Bədbəxtlik”dediyin, xəbərsiz gələr. 
Silmək istəsən də, əsla silinməz  
Yaxın keçmişinə düşən kölgələr.  
 
“Əlinə xına yax!” - söylə keçmişə!  
Ömründən son ümid yerini çaldı.  
Onunku gətirdi elə həmişə!  
Bəs sənə, bəs sənə axı nə qaldı?  
 
...Nişanən yandırıb yaxdı əlimi - 
Könülsüz verilən minnətə düşər.  
Yəqin ki, günahsız insanlar kimi,  
Ölən sevgilər də cənnətə düşər. 
 
13.08.13.  
===================================== Afaq Şıxlı ======================================= 
 73 
ÜNVANSIZ ŞEİRLƏR  
 
Sözünün ünvanı olmasa nə var,  
Dərd odur, ünvanı ölə sözlərin!  
Özündən özünə qala yadigar,  
Bu günü dünənlə bölə sözlərin.  
 
Dərd odur - kəlmələr dona yerində,  
Ürəkdən-ürəyə sızıb axmaya.  
Alovlu şeirlər günün birində  
Səni  isitməyə, səni yaxmaya.  
 
Dərd odur - yaşayıb yazdıqlarından  
Yazıb yaşadığın daha çox ola.  
Ümidlə doğruya yozduqlarından  
Biri var olanda, yüzü yox ola; 
 
Tutmaqla adını əbədiyyətin,  
Hərəsi boylana öz “zirvəsindən”. 
Bir gün dustaq ola sözün-söhbətin 
Ünvansız şeirlər sərdabəsində! 
 
09.09.13.  
  
==================================Sənə demədiklərim=============================== 
 74 
MƏNƏ  
 
Mənə yeni səhifə aç... 
Məni yeni sözə bələ. 
Yaddaşımın heç yerində  
Olmaya bənzəri hələ. 
 
Mənə yeni ulduz ara, 
Qoy məhəbbət olsun adı. 
Uzaqlaşaq bu aləmdən... 
Sevgi - özü bir dünyadı. 
 
Mənə əhd et, vəfa eylə, 
Öyrət anda inanmağı. 
Bu həyatı cənnət bilim, 
Gecə vaxtı, sabah çağı. 
 
Mənə sevən ürəyini, 
Gözlərinin odunu ver! 
Mənə hələ bilmədiyim 
Bir yaşamın dadını ver! 
 
11.09.13.  
  
===================================== Afaq Şıxlı ======================================= 
 75 
ONU ÖZÜMƏ BƏNZƏTDİM 
 
Şair Qulu Ağsəsə 
 
Onu özümə bənzətdim, 
Eynəyindən, qaşlarının düyünündən... 
Sözünü sözümə bənzətdim, 
Nisgilindən, sətirlərin küskünlüyündən... 
Düşündüm,  
Bu dünyada mənə oxşar kimsə varmış, 
O - kişi, mən - qadın olsaq da! 
O, vətəndə Qarabağsız, 
Mən qürbətdə Vətənsiz qalsaq da! 
Xəyalpərəstik: 
Mən də,  
O da.    
Gözəl bir kəlmə üçün özümüzü atarıq oda. 
Nəsimitək dərimiz soyulsa da,  
Deyərik sözün düzünü!  
Tək bir fərqimiz var: 
Mən qəriblikdə donaraq yaşayıram, 
O isə üşüsə “yandırar özünü”... 
 
06.10.13. 
  
==================================Sənə demədiklərim=============================== 
 76 
BU PAYIZ  
 
Qələm dostum  
Nisə Bəyim xanıma 
   
Səndən qış qoxusu gəlir bu payız,  
Sənin soyuqluğun bambaşqa imiş!  
Saralan xəzəllər günləri sayır, 
Deyəsən, bu eşqin vədəsi keçmiş... 
 
Sənin yoxluğundan varmı gizlinim? 
Mən ki, sığınacaq səni bilmişəm.  
Ey üzüdönüyüm, harda isinim, 
İtən yollarında buz kəsilmişəm!  
 
Nə ola, hicranın qəddini əyək, 
Qınaqlar sınaqdan çətinmi bizə?! 
Geriyə boylanıb köks ötürməyək,  
Sabahlar göz dikib bu günümüzə.  
 
Həsrətmi bu qədər fikir çaşdıran, 
Yazadək ümidin səbri kəsilər!  
Qızıl rəngləriylə göz qamaşdıran  
“Bu payız hər kəsi aldada bilər!” 
 
09.10.13. 
  
===================================== Afaq Şıxlı ======================================= 
 77 
O GÜNƏ BİR GÜN QALIB 
 
Gəl! 
Yada sal özünü,  
Ağrı-acıyla birgə qayıdan yaddaş kimi. 
İstəyirsən, sevdiyim, sonra yenə də çıx get, 
Düş könlümün başına  
Həsrət boyda daş kimi... 
Yenə də çək darlara ümidimi, arzumu, 
Yenə də üsyan edim, 
Deyim “məhəbbət bumu?” 
Yenə yanıb yaxılım, 
Nisgilli gözlərimdən axan yaşlar sel olsun. 
Sənsiz keçən saatlar  
Bir də dönüb il olsun,  
Amma sabah qayıt gəl!  
Gəl, yada sal özünü... 
Qırx sənəlik vədə ver, əlimə qoy üzünü... 
Tələs, canımın canı,  
Zaman yaman daralıb... 
Öz mehriban səsinlə sevdir mənə dünyanı, 
O günə bir gün qalıb! 
 
28.10.13. 
  
==================================Sənə demədiklərim=============================== 
 78 
BACILARIMA 
 
Deyirlər: “Ürəkdən ürəyə yol var”, 
Yol yola qovuşsa necə də gözəl! 
Dost dostun yanında bəxtiyar olar, 
Birlikdə gündüz də, gecə də gözəl! 
 
Düz yolun izinə düşməsə insan, 
Xeyrinə, şərinə gələn olarmı?! 
Sən öz qiymətini hesablamasan, 
Sənin qiymətini bilən olarmı?! 
 
Qalmışıq həsrətin əlində qorxaq, 
Bu gündən sabaha baxa bilmirik. 
Nə yağış oluruq - torpağa hopaq, 
Nə şimşək olaraq çaxa bilmirik. 
 
Nə çoxdur həyatın dolanbacları, 
Bir cığır tapanda“yoldu” deyirik. 
Kimdir yada salan ehtiyacları? - 
Bir qətrə vara da “boldu” deyirik. 
 
  
===================================== Afaq Şıxlı ======================================= 
 79 
Bizi qorxutmasın nə qar, nə yağış, 
Günlər var - şirindi, günlər var - acı... 
Əlini göyə ac, Tanrıdan yapış, 
Fələk bəhanədir, vallah, ay bacı! 
 
Doğmalar içində yaşanan budur - 
Gəlir də, gedir də acılı günlər!.. 
Baxma vəfasını çoxu unudur, 
Gözəldir analı-bacılı günlər!  
 
Oktyabr, 2013  
 
 
 
 
  
==================================Sənə demədiklərim=============================== 
 80 
MƏNİ DƏNİZİM GÖZLƏYİR 
  
“Məni yoldan eləməyin, 
Məni dənizim gözləyir!” 
Nigar Rəfibəyli 
  
Mən 
Gözləri yolda qalan bir dənizin övladıyam, 
Selə dönüb qayıdaram! 
Günlər üstə günlər gələr, 
Ilə dönüb qayıdaram! 
 
Mən 
Günəşi nisgilləri yox eyləyən bir fəsildən 
Ayazlara köç etmişəm. 
Bugün,sabah deyə-deyə 
Vətən boyda sevincimi puç etmişəm. 
 
İnsaf edib dincəlmir də  
Ürəyimdə bu ağrılar... 
Sızım-sızım sızladacaq duyğuların 
“Həsrət” adlı bir adı var! 
 
Qoruyuram,  
Bəsləyirəm o sevgini 
Mən ağzımda dilim kimi! 
Bu dünyada yox elə yer  –  
Öz Vətənim, elim kimi! 
 
  
===================================== Afaq Şıxlı ======================================= 
 81 
Bilirəm ki,  
Bir zamanlar saçlarımı sığallayan külək  
Yenə əsir orda.... 
Sevinc də var,  
Gülüş də var, 
Yenə... məndən uzaqlarda... 
 
Bilirəm ki, bugünədək vəfalıdır, 
Itib getmir,  
Sahildə izim gözləyir. 
Ey ayazlar,  
Ey sazaqlar, 
Məni yoldan eyləməyin! 
Məni dənizim gözləyir! 
 
30.10.13. 
  
==================================Sənə demədiklərim=============================== 
 82 
UNUDAQ! 
 
Unudaq deyirsən dunənimizi? 
Nə olar! Qayıdaq geri, unudaq! 
O gündən bü günə qalan hər izi: 
Xeyiri unudaq, şəri unudaq! 
 
Unudaq, talenin şirin payını, 
Bizi qovuşduran xəzan ayını, 
Nakam sevgilərin məchul sayını... 
Olaq o yüzlərdən biri, unudaq! 
 
Unudaq, əzizim, məhəbbəti də, 
Gəzməsin dillərdə söz-söhbəti də! 
Dəli həsrəti də, xoş ülfəti də  
Gömək əlimizlə diri, unudaq! 
 
Daha neyləyırık ayrı zamanı, 
Silək qəlbimizdən arzu-gümanı! 
Bu boyuk aləmı, gen asimanı, 
Gunəşı, havanı, yeri unudaq! 
 
Bilirsən, əbəsdi bu qarşıdurma! 
Arada hörməti daşlara vurma! 
Nə vaxtsa sevirdik? Özünü yorma! 
Alaq sözümüzü geri, unudaq! 
 
06.11.13. 
  
  
===================================== Afaq Şıxlı ======================================= 
 83 
QƏRİB AXŞAMLAR   
 
Bir üzü güləndə, bir üzü ağlar, 
Nigaran gözləri sel kimi çağlar. 
Sönük ümidini sabaha bağlar 
Qərib, axşamlar. 
 
Günlər hey uzanar, hey dolaylanar, 
Qismətdən yorular, yola boylanar... 
İçində bir əziz el haraylanar, 
Qərib axşamlar... 
 
Ozünün kədəri özünə yetər, 
Dünyanın ləzzəti gözündə itər. 
Yanıqlı-yanıqlı bir qərib ötər - 
Qərib axşamlar. 
 
Neyi – naləsidi, kamanı – ahı, 
Ölüncə anlamaz nəydi günahı. 
Açılmaz üzünə Vətən sabahı 
Qəribin axşamlar, qərib axşamlar!.. 
 
10.11.13. 
  
==================================Sənə demədiklərim=============================== 
 84 
YOXDU 
 
 Xəyal Rzaya 
 
Mən səni çox gördüm gülüb-danışan, 
Nədən, gözlərinin güldüyü yoxdu? 
Nə çoxdu dövrəndə yanıb-alışan... 
Dərdindən kimsənin öldüyü yoxdu? 
 
İlhamın çağlayan selə bənzəyir, 
Ürəyin bir ipək telə bənzəyir. 
Qismətin ən zərif gülə bənzəyir, 
Səadət bağına gəldiyi yoxdu? 
 
Afaq yaxşı bilir sözün düzü nə... 
Sən - sən ol, toz qonmaz, inan, izinə! 
Həyat  birdən-birə gülər üzünə, 
Qisməti kimsənin bildiyi yoxdu! 
 
11.11.13. 
  
===================================== Afaq Şıxlı ======================================= 
 85 
QƏZETLƏR  
GÖYƏRÇİN POÇTUNA BƏNZƏR 
 
Qəzetlər göyərçin poçtuna bənzər, 
Ünvana yetişdi ismarıcların. 
Bəsindir bu qədər susduğun, yetər! 
Söylə neçə keçdi qışın, baharın? 
 
Söylə asanmıydı sevgindən uzaq 
"Sevirəm" yazmağa etdiyin səylər? 
İnad - bir qüsurdu, həsrətsə tuzaq, 
Özünü yıxanlar çuxuru neylər? 
 
Nələrə rastladın məndən küsəli? 
Bəlkə də söyləsən barışmaq olmaz! 
Kimi necə sıxdı hicranın əli?  
Elə sözlər də var, danışmaq olmaz! 
 
Bir də, düşünmə ki, daralıb zaman! 
Ümidin közünü şüşədə gizlə. 
O ki, tənhalığı sevirdin yaman, 
Yadigar qalanı tənha əzizlə. 
 
Ömürdən bu qədər ötüşdü hədər, 
Mənim məhəbbətim – yox olan varın! 
Qəzetlər – göyərçin poçtuna bənzər, 
Əmin ol, yetişdi ismarıcların. 
 
19.11.13. 
 
  
==================================Sənə demədiklərim=============================== 
 86 
QARIŞIQ... 
SƏRHƏDSİZ...  
 
Daha bu amansız tamaşa bitdi! 
Kim idi əl çalan, kim idi gedən? 
Uydurma aşiqlər yox oldu, itdi, 
Saxta oyunçular çıxdı səhnədən! 
 
Bir şüşə qırsaydın – xata çıxardı, 
Sən könül sındırıb xataya düşdün. 
Bir nağıl başladın – puç oldu ardı, 
Beləcə, qarğışa, qadaya düşdün. 
 
Sanki bunca illər məşq eləmişdim, 
Yazdığın əsərdə oynamaq üçün. 
Sevgi sözlərini əzbərləmişdim, 
Özümü bir kərə sınamaq üçün. 
 
Sən idin müəllif bu novellada, 
Zalım da sən idin, xeyirxah da sən. 
Bəlkə də bilmirdin,  
bilirdin ya da - 
Günah olacaqdı sevirəm desən. 
 
Biz necə doğmaydıq görüşməmişdən, 
Necə də yadlaşdıq, soyuduq indi! 
Nigaran ömrümü pərişan edən 
Sehrli, duyğulu sözlər sənindi? 
 
 
 
===================================== Afaq Şıxlı ======================================= 
 87 
Kim deyər, sənindi o söylənənlər - 
Qarışıq, sərhədsiz, nisgilli, yanğın... 
Kaş ki, unudulsa başa gələnlər, 
Kaş ki, əziz qalsa əziz sandığın! 
 
Pərdələr enincə dəyişdi məkan, 
Dəyişdi siması qəhrəmanların. 
Son dəfə əlimdən tutduğun o an 
Zirvə nöqtəsiydi bütün sonların. 
 
Yollar ayrıcında nə xeyir, nə şər! 
Nə qalan yaxşıydı, nə də ki gedən. 
Afərin, əziz dost, yazdığın əsər 
Düşürən olmasa düşməz səhnədən! 
 
28.11.13.  
  
==================================Sənə demədiklərim=============================== 
 88 
SƏNƏ,  SON DƏFƏ 
 
Dərdinə dərdimlə boyun əyirəm, 
Həsrət dənizində bir xəyal batır... 
Hansı kitabımı vərəqləyirəm 
İçində “sən” adlı bir ağrı yatır. 
 
Andını unutmaq hünərmi, səncə? - 
Xəyanət bir dərdi ikiyə bölür: 
Bir qadın qəlbində Sevgi ölüncə, 
Bir kişi cismində İnsanlıq ölür! 
 
Səni tanıyalı bir qara fəsil... 
Arasan, nəyi var yerli-yerində? 
Bəs onda hardandı bahar nəfəsi 
Solan vərəqlərin sətirlərində? 
 
Ruhunda sehirmi, əfsunmu varmış! 
Harda rastlamışdım, mən sənə, harda?  
Elə bil səninçün yazılıblarmış 
Beş il, on il öncə yazılanlar da! 
 
 
 
  
===================================== Afaq Şıxlı ======================================= 
 89 
Deyirsən, keçmişə salmayaq nəzər, 
Nə sözü gərəkdir, nə də əməli. 
Demək çox səhvin var - bunlara bənzər, 
Demək çox kəsmisən uzanan əli. 
 
Sözünə dönükdən ayrılmaq savab, 
Oxların bir daha yetməz hədəfə. 
Bükülsün vərəğə bu sual-cavab, 
Bu da son sözlərdi sənə, son dəfə! 
 
29.11.13.  
==================================Sənə demədiklərim=============================== 
 90 
SƏN DARIXMADIN 
 
Şairə Fərqanə Mehdiyevaya 
 
Gen gəzən qismətim daraldı getdi... 
Bir ümid ocağı qaraldı getdi... 
Güvənli dağları qar qaldı getdi...  
Ömrümə çən düşdü, sən darıxmadın! 
 
Həyat qəm yükünü yaman abartdı, 
Nisgilin bitmədi, artdıqca artdı... 
Saçlarım dərdimi açıb-ağartdı, 
Dən üstə dən düşdü, sən darıxmadın! 
 
Çilən bitən deyil, qalsa yüz ilə... 
Yaramın üstünə gəl də duz ələ! 
Dedim ki, darıxsaq dünya düzələr, 
Bu bəndə mən düşdüm, sən darıxmadın! 
 
02.12.13. 
  
===================================== Afaq Şıxlı ======================================= 
 91 
BİR UŞAQ AĞLINDAYAM 
 
Yanıram ocaq kimi, 
Külümdən yox xəbərim. 
Özgədən soruşuram - 
Öz bağımdan nə dərim! 
 
Ələnirəm ələkdən, 
Xəlbir məni ötürmür. 
Əlimdən götürənin 
Gözü məni götürmür. 
 
Gecəm ovuc içində, 
Günüm dağlar başında... 
Bir uşaq ağlındayam 
Ömrümün bu yaşında! 
 
04.12.13 
  
==================================Sənə demədiklərim=============================== 
 92 
XƏYALINDAN ÖPÜRƏM! 
 
Bu gün ayrılığına  
Məbəd deyib gəlmişəm. 
Solmuş ümidlərimdən  
Kəfən geyib gəlmişəm. 
 
Boş qaytarma əlimi,  
Məni qaytar mənə ver! 
Elə uzaqlaşaq ki,  
Yalan olsun göylə yer! 
 
Sən hara, sevmək hara! 
Sevgi qırar inadı! 
Bir də, kiməsə deyib 
Gözdən salma bu adı. 
 
Bitsin sevgi söhbəti! 
Yanıb qor oldu ürək... 
Sənə dost da demərəm,  
Dosta inanmaq gərək! 
 
Dünənlər səndə qalsın, - 
Dəyəri yox götürəm! 
P.S. Unutmaq diləyilə... 
Xəyalından öpürəm... 
 
05.12.13. 
  
===================================== Afaq Şıxlı ======================================= 
 93 
GƏL MƏNİ AXTARAQ 
 
Mənə kömək elə, axtaraq məni, 
İtmişəm, özümü tapa bilmirəm. 
Elə darıxmışam özümdən ötrü! 
Yersizmi etdiyim çaba, bilmirəm? 
 
Bir günün, bir ayın işi deyil bu! 
Sapsız iynə kimi itərmi insan? 
Özünü özündə itirib gəzən, 
İtiyi itəndən betərmi insan? 
 
Mən harda ilişib qalmışam görən: 
Ana laylasında, körpə səsində? 
Bəyaz önlüklərin xışıltısında, 
Uzun hörüklərin şəlaləsində? 
 
Yazdamı qalmışam yağan yağışla, 
Yoxsa ki, qışların qatısındayam? 
Bəlkə gecələrin dərinliyində, 
Bəlkə sabahların qapısındayam? 
 
Gəl birgə, dünəndən, bu gündən keçib 
İşıqlı səhərə çıxaraq məni! 
Hardasa itmişəm, tapa bilmirəm, 
Mənə kömək elə, axtaraq məni! 
 
01.01.14. 
  
==================================Sənə demədiklərim=============================== 
 94 
BU ÖMÜR-GÜN 
 
Bu ömür-gün hara gedir? 
Qırx da keçdi, nə qaldı ki! 
Hanı aylar, hanı günlər?  
Hər addım bir sualdı ki! 
 
Keçdi gənclik illəri də... 
Ana oldum, layla çaldım. 
Gündüzləri ayaqüstə,  
Gecələri oyaq qaldım. 
 
Qəlbim şair, ruhum həkim, 
Bədənimsə evdar oldu. 
Gah nəğmə çaldı əllərim, 
Gah işlədi qabar oldu. 
 
Günlər, anlar köçüb getdi, 
Gözlər qaldı baxa-baxa... 
Ömür əldən uçub getdi, 
Nə qaldı ki, qocalığa?! 
 
02.01.14. 
 
 
  
===================================== Afaq Şıxlı ======================================= 
 95 
İSTƏYİRƏM, 
HƏRDƏN SƏNDƏN DANIŞALAR 
 
Zaman-zaman 
Söz salıram ordan-burdan - 
Bəlkə kimsə səndən deyə, 
Adın dəyə qulağıma. 
Darıxıram... 
Dalğınlıqlar məskən salıb otağıma. 
Ümidisizlik alsa belə ağuşuna 
Gələcəkdən ayan kimi, 
Yenə ərklə sığınıram xəyalına 
Doğma kimi,  
Həyan kimi. 
Gözlərimi yumsam belə, 
Məhəbbətin yaşla dolu baxışları mənə baxır... 
Nə ağ günə çıxır bəxtim, 
Nə xatirən yaddan çıxır. 
 
...İstəyirəm hərdən səndən danışalar, 
Adın dəyə qulağıma. 
Bəlkə sözlər sığal çəkə 
Əllərinə həsrət, islaq yanağıma... 
 
03.01.13. 
 
  
==================================Sənə demədiklərim=============================== 
 96 
SƏNƏ ŞEİR YAZIM DEDİM 
 
Ürəyimin dolu vaxtı 
Sənə şeir yazım dedim. 
Hicran payı - kədər dolu düyünçəmi 
Misralarda çözüm dedim. 
Bilsəm də ki, yanılıram, 
Ümid etdim - 
Qaranlığın o tayında bəlkə mən də anılıram; 
Həsrətimdən üzün qəmli, hövsələn dar... 
Bilirəm, - Yox! 
Amma canım, 
Yaşamaqçün 
Öz-özünü aldatmaqdan asan nə var?! 
 
Anlar ötür... 
Vərəq incik,  
Qələm küsgün... 
Bu günahsız gecəni də, nə incidim?.. 
Eh sadəcə, 
Ürəyim doluydu bu gün,  
Sənə şeir yazım dedim... 
 
16.01.2014. 
  
===================================== Afaq Şıxlı ======================================= 
 97 
NECƏ DÜŞÜM YADINA? 
 
Yadından çıxdıqca mən 
yada dönür bədənim. 
Fikrimizdən keçməyən 
nə sənindi, nə mənim. 
 
...Necə düşüm yadına, 
barı bir yolu olsa! 
Yada düşmək adına 
bir sağı, solu olsa! 
 
Yaddaş adlı sarayın 
pilləsi yox enməyə. 
Nə bəhanə arayım 
gözünə görünməyə? 
 
Qəlbinə daşınmadım - 
köçəndəyada düşəm. 
Ya da, söhbətdə adım 
keçəndə yada düşəm. 
 
  
==================================Sənə demədiklərim=============================== 
 98 
...Qismətdə bu da varmış, 
dözə bilirsənsə döz! 
Belə yaddan çıxarmış 
isti nəfəs, tanış üz... 
 
Tale - yollar arası, 
geri dönməz gedənim. 
Unudulmaq sırası 
ya sənindir, ya mənim.   
 
18.01.14. 
 
 
 
  
===================================== Afaq Şıxlı ======================================= 
 99 
ÖMRÜN - AĞA BÜRÜNMÜŞ QIŞ! 
 
20 yanvar şəhidi  
Ülvi Bünyadzadənin əziz xatirəsinə! 
 
Biz yaşlandıq... 
Sənsə elə əvvəlkitək gözəl qaldın! 
Surətində o məsumluq, 
Dalğalanan qara saçın... 
Heç bilmədin,  
Sən gedəli 
Yetimləmiş dəftərinə, kitabına  
Layla çaldı anan, bacın... 
Səni geri qaytarmadı 
Nə ağılar,  
Nə yalvarış! 
Bir tarixə sığışmayan ömrün - ağa bürünmüş qış! 
 
Günlər ötdü,  
İllər keçdi... 
Biz neylədik?  
Gah yükləndik günahlarla, 
Gah da günah təmizlədik! 
Sənsə,  
Elə aydan arı-sudan duru gözlərinlə gülümsədin... 
Nə bir könül yaraladın, 
Nə bircə yol yalan dedin. 
Adın kimi amalın da ülvi oldu, təmiz oldu! 
Xəyalların bəyaz yelkən, 
Arzuların dəniz oldu! 
  
==================================Sənə demədiklərim=============================== 
 100 
Şeirlərin sevilərək dildən-dilə dolandıqca, 
Səmalarda məmnun qaldın... 
Ilham aldın! 
Özü üçün yaşayanlar unuduldu, 
Sənsə,  
Əziz Vətən oğlu, 
Hər bir zaman 
Məhəbbətlə xatırlandın! 
 
20 yanvar, 2014. 
 
  
===================================== Afaq Şıxlı ======================================= 
 101 
BU GÜN 
 
Bu gün biz necə də vətənpərvərik - 
Sözlər bir hədəfə tuşlanıb yenə! 
Yada salmışıq ki, igidik, ərik, 
Hamı şərik çıxıb bu ağır günə! 
 
Bu gün silinibdi səddi-sərhədi 
Varı olanın da, olmayanın da. 
Bu gün aşıb-daşır kini, nifrəti 
Torpağı yadına salmayanın da. 
 
İllərdir səbr ilə sıxıb dişini, 
Ekran qarşısında bitibdir bu xalq. 
Bu gün yerə qoyub hər bir işini, 
Məzarlar üstünə gedibdir bu xalq. 
 
Göstərin düşmənə bu izdihamı, 
Göstərin - dad çəksin! Aman günüdür! 
Vətəni düşünsün qoy bu gün hamı, 
Vətənin ağrılı, yaman günüdür... 
 
...Örtmək istəsə də çən örtməz günü, 
Mənzillər ən uzaq hədəfə olar! 
Xalqın bir istəkdə  birləşən günü - 
Bəlkə bir əsrdə bir dəfə olar! 
 
20 yanvar, 2014. 
  
==================================Sənə demədiklərim=============================== 
 102 
BU GECƏYƏ AD QOYAQ 
 
Bu gecəyə ad qoyaq!  
İz salsın yadımızda,  
Deyək: “Bu - o gecəydi!” 
Azacıq sərin külək, bir az da bahar tamı 
Qalsın dodağımızda, 
Elə bil indicəydi. 
Hopsun saçlarımıza 
Ruhumuzu məst edən məhəbbətin qoxusu... 
Sevgimizin xətrinə 
Sabaha peşkəş olsun bir gecənin yuxusu... 
Üfüqlər saralınca 
Nəvazişlər bitməsin! 
Belə füsunkar gecə  
Başqa günlərimizə qarışmasın,  
İtməsin! 
Durmadan, dayanmadan 
“Sevirəm” sayıqlayaq - 
Həm mürgülü, həm oyaq! 
Dönə-dönə,  
Yenidən yaşayaq bu dəmləri, 
Bu gecəyə ad qoyaq! 
 
...Ötüb keçməyi yox ki!  
Gəl bütün gecələri eşqimizə mat qoyaq! 
 
24.01.14. 
  
===================================== Afaq Şıxlı ======================================= 
 103 
HƏSRƏT ÇƏKMƏK  
QİSMƏTİMƏ YAZILMIŞ    
 
Həsrət çəkmək qismətimə yazılmış, 
Arzularım olmazlara yozulmuş. 
Əlvan dünya gözlərimdə boz olmuş, 
Yaz gülümün həsrətini çəkirəm. 
 
Qurban gedəkbir bəxtəvər anamı? 
Əhdi danan qıyar şirin canamı? 
Düşünürəm günəş kimi anamı, 
Həm elimin həsrətini çəkirəm! 
 
Qərib ruhum bədənimdə qonaqdı, 
Yəqin qürbət - şair qəlbə sınaqdı. 
Özgə dildə danışıram nə vaxtdı, 
Öz dilimin həsrətini çəkirəm! 
 
Afaq Şıxlı, günlər barmaq sayında, 
Həyat bitə bir gün bahar ayında! 
Arsız olan uzun ömür hayında, 
Mən ölümün həsrətini çəkirəm! 
 
19.02.14.  
==================================Sənə demədiklərim=============================== 
 104 
QADINLAR 
 
Sevgisi, sevdası – dəniz misalı, 
Gah sevinclə üzür, gah da boğulur; 
Bəxtin yanlışını qəlbinə salır... 
Qadın neyləsin ki, qadın doğulur?! 
 
Fikrin sürətinə yetişməz izi, 
Hər anı – bir ömrün səadətidir. 
Dünyanın ən güclü, ən zərif hissi 
Sadiq qadınların məhəbbətidir! 
 
Kim verər həyatda onun yerini? 
Solan baxışında bir alov yatır. 
Gizləyib köksündə öz kədərini, 
Özgənin dərdinə, hoyuna çatır. 
 
Yüz işin qulpundan tutmada əli, 
Kövrək ürəyində qaya sərtliyi. 
Bəzən qadınlardan öyrənilməli 
Kişi dəyanəti, kişi mərdliyi! 
 
Sevib-sevilməsi – talenin işi, 
Bəxtinin xoş çağı qəlbi dağ olur. 
Qadınlıq – Tanrının bir bəxşeyişi! 
Ən xoşbəxt bəndələr qadın doğulur! 
 
08.03.14. 
  
===================================== Afaq Şıxlı ======================================= 
 105 
SƏN UŞAQ OLMAMISAN 
 
Sən uşaq olmamısan...  
Yaddaşında qalalı, 
Böyük kimi düşünüb, böyüktək davranmısan. 
Sənə ümid ediblər, sənə iş buyurublar, 
Elə səndən küsüblər, elə səndən umublar. 
Heç zamanın olmayıb dəcəlliklər etməyə, 
Öyrənmisən tək-tənha xəyallarda itməyə. 
Tay-tuşların ataya, anaya naz edəndə, 
Sən özündən kiçiyin  
Nazına da dözmüsən. 
Döydükcə qapıları ədalət sorağında, 
Kimlərinsə bozarmış üzünə də dözmüsən. 
 
Yəqin qibtə etmisən dəcəllik edənlərə. 
Yoldaşlarıyla birgə gəzməyə gedənlərə. 
Qulağına səs düşüb, yaş da gəlib gözündən, - 
Özgə atalarının "Can, ay oğul!" sözündən. 
Lap çətinə düşəndə ürəyin qan ağlayıb! 
Sənin qəlbindəkinə, bir də anan ağlayıb... 
Özünü tək sanmısan  
Bu sonsuz kainatda, 
Təkliyin çarçısıdır o qürur da, inad da. 
Görəsən məhkum idin sən böyük doğulmağa? 
Yoxsa həyat qoymadı səni uşaq olmağa? 
 
12.03.14. 
 
  
==================================Sənə demədiklərim=============================== 
 106 
NƏ XƏBƏRİN VAR? 
 
“Bir ildə yadına duşməzmi beş gün  
Taleyi pərişan, qisməti secgin? 
Demirsən, dunyada bir qərib eşqin, 
Demirsən, dunyadan dərbədərin var?!” 
 
Beləymiş deməli yalan sevgilər -  
Öyrədib unudar, ağladıb gülər.  
Nə dilər ürəyim - Tanrıdan dilər... 
Sən ey bəxti rəvan, nə xəbərin var! 
 
Xəyalım köç edər əzəlki yurda... 
Gündüzlə gecənin nə fərqi burda! 
Bitəcək olana dözmək olur da, 
Ay Afaq, bitməyən bir səfərin var! 
 
13.03.14. 
  
===================================== Afaq Şıxlı ======================================= 
 107 
NƏ OLARDI... 
 
Eh, deyirəm nə olardı 
Gözəl bəxt satan olsaydı! 
Özünə yer tapmayanda, 
Başını qatan olsaydı! 
 
Şaxtalarda qardələnin, 
Yaz başında xoş gələnin, 
Təkcə səninçün ölənin 
Hayına çatan olsaydı! 
 
Afaq Şıxlı, nədi dərdin? 
Gərək bir yol düşünərdin: 
Sən də qürbətdən dönərdin 
Arxanda Atan olsaydı! 
 
17.03.14.  
==================================Sənə demədiklərim=============================== 
 108 
ÇANAQQALAM! 
 
Hüsnünə həsrətəm, uzaqlardayam, 
Gün düşməz yollardan keçə bilmirəm! 
Yenə mən qəribəm - günləri sayan, 
O günəş nurundan içə bilmirəm, 
Çanaqqalam! 
 
...Açam pəncərəni xoş ətrin dola, 
Köksümə çəkdikcə göylərə uçam. 
Qoynunda beləcə bəxtəvər olam, 
Sevginə beləcə qəlbimi açam. 
 
Saat qülləsinə söykənib duram, 
Zamana qarışa can, keçib gedə... 
Bəxtin əqrəbini geriyə buram, 
Bu nisgil, ayrılıq yan keçib gedə... 
 
Dola boğaz boyu şeirlə, sözlə, 
Tər çiçək qoparam sahil bağından. 
Bölüşəm sevgimi iki dənizlə, 
Gözlərim yaşara doğmalığından. 
 
Sabaha “gəl” deyəm, “varlığın xeyir!” 
Sirli gecələrin ovuda məni. 
Kədər bulud kimi ötdükcə bir-bir, 
Amansız ruzigar unuda məni. 
 
 
 
 
===================================== Afaq Şıxlı ======================================= 
 109 
O gözəl “Yalova”, o “Keyfi Sefa”... 
Ya da ki, “Balıqçı”, “Doyum”, “Manzara”... 
Anıb o yerləri, ruhum hər dəfə 
Azad duman kimi çökə yollara. 
 
Qürbət gözəlsə də, soyuq və ögey! 
Qəribdən savayı kim anlar bunu? 
Bir yandan Mərmərə, bir yandan Egey, 
Bu şair qızına aça qoynunu! 
 
“Çimənlik” qalası əl edə mənə, 
Unudam kədəri, unudam qəmi! 
Mərdlik dərsi verə qarı düşmənə, 
Sahilə yan almış əbədi gəmi! 
 
Tale yox deməyə könlüm deyənə, 
Bəxtimlə istəyim barışa barı! 
Mavi sular üstdən üz tutam yenə 
"Dur yolçu" yazılan təpəyə sarı. 
 
...O günəş nurundan uzaqlardayam, 
Bitməyən həsrətə necə dayanım? 
Elə mən qəribəm - günləri sayan, 
Mənim can vətənim, mənim al qanım! 
ÇANAQQALAM! 
 
18 mart, 2014. 
  
==================================Sənə demədiklərim=============================== 
 110 
ƏRKİM ELƏ SƏNƏ ÇATIR, 
AY QƏLƏMİM! 
 
Ərkim elə sənə çatır, ay qələmim, 
Elə sənə sığınıram söz düşəndə ürəyimə. 
Yerdən-göydən üzüləndə əl-ayağım, 
Köz düşəndə ürəyimə. 
 
Şad günümdə, nur çiləyib sətirlərə,  
Süslənirsən. 
Şərik olub sevincimə, 
Sevgi dolu,  
Şəfəq dolu şeirlərin arasında gizlənirsən. 
Şənim – şənin, 
Təbim - təbin! 
Qurumaz ki, mürəkkəbin, - 
Ürəyimin qanı ilə bəslənirsən. 
Sirdaşımsan! 
Sağlığımda tutalqacım, 
Öldüyümdə baş daşımsan!.. 
 
İlhamımın xəbərçisi, ya nəyisən? 
Apollonun söz oxumu, 
Yoxsa durna lələyisən?  
Ya sumusan, havamısan? 
Varlığımdan axıb gələn 
Duyğuların davamısan?.. 
  
===================================== Afaq Şıxlı ======================================= 
 111 
...Bəzən olur,  
Bu dünyaya küsən zaman  
Əl yorulur, qol yorulur, 
Ürəyimdən sənə gələn yol yorulur; 
Ərkim yenə sənə çatır,  
Tullayıram bir tərəfə,   
Gözlərimdən itirirəm... 
Nə gizlədim,  
Sənsizlikdə özümü də bitirirəm. 
Sonra birdən,  
Sıçrayaraq yatağımdan, 
Sızlayıram yaramdan göz qopmuş kimi. 
Sarılıram - son ümidə sarılantək, 
Kövrəlirəm - əzizimi tapmış kimi. 
Sənsə,  
Yenə incimirsən,  
Dönəcəyi yaxın dostum! 
Bağışlayıb məni könül yarasına, 
Barışırsan... 
Bir də keçib barmaqlarım arasına,  
Yol gedirsən qarasına; 
Ağ vərəğə misra-misra sığal çəkir,  
Göz yaşıma qarışırsan... 
 
14.04.14.  
==================================Sənə demədiklərim=============================== 
 112 
ÜRƏYİMDƏN  
SƏNƏ NƏ VAR? 
 
Ürəyimdən sənə nə var? 
Gözünə ki, görünmürəm! 
Ayrı sevda ara-axtar, 
Mən yüz dona bürünmürəm! 
 
Ürəyimdən sənə nə var, -  
Sevgim sağdı, yoxsa ölüb?.. 
Sən gedəli qasırğalar 
Qəlbimi yüz yerə bölüb... 
 
Unutdummu sözlərini, 
Vədlərini, - düşünmə heç! 
Ağlatdığın gözlərimi 
Yada salıb üşünmə heç! 
 
Sənsiz çoxmu qayğılarım, 
Şəklinləmi danışıram, 
Buza dönüb duyğularım, 
Yoxsa yanıb alışıram?.. 
 
  
===================================== Afaq Şıxlı ======================================= 
 113 
Həsrətindən yoruldummu, 
Ya dərdimi gizləyirəm, 
Başqasına vuruldummu, 
Yoxsa səni gözləyirəm?.. 
 
Qoy bunları tək mən bilim, 
Mənimkidir yaşananlar! 
İtirdinsə məni, gülüm, 
Ürəyimdən sənə nə var? 
 
09.05.14. 
 
 
 
  
==================================Sənə demədiklərim=============================== 
 114 
NƏ QƏDƏR GEDƏR... 
 
Məhəbbət qapını qəfildən çalar, 
Ya səfa gətirər, ya hədər gedər… 
Bildiyin nə varsa başından alar, 
Yalanı, doğrunu yox edər, gedər… 
 
Sevginin ölçüsü sonsuz bir rəqəm! 
Bu qüdrət önündə baş əyər aləm! 
Gücsüzük...  
Ya vüsal, ya həsrətlə qəm  
Ömrü nə qədərsə o qədər gedər… 
 
Ay Afaq, müdrükdü bu dəli könül! 
Ağla ağladanda, güldürəndə gül! 
Bir çınqı saxlayır, soyusa da kül, 
Çalış ki, sönməsin, nə gedər gedər... 
 
19.05.14. 
  
===================================== Afaq Şıxlı ======================================= 
 115 
ŞEİR 
 
Sözlərdən düzülən bir inci sapı, 
Sənətin yenilməz qoludur şeir. 
Ürəkdən ürəyə açılan qapı, 
Hisslərin idraka yoludur şeir. 
 
Göylərin səsidir, ucadan-uca, 
Gah sevdalı gəncdir, gah müdrik qoca. 
Kükrəyən vulkandı, alışan ocaq, 
Alovdur, şimşəkdir, doludur – şeir. 
 
Aləmin zərrəsi, zamanın anı, 
Bir canın həvəsi, bir ruhun canı, 
Bütün duyğuların könül sultanı 
Ülvi məhəbbətin quludur şeir. 
 
Nəfis sətirlərin incə naxışı, 
Dünyanın laylası, ahı, alqışı, 
İlahi nəfəsi, Tanrı baxışı... 
Sirr ilə, sehirlə doludur şeir. 
 
Onun sayəsində gözəldir bəşər! 
Qələmdən süzülüb dillərə düşər... 
Əbədə qovuşar, ölümsüzləşər, 
Əzəldir, əfsəldir, uludur şeir! 
 
20.05.14. 
  
==================================Sənə demədiklərim=============================== 
 116 
ƏGƏR SEVGİLİN VARSA 
 
Nilufər Şıxlının  
“Gözəldirmi sevilmək?” şeirinə  
 
Əgər sevgilin varsa  
Demək ki, hər şeyin var! 
Yaşamağa həvəsin, 
Dirənməyə heyin var. 
 
Ümidin var demək ki, 
Hər yan alt-üst olsa da. 
Qəlbində günəş doğar, 
Göy üzü qaralsa da. 
 
Demək ki, tək deyilsən, 
Bir əl var ovucunda, 
Ya da, yol gözləyənin  
Dünyanın bir ucunda. 
 
Demək ki, qış ömrünü 
Yaza döndərənin var. 
Ətirli yuxulardan 
Bənövşə dərənin var. 
 
  
===================================== Afaq Şıxlı ======================================= 
 117 
Sənin gözlərin ilə 
Dünyaya baxanın var. 
Bir damla göz yaşına 
Aləmi yıxanın var. 
 
Büdrəyəndə qolundan 
Tutan bir insan əli!.. 
Əgər sevgilin varsa, 
Hər şeyin var, deməli!  
 
26.05.14. 
 
 
 
  
==================================Sənə demədiklərim=============================== 
 118 
AXI, BİZƏ NƏ DÜŞÜB Kİ? 
 
Bu nə sirrdi? İnsanları tanımıram!.. 
Adamdımı, yoxsa kimdi yanımızda yaşayanlar? 
Fikir verin,  
bəzisinin yüz sifəti,  
bəzisininyüz dili var. 
Təpəgöz də şükürlüdür,  
çoxunun heç gözü yoxdu.  
Çuval boyda ağzı varkən, 
danışmağa sözü yoxdu. 
 
Ayaqları fil ayağı – 
Həqiqətin üstdən keçib  
tapdalayır. 
Qarınları harınlıqdan partlayarkən, 
Neçə insan səfalətdə çabalayır. 
Insafları deşik-deşik,  
Vicdanları döyənəkdi! 
Əl yerinə - iki qarmaq, 
Baş yerinə - boş sənəkdi! 
 
Nə dəhşətdi!  
İstəyirlər, 
adamların arasında çoxalsınlar. 
İstəyirlər, 
adam kimi adamlardan çox olsunlar. 
  
===================================== Afaq Şıxlı ======================================= 
 119 
Kim açacaq bunca mənfur varlıqların paxırını? 
Belə getsə,  
belələri gətirəcək bu dünyanın axırını! 
Dələduzlar  
“İnsan” adı arxasında gizlənərkən, 
niyə gərək bu utancdan biz əriyək? 
Bir düşünün, 
axı, bizə nə düşüb ki,  
onlara da Adam deyək? 
 
28.05.14. 
 
 
  
==================================Sənə demədiklərim=============================== 
 120 
GECƏLƏRİM 
 
Gecələrim - yazan vaxtım! 
Gecələrim - yatan baxtım! 
Gecələrim - dərd yoldaşım! 
Gecələrim - səbr daşım! 
 
Gecələrim - sirrim-sözüm! 
Gecələrim - oyaq gözüm! 
Gecələrim - ilham çağım! 
Gecələrim - fikir dağım! 
 
Gecələrim - ərşi-yuxum! 
Gecələrim - şair ruhum! 
 
29.05.14.  
===================================== Afaq Şıxlı ======================================= 
 121 
TƏƏSSÜF  
 
İnsanları sınamağı sevmirəm, 
Amma hərdən qınağıma düşürlər. 
Göz üstündə saxladığım dostlarım 
Gözlərimdən yanağıma düşürlər. 
 
Yandırırlar yanağımı od kimi, 
Hər damlada bir iniltim, bir acım. 
Ümidlərə tapındıqca əlacsız, 
İtgin düşür "dost" sözünə inancım. 
 
Düşüncəmdə sovrulduqca küləklər, 
Ürəyimdə təəssüflər baş alır; 
Çəkilirəm öz qınıma yenidən, 
Köksüm altda bir dost yeri boş qalır. 
 
30.05.14. 
  
==================================Sənə demədiklərim=============================== 
 122 
GÖZLƏYİRƏM GÜN GƏLƏ 
 
Ey qapımı bağlayan! 
Nə dünya gizləmisən qapının arxasında? 
Mən deyiləm,  
Qaraca taleyimdi ağlayan, - 
Günüm ağarmayınca 
Tutacam yaxasından! 
 
Ey qapımı bağlayan, 
Gözləmirəm açasan! 
Qapının bu üzündə öz dünyamı qururam  
Ki sən də göz dikəsən! 
Gözləmirəm dərdimə gün doğacaq haçansa... 
Gözləyirəm gün gələ, 
Mənim şeir dünyama  
Baxıb həsəd çəkəsən! 
 
25 iyun, 2014. 
 
  
===================================== Afaq Şıxlı ======================================= 
 123 
SEVGİMİZ 
 
Gah ovudub, gah da yorub bizləri 
Bir az müdrik, bir az dəli sevgimiz.  
Gözləməkdən tutulsa da gözləri, 
Verməyibdi əldən əli sevgimiz. 
 
Bir anatək bizi özü doğurub, 
Qəlbimizi od-alovdan yoğurub. 
Yer üşüdüb, göy isladıb, gün vurub 
Qar üstünə ələnəli sevgimiz...  
 
Çox olubdu dağı-daşı aşmağı, 
Saflığından yanılmağı, çaşmağı. 
Unudulmaz təranələr qoşmağı... 
Susub indi təranəli sevgimiz. 
 
12.07.14. 
  
==================================Sənə demədiklərim=============================== 
 124 
MƏNƏ SÖZ VER 
 
Mənə söz ver! 
Mənə söz ver, - 
O dünyada gəlib məni tapacaqsan! 
Mənə söz ver, - 
O dünyada yalnız mənim olacaqsan!  
İstəyirəm, 
Aramızda nə çay olsun,  
Nə bir ağac... 
İki mənzil arasında bəxtimizə bir qapı aç. 
Yorulmuşam sərhədlərdən! - 
O üzdə sən, bu üzdə mən... 
Gəl yanaşı olaq, gülüm! 
Başımı qoy qolun üstə... 
Bu dünyanın savabına 
O dünyada məni istə! 
 
Mənə söz ver! 
Mənə söz ver, 
O dünyada gəlib məni tapacaqsan! - 
Qoy inanım! 
Mənə söz ver, 
Sevgilini od-alovun dillərindən alacaqsan, 
Bu dünyada yandıranım! 
 
14.07.14. 
  
===================================== Afaq Şıxlı ======================================= 
 125 
SƏN 
 
Sən - mənə odunu paylayan ocaq, 
Sən - qərib ruhuma açılan qucaq. 
Məni sənin kimi kim anlayacaq? 
Mən səni görəndə gözəlləşirəm! 
 
Göylərin vergisi, vəhi var səndə, 
Salırsan sehrinlə qəlbləri bəndə. 
Ayrı vaxt adi bir insanam mən də, 
Mən səni görəndə gözəlləşirəm... 
 
Alsa da dünyamı dünya boyda qəm, 
İtir gözlərimdən, itir dərd-ələm; 
Günəşi görüncə süslənir aləm,  
Mən səni görəndə gözəlləşirəm!.. 
 
O Vətən, bu da mən… həsrət arada! 
Yaradan kaş bizi başdan yarada! 
Sən dalğa, mən isə qərib bir ada - 
Mən səni görəndə gözəlləşirəm! 
 
15.07.14.  
==================================Sənə demədiklərim=============================== 
 126 
MƏNİ ÖZÜMDƏN SORUŞ 
 
Tünzalə Vəliqızına 
 
Məni özümdən soruş! 
Saxlama ayağını  
Təsadüfən bir kimsə haqqımda danışında. 
Soruşma əhvalımı  
Dostundan, tanışından. 
Bir neçə ömür keçib 
Bir neçə dünya dəyiş, 
Ayır beşcə dəqiqə, 
Məni özümdən soruş,  
Bilsən də ki, çox zaman acı olur həqiqət; 
 
Məndən soruş, sevgilim, 
Hara yoxa çıxıbdır gecələrin yuxusu? 
Niyə qəmə qərq olub o bənövşə qoxusu?  
Sənə açdığım sirlər kimlərə deyilibdi, 
Sənsiz ölən sətirlər nə çətin can veribdi? 
Saçlarımın baharı qarlaramı qarışıb, 
Dəyanətli təkliyim xəyanətlə barışıb?.. 
Yad təmasla isinib buzlayan əllərim də,  
Ruhumun ağrısından diksinib tellərim də?.. 
 
 
  
===================================== Afaq Şıxlı ======================================= 
 127 
Sən onu məndən soruş, 
Yalanların acısı necə çıxıb canımdan?.. 
Qəlbimi yara-yara  
Son ümid karvanları hara ötüb yanımdan? 
 
Dərdimin ünvanısan! - 
Məni eşitmək üçün 
Bir neçə ömür keçib gəlmək istəməsən də! 
Acı olur həqiqət... 
Yaman olur həqiqət, 
Bilmək istəməsən də! 
 
16.07.14. 
 
 
  
==================================Sənə demədiklərim=============================== 
 128 
BİR SƏS GƏLDİ 
 
Adil Mirseyidin xatirəsinə... 
 
...Bir səs gəldi, 
bir ürəyə  
“dayan” dedi, bir kərə! 
Neçə misra  
gözlərini 
yumdu kitab-dəftərə. 
 
Qələm sındı; 
Kəlam dostu 
tutdu ömür orucu. 
Gedən kimdi,  
ağlayan kim? 
Əcəl – daşdı, nə borcu! 
 
İzdihamın yoxdu sonu, 
sözlər verib əl-ələ; 
Bu gün şair yol üstədi, 
köç edir son mənzilə...  
 
17.07.14. 
  
===================================== Afaq Şıxlı ======================================= 
 129 
İNSAN DA... 
 
İnsan da, bir dəmir parçası məgər, - 
Bir eşqin oduna əriyə bilir. 
Unudulsa əgər, atılsa əgər, 
İçindən-içindən çürüyə bilir. 
 
Özünü tapmaqçün əzilıb öncə, 
Zindanlar üstündə bərkiyir o da. 
Alışıb yanınca, közə dönüncə, 
Soyudur hirsini bir ovuc suda. 
 
Cəlb edib özünə bənzəməyəni, 
Yaxşısa – yamanı qoynuna alır. 
İnsan da bir dəmir parçası kimi, 
Lazım olmayanda pas atıb qalır... 
 
18.07.14. 
  
==================================Sənə demədiklərim=============================== 
 130 
AYRILIQ  
 
Xanım İsmayılqızına 
 
Səadət anidir, bitər, deyirlər... 
Bir xöş gün bir ömrə yetər, deyirlər... 
Ayrılıq hər qəmdən betər, deyirlər... 
Görürsən, ayrılıq - ölümdü elə! 
 
Günəşin nuruna kor olur gözün, 
Mənası qalmayır yalanın, düzün. 
Nisgildən yoğrulur gecən-gündüzün... 
Görürsən, ayrılıq - ölümdü elə! 
 
Bilmirsən göydəsən, yoxsa ki, yerdə... 
Ruhun da dönməyir canına bir də. 
Dərd olsa dözərsən, nə var ki, dərdə?! 
Görürsən, ayrılıq - ölümdü elə! 
 
Afaq bir bacının qəminə ağlar, 
Dözüb dayanammaz bu hüznə dağlar. 
Qorxduğun bir ölüm, bir ayrılıq var – 
Görürsən, ayrılıq - ölümdü elə! 
 
23.07.14.  
===================================== Afaq Şıxlı ======================================= 
 131 
DƏNİZİMƏ 
ÇOX VAR HƏLƏ! 
 
Səni yazdım şirin dildə, 
Sən də mərd ol, sözüm, dayan! 
Güc ver mənə qürbət eldə, 
Bir azca da dözüm... dayan! 
 
İncəlsən də üzülmə sən, 
İlmə-ilmə süzülmə sən. 
Sipərim ol hər zülmə, sən - 
Həqiqətim, düzüm, dayan! 
 
Dərd öldürür gülə-gülə... 
Bəxtim düşüb daşqın selə. 
Dənizimə çox var hələ, 
İtib batma, izim, dayan! 
 
25.07.14. 
  
==================================Sənə demədiklərim=============================== 
 132 
YAZILAN YAZILDI 
 
Yazılan yazıldı və... unuduldu, 
Ümidlər saraldı varağın üstdə. 
Bilərək alışdı, yanıb kül oldu 
Bir dəli pərvanə çırağın üstdə. 
 
Bu uzaq məhəbbət nəyin nəsiydi? 
Bitməyə bilməzdi günün birində. 
Əlimiz nə vaxtsa üzüləsiydi 
İnamın hədəfə dönən yerində.  
 
Bir göz qırpımında ötüşdü qırx il, 
Elə bil, bir fəsil dəyişdi ancaq! 
Bəlkə də var idik, bəlkə də - deyil... 
Bəs olub-keçənlər harda qalacaq? 
 
...Məhəbbət deyilən o günəş batır, 
İndi sən olan yer – soyuq bir qucaq. 
Bilmirəm, qəlbində neçə ad yatır, 
Mən adda heç kimin qalmayıb ancaq! 
 
31.07.14. 
  
===================================== Afaq Şıxlı ======================================= 
 133 
ÇƏTİN DEYİL Kİ! 
 
Sevgini unutmaq çətin deyil ki, 
Cəmi bircə ömür ağlamağı var. 
Yüz yerə bölünən dərdləri, bil ki, 
İçində böyüdüb saxlamağı var; 
 
…Cansız yaşamağa yetəcək gücün, 
Qəlbini hər kəsə bağlayacaqsan! 
Dünəni bir daha görməmək üçün 
Ruhunun gözünü dağlayacaqsan! 
 
Daha arzuların tutub əlindən, 
“O” olan yerlərə qaçmayacaqsan! 
Yayınıb məhəbbət kəlmələrindən, 
Sevgi səhifəsi açmayacaqsan! 
 
Yorğunluq alacaq səni tərkinə, 
Qaranlıq dünyaya dönərək geri 
Mum tək yaxacaqsan yenə və yenə 
“Onu” yada salan xatirələri! 
 
Üz-üzə duracaq iki başqa “sən”: 
Xoşbəxt - ötənilki, tənha – builki! 
Nə var ki, beləcə yaşaya bilsən… 
Sevgini unutmaq çətin deyil ki?! 
 
11.08.14. 
  
==================================Sənə demədiklərim=============================== 
 134 
DAYAN 
 
Yenə də göylərə açmısan qanad, 
Saçlarım üzünə dəyəndə dayan! 
Məhəbbət önündə eləmə inad, 
Qürurum boynunu əyəndə, dayan! 
 
Razıyam qış günü bahar-yaz istə, 
Özün biganə ol, məndən naz istə. 
Kökləyib ruhunu xoş avaz üstə, 
Sevənlər eşqini öyəndə, dayan! 
 
Dayan ki, duyğular hədər olmasın! 
Dayan ki, qismətim kədər olmasın! 
Bu həsrət ölümdən betər olmasın... 
Mən sənə "sevirəm" deyəndə, dayan! 
 
22.08.14. 
  
===================================== Afaq Şıxlı ======================================= 
 135 
BU İL - KEÇƏN İL DEYİL 
 
Ayları əsrdən uzundur - bu il, 
Gecəsi-gündüzü hüzündür - bu il. 
Necə söyləyim ki, bizimdir bu il? 
Bu il - keçən il deyil! 
 
Bu ilin baharı çiçəksiz gəlib, 
Bu il - sevənlərə gərəksiz gəlib. 
Elə bil, gələndə ürəksiz gəlib... 
Bu il - keçən il deyil! 
 
Bu ilin dünəndən üzülüb əli, 
Bu ilin tərs düşüb himi, təməli. 
Əsib, yaman əsib ayriliq yeli! 
Bu il - keçən il deyil!  
 
Bu ilin həsrətdən açılmır başı, 
Bu il - tənhalıga kədər yoldaşı. 
Deyəsən, kiminsə tutub qarğışı, 
Bu il keçən il deyil! 
 
Ayları əsrdən uzundur - bu il, 
Sənsiz başdan-başa hüzündür bu il. 
Keçən il deyərdik: “Bizimdir bu il...” 
Bu il - keçən il deyil! 
Bu il - keçən il deyil! 
 
26.08.14. 
  
==================================Sənə demədiklərim=============================== 
 136 
ÜZÜMƏ GÜN DOĞA, 
BƏLKƏ BİR AXŞAM... 
 
Üzümə gün doğa, bəlkə bir axşam, 
Yoluma nur sala elimə qədər! 
Anadan olalı qərib olmuşam, 
Uzaqlar yandırıb külümə qədər! 
 
Taleyin kəminə yas saxlamışam, 
Gah daşa dönmüşəm, gah ağlamışam. 
Nə vaxtdı həsrətdən buz bağlamışam, 
Yaralı qəlbimdən əlimə qədər… 
 
Yox olan - səbr eylə, döz -gələn deyil, 
Yazılan istəklə düz gələn deyil. 
Ay Afaq, bu qədər düzələn deyil, 
Belə də gedəcək ölümə qədər? 
 
28.08.14. 
  
===================================== Afaq Şıxlı ======================================= 
 137 
YENƏ PAYIZ GƏLDİ 
 
Yenə payız gəldi, bitdi səfərin, 
Yenə də tənhalıq, yenə də qürbət. 
Xəyalın dumanlı, ürəyin sərin, 
Çətin ki, yadına düşər məhəbbət. 
 
Çətin ki, əllərin uzanar yenə 
Tanış nömrələri ovutmaq üçün. 
Vaxt da bəhanədir, yaş da bəhanə -  
Olub keçənləri unutmaq üçün. 
 
Pəncərən açılar üzü dənizə, 
Onun sədaqəti daha dərindi. 
Bəlkə də, səni də gətirən dizə, 
Eşqinə xəyanət edənlərindi! 
 
Qopub dünənindən bu günə dönsən 
Üfüqlər başında açardı sabah! 
Amma ki, sevgilim, amma nədənsə 
Sənin günahların başqa bir günah! 
 
  
==================================Sənə demədiklərim=============================== 
 138 
Sevgimiz yaşayır xəzan ömrünü, 
Qurtara bilməyə ilacımız yox. 
Əbəsbi səsləmək ötüşən günü, 
Susmaqdan savayı əlacımız yox. 
 
...Hər fəsli gözəldi sən olan yerin, 
Mənimsə qürbətim - bir ayrı qürbət! 
O qədər çoxdu ki, itirdiklərin 
Çətin ki, yadına düşər məhəbbət. 
 
02.09.14. 
 
 
 
  
===================================== Afaq Şıxlı ======================================= 
 139 
QALSIN 
 
Tənhalıqdan qoru məni, 
Dost deyilsə yadım qalsın! 
Qərib eldə donsa tənim, 
Ürəyimdə odum qalsın! 
 
Dərdi-sərə Allah kərim! 
Azalmasın sevənlərim! 
Bir könüldə olsun yerim, 
Bir dodaqda dadım qalsın! 
 
Omrü fani bilib getsəm, 
Ömür payın bölüb getsəm, 
Məni, bir gün ölüb getsəm, 
Yaşadacaq adım qalsın! 
 
03.09.14. 
  
==================================Sənə demədiklərim=============================== 
 140 
OLMAMIŞDI 
 
Bəlkə hələ,  
“əlvida”nı  
sənin kimi gözəl deyən olmamışdı... 
Ürəyə də belə sakit,  
belə rahat 
hələ dəyən... 
 
Bəlkə hələ,  
sənin kimi  
sevgisinə şirin-şirin andlar içən olmamışdı, 
Və sonra da,  
birdən-birə, soyuqluqda qışı keçən! 
 
Bəlkə hələ,  
mənim kimi  
öz içində ağrı çəkən olmamışdı... 
Acı-acı yaşlar tökən... 
Amma 
səni görən zaman, 
gülümsəyib yalan-yalan, 
hisslərini didib-sökən... 
 
Olmamışdı bəlkə hələ,  
bu dünyada bizim kimi iki insan - 
biri - deyib sevəmməyən, 
biri - sevib deyəmməyən. 
 
05.09.14. 
  
===================================== Afaq Şıxlı ======================================= 
 141 
QIYMADIM 
 
Bu gün 
Dolaşıq vaxtında işin-gücün, 
Sözlər gəzirdim 
Dünyanı qarğamaq üçün... 
İstəyirdim 
Qarğayım dünyanı – 
Varlığını bilib yerini bilmədiyim bütün zalimlər, 
Beyinsiz “alim”lər, 
Əsgər payı yeyən qansızlar, 
İnsan qanı içən cansızlar, 
Pul sümürən amansızlar 
Məhv olsunlar deyə! 
Amma qıymadım! 
Qıymadım: 
Şəhid atası – o qoca kişiyə, 
Qonşu eyvanda yırğalanan körpə beşiyə, 
Pəncərəmə qonan bala sərçəyə, 
Bir də... ayağıma dolaşan ala pişiyə... 
 
Axı, dünya – onların da dünyasıdı! 
 
05.09.14. 
  
==================================Sənə demədiklərim=============================== 
 142 
PAYIZ XATİRƏLƏRİ 
 
Yenə yolun düşsə Qara dənizə, 
Sahildən mənə də iki daş götür... 
Yenə Qara dağla durub üz-üzə, 
Danış, söhbət elə, darıx, köks ötür... 
 
Qocaman təpənin başına çıxıb 
Çiçək qoy şairin məzarı üstə. 
Soyuyan daşları ovcuna sıxıb, 
O ötən günlərə qayıtmaq istə. 
 
Uzağa baxarkən yalın başından, 
Xəyaldan xəyala uzat əlini. 
İstəsən, bir dinlə öz yaddaşından, 
Nə vaxtsa sevdiyin Sarı Gəlini... 
 
Bir dönüş otursan öncəki yerdə, 
Arama, tapılmaz dünənin dadı.  
İnanma məhəbbət vəd edə bir də 
Qaranlıq küçədə o falçı qadın. 
 
...Bir daha gedərsən Qara dənizə, 
Sahildən yenə də iki daş götür. 
Sönükən duyğular duranda üzə, 
Mənim də yerimə bir azca hönkür... 
 
06.09.14. 
  
===================================== Afaq Şıxlı ======================================= 
 143 
DOSTLUQ KƏLMƏSİ 
 
Şair və alim qardaşım 
Elçin İsgəndərzadəyə 
 
Qürurla, vüqarla söylə bu sözü -  
Adi bir söz deyil "dostluq" kəlməsi! 
Dostu ər olanın hey gülər üzü,  
Tükənməz qüvvəti, kəsilməz səsi! 
 
Sınama dostunu, inan ki, zaman  
Özü öz vaxtında sınayar onu.  
İnsanla doğular yaxşı və yaman,  
Seçimə bağlanar hər şeyin sonu! 
 
Bu gündən sabaha yaxşılıq qalar,  
Yamanlıq yaşayar bir anı ancaq;  
Qırx illik yoldaşlıq vəd edən olar,  
Qırx günə bəs etməz vicdanı ancaq! 
 
Dürüstlük - gələcək zamana bir yol,  
Dostluqsa bu yolun işığı, nuru.  
Həyatda kim olsan, təki dürüst ol,  
Qoru bu hikməti inamla, qoru! 
 
  
==================================Sənə demədiklərim=============================== 
 144 
Ara, tap dünyada öz adamını,  
Ağlının əmrini yerinə yetir!  
Sözünə ortaq et söz
1
 adamını,  
Onun amalı da əməliylə bir! 
 
Dostluğa bağlıdır yaxşı nə varsa:  
Namusdan, vicdandan gözəlliyədək!  
İnsan öz dostundan əmin olarsa -  
Arxa yerə dəyməz, qırılmaz urək! 
 
17.09.14. 
 
  
                                                          
1
 Burada, sözünün üstündə duran adam mənasında 
===================================== Afaq Şıxlı ======================================= 
 145 
QƏLBİMDƏN QƏLƏMƏ 
 
Sakitcə, saralan yarpaqlara bax... 
Görəsən sizə də gəlibmi xəzan? 
Məhəbbət sizdən də düşübmü uzaq, 
Sizdə də beləmi qocalıb zaman? 
 
Kövrələn buludlar köks ötürəndə, 
Həsrətli yağışlar yağıbmı belə? 
Sevgisiz üzlərdən söz götürəndə 
"Görən"lər, "niyə"lər gəlibmi dilə? 
 
İncəcik duyğular çəkəndə köçü, 
Üşüyüb, titrəyib, donubmu ürək? 
Taleyə, qədərə yetməyib gücü 
Ümidlər, arzular qopubmu tək-tək? 
 
...Bir ömrə yetməyən suallara bax, 
Qürbətdən qürbətə düzülüb gedir... 
Bitməyən diləklər hey yarpaq-yarpaq 
Qəlbimdən qələmə süzülüb gedir... 
 
19.09.14. 
 
  
==================================Sənə demədiklərim=============================== 
 146 
CANIM VƏTƏN! 
 
Canım Vətən, qollarımı açmışam,  
Şəfqət eylə qucağına sığınım.  
Keçənlərdə əlim səndən üzülüb,  
Qismət ola bu çağına sığınım. 
 
Qar ələnib gözdən itən izimə...  
Qınaqlıyam, soyuq baxma üzümə.  
Səndən ayrı yer tapmıram özümə,  
Bir bucaq ver bucağına sığınım! 
 
Bircə yol da qəribinə “canım” de!  
Övladınam, “ürəyim” de, “qanım” de!  
Odlar yurdu! Atəşində yanım, de,  
Külün olum, ocağına sığınım! 
 
20.09.14. 
 
  
===================================== Afaq Şıxlı ======================================= 
 147 
QÜRBƏT 
 
Bu dünyada, cəhənnəmin  
Başqa bir üzüdür qürbət! 
Öz elindən gen düşənin  
Ağlayan gözüdür qürbət! 
 
Havası buz, yeli sazaq, 
Hər döngəsi kələk, tuzaq. 
Bacıdan, qardaşdan uzaq 
Bir çölün düzüdür qürbət! 
 
Qara saça ələnən qar, 
Baxışlara çökən qubar... 
Ürəklərdə cadar-cadar 
Həsrətin izidir qürbət! 
 
Ötən günü nisgil dolu, 
Dönməzlərin bitməz yolu... 
Ümidin qırılan qolu, 
Bükülən dizidir qürbət! 
 
Gün doğsa da hərdən bir az, 
Nə qəm bitər, nə də ayaz. 
Qərib ömrə gəlməz ki, yaz, 
Payızın özüdür qürbət! 
 
22.09.14. 
 
 
 
==================================Sənə demədiklərim=============================== 
 148 
 
 
  
 
TUTUŞAN 
MİSRALAR 
 
 
 
===================================== Afaq Şıxlı ======================================= 
 149 
 
 
***  
 
Nə addı, qoymusan mənə, ay ana? 
Hey çəkir özünə  
Həsrəti,  
Qəmi... 
Gərək bəxtsizlərin ad yaddaşına  
Birdəmi gələydi Afaq, birdəmi? 
Mən də eldən ayrı,  
Vətəndən uzaq - 
Nizami eşqinin qərib qızıtək. 
Amma bir dahini sevmişdi Afaq, 
Sən mənə ayrı ad qoyaydın gərək. 
 
 
 
 
  
==================================Sənə demədiklərim=============================== 
 150 
 
 
***  
 
Bəşərin ilkliyində, 
Sevənlər biz olaydıq -  
Adəmlə Həvva kimi. 
Məhəbbət doğuraydıq, 
Səadət bəxş eləyən yenilməz quvvə kimi. 
Biz olaydıq sevginin doğma ana-atası. 
Fikirləşib tapaydıq 
Sevib ayrılanların nədə olur xatası? 
Ümidsiz qalanlara  
Öyrədəydik sevməyin ən məchul sirlərini. 
Qurtaraydiq əzabdan  
Təkliyə məhkum olan həsrət əsirlərini! 
  
===================================== Afaq Şıxlı ======================================= 
 151 
 
 
***  
 
Sevginin canı var: 
Sevgi doğulur, 
Sevgi ömür sürür,  
Ölüb gedir də... 
Sən məni çox istə,  
Səadət budur! 
Mən imza atmaram sevgiyə bir də! 
Sən məni çox istə,  
Qoy üzüm gülsün! 
Unudum tənhalıq sirdaşlarımı. 
Sevgi nə doğulsun,  
Nə də ki, ölsün, 
Nə də ki, sən görmə göz yaşlarımı! 
 
  
==================================Sənə demədiklərim=============================== 
 152 
 
 
*** 
 
Yenə qorxularım ömürdən kəsir, 
Yenə uzaqlaşır göylərin səsi... 
Ayrılıq üstündə bərabərləşir 
Başlanğıc nöqtəylə  
Dönüş nöqtəsi. 
Hər şey donmuş kimi olduğu yerdə; 
Nə üstə gəlinmiş,  
Nə də çıxılmış. 
Ümudlər – kəsişən müstəvilərdə, 
Talelər - paralel xətlərdə qalmiş. 
  
===================================== Afaq Şıxlı ======================================= 
 153 
 
 
***  
 
Mənim gözlərimə çökübdür gecə, 
Sənin gözlərində qızıl dan yeri... 
Söyle, ay “vəfalım”,  
Unudum necə 
Sən öz sözlərini unudan yeri? 
O yerdə  
Saralıb bəyaz çiçəklər, 
O yerdə  
Günəşin solubdu rəngi. 
Orada  
Can verib arzu-diləklər, 
Orada  
Daş olub şeir çələngi... 
  
==================================Sənə demədiklərim=============================== 
 154 
 
 
*** 
 
Nədir gözlərində bu qüssə, bu qəm? 
Nədir ürəyində saxladıqların? 
Şeirə mükəmməl bir xalı kimi 
Söz-söz, misra-misra toxuduqların? 
Dilinin ucunda dolaşan o ad, 
Gah titrək inilti, 
Gah dəli fəryad? 
Şair, xəyalında, 
Fikrində 
Hər dəm 
Görəsən, özgəsi, 
Yoxsa ki, mənəm?.. 
 
  
===================================== Afaq Şıxlı ======================================= 
 155 
 
 
***  
 
Sənsizlik küləyində  
Dəli duyğular kimi saçlarım da pərişan! 
Üzün elə dönüb ki,  
Elə bil,  
Həyatında olmamışam heç zaman. 
Məhəbbətin qapısı çırpılıbdı üzümə. 
Qəflətdən durmuş kimi, 
Dan gəlirəm özümə. 
Ümidim ayaq altda, 
Dərdim başımın üstdə. 
Ölüm xəncəri durmuş səbr daşımın üstdə... 
Kədərin pəncəsində çırım-çılpaqdır yaxam! 
Ürəyim yalın qalıb 
Sən gedəli mən yoxam! 
 
 
 
 
  
==================================Sənə demədiklərim=============================== 
 156 
 
 
***  
 
Ağılsız görmüşdünmü belə? 
Səni tanımadan hələ, 
Bilmədən 
Yalanını, düzünü 
Uçurumuna atdım özümü. 
Bir saman çöpü də yox, yapışam, 
Vicdanına ümid bağlayıram! 
Özü yıxılan ağlamaz, amma 
Mən ağlayıram... 
 
  
===================================== Afaq Şıxlı ======================================= 
 157 
 
 
*** 
 
Hamı səni tanıyırdı - məndən başqa... 
Hamı məni tanıyırdı - səndən başqa... 
Görüşdük,  
Tanışdıq. 
Əfsuslar olsun ki, çaşdıq. 
Geri vərəqlə təqvimi, 
Qoy əvvəlki kimi 
Hamı bizi tanısın,  
Bizdən başqa! 
 
 
 
  
==================================Sənə demədiklərim=============================== 
 158 
 
 
***  
 
Ürəyimi tən ortadan 
Sənə böldüm,  
Mənə böldüm. 
Dedim, sənə azlıq edər, 
Öz payımı yenə böldüm. 
Bölünən mən,  
Bölən sənsən, 
Qismət isə kəm-kəsirdi. 
Parça-parça bölünməyə 
Qəlbim nahaq tələsirdi! 
  
===================================== Afaq Şıxlı ======================================= 
 159 
 
 
***  
 
Mən oyuncaq deyiləm - 
Mənə evcik qurasan, 
Nə vaxt kefin istəsə  
Açarımı burasan! 
Mən oyuncaq deyiləm - 
Alıb kama çatasan, 
Yorulanda, bezəndə  
Bir bucağa atasan! 
  
==================================Sənə demədiklərim=============================== 
 160 
 
 
***  
 
Yenə yalan danışdın... 
Yenə sənə inandım... 
Sənin içdiyin andın 
Heç dəyəri varmı ki? 
Yalan olar bir, iki... 
Daha qalmayıb gücüm, 
Sənin yalanların çox! 
Yenə aldandığımçün 
Mən utandım, 
Sənsə yox! 
  
===================================== Afaq Şıxlı ======================================= 
 161 
 
 
*** 
 
Əlimi al əlinə,  
yenə üzünə apar... 
dodağının üstə qoy, 
saçlarında dolandır... 
Yenə de ki, 
bu dünya sənsiz maraqsız olar. 
De ki, 
sevgi önündə ayrılıqlar yalandır. 
De ki, 
sənin gözünlə baxıram bu aləmə. 
Məni, o vaxtkı kimi,  
bu sözlərə inandır... 
 
 
 
  
==================================Sənə demədiklərim=============================== 
 162 
 
 
***  
 
Yadındamı, əzizim, 
İldırımlar çaxardı,  
Gur yağışlar yagardı... 
Göy üzündə qoç kimi toqquşardı buludlar. 
Mən qorxardım,  
Sən isə 
Gülə-gülə deyərdin: 
"Bunun da öz yeri var!" 
Mən də gözəl sanardım  
Bu şimşəyi,  
Yağışı - 
Sənə xoş olduğundan. 
Heyif gözəl günlərə! 
Hər şey başqaydı onda... 
 
  
===================================== Afaq Şıxlı ======================================= 
 163 
 
 
*** 
 
Bizi kimsə eşitmir, - 
Bir ürəyim,  
Bir də mən. 
Bu təklikdə, sükutda  
Sənə olan eşqimi 
Soruram ürəyimdən. 
Bircə duya biləydin, eh, nələr dediyini! 
Tərəddüdsüz, şübhəsiz 
Əminliklə söyləyir 
Səni çox sevdiyini! 
 
  
==================================Sənə demədiklərim=============================== 
 164 
 
 
*** 
 
Sevgi dolu sözlərini  
Sətir-sətir yazsan belə, 
İnanmaram. 
Axşamüstü 
Qoy küləklər pıçıldasın  
Sənin isti nəfəsinlə! 
Dəli sevdan  
Avaz-avaz düşsə belə 
Dildən-dilə, 
İnanmaram. 
Qulağıma özün söylə  
O "sevirəm" kəlməsini öz səsinlə! 
 
  
===================================== Afaq Şıxlı ======================================= 
 165 
 
 
***  
 
Sən mənim sevgimi özümə qaytar, 
Neçə ki,  
Yandırıb kül etməmisən. 
Mənim ürəyimdən sən getməmisən, 
Getsən,  
Həsrətini özünlə apar! 
Azad et vədlərdən mənim qəlbimi, 
Çünki, bu yuxudan ayılmalıyam. 
Səni sevdiyimi unutmalıyam, 
Sən də məni unut, bir xəyal kimi. 
Getsən, sakitcə get, demə “Gələrəm...” 
Yoxsa, mən yenə də yol gözləyərəm... 
  
==================================Sənə demədiklərim=============================== 
 166 
 
 
***  
 
Gedişimlə səni üzdüm... 
Gülərüzlüm! 
Kaş ki, belə getməyəydim.  
Sevgimizin xatirinə 
gərək, inad etməyəydim. 
Bilirəm ki, incimisən... 
Barışarıq! 
Küs qalmağa dözmərəm mən. 
İnan, səni üzməyim də - 
Dünyalarca sevdiyimdən. 
İstəmirəm,  
heç bir anlıq olsa belə 
əllərimi buraxasan. 
İnan, canim,  
getmişəm ki,   
mənsiz bir az darıxasan... 
 
 
 
 
 
  
===================================== Afaq Şıxlı ======================================= 
 167 
 
 
***  
 
Bax, canım, qovuşur gecəylə səhər, 
Bir an da olsa. 
Gün də gülümsəyir göydə birtəhər, 
Boran da olsa.  
Ağın da içində neçə rəngi var... 
Xeyrin də, şərin də həmahəngi var... 
Demək ki,  
Hər dərdin sonu da varmış! 
Demək ki,  
Yenidən sevmək olarmış!  
Ruhum təzələnib səni sevəndən... 
Sən bircə buraxma əlini məndən! 
 
  
==================================Sənə demədiklərim=============================== 
 168 
 
 
*** 
 
Gəl,  
Dava eləyək! 
Gəlim,  
Dalaşaq! 
Bu səs-küy sükutdan gözəldi məncə. 
Küsüşək, 
Ayrılaq, 
Sonra barışaq... 
Beləcə yaşayaq elə... ölüncə!  
 
  
===================================== Afaq Şıxlı ======================================= 
 169 
 
 
***  
 
Ömrüm necə uzunmuş,  
səbrim necə də böyük, 
Bu dünyalıq deyilkən,  
yaşadım ha yaşadım... 
Sənə ağırmı gəldi  
mənlə çəkəcəyin yük? 
Mən ki, hər an çəkilməz  
sənsizliyi daşıdım!.. 
  
==================================Sənə demədiklərim=============================== 
 170 
 
 
*** 
 
Demə dünya nağılmış! 
Elə qısa, elə az -  
Dadından doymaq olmaz! 
Bitəcəkmiş bu nağıl 
Sayılı dəqiqələr  
Bir yel kimi ötüşsə, 
Göydən  
Üç alma düşsə... 
 
  
===================================== Afaq Şıxlı ======================================= 
 171 
 
 
***  
 
Birlərdə hökmə bax, 
Bir anda insan 
Gör nələr qazanır, 
Nələr itirir?! 
Bir həyat dəyişir  
Bircə baxışdan. 
Bir yalan  
Bir eşqə ölüm gətirir! 
  
==================================Sənə demədiklərim=============================== 
 172 
 
 
***  
 
Günəş! 
Mən sənin qızınam! 
Günəş! 
Sən mənim anam! 
İstəyirəm sənin kimi, 
Mən də göylərdə yanam. 
Ya mənə aç qucağını, 
Çağır,  
Yanına gəlim; 
Ya da,  
Mənə elə od ver -  
Yerdə göyə yüksəlim! 
 
  
===================================== Afaq Şıxlı ======================================= 
 173 
 
 
***  
 
Vətənimə qar yagıbdı, 
         Yollar, izlər buz tutub. 
 Kaş, qəlbimin istisiylə 
         Qışı yaza döndərim! 
 Mənə bahar bəxş edənlər 
Deməsinlər "unudub" 
 Bu gün burda dogan günü  
          Dostlarıma göndərim! 
 
 
  
==================================Sənə demədiklərim=============================== 
 174 
 
 
***  
 
Yığılın başıma, xoş xəyallarım! 
Özümü bir anlıq mənə qaytarın! 
O doğma günəşi,  
İsti baharı, 
Sevgimi,  
Sevdamı yenə qaytarın! 
Yığılın qarşıma, xatirələrim! 
Ağrılar-acılar tərk etsin məni! 
Sevincli günlərim,  
Dadlı günlərim 
Nurlu sabahlara qərq etsin məni! 
  
===================================== Afaq Şıxlı ======================================= 
 175 
 
 
***  
 
Niyə ayırır məni  
Dünənimdən bu günüm,  
Bu günümdən sabahım? 
İrəli çatmağamı,  
Yoxsa qocaltmağamı? 
Niyə qaytarır məni keçmişə yuxularım?  
Təsəlli verməyəmi,  
Yoxsa kövrəltməyəmi? 
  
==================================Sənə demədiklərim=============================== 
 176 
 
 
*** 
 
     Şükür olsun dünənə! 
Bu gün - Yalan günüdü! 
Yalanın kəməndinə 
Boyun salan günüdü! 
     İnanım hər nə desən, 
Sən böyük ol, mən - uşaq! 
Ya da öyrət, istəsən 
Birgə yalan danışaq!.. 
 
  
===================================== Afaq Şıxlı ======================================= 
 177 
 
 
***  
 
Hərdən aləm alt-üst olur, 
bir misra da tapammıram arxasında qorunmağa. 
Haqsızlıqlar dünyasında 
səbəb qalmır ovunmağa! 
Nə zaman ki, 
“söz” taxtında oturanlar sözü danır - 
Ümidlər də 
uçuruma yuvarlanır... 
Dünən doğru bildiklərim 
cavabsız bir sual kimi üzə dürur. 
Bu günlərin  
gəldigedər kabusları 
Əbədiyə tuzaq qurur!..  
==================================Sənə demədiklərim=============================== 
 178 
 
 
***  
 
Qismət yatdı,  
Ayrılıqlar durdu eşqin qəsdinə. 
Özümüzü doğrultmaqdan,  
Gah sevməkdən yorulduq! 
Təsadüflər axın-axın gəldi eşqin üstünə… 
Sevda – haqdan,  
Şər – nahaqdan, 
Həm sən, həm mən… yorulduq! 
  
===================================== Afaq Şıxlı ======================================= 
 179 
***  
 
Nə vaxtı,  
nə zamanı 
qabaqlaya bilmirik. 
Nə yeri,  
nə səmanı 
qucaqlaya bilmirik. 
Kəsəmmirik önünü gələn bəlaların da! 
Alammırıq qanını şəhid balaların da! 
Bəs nədir bu davalar? 
Özümüzlə dünyadan aparası nə var ki, 
bölə bilmirik indi? 
Bir can ki – torpağındı, 
Bir ruh ki –  göylərindi! 
  
==================================Sənə demədiklərim=============================== 
 180 
 
 
*** 
 
Bəxt ulduzu istəyirəm – 
Taleyimə işıq saça! 
Bəlkə onda, 
Qəlbisınıq arzularım qanad aça! 
Bəxt ulduzu istəyirəm – 
Qaranlıqdan ala məni! 
Kələ-kötür çığırlardan yayındıra, 
Bir uğurlu, 
Nurlu yola sala məni! 
 
  
===================================== Afaq Şıxlı ======================================= 
 181 
 
 
***  
 
Tanrım!  
Məni unutma, 
Hərdən adımı çağır,  
Bu günümün işini 
Sabaha saxlasan da! 
Yeriməyə bir cığır, 
Çıxmaga bir qapı qoy, 
Bəxtimi bağlasan da! 
  
==================================Sənə demədiklərim=============================== 
 182 
 
 
***   
 
Ey sözlərim, 
Nə yaxşı ki, həyatımda varsınız! 
Xoş günümə bəzəksiniz, 
Dar günümə 
Simsarsınız,  
Yarsınız! 
Qəlbimdən daş asılanda 
Damla-damla düşürsünüz dilimdən. 
Şükür olsun,  
Bu gözləri ac dünyada  
Heç kim sizi ala bilməz əlimdən! 
  
===================================== Afaq Şıxlı ======================================= 
 183 
 
 
***  
 
Həyat məni suçlayacaq  
Bəlkə bir gün nə üstdəsə, 
Ömrüm-günüm  
Hər yönüylə  
Söz olacaq ağızlarda, 
Qara bəxtli sətirlərim  
Sığışmayıb dar qəfəsə, 
Sızlayacaq ağ qismətli kağızlarda... 
Bəlkə elə yanacağam alovlarda, 
Cənnətə də getməyəcəm; 
Amma sənə,  
Ədəbiyyat,  
Bəxş etdiyim hər nəfəsə 
Son anadək  
Mən təəssüf etməyəcəm!  
==================================Sənə demədiklərim=============================== 
 184 
 
KİTABIN İÇİNDƏKİLƏR 
 
Müəllifdən ................................................................... 3 
 
Zəriflik və kübarlıq poeziyası (Ön söz) ....................... 5 
 
QƏLBIMDƏN QƏLƏMƏ ................................ 14-147 
 
TUTUŞAN MİSRALAR ................................. 149-183 
 
  
===================================== Afaq Şıxlı ======================================= 
 185 
 
Afaq ŞIXLI 
həkim, şair, publisist, tərcüməçi 
 
Rusiya və Avrasiya Yazarlar birliklərinin üzvü, 
Azərbaycan Yazıçılar və Jurnalistlər Birliklərinin üzvü 
 
1969-cu il iyun ayının 25-də Bakı şəhərində 
ziyalı ailəsində anadan olub. 
1984-cü ildə 12 saylı orta məktəbi (on beş yaşında)  
qızıl medalla, 1990-cı ildə 2-ci müalicə-profilaktika  
fakültəsiniəla qiymətlərlə bitirib. 
2000-ci ilədək Bakı şəhərində həkim-terapevt işləyib. 
Hazırda Moskva şəhərində yaşayır. 
Ailəlidir. Iki övlad anasıdır. 
 
Çoxsaylı şeir və hekayələrin,  
publisistik yazıların, eləcə də, rus və türk  
ədəbiyyatından bədii tərcümələrin və səkkiz kitabın 
müəllifidir. 
Şeirləri rus, türk, ingilis və fransız dillərinə tərcümə 
olunaraq, dünyanın müxtəlif ölkələrinin qəzet və  
jurnallarında yayımlanmaqdadır. 
  
==================================Sənə demədiklərim=============================== 
 186 
 
Afaq Şıxlı  
“SƏNƏ DEMƏDİKLƏRİM” 
 
 
 
Redaktor:  
Elman Tovuz 
 
Korrektor və 
Texniki redaktor:  
Nilufər Şıxlı 
 
 
