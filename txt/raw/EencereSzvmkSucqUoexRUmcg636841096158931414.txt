 1 
                                                            
 
Aynur.Pəncərə 
 
 
 
                                                      
 
 
 
 
 
 
 
 
 
 
 
 
 
 
 
 
 
 
 
 
Elnur və Arzu pəncərə qonşuları idilər. Üz-üzə dayanmış binalarda yaşayırdılar. Onlar neçə vaxt idi ki, 
pəncərə qonşusu idilər. Ancaq bir-birilərindən xəbərləri belə yox idi. Onlar bilmirdilər ki, onların hər ikisinin 
də eyni maraq dairələri, eyni dünyagörüşü və fikirləri və eyni taleləri var. Yüzlərcə bir-birini tanımayan 
qonşular kimi onlar da bir-birini tanımırdılar. 
Elnur 25 yaşında, ortaboylu, qarabəniz, yaraşıqlı bir mühasibatçı idi. O, bankda işləyirdi. Əvvəllər bu iş ona 
maraqlı gəlsə də, sonralar artıq bu işdən bezməyə başladı. Ama aldığı maaş yaxşı olduğundan işdən bezsə də, 
orada işləməyə davam edirdi. Hər gün eyni masanın və komputerin arxasında əyləşmək, saatlarca kağızların 
arasında qurdalanmaq, hesabları yoxlamaq, onları komputerə yazmaq çox darıxdırıcı gəlirdi Elnura. Ancaq bir 
təsəllisi vardı. Gün ərzində müxtəlif insanlarla ünsiyyətdə olur, onların fikirləri ilə tanış olurdu. Bu bir yazıçı 
üçün çox yaxşı təcrübə idi. Ona yeni əsərlərində müxtəlif obrazlar yaratmaq üçün yaxşı təcrübə verirdi. Bəli, 
Elnur yazırdı. Roman, povest, hekayə, qlobal mövzularda məqalələr, hətta arada bir şer də yazırdı. Yazıçılıq 
onda bir vərdiş yaratmışdı: O, insanları diqqətlə müşahidə edir, onların hərəkətlərini və davranışlarını öz 
beynində təhlil edirdi. Hər bir insan onun üçün yeni bir dünya idi. Ondandır ki, öz maşınının olmasına 
baxmayaraq, çox vaxt avtobusla işə gedib-gəlirdi. Insanlar arasında olmaq ona xoş idi. Çünki Elnur tənha idi. 
Təbiətən özünəqapalı, romantik və melonxolik biri idi. O, tək yaşayırdı. Elnurun valideynləri Moskvada 
yaşayırdılar. Elnurun həm atası, həm də anası məşhur həkim-terapevt idilər. O,təhsilini Moskvada alsa da, 
vətənindən uzaqda qala bilmirdi. Təhsilini başa vuran kimi öz vətəninə qayıtdı. Və burada –doğma vətənində 
öz kariyerasını qurdu. 
Arzu 23 yaşında, iri ala gözləri, uzun şabalıdı saçları, zərif təbəssümü ilə çoxlarını valeh edən bir qız idi. Arzu 
turizm şirkətində resepşn-katibə vəzifəsində işləyirdi. Arzunun ən böyük arzusu müxtəlif ölkələrə səyahət 
etmək idi. Bütün ömrünü Robinzon Kruzo kimi, Ernest Hemingvey kimi səyahətdə keçirmək istəyirdi. Yaşıl 
 2 
ağaclar, mavi dəniz, açıq səma...Ancaq Arzunun ürəyində bu sadəcə bir arzu olaraq qalırdı. Neçə-neçə 
insanları səyahətə göndərsə də, özü gedə bilmirdi. Çünki evin kirayəsini və digər məsrəfləri qarşılamaq üçün 
o, işləməli idi. Arzu bir qızla bir yerdə kirayədə qalırdı. Arzunun atası ilə anası boşanmışdı. Anası keçmiş 
sevgilisinə rast gəldikdən sonra anlamışdı ki, o, özünü bu ailədə uzun müddət aldada bilməz. ona görə də, çox 
ailələrdən fərqli olaraq, onlar sivil və mədəni yolla ayrılmışdılar. Arzunun atası buna normal baxdı. Çünki o da 
başqa bir qadını sevirdi. Və heç nə olmamış kimi, Arzu hələ 11 yaşında olarkən boşandılar. Arzu bir müddət 
atasının yanında qaldı. Universiteti bitirdikdən sonra, və özünə iş tapdıqdan sonra isə ayrıca evə çıxaraq, 
müstəqil yaşamağa başladı. Çünki, nə anasının evində özgə atayla, nə də atasının evində özgə anayla rahat ola 
bilmirdi. Hər dəfə anasının başqa, yad bir insanın qucaqladığını görəndə və atasının başqa bir qadına onu necə 
çox sevdiyini söyləyəndə bu Arzu üçün dözülməz bir əzab idi. O, bu əzablardan qurtulmaq üçün 
valideynlərindən ayrıldı. Və indi o, Kəmalə adlı bir qızla bir evdə yaşayırdı. Arzu da yazırdı. Boş vaxtlarında 
roman, povest yazırdı. O, da Elnur kimi romantik, melonxolik biri idi. Insanlara yazacağı əsərlərin baş 
qəhrəmanları kimi baxırdı. Hər yaratdığı bir obrazda həm də özünü görürdü. 
Yazıçıları başa düşmək çətindir. Onları başa düşən az olur. Onların ayrıca bir dünyası ayrıca fikirləri var. 
Bəzən onlar insanları çox sevir, bəzən isə insanlardan uzaq qaçaraq tərki-dünya olur. Onların fikirləri daima 
qarışıq olur. Bəzən istəmədən şedevr əsərlər yaradırlar. Bəzən istəsələr belə heç nə yaza bilmirlər. Yazıçıların 
ilham pəriləri olur. Bəzilərinin ilham pərisi sevgi olur, bəzilərinki ayrılıq, bəzilərinin isə ruh sıxıntısı. 
                                                                                   *** 
Qapı döyüldü. Elnur əlindəki kolanı stolun üstünə qoyub, qapını açmağa getdi. Bu Nigar idi. Elnurun sevgilisi. 
Elnur Nigarı dostunun ad günü şənliyində görmüşdü. Nigar çox gözəl bir qız idi. Dostu Rüfətdən Nigarı 
soruşmuşdu. Nigar Rüfətin bacısının tələbə yoldaşı idi. Elnur bu qızla maraqlanmağa başladı. Nədənsə heç bir 
qıza fikir verməyən Elnur indi o qızı ağlından çıxara bilmirdi. Tezliklə onun telefon nömrəsini aldı. Və beləcə 
tanış oldular. Nigarla sevgili olmaq Elnura elə də asan başa gəlmədi. qızın razılığını almaq üçün az əziyyət 
çəkmədi. Elnur romantik idi. Və romantiklər adətən qızın ürəyini almağı bacarırlar. Elnur həyatın mənasını 
Nigarda tapmışdı. Artıq onlar günün çox hissəsini bir yerdə keçirirdilər. Ancaq indi nədənsə qapıda dayanan 
bu qız özgə gəlirdi. Sanki dəlicəsinə sevdiyi qız Nigar deyildi. Elnur özünü anlaya bilmirdi. Axı niyə indi o 
sevdiyi qıza bu qədər laqeyd idi. 
-Salam,Elnur.-Nigar hirsli və məyus görünürdü. 
-Salam,Nigar. Keç içəri. 
Nigar dəhlizə keçib, incə, zərif, mavi rəngli tuflisini çıxardı. Elnur onu qonaq otağına dəvət etdi. Nigar birinci 
dəfə deyildi ki, bu evə gəlirdi. O, bu evə çox gəlmişdi. Bu evdə Elnurla neçə sevgi dolu gecələr keçirmişdi. 
Ancaq indi nədənsə bu ev ona eybəcər və solğun göründü. Elə Elnurun özü də ona darıxdırıcı və sıxıcı gəlirdi. 
Nigar keçib divanda əyləşdi. 
-İçməyə nəsə istəyirsən?-Elnur soruşdu. 
-Kola. 
-Yaxşı. 
Elnur kola gətirmək üçün mətbəxə keçdi. Nigar ətrafına göz gəzdirdi. Yenə vərəqlər səliqəsiz şəkildə stolun 
üstündə səpələnmişdi. 
-Yeni əsər yazırsan? 
-Yox hələki. Ama fikrim var.-Elnurun mətbəxdən səsi gəldi. Bir azdan əlində kola Nigara yaxınlaşdı. 
-Al. 
-Çox sağ ol. 
-Dəyməz.-Elnur keçib, Nigarın qarşısındakı kresloda oturdu. 
Arada sükut yarandı. Elnur qarşısında əyləşən qıza baxırdı. Əvvəllər Nigar necə də zərif, incə, mehriban qız 
idi. Daima Elnura sevgi dolu gözlərlə baxar, ona gülümsəyərdi. Yəqin ki, bir ay olardı ki, Nigar artıq Elnura 
gülümsəmirdi. Görəsən niyə? Axı Elnur Nigarın o zərif təbəssümünə vurulmuşdu. 
-Sənə elə gəlmirmi ki, bizim münasibətlərimiz bərbad vəziyyətdədir?-Nigar sükutu pozdu. 
-Doğrudan? Sən belə düşünürsən? 
-Bəli. Elnur nə olub sənə? axı sən əvvəllər belə deyildin. Axı mənim sevdiyim insan belə deyildi. Hanı məni 
yağışın altında pəncərəmin altında gözləyən insan? Hanı mənə sevgi dolu smslər yazan insan? Hanı o 
romantik insan? Elnur, səni başa düşə bilmirəm. elə bil sənin cismində iki ruh yaşayır. Hərdən o qədər sevimli 
və cana yaxın olursan ki. Hərdən də çox soyuq və laqeyd. 
Arada yenə sükut yarandı. Elnur nə deyəcəyini bilmirdi. Axı Nigar haqlı idi. Bəzən özündə özünün də 
anlamadığı hallar baş verirdi. Hərdən ona elə gəlirdi ki, onu həyata bağlayan Nigara olan sevgisidir. Hərdən də 
elə gəlirdi ki, sevgi onu dərin,  
 3 
sonsuz əzablara sürükləyir. Nə idi bu qarışıq hisslərin səbəbi? Yoxsa sevdiyi qıza güvənmirdi? Onun sevgisinə 
şübhə ilə baxırdı? Bəlkə də xəyallarındakı şahzadə Nigar deyildi. 
-Niyə susursan Elnur? Yoxsa sevdiyin başqa bir qız var? 
-Başqa bir qız? 
Elnur Nigara dərin fikirlər içində baxdı. Sanki yuxuda idi. Nigarın səbəbsiz şübhələri və qısqanclıqlar ona 
yersiz və gülünc gəlirdi. 
-Bilirsən, məncə biz ayrılmalıyıq... 
Nigarın sözləri Elnurun qulaqlarının dibində güllə kimi partladı. Sankı dərin bir yuxudan ayıltdı. 
-Yox, Nigar. Mən səndən ayrılmaq istəmirəm. 
-Ama mən istəyirəm. Elnur, mən artıq yorulmuşam. Bu münasibətdən çox yorulmuşam. Sənin  bu qeyri –adi 
hərəkətlərin məni lap təngə gətirib.  
-Səni bezdirən nədir axı? 
-Məni bezdirən sənin müəmmalı hərəkətlərindir. Niyə ötən dəfə telefonunu söndürmüşdün? Tam bir həftə 
olmadın. Qeyb oldun. Nə xəbər buraxdın nə də zəng etdin. Tam bir həftə. Heç ağlına gətirmədin ki, mən necə 
narahat ola bilərəm. dəliyə dönmüşdüm. Ağlıma yüz cür pis fikirlər gəldi. 
-Mən sadəcə bir az özümlə tək qalmaq istədim. 
-Doğrudan? Bəs mən? mən kiməm səninçün? Sadacə istədiyin vaxt gəzəcəyin, mesajlaşacağın, danışacağın 
qız? Yoxsa sevgilin? Sən mənə heç nə demədən necə gedə bilərdin? Mənə bax, Elnur. Gözlərimə bax. Mən 
kiməm sənin üçün? Mənim sənin həyatındakı yerim nədir? 
Elnur diqqətlə Nigara baxdı. Doğrudan da, Nigar onun üçün nə idi? Onun həyatındakı yeri nə idi? 
-Nigar, sənin məndən əvvəl sevgilin olub hə? axı bir dəfə mənə demişdin ki, sənin universitet illərində bir 
sevgilin olub. 
-Elnur, sən nə danışırsan? İndi bunu deməyin nə mənası? 
-Sən onunla da mənimlə öpüşdüyün kimi öpüşmüsən? 
-Elnur, sən dəli olmusan. Bu nə sözdür mənə deyirsən? 
-Sadəcə sualıma cavab ver. 
-Elnur... 
-Nigar, cavab ver! 
-.... 
-Bilirsən, mənim xəyallarımdakı şahzadə sən deyilsən. sən çox yaxşı qızsan ama mənim həyatımda əvəz 
edilməyəcək qız deyilsən. inanmıram ki, səni itirsəm, bu mənim həyatımın sonu ola bilər. 
-Elnur, kobudlaşma. Sən doğrudan da, psixsən. sənin başın pozulub. Roman, hekayə yaza –yaza özünü 
itirmisən. nağıllarda yaşadığını sanırsan. Elə bilirsən ki, o şahzadəni tapacaqsan? Hah. Gözlə. Çox 
gözləyəcəksən. sən öz həyatını yaşamırsan. Sən yaratdığın obrazların həyatını yaşayırsan.  
Arada sükut yarandı. Elnur sakitcə qarşısında özündən çıxan qıza baxırdı. Nigar stolun üstündəki vərəqələri 
götürüb, əlində silkələməyə başladı. 
-Bunlardır sənin həyatın? Sən bunlarda tapmısan özünü? Bədbəxt. Sən heç özün də bilmirsən nə istəyirsən! 
Nigar əlindəki kağızları Elnurun üzünə çırpdı. Hirslə otağı tərk etdi. Bir azdan qapı bərk çaxıldı. Elnur mənalı 
–mənalı dodağının altında güldü. Bir zamanlar incə, zərif  
görünən qız indi nə hala düşmüşdü. Elnur yuxuda idi sanki. Nələrin baş verdiyini hələ də dərk edə bilmirdi. 
Kim idi gələn? və niyə kağızları onun üzünə çırpdı? Ümumiyyətlə bu yerə səpələnmiş kağızlar onun 
həyatındakı səhnələrdən hansına aid idi? Elnur keçmiş bir hadisəni xatırladı: Universitetdə oxuyarkən İrina 
adlı bir qızı sevirdi. Qruplarında Boris adında iri, nəhəng, idmançı bir oğlan oxuyurdu. Boris qızlarla çox 
kobud davranırdı. Onlara nə gəldi deyirdi. Və bir dəfə İrinanın ağladığını görən Elnur buna dözməyərək, 
Borislə dalaşmışdı. Və Elnurun qəhrəmanlığı İrinanı heyrətə gətirmişdi. Çünki qrupda heç kim Borislə 
dalaşmağa cürət etmirdi. Bu qəhrəmanlıq onu İrina ilə sevgili etmişdi. Elnur bu sarı saçlı, mavi gözlü qızı çox 
sevirdi. Və hətta onunla evlənməyi də düşünürdü. Ama...Elnur həmin an anladı ki, xəyanət nə olan şeymiş. 
Elnura dərs deyən müəllimlərdən biri onu dərsdən sonra saxlamışdı. Elnur elmi iş götürmüşdü. Və qoca 
professor ona təlimatlar verirdi. Elnur otaqdan çıxar –çıxmaz acdığını hiss edərək bufetə doğru getdi. Bufetə 
gedən yolda dar, balaca, istifadəyə yararsız otaq vardı. Sevgililər adətən burda görüşürdülər. Elnur bu otağın 
yanından keçərkən gözü bir mənzərəyə sataşdı. Bir qızla bir oğlan öpüşürdülər. Üzləri dəqiq 
görünmürdü.Elnur bu hala artıq adət etmişdi. Çünki bu halla çox rastlaşmışdı. Bəlkə də əvvəllər olduğu kimi, 
heç nə olmamış kimi yanlarından ötüb keçəcəkdi. Ancaq qızın saçındakı qırmızı qaşlarla bəzədilmiş proşka 
onu ayaq saxlamağa məcbur etdi. Bu proşkanı Elnur İrinaya hədiyyə etmişdi. Elnur diqqətlə qıza və oğlana 
baxdı. Onların başı elə qarışmışdı ki, Elnuru görmürdülər belə. Qızın İrina olduğunu biləndə Elnur heykələ 
döndü. Ona elə gəldi ki, damarlarında axan qan da dayanıb. Bəlkə zaman da dayanıb. Bəlkə də bu pis bir 
 4 
yuxudur. Ama Elnuru heç nə İrinanın öpdüyü oğlanın Boris olduğunu bilməyi qədər sarsıda bilməzdi. Elnur o 
zaman anlamışdı ki, xəyanət olunmaq necə bir hiss imiş...Bəlkə ondandır ki, Elnur təhsilini başa vuran kimi 
Azərbaycana qayıtdı. Çünki hər dəfə küçələrdə öpüşən sevgililəri görəndə onun yadına həmin səhnə düşürdü. 
Axı Moskvanın küçələrində öpüşmək adi hal idi. Ondandır ki, Elnur bu iyrənc və xəyanətlərlə dolu şəhərdən 
uzaqlaşmaq istədi. 
indi o xatirələr çox uzaq və xatirədə paslanmış bir yerdə dayanırdı. Ancaq nədənsə Elnur bu gün onu xatırladı. 
Bu gün o, qəribə hisslər içində idi. Bilmirdi, sevgilisindən ayrıldığı üçün kədərlənirdi, yoxsa sevinirdi.Sizdə də 
elə an olubmu ki,hisslərinizə ad qoya bilmirsiniz. Hiss edirsiniz ki, nəsə sizi narahat edir, sizə əzab verir,ama 
nə? 
*** 
-Arzu, Sabir müəllim səni çağırır. 
-Hə. yaxşı. 
Arzu oturduğu iş stolunun arxasından qalxıb, şirkətin geniş, təmiz dəhlizi boyunca addımladı. Müdirin 
otağının qarşısında dayandı. Saçına əl gəzdirdikdən sonra ehmalca qapını döydü. 
-Girin.-içəridən qalın kişi səsi gəldi. 
-Sabir müəllim, məni çağırmışdınız? 
-Hə, Arzu. Gəl keç içəri. Buyur, otur.-Sabir masasının qarşısındakı dəri kresloda yer göstərdi. Arzu keçib 
kresloda oturdu. 
-Qızım, bilirəm ki, Mahirlə münasibətləriniz var.-Mahir Sabirin oğlu idi. 
Arzu utanaraq, gözlərini yerə dikdi. 
-Utanma, bu normal haldır.  
Arada sükut yarandı. 
-Səninlə açıq danışacağam. Mən səni də, oğlumu da yaxşı tanıyıram. Səndən gizlətməyəcəm. oğlumun qızlarla 
çox münasibətləri olub. Onu başa düşürəm. bu normaldır. Ama oğlum birinci dəfədir ki, məndən qız 
məsələsində ona kömək etməyimi istəyir. Nəsə. Sözün qısası, Mahir istəyir ki, səninlə evlənsin. 
-Nə? Evlənmək?-Arzu eşitdiyi xəbərdən heç də razı qalmadı. Düzdür, o, Mahiri çox sevirdi. Özündən belə çox 
sevirdi. Mahir onun üçün bir həyat sevgisi idi. Axı o, Arzunun xəyallarındakı qəhrəman idi: Ağıllı, zəhmli, 
ciddi, eyni zamanda şən və zarafatcıl. O, çox mədəni bir insan idi. Bir sözlə, Arzunun istədiyi bütün 
keyfiyyətlər Mahirdə var idi. Yəqin ki, Mahir kimi bir gənclə çox qız evlənmək istəyərdi. Varlı bir ailənin 
yaraşıqlı, evi, işi, maşını olan bir gənc idi. Ancaq Arzu Mahirlə evlənmək istəmirdi. Arzu ümumiyyətlə heç 
kimlə evlənmək istəmirdi. Onun ailə haqqında elə də müsbət düşüncələri yox idi. Valideynləri onun 
hafizəsində xüsusi bir iz buraxmışdı. Onun evlənmək fobisi vardı. O, sevirdi, sevilirdi. Bütün gənclər kimi. 
Ancaq evlənmək istəmirdi. Qorxurdu. 
“-Əhməd, mən artıq bacarmıram. Istəsəm belə bacarmıram. Özümü daha artıq aldada bilmərəm. mən heç vaxt 
səni sevməmişəm. sənə bir həyat yoldaşım kimi hörmət bəsləmişəm. heç vaxt sənə xəyanət etməmişəm. ancaq 
indi onunla rastlaşandan sonra anladım ki, mən ancaq onu sevmişəm. bütün bu illər ərzində ancaq onu 
sevmişəmmiş. Sadəcə onu unutmuşam deyə ancaq özümü aldatmışam. Əhməd, mən artıq bacarmıram. Gəl 
boşanaq. Başqa cür mümkün deyil. 
-Bəs Arzu? Arzuya nə deyəcəksən? 
-Arzu məni başa düşəcək. O, ağıllı qızdır. O, anasını başa düşər. 
Onlar bu söhbəti edəndə elə bilirdilər ki, onlar bu otaqda təkdir. Ancaq Arzu qapının arxasından onlara qulaq 
asırdı. Arzuya elə gəlirdi ki, o, kənar ona aid olmayan bir səhnəyə baxır. Anasının sözləri, atasının bu fikrə 
sakit münasibəti-hər şey, hər şey Arzuya müəmmalı gəlirdi. Ona elə gəlirdi ki, bu 1 aprel zarafatıdır. Anası ilə 
atası onunla zarafat edirlər. Bir azdan bərkdən qışqıraraq, “1 Aprel” deyəcəkdilər. Ancaq həmin gün nə 1 aprel 
idi, nə də onun valideynləri zarafat edirdilər. Hər şey çox ciddi idi. Arzu bunu anası əşyalarını toplayarkən 
anlamışdı. 
-Ana, hara gedirsən? 
-Arzu, qızım. Bilmirəm necə deyim. Ama inanıram ki, bir gün gələcək, sən məni başa düşəcəksən. 
-Ana, bəs mən? məni özünlə aparmırsan? 
-Qızım...İnşaallah, tezliklə...Tezliklə... 
Həmin an Arzunun gözü divardakı təqvimə sataşdı. 11 noyabr... 
Arzunun gözü Sabir müəllimin stolunun üstündəki təqvimə sataşdı. Təqvim 11 rəqəminin üstündə idi. 
Yuxarıda yekə qırmızı hərflərlə yazılmışdı:NOYABR. Arzunun gözləri təqvimə zillənmişdi. 
-Arzu, qızım, mənə qulaq asırsan?-Sabir onu keçmiş xatirələrdən ayırdı. 
-Bəli.Əlbəttə. üzr istəyirəm. eşidirəm. 
 5 
-Deyirəm, bu Mahirə neyləmisənsə, lap aşiq eləmisən. bütün gün ağzından düşmürsən. iki sözündən biri 
sənsən. deyirəm, nişanı bu yaxınlarda eləyək. Toyu da fikirləşərik. Onu da deyim ki, Mahirin fikri ilə mən də 
anası da razıdır. Mahir çox ağıllı və yaxşı seçim edib. Sən nə deyirsən bu işə?-Sabir diqqətlə Arzuya nəzər 
saldı. 
-Mən...-Arzu nə deyəcəyini bilmədi. o, heç vaxt evlənməyəcəkdi. Ancaq bunu işlədiyi şirkətin müdirinə necə 
deyəydi. Üstəlik söhbət onun oğlundan gedirsə... 
-Mən Mahirlə danışaram... 
-Deməli özünüz öz aranızda həll etmək istəyirsiniz. Yaxşı... İndiki cavanlar belədirlər də. istəyirlər ki, heç kim 
onların işinə qarışmasın... 
-Yox. Mən elə demək istəmirdim. Sadəcə... 
-Yaxşı. Yaxşı. Məndən demək. Gerisi sizə qalıb. 
Arzu cəld qalxıb, otaqdan çıxdı. Dəhliz boyunca fikirli halda addımladı. Sonra keçib, masasının arxasında 
əyləşdi. Əlləri ilə başını qucaqladı. Gözlərini yumdu. Indi o, çətin vəziyyətə düşmüşdü. Işin bu qədər 
ciddiləşəcəyini bilmirdi. Mahir çox yaxşı bir insan idi.  
Ancaq söhbət evlilikdən gedirsə, bu Arzu üçün böyük bir problem idi. Onun evlənmək fobisi vardı. Bəs nə 
edəydi. Bunu necə sevdiyi insana və onun ailəsinə başa salaydı. Ən yaxşısı Mahirin özü ilə danışmaq. Arzu 
telefonu götürüb, Mahirə zəng etdi. 
-Alo...-Arzu indi, bu an onun səsini eşidəndə anladı ki, o, bu səsin sahibini necə çox sevir. 
-Alo,Mahir... 
-Hə,Arzu. 
-İşdən sonra görüşə bilərik? 
-Əlbəttə. Mən iş çıxışı gəlib, səni götürərəm. 
-Yaxşı. Oldu. sağ ol,Mahir. 
*** 
-Necəsən Arzu?-Mahir Arzuya mehribancasına gülümsədi. onlar dənizkənarına gəlmişdilər.-Bu gün fərqli 
görünürsən. daha gözəl görünürsən. 
-Çox sağ ol,Mahir. Yaxşıyam. Səninlə bir məsələ haqqında danışmaq istəyirəm. 
-Buyur. Danış. Canla-başla səni dinləyirəm. 
-Mahir...Bu gün atan məni yanına çağırmışdı. Ona bizim münasibətlərimiz haqda demisən... 
-Hə. demişəm. çünki istəyirəm ki, münasibətlərimizi rəsmiləşdirək. Mən artıq sənsiz qala bilmirəm,Arzu. 
Istəyirəm ki,bizim münasibətlərimiz hansısa münasibət kimi ötəri olmasın. Daimi olsun. 
-Mahir, mən evlənmək istəmirəm... 
Mahir təəccüblə məyus halda dənizə baxan Arzuya baxdı. 
-Niyə kİ? Əgər sevdiyin başqa biri varsa, de, işimi bilim. 
-Yox,Mahir. Mən heç kimi sevmirəm. sadəcə... mən heç vaxt evlənməyəcəm... 
-Heç vaxt? Bəlkə sənə zaman lazımdır. Mən səni tələsdirmirəm. ama niyə əbəs yerə vaxt itirək ki? Mən səni 
sevirəm. sən də məni. Bəlkə belə deyil? 
-Bu belədir,Mahir. Ancaq bu sənlə bağlı bir məsələ deyil. Problem məndədir. Mən istəmirəm. 
-Niyə axı? Mənə güvənmirsən? 
-Yox,Mahir. Mən sənə özümdən çox güvənirəm. ancaq bu bir qorxudur. Başa düşürsən? 
-Mən sənə kömək edərəm. istəsən bir psixoloqa gedərik. 
-Yox,Mahir. Istəmirəm. mən sənin çox ama çox istəyirəm. ancaq bu məndən asılı olan şey deyil. Sənin 
həyatını da, öz həyatımı da məhv etmək istəmirəm.  
-Arzu, səni başa düşə bilmirəm. axı niyə qorxursan? Nəyə görə? Yoxsa ailəndə baş verənlərə görə? Arzu, 
sənin atanla anan boşanıb deyə, sən də bir gün boşanacaqsan deyə bir qanun yoxdur. Arzu, mən səni bu səfeh 
səbəblərə görə itirmək istəmirəm. 
-Mahir, nə olar təkid etmə. Bu mümkün iş deyil. Sən çox ağıllı, mədəni, çox yaxşı oğlansan. Inanıram ki, hər 
bir qız sənin kimi bir qəhrəmanla evlənmək istəyər...Ama mən yox. Bağışla məni,Mahir. Ama bu mümkün 
deyil. 
Arzu sözünü bitirər-bitirməz üzünü çevirib, iti addımlarla Mahirdən uzaqlaşdı. Bir acı hiss edirdi, bütün 
ruhunu əsir alan. Uzaqlaşırdı addım-addım canından çox sevdiyi insandan. Niyə həyat bu qədər qəddardır ona 
qarşı. Axı o,Mahiri itirmək istəmirdi. Bu nə idi? Sadəcə bir ayrılıq yoxsa dünyanın sonu? Arzu hiss edirdi ki, 
o, nəyisə itirdi. Sevgisinimi? Həyatının mənasınımı? Yoxsa həyatındakı çəhrayı rəngi? 
*** 
Gecə saat 3-dür. Arzu qaranlıq otaqda o yan bu yana hərlənir. Rahatlıq tapa bilmirdi. Qəlbindəki sıxıntı ona 
rahatlıq vermirdi. Mahirlə keçirdiyi xoş anları xatırlayıb, gah ağlayır, gah da komputerinin qarşısına keçib 
 6 
nəsə yazırdı. Sonra yazdıqlarını pozurdu. Arada bir telefonuna zəng gəlirdi. Bu Mahirin nömrəsi idi. Arzu 
götürmürdü. Ağlayaraq telefonunun ekranında işıqlanan nömrəyə baxırdı. Bu nömrə onun həyatdakı ən böyük 
sevinci idi. Ancaq telefonu açmırdı. Özünü Mahirə layiq bilmirdi. Özünə nifrət edirdi. “Mahir daha yaxşılarına 
layiqdir” deyə düşünürdü. “Bu münasibət bitməlidir. Mən onu itirməliyəm. istəməsəm də...” Arzu bu geniş 
otaqda özünə yer tapa bilmirdi. Başını qoyub yatsınmı? Heç nə olmamış kimi həyata davam etsinmi? Axı bu 
münasibətin sonu yoxdur. Nəhayət Arzunun telefonuna mesaj gəldi. 
“Arzu, telefonu aç. Sənə sözüm var. Aç telefonu.” 
Arzu telefonunu söndürdü. Yox, onun haqqı yox idi. Mahiri öz qarışıq fikirləriylə yormağa haqqı yox idi. Bu 
münasibət bitməli idi. Arzu ağlayırdı. Hönkür-hönkür ağlayırdı. Dayanmaq istəyirdi. ancaq bacarmırdı. Göz 
yaşları dayanmadan yanağından süzülürdü. Arzu özünə təsəlli verməyə çalışırdı. Özünü Mahiri elə də çox 
sevmir düşüncəsiylə aldatmaq istəyirdi. ancaq bacarmırdı. Bəlkə Mahirlə dost kimi qalsın. Yox, bu mümkün 
deyil.  
Arzu pəncərəyə yaxınlaşdı. Indi kimləsə danışmağa elə ehtiyacı vardı ki...Bəlkə Kəmaləni yuxudan oyatsın. 
Yox, yazıq qız ağır dərs və iş günündən sonra elə şirin-şirin yatırdı ki...Pəncərəni açıb, ətrafına baxdı. 
Qarşıdakı binanın demək olar ki, bütün işıqları sönmüşdü. Tək-tük pəncərənin işıqları yanırdı. Arzu elə tənha 
idi ki, istədi ki, bu pəncərələrdən birində heç olmasa bir-iki nəfəri görsün. Fərqi yoxdur, söhbət edən, dava 
edən. təki Arzu içini söküb-parçalayan fikirlərdən uzaqlaşsın. Ancaq bu pəncərələrin işıqları yansa da, 
insandan əsər-əlamət yox idi. 
“Görəsən, bu pəncərələrin işıqları niyə yanır? Niyə həmin insanlar indiyə qədər oyaqdırlar? Bəlkə biri 
qaranlıqda yatmaqdan qorxur. Bəlkə biri gecə hələ də evə gəlməyən ərinin yolunu gözləyir. əri isə  dostlarıyla 
barda əylənir. Axı niyə gecə bu qədər sakitdir? Niyə kimsə mən tənhayam deyə qışqırmır. Niyə insanlar 
duyğularını bu qədər gizlədirlər? Arzu, dəli olmusan? Nə danışırsan? Ana...Ana, niyə etdin bunu? Öz sevgin 
naminə mənim də həyatımı məhv etdin. Nifrət edirəm sənə ana. Nifrət.” 
Elə bu an Arzunun gözü 4-cü mərtəbədəki pəncərəyə sataşdı. Pəncərədən işıq gəlirdi. Deməli, bu mənzilin 
sahibi də bu gün gecə ilə dostlaşmışdı. Arzu diqqətlə həmin pəncərəyə baxdı. Heç özü də bilmirdi niyə baxır. 
Ama nədənsə bu pəncərə ona daha maraqlı gəldi. Çünki bu pəncərənin pərdəsi yox idi, ya da qırağa 
çəkilmişdi. Evin içi tam aydın görünürdü. Stol var idi. Stolun qarşısında divan ətrafında isə iki kreslo. Stolun 
üstündə yarımçıq qalmış kola stəkanı və ətrafa səpələnmiş kağızlar vardı. Arzu gözlərini həmin mənzərəyə 
zilləmişdi və düşünürdü. Içindəki acını unutmaq üçün bütün fikrini həmin pəncərəyə yönəltmişdi. Donuq 
gözlərlə ancaq o mənzilin içinə baxırdı. Birdən özü də bilmədən diksindi. Həmin pəncərənin eyvanına kimsə 
çıxdı. Arzu daha da diqqətlə baxmağa başladı. Bu bir kişi silueti idi. O, alışqanla siqaretini yandırdı. Və yavaş 
–yavaş çəkərək ətrafına nəzər salırdı. Nədənsə o da tək və əsəbi görünürdü. Narahat idi. Ama eyni zamanda 
sakit idi. Ətrafına baxırdı. Gecə və qaranlıq idi deyə Arzu bu insanın üzünü dəqiq görə bilmirdi. Ancaq 
nədənsə elə ilk baxışdan bu insana qarşı bir yaxınlıq hiss etdi. Bəlkə, o, indi elə bir vəziyyətdə idi ki, ona hər 
kəs yaxın görünürdü. Axı onun qayğıya və təsəlliyə ehtiyacı vardı. Yox, burada nəsə başqa bir şey vardı. Arzu 
içində ona əzab verən hissi artıq unutmuşdu. Gözlərini qaranlıqda, siqaret çəkən siluetə zilləyərək onun haqda 
düşünürdü. Əslində bilmirdi ki, qaranlıqda siqaret çəkən bu insan da Arzuya baxır. Qaranlıqda bu 
görünmürdü. Nə Arzunun o insana baxdığı, nə də o insanın Arzuya nəzər saldığı... 
*** 
Nigar qapını çırpıb getdikdən sonra Elnur uzun müddət fikirli halda gözlərini boş dəhlizə zillədi. hələ də 
nələrin baş verdiyini anlamağa və beynində təhlil etməyə çalışırdı. Sevdiyi qız ona hər şeyin bitdiyini və 
ayrıldıqlarını demişdi. Ancaq nədənsə bu Elnura təsir etmirdi. Ona elə gəlirdi ki, o kənardan dayanaraq 
kiminsə həyatına baxır. Və onu tərk edən qız da onun deyil, başqasının sevgilisidir. Elnur özü də Nigarın 
verdiyi suala cavab tapmaq istəyirdi. kim idi o qız? Və o qızın Elnurun həyatındakı rolu nə idi? Niyə Elnur 
insanlardan bezib, 1 həftəlik tərki-dünya olanda bu haqda sevgilisinə deməmişdi. Axı o, bilirdi ki, qayıdanda 
sevgilisinin narazılığı və şikayəti ilə qarşılaşacaq. Elnur Nigarı itirmək istəmirdi. Ancaq itirməkdən də 
qorxmurdu. Heç vaxt özünə “Mən onu itirsən nə olar” sualını verməmişdi. Sanki o, bilirdi ki, Nigar onsuzda 
bir gün onun həyatından çıxıb gedəcək. Əslində o sevgisini itirməmək üçün mübarizə apara bilərdi. Ancaq 
nədənsə mübarizə etmək istəmirdi. Bəlkə də Elnurun tələbəlik illərində başına gələn hadisədən sonra insanlara 
olan inamı itmişdi. Bəlkə də artıq o, heç bir qıza inanmırdı. Axı onu öpən qız sabah da bir başqasını öpə bilər. 
Ona “səni sevirəm” deyən qız sabah da bu sözləri bir başqasına deyə bilərdi. Elnur bilirdi ki, o, düz düşünmür. 
Ancaq nədənsə onun beynində bu fikirlər dərin kök salmışdı. Və hər münasibətin uğursuz alınması artıq onda 
vərdiş halını almışdı. Artıq hər ayrılıq onda dərin təsir buraxmırdı. Ancaq bütün bunlara baxmayaraq, Elnur 
içində dərin bir acı hiss edirdi. O, Nigarı sevmirdi. Sadəcə ona öyrəşmişdi. Onun zərif, şirin təbəssümünə, 
maraqlı söhbətlərinə. Və insan öyrəşdiyi insandan ayrılanda özünü qəribə hiss edir. Tənha və tərk edilmiş. 
Elnuru həmin gün yuxu tutmadı. Son çarəsini itirmiş insanlar kimi ora-bura vurnuxur, sakitləşə bilmirdi. Gecə 
 7 
saat 3 idi. Elnur isə hələ də oyaq idi. Televizoru yandırıb, pultla kanallları çevirərək maraqlı bir şeyə baxmaq 
istədi. 250 kanalı ardı-ardına çevirdikdən sonra anladı ki, maraqlı bir şey yoxdur. Bəlkə də Elnurun çevirdiyi 
kanallar arasında maraqlı bir şey tapmaq olardı ancaq nədənsə hər şey Elnura maraqsız görünürdü. Televizoru 
söndürüb, maqnitofonu açdı. Diski qoydu. Pultla Nigarın xoşladığı musiqinin nömrəsini basdı. Ancaq mahnı 
səsləndikcə anladı ki, bu Elnura daha da əzab verir. Maqnitofonu söndürdü. Soyuducunu açıb, içinə baxdı. 
Görəsən, soyuducuda elə bir şey varmıdı ki, o, Elnurun içindəki acını azaltsın ya da tamamilə məhv etsin. 
Elnur indiyə qədər heç vaxt spirtli içki qəbul etməmişdi. Ancaq bu gün nədənsə ürəyi sərt və onu sərxoş 
edəcək içki içmək istədi. ancaq soyuducuda meyvə şirəsindən başqa içki yox idi. Elnur istədi, aşağı düşüb, 
mağazadan içki alsın. Ancaq qol saatına baxandan sonra fikrindən əl çəkdi. Gecə saat 3 idi. Və bu saatda yəqin 
ki, heç bir mağaza açıq olmazdı. Elnur acdığını hiss etdi. Özünə nəsə dadlı bir şey hazırlamaq istədi. ən çox 
sevdiyi yeməyi hazırlamağa başladı –Yumutalı çörək. Həm tez başa gəlirdi, həm də dadlı idi. Elnur çörəyi 
dilimləyərək onları yumurtaya batıraraq, bir –bir o üz- bu üz çevirərək, yaxşıca qızartdı. Qızardıqdan sonra 
onları boşqaba düzdü. Hazırladığı yeməyə gülümsəyərək baxdı. Ancaq bir dilimin heç yarısını yeməmişdi ki, 
anladı ki, o yemək istəmir. Nəsə başqa bir şey etməlidir. Bəlkə Nigara zəng vursun. Yəqin hirsi çoxdan 
soyumuş olar. Axı Nigar elə də kinli qız deyil. Elnur cibindən telefonunu çıxartdı. Istədi zəng vursun. Sonra 
fikirləşdi. Doğrudanmı o, bunu istəyirdi? bir az fikirləşəndən sonra qərarı qətiləşdi: YOX! O, bunu istəmir. 
Bəlkə əvvəllər Nigarla hər şey çox gözəl idi. Ancaq indi hər şey öz mənasını itirmişdi. Mənası itmiş bir 
münasibəti davam etdirməyin isə heç bir mənası yoxdur. Istədi yaxın dostu, sirdaşı Zaura zəng vursun. Indi 
onun kimləsə dərdləşməyə çox ehtiyacı vardı. Ancaq nədənsə dostuna da zəng vurmadı. Indi o, elə bir adam 
istəyirdi ki, onunla söhbət etsin, ona tənhalığını və ona əzab verən bu hissləri ona unutdursun. Bir –bir 
telefonundakı adlara baxdı. Adlar çox idi. Qəribədir ki, bu qədər adların olduğu siyahıda bir nəfər tapılmadı ki, 
o, asanlıqla həmin insana zəng vurub, onunla dərləşsin. Doğrudanmı, Elnur bu qədər tək idi? Bu qədər 
dostunun və iş yoldalarının olmasına baxmayaraq, heç kim onun ürəyinə yaxın deyildi. Elnur telefonunu 
kənara atıb, notebukunu dizlərinin üstünə qoyub, açdı. Yarımçıq qaldığı əsəri davam etmək istədi. Əslində bu 
romanı çoxdan yazmağa başlamışdı. Ancaq nədənsə yazıb, qurtara bilmirdi. Bu gün istədi bu romanı yazıb, 
qurtarsın. Ancaq əsərə baxanda gördü ki, əsərin elə bir yerində qalıb ki, əsərdə cərəyan edən hadisələr onun 
indiki vəziyyəti ilə tam təzaddır. əsərdə uzun müddət ayrı qalan sevgililər nəhayət ki, köhnə görüş yerlərində 
görüşürlər. Neçə il sonra bir-birilərindən xəbərsiz həmin yerə gəlirlər və bir-birini görürlər. Indi bu sevgi dolu 
səhnəni yüksək emosiya ifadə edən sözlərlə təsəvvür etmək lazım idi. Ancaq Elnur indi bu səhnəni davam 
etdirə bilmirdi. Yazsa belə sözlər quru və soyuq görünürdü. Elnur yazdığını oxuyur, silir, təzədən yazır, 
oxuyur və təzədən silir. Yox, deyəsən Bu gecə Elnurun ilham pərisi qaçıb. Bayaq qapını çırpıb gedən də 
deyəsən o idi. Elnur notebuku söndürərək kənara qoydu. Ürəyindəki sıxıntı ona rahatlıq vermirdi. Nəhayət 
uzun düşüncələrdən sonra siqaret çəkmək üçün eyvana çıxdı. Alışqanla siqaretini yandırandan sonra ətrafına 
nəzər saldı. Gecə necə də sakit və qəmgin idi. Qarşıdakı binanın bütün işıqları sönmüşdü. Tək bir pəncərədən 
başqa. Elnur başını qaldırıb, 7-ci mərtəbədəki işıq gələn pəncərəyə baxdı. Əslində yanan otağın işığı deyildi. 
Çox zəif bir işıq idi. Sanki televizorun ya da komputerin işığı kimi. Otağın işığı isə sönmüşdü. Elnur diqqətlə 
pəncərəyə baxdı. Pəncərədə kimsə vardı. Bu bir qız silueti idi. Arxadan gələn zəif işıq onun cismini göstərirdi. 
Elnur bu qızı dəqiq görə bilmirdi. Ancaq nədənsə gözünü o qaranlıq siluetdən də çəkmirdi. Saatlarca bu 
eyvanda dayanıb, bu siluetə baxmaq istədi. birmirdi niyə. Siqareti çoxdan bitmişdi. Ancaq o yerindən 
tərpənmək istəmirdi. Sadəcə gözləri 7-ci mərtəbədəki həmin pəncərəyə zillənmişdi. Ağlından heç nə keçmirdi. 
Heç bilmirdi, o pəncərədən baxan qız kimdir? Nəçidir? Niyə indiyə qədər oyaq qalıb? Sadəcə ona baxmaq 
istəyirdi... 
*** 
Arzu işə yorğun gözlərlə və məyus halda getdi. Heç 1 saat olmazdı ki, gözlərini yummuşdu. Və zəngli saat 
çaldı.  Işdə onu görən hər kəs bunun səbəbini soruşdu. Arzu isə sadəcə yatmamışam bəhanəsiylə suallardan 
qurtulmaq istədi. işdə həmişəki yerində oturmuşdu. Başını qaldıranda bir nəfərin ona yaxınlaşdığını gördü. Bu 
Mahir idi.  
-Dünən niyə telefonu söndürmüşdün? Bilirsən ki, bu məni əsəbləşdirir.-Mahir çox əsəbi idi. Ancaq əsəbini 
cilovlamağı bacarırdı. Arzu Mahirin bu xasiyyətini çox sevirdi. ən əsəbi halında belə, baxışlarından qəzəb 
alovu püskürsə belə, o, heç vaxt mədəniyyətsizlik etməzdi. Arzu yorğun və məyus gözlərlə həyatdakı hər 
şeydən çox sevdiyi insana baxdı. 
-Mahir, bura iş yeridir. Elə söhbətlərin yeri bura deyil.-sakit və yorğun səslə dedi. 
-Bura mənim atamın iş yeridir. Və istədiyim vaxt səninlə danışa bilərəm. indi isə sualıma cavb ver. Niyə 
dünən sənə zəng edəndə telefonu götürmədin? 
-Məncə, bizim artıq danışılacaq heç nəyimiz yoxdur. 
 8 
-Doğrudan? Bilirsən, bezdim artıq sənin özünü uşaq kimi aparmağından. Niyə hər şeyi öz ağlınla ölçürsən? 
sənin üçün bu münasibəti bitirmək o qədər asandır? Heç gətirdiyin səbəb də tutarlı deyil. Sən heç mübarizə də 
aparmaq istəmirsən. sən qorxaqsan. Cəsarətsizsən. qəti addım atmaqdan qorxursan. Bilirsən nə var? Sən bu 
komplekslə heç vaxt arzularını reallaşdıra bilməyəcəksən. 
-Mahir,hər şey bitdi. 
-Lap yaxşı. Bilirsən, məncə də hər şey bitdi. Sən heç özün də bilmirsən nə istəyirsən!-Mahir iti addımlarla 
şirkətdən çıxdı. Arzu ətrafına gözucu nəzər saldı. Şirkətdəki hər kəs ona qəribə baxırdı. Arzu ona yönələn sual 
dolu nəzərlərdən narahat oldu. o, işini çox sevirdi. Ancaq indi nədənsə ona buradakı hər şey qıcıqlandırıcı 
gəlməyə başladı. O, artıq burada işləyə də bilməzdi.istəməsə belə, Sabir bundan xəbər tutacaq və Arzuya 
narazı baxışlarla baxacaq. Həmin gün Sabir müəllim əsəbi idi. Ancaq bu Arzuya görə deyildi. Ancaq Arzuya 
elə gəldi ki, Sabir hər şeydən xəbər tutub,Mahir ona hər şeyi danışıb. Və bundan sonra burada oğlunun 
evlənmək təklifini rədd etdiyi bir insanın müdir olduğu şirkətdə işləmək Arzuya mümkünsüz kimi gəldi... 
Arzu əlindəki kağızı Sabirin katibəsi Sevdaya uzatdı. 
-Bunu Sabir müəllimə verərsən? 
-Bu nədir, Arzu?-Sevda təəccüblə kağıza nəzər saldı. 
=İşdən çıxmağım barədə ərizədir. 
-Niyə çıxırsan ki, işdən? 
-Belə lazım oldu. nəsə. Verərsən.-Arzu cavabı gözləmədən katibədən uzaqlaşdı. Masasına yaxınlaşıb, 
əşyalarını toplamağa başladı. Son dəfə şirkətə nəzər saldıqdan sonra, hər kəslə sağollaşıb, şirkətdən çıxdı... 
Bu gün hava əsl Azunun havası idi. Səma sıx buludlarla örtülmüşdü. Sakit hava vardı. Arzu nə qədər, hara 
qədər addımladığını bilmədi. bircə onu bilirdi ki, gəzmək istəyir. Uzun-uzun gəzmək. Özünü quyunun 
dibindəymiş kimi hiss edirdi. Çıxmaq istəyirdi ama bacarmırdı. Bir anlıq ağlından intihar da keçdi. Ancaq 
bilirdi ki, intihar onun ürəyinin sıxıntısını azaltmayacaq. Gəzirdi. Asta və yorğun addımlarla... 
*** 
Kəmalə evə gələndə Arzunu çarpayıda yatan görəndə təəccübləndi. Adətən bu vaxtları o, işdə olurdu. Arzu elə 
şirin-şirin yatırdı ki, onu oyadıb, soruşmağa ürəyi gəlmədi. Kəmalə paltarını dəyişdi. Mətbəxə keçib, 
yüngülvarı nahar etdi. Bundan sonra hələ o, işə getməli idi. Kəmalə universitetin magistraturasında oxuyurdu. 
Ailələri Şamaxıda olduğuna görə burada kirayədə qalırdı. Kəmalə həm də işləyirdi. dərsdən sonra işə gedirdi. 
Bu gün də işə getmək üçün hazırlaşdı. Arzunu oyatmamaq üçün qapını astaca arxadan bağlayıb, getdi... 
Arzu gözlərini açanda saat artıq axşam 8-i göstərirdi. Arzu neçə saat yatdığını bilmədi. bircə qapını açarla 
açıb, özünü yatağa atdığını xatırladı. Vanna otağına keçib, əl-üzünü yudu. Otaqdakı güzgüdə uzun müddət 
özünə baxdı. Üzündəki kədərli və məyus ifadə deyəsən Arzunun simasına əbədəlik həkk olunmuşdu. Istəsə 
belə, gözləri gülə bilmirdi. Arzu bu həyatdan yorulmuşdu. Sevgisizlikdən yorulmuşdu. Tənhalıqdan 
yorulmuşdu. Valideynlərinin laqeyd, sevgisiz münasibətləri onu tamamilə həyatdan küsdürmüşdü. Onu bu 
həyata bağlayan yeganə bir insan vardı –Mahir. Onu da bu gün itirdi. Düzdür, zaman keçdikcə hər şey 
unudulacaqdı. Ancaq indi Arzu özünü çox pis hiss edirdi. Ona elə gəlirdi ki, o, yer üzünün ən pis insanıdır. 
Heç kim onu sevmir, hər kəs onun özünə qapalılığından, müəmmalı hərəkətlərindən bezib. Heç kim onunla 
maraqlanmır. Bir azdan Kəmalə qapını açaraq evə daxil oldu. 
-Sabahın xeyir.-zarafatla televizor qarşısında oturan Arzuya nəzər saldı. 
-Sən gələndə mən yatmışdım? 
-Hə. necəsən? nə əcəb işdən belə tez gəlmisən? olmaya gələcək qaynatan sənə güzəştlər edir.-Kəmalə keçib 
Arzunun yanında əyləşdi. 
-İşdən çıxdım. 
-Nə? doğrudan deyirsən? niyə ki? 
-Belə lazım gəldi. Mahirin təklifini rədd edəndən sonra onun atası ilə hər gün üz-üzə gəlməyə utandım. Nə də 
olsa mənə nifrət edəcəkdi. 
-Axı niyə rədd etdin ki? Sən ki, Mahiri çox sevirsən. heç kim bilməsə də mən bilirəm.  
-Bu məndən asılı olan bir şey deyil. Bu bir qorxudur. Bilirəm. bilirəm ki, mən Mahiri həyatımdakı hər kəsdən, 
hər şeydən çox sevirəm. və bilirəm ki, onu itirməməli idim. Ancaq bu məndən asılı olan bir şey deyil. Bu bir 
qorxudur. Bu bir xəstəlikdir. Mən nə qədər çalışdım. Öz-özümlə çox mübarizə apardım. Ama bacarmadım. Bu 
qorxunu içimdə məhv edə bilmədim.Kəmalənin Arzuya yazığı gəldi. Arzu doğrudan da əzab çəkirdi. Bunu 
onun simasındakı ifadədən asanlıqla sezmək olurdu. 
-Bəs indi neyləyəcəksən? harada işləyəcəksən? 
-Bilmirəm. sabah elanlar olan qəzet alacam. Iş axtarmağa başlayacam. Yəqin ki, taparam. Tapmasam atama 
deyərəm. onun tanış holdinq sahibləri çoxdur. 
-Nə deyirəm. allah köməyin olsun. 
 9 
-Sağ ol. 
-Fikir eləmə. hər şey düzələcək... 
*** 
Gecə idi. Kəmalə çoxdan yatmışdı. Bu gecə Arzunu yenə yuxu tutmadı. Saatlarca gözünü tavana zillədikdən 
sonra, yata bilməyəcəyini anladı. Və qalxıb, komputerinin qabağına keçdi. Yazdığı, ama yarımçıq qaldığı 
əsərə baxdı. Qaldığı yerdən son cümləni təkrar-təkrar oxudu. 
“Onun gözlərinin qarşısında baş verən bu hadisə hələ ona çox yuxusuz gecələr verəcəkdi...” 
Bir anlıq öz yazdığı roman ona necə də mənasız və maraqsız gəldi. Axı bu əsəri niyə yazmışdı ki... heç 
maraqlı sujet xətti də yox idi. Arzu yazdığı 30 səhifəlik romanı bir anın içində pozdu. Indi o, yeni bir şey 
yazmaq istəyirdi. ama nə? ağlından heç bir ideya keçmirdi. Ancaq istəyirdi ki, yeni bir şey yazsın. Başladı 
yazmağa. Yazırdı. Heç bilmirdi nə yazır. Ama barmaqları klaviaturanın klavışlərində qaçırdı. Və birdən başını 
qaldırıb yazdığına baxdı. Yazdığı sözlərə baxıb, ağlamağa başladı. 
“ Məmmədov Mahir. Məmmədov Mahir. Məmmədov Mahir. Məmmədov Mahir...” 
Arzu dəfələrcə eyni bir şeyi yazmışdı. Bəlkə əsərinin adını elə belə adlandıraydı. Axı bu ad idi onun həyatı. 
Yazdığı əsərlərdə, oxuduğu kitablarda, baxdığı filmlərdə, düşüncələrində, yuxularında ancaq bu ad vardı. Bu 
ad onun yaddaşına yazılmışdı. Bu ad onun qəlbinə yazılmışdı. Bu ad onun getdiyi hər yerdə, baxdığı hər 
şeydə, danışdığı hər kəsdə var idi. O, heç özü də bilmirdi ki, o, Mahiri bu qədər çox sevirmiş ona elə gəlirdi ki, 
başqaları kimi onu da tezliklə unudacaq. Ama bu belə olmadı. Keçən hər saniyə ona daha çox əzab verirdi. 
Arzu komputerdəki şəkillər olan faylı açdı. Mahirin şəklini böyüdüb, ekrana qoydu. Şəkildə Mahir 
dənizkənarında idi. Və komputerdən Arzuya baxırdı. Arzu heykəl kimi bu şəkilə baxırdı. Bircə saniyə belə 
gözlərini qırpmadan baxırdı. Baxışları Mahirin gözlərində yüzlərcə dəfə gəzdi. Arzu şəkil üzərində mausun 
sağ düyməsini basdı. Göstəricini “Delete”in üzərinə gətirdi və basdı. Bir anlıq içində Mahirdən ona qalan 
yeganə xatirəni də sildi. Bu onun komputerindəki və həyatındakı son şəkil idi. O da məhv oldu. Arzu elə zənn 
edirdi ki, komputerdəki şəkilləri siləndə, telefondakı mesajları siləndə hər şey düzəlir. Ancaq bu belə olmur. 
Istəyirsən həyatındakı hər şeyi məhv et. Qəlbin döyündükcə sən onu hələ də sevəcəksən. Arzu komputeri 
söndürdü. Stuldan qalxıb, pəncərəyə yaxınlaşdı. Pəncərəni açdı. Əvvəlcə səmaya sənra da qarşısındakı binaya 
baxdı. Qeyri-ixtiyari olaraq gözləri 4-cü mərtəbəyə yönəldi. Bu dəfə də pəncərəsində işıq vardı. Bu dəfə də 
pərdə qırağa çəkilmişdi. Yenə stol, divan, kreslo...Ama bu dəfə kağızlar yox idi. Işıq yansa da ortalıqda heç 
kim görünmürdü. Arzu uzun müddət bu mənzərəyə baxdı. Sonra digər pəncərələrə baxdı. Indi hər şey Arzunun 
gözündə sönük və mənasız görünürdü. Istədi pəncərəni örtüb yatağına qayıtsın. Pəncərədəki gördüyü qaraltı 
onu dayandırdı. Bu o idi. Dünən gecə siqaret çəkməyə çıxan o oğlan. Bu dəfə də o, eyvanda əlində siqaret 
dayanmışdı. Bu dəfə də qaranlıqda onun siması aydın görünmürdü. Ancaq çəkdiyi siqaretin közərtisinin 
qırmızılı-sarılı işığı görünürdü. Arzu qeyri-ixtiyarı bu insana baxdı. Və bu dəfə ona elə gəldi ki, bu insan da 
ona baxır. Onlar təxminən bir saat beləcə dayandılar. 
“Görəsən, o oğlan niyə orada dayanıb? Görəsən niyə evə keçmir?” 
“Görəsən bu qız kimdir? Niyə hər gecə çıxır pəncərəyə? Niyə onu gündüz ya da hava işıqlı olanda görmürəm? 
görəsən niyə hər gecə çıxır? Niyə gündüzlər onu pəncərədə görmürəm?” birdən evdə telefon çaldı. Elnur 
istəməsə də onun qaranlıqdakı dostunu tərk edib, evə keçdi. Cəld telefonu götürdü. 
-Alo? 
-Alo, bağışlayın Əsməri olar?-telefonun digər tərəfindən yaşlı qadının səsi gəldi. 
-Səhv düşmüsünüz.-Elnur cəld telefonu qoyub, eyvana çıxdı. Başını qladırıb, 7-ci mərtəbəyə baxdı. Pəncərə 
boş idi. O getmişdi. Elnur istəməsə də məyus oldu. 
*** 
Bu artıq hər gecə təkrarlanırdı. Hər gecə qaranlıqda iki insan pəncərədən bir-birilərinə saatlarca baxırdılar. 
Onlar bir-biriləri haqda heç nə bilmirdilər. Ancaq baxırdılar. Bu artıq Arzuda vərdiş halını almışdı. Hər dəfə 
pəncərənin yanından keçərkən həyətə baxar, və qeyri-ixtiyari olaraq gözləri 4-cü mərtəbəyə zillənirdi. Arzu 
çox istəyirdi , onu hava işıqlı olarkən görsün, onunla dərdləşsin, onunla bitən sevgisindən danışıb ağlasın. 
Arzu indi işsiz idi deyə bütün gün evdə olurdu. Və tez-tez qeyri-iradi pəncərəyə yaxınlaşırdı. Gözləri həmin 
pəncərəyə zillənirdi. Onu görməyincə məyus halda pəncərədən ayrılırdı. Ancaq yenə də ümidini kəsmirdi. 
Çünki bilirdi ki, gecə o siluet yenidən eyvanda peyda olacaq. Bu bir oyun idi sanki. Qaranlıqda oynanan 
müəmmalı bir oyun... 
*** 
Qapı döyüldü. Arzu qapıya tərəf yüyürdü. Qapını açanda üzündəki ifadə dəyişdi. Bu onun anası idi qarşısında 
dayanan. 
-Salam, qızım. Necəsən?  
 10 
Arzu heykəl kimi qapıda dayanmışdı. Bilmirdi nə etsin. Ancaq onu bilirdi ki, indi görmək istədiyi ən son insan 
elə bu qadındır. 
-Salam. Keç içəri.-Arzu istəməsə də, mədəni halda anasını evə dəvət etdi. Lalə dəhlizə keçib, ayaqqabılarını 
çıxartdı. ətrafa nəzər saldı. 
-Qəşəng evdir.-gülümsədi. 
-Keç içəri- Arzu onu öz otağına dəvət etdi.-Nəsə istəyirsən? çay ya kofe? 
-Olsa bir stəkan su gətir. Mən əsas səni görməyə gəlmişəm.-Lalə istədi qızını qucaqlasın Arzu geri çəkildi. 
-İndi gətirərəm. sən keç əyləş. 
Lalə qızının otağına keçdi. Evin divarlarına, tavanına, əşyalarına göz gəzdirdi. Arzu əlində su ilə dolu stəkanı 
anasına verib, onun qarşısına əyləşdi. Laqeyd görünməyə çalışsa da, əsəbi olduğu gözlərindən asanlıqla 
sezilirdi. 
-Hələ də mənə qarşı kinlisən? 
Arzu qarşısında dayanan qadına baxdı. 
-Bilirsən artıq bunları müzakirə etməyin heç bir mənası yoxdur. Burada yaşadığımı hardan bildin? 
-Atandan ünvanını verməyini istədim. 
-Hmm. Gərək atama tapşırardım ki, adresimi heç kimə verməsin. 
-Arzu, qızım, niyə mənə bu qədər nifrət edirsən? axı sən də qadınsan, sən də sevginin nə olduğunu başa 
düşərsən. 
Arada sükut yarandı. Arzunun içindəki kin və qəzəb ona əzab verirdi. Ona rahat nəfəs almağa mane olurdu. 
-Bilirsən, mənə bu yaxınlarda evlənmək təklifi etdilər. 
-Doğrudan? Nə yaxşı... 
-Canımdan çox sevdiyim bir insan mənimlə evlənmək istədiyini dedi. O insanı həyatımdakı hər kəsdən çox 
sevirdim. Onun üçün canımı belə verməyə hazır idim. Ama mən onun bu təklifini rədd etdim. 
-Niyə? Niyə ki?-Lalə təəccüblə qızına baxdı. 
-Niyə?Billirsən niyə?-Arzu qəzəblə anasına baxdı.-Çünki qorxdum. Qorxdum ki, bir gün ərim mənə deyər ki, 
“Bağışla, ama mən əvvəl sevdiyim qızla qarşılaşandan sonra başa düşdüm ki, mən səninlə yaşaya bilmərəm.” 
və məni tərk edər. Mənsə körpəmlə tək qalaram. 
-Qızım... 
-Ana, sən başa düşürsən ki, sən neyləmisən? bu artıq məndə xəstəlikdir, qorxudur. Sən öz sevgin naminə bir 
insanın həyatını, inamını məhv elədin. Sən başa düşürsən ki, mən necə əzab çəkirəm? mən göz görə-görə 
sevdiyimi itirdim. mən məhv oluram. Mən heç vaxt ailə qurmayacam. Çünki mən qorxuram. Başa düşürsən? 
qorxuram. Və bu qorxularıma görə də sənə minnətdaram. 
-Qızım, mən inan ki...-Lalə kövrəlib ağlamağa başladı. Arzu gözləri yaşla dolmuş qadına baxdı. Nə qəribədir, 
qəlbində bu qadına qarşı heç nə hiss etmirdi. Bəlkə də televizorda hansısa filmə baxsa oradakı aktrisanin göz 
yaşlarından təsirlənib, ağlayardı. Ancaq indi o, donuq və sevgisiz gözlərlə bu qadına baxırdı. 
-Arzu, mən istəməzdim sənin yaddaşında belə pis qalım. Ancaq gərək sən məni başa düşəsən. sən də qadınsan. 
Sən də sevirsən. sən də sevginin nə demək olduğunu bilirsən. mən sənin atanla bir-birimizi sevməyərək 
evlənmişik. Valideynlərimiz bizi zorla evləndiriblər. Mən sənin atanı heç vaxt sevməmişəm. mən həyatımda 
ancaq bir nəfəri sevmişəm. ancaq onu. Mən özümü aldada bilməzdim. Bu mümkün deyildi. Başa düşürsən 
məni? Mən atanı heç vaxt sevməmişəm. 
-Narahat olma, heç o da səni sevmirdi. Sən gedəndən 1 həftə sonra evimizdə “təzə ana” peyda oldu... 
Arada yenə sükut yarandı. Arzu artıq  bu qadının varlığından sıxılmağa başladı. 
-Niyə gəlmisən? 
-Sadəcə səni görmək istədim. Qızımı görmək istədim. Bağışla, əgər narahat etdimsə... 
-Heç bir dəfə özün özünə sual vermisən? demisən ki, mən səhv iş görmüşəm? ondandır ki, neçə illərdir, uşağın 
olmur. Allah səni bu sevgidən məhrum etdi. Əgər sənin uşağın olsaydı, inan ki, heç yadına düşməzdim. Indi 
mənim yanıma gəlirsən ona görə ki, məndən başqa bir uşağın yoxdur. Varın var. Pulun var. Sevdiyin biri ilə 
yaşayırsan. Ama uşağın yoxdur. Olmayacaq da. Nə qədər ki, sən mənim həyatımı məhv etmisən, Allah sənə 
heç vaxt uşaq verməyəcək. 
Lalə ağlayırdı. Arzu isə həm kobud danışdığına görə peşman idi, həm də sevdiyi insandan ayrılmışdı deyə 
həyatdan küskün idi. Üstəlik işdən də çıxmışdı. Və içində pəncərədəki insanı görmək arzusu vardı. 
-Ana, getsən yaxşıdır. 
Lalə məyus halda ayağa qalxaraq otağı tərk etdi. Sonra qapının səsi eşidildi. Arzu bir müddət dərin sükut 
içində gözlərini bir nöqtədə zilləyib durdu. Sonra qeyri-iradi yanağından yaşlar süzülməyə başladı. Indi onun 
bu çətin və sıxıntılı anında ən çox anasına ehtiyacı vardı. Onun qolları arasında doyunca ağlayıb, dərdləşmək 
istəyirdi. ancaq bunun üçün artıq gec idi. 
 11 
Bir azdan Kəmalə gəldi. Arzunu məyus halda görüb soruşdu. 
-Nə olub, Arzu? Ağlamısan? 
-O gəlmişdi... 
-Kim?Mahir? 
-Yox. Anam. Niyə, Kəmalə? Niyə bir insana görə başqa bir insanın həyatı məhv olmalıdır? Niyə? Axı mən 
onu itirmək istəmirdim. Mən onu hər şeydən çox sevirdim... 
Kəmalə Arzunu qucaqladı. Arzu hönkür-hönkür ağlamağa başladı. Indi onun əsəbləri çox gərgin idi. Və ən 
kiçik bir şey belə onu təsirləndirirdi. 
*** 
-Salam, ata. Gəlmək olar? 
Əhməd başını qaldırıb, qapıda dayanan Arzuya baxdı. 
-Paho, gör kim gəlib...Necəsən qızım?-Əhməd oturduğu masa arxasından qalxıb, qızını qucaqladı.  
-Yaxşıyam, ata. Sən necəsən? necə gedir işlərin? 
-Əla. Sən gəldin lap əla oldu. nə əcəb yadına düşmüşük? 
-Eee, ata, niyə elə deyirsən? arada zəng vururam da... 
-Səsini eşitmək ayrı. Üzünü görmək ayrı. Darıxmışdım sənin üçün. 
-Mən də... 
-Keç otur. 
Arzunun atası holdinqin vitse-prezidenti idi. Arzu keçib masanın qarşısındakı kresloda oturdu.  
-Nə istəyirsən? Çay kofe yoxsa meyvə şirəsi? 
-Heç nə istəmirəm ata. Bilirsən nəyə görə gəlmişəm? 
-Elə bilirdim ki, mənə işin düşüb.-Əhməd zarafatyana eyham vurdu. 
-Eee, ata... 
-Yaxşı, yaxşı, eşidirəm,Arzu xanım. 
-Ata, bilirsən?...İşdən çıxmışam. 
-Doğrudan? Niyə ki? 
-Nə bilim. Elə alındı. Indi iş axtarıram. Daha doğrusu, bir –iki yerə müraciət etdim. Ama ürəyimcə olmadı. 
Dedim mənə ən yaxşı atam kömək edər. 
-Əlbəttə, atası holdinq başçısıdırsa, əziyyət çəkib, niyə qəzet alırsan ki? Burada canlı elanlar qəzeti var... 
-Eee, ata, heç dəyişməmisən...Yenə zarafatından qalmırsan. 
-Hə. belədir də. 
-Elə buna görə səni çox sevirəm də... 
-Bilirəm. bilirəm. yaxşı, bəlkə qurtaraq bu lirik anları. Keçək əsas məsələyə. De görüm harda işləmək 
istəyirsən? 
-Nə bilim. Bankda, hansısa şirkətdə də ola bilər. 
-Yaxşı. Sən narahat olma.bir-iki nəfər var. Onlara deyərəm. vakant yer olsa sənə xəbər edərəm. Alınmasa, 
burada işləyərsən. yəni sənə bir iş tapa bilməyəcəyik? Narahat olma. 
-Çox sağ ol, ata. Bilmirəm sən olmasan mən nə edərdim. Hələ də qaldığım evin pulunu sən ödəyirsən. çox sağ 
ol anlayışın üçün. 
-Əlbəttə. Mən hamının fikrinə hörmətlə yanaşıram... 
Arada sükut yarandı. Arzu atasının nəyi nəzərdə tutub dediyini anladı. 
-Ata, o gün anam gəlmişdi. 
-Bilirəm. məndən sənin yaşadığın evin ünvanını istədi. 
-Gərək verməzdin. 
-Yox,Arzu. Düz fikirləşmirsən. mən verməyə bilməzdim. O, nə də olsa sənin anandır. 
-Ümidvaram, bir də gəlməz. 
-Belə danışma, Arzu. Içində heç kimə qarşı nifrət bəsləmə. bu qarşındakı insandan çox sənə ziyandır. Çalış, 
hər kəsi olduqları kimi qəbul et. 
-Ata, sən çox ürəyi yumşaq bir insansan. Buna görə də, səni çox sevirəm. 
-Buna görə, məndən ayrı yaşayırsan?-Əhməd eyham vurdu. 
-Yox, ata. Sadəcə sənin öz ailən vardı. Mən o ailədə qara kölgə olmaq istəmədim. Qərarıma hörmətlə 
yanaşdığın üçün sənə təşəkkür edirəm. hə, bu arada, ailə demişkən, Kamran necədir?  
-Yaxşıdır. Fransadadır.-Kamran Əhmədin ikinci nikahından olan oğlu idi. 
-Dərsləri necə gedir? Yaxşı oxuyur? 
-Belə də. Normal. 
 12 
Arzu atasına baxdı. Onun ağarmış saçlarına, üzündəki hələ dərinləşməmiş qırışlara nəzər saldı. Yaxşı ki, 
atasının həyatında hər şey yaxşı idi. O, xoşbəxt olmağa layiq idi. 
*** 
 
Arzu tezliklə atasının köməyi ilə bankların birində iş tapdı. Yeni işi ona maraqlı gəlirdi. Burada da o, resepşn 
bölməsində işləyirdi. ancaq bura əvvəlki iş yerindən fərqlənirdi. ən azından burada Sabir müəllim və onun 
oğlu yox idi. Arzu tezliklə işinə öyrəşdi. Daha doğrusu Mahiri unutmaq üçün bütün fikrini işinə verirdi. Bir 
də... bir də pəncərə məsələsi. Arzu çox istəyirdi ki, o insanı görsün. Görəsən o kim idi? Və necə bir insan idi? 
Axı niyə hər gün o saatlarca eyvanda dayanıb, Arzunun pəncərəsinə baxırdı? Arzuda bu insana qarşı bir maraq 
yaranmışdı. Ya da Mahiri unutmaq üçün bu maraqdan dörd əllə yapışmışdı. 
Bu gün bazar günü idi. Arzu günə yüksək əhval-ruhiyyə ilə başlamışdı. O, bazar günlərini çox sevirdi. Axı 
bazar günlərini kim sevmir? Ancaq həmin gün sən bir həftə boyunca planlaşdırdığın işləri görə bilirsən. 
Arzunun da bu günə planları çox idi. Ama əvvəlcə evi, otağını yığışdırmalı idi. Kəmalə də öz otağını 
təmizləyirdi.maqnitofonda şən musiqi səslənirdi. Arzu mahnını dodağının altında mızıldanaraq, kitab şkafını 
yığışdırırdı. Əlinə cürbəcür vərəqlər, yarımçıq əsərlərin yazıldığı vərəqlər keçirdi. Arzu onları oxuduqca 
sevinirdi. Nədənsə bu gün ona yazdığı hekayə, şer parçaları əziz və doğma görünürdü. Bu gün o, özünü yaxşı 
hiss edirdi. Nəhayət ki, o, uzun müddət davam edən depresiyadan çıxmışdı. Artıq qəlbindəki Mahir adlı yara 
ağrıtmırdı. Artıq Arzu onu itirdiyini qəbul etmişdi. Yeni işi, yeni mühit ona bu barədə çox kömək etmişdi. 
Artıq Mahiri xatırladacaq heç nə yox idi. ən azından Arzu belə zənn edirdi. Ta ki əlinə bir vərəq keçməmişdən 
əvvəl. Arzu onu oxuduqca, qəlbindəki qart bağlamış yaranın sızıldadığını hiss etdi. Bu kağızda Arzu Mahir 
haqda yazmışdı. Hələ o vaxt Mahirlə Arzu heç danışmırdılar. Kağızda yazılmışdı. 
“ Artıq ona öyrəşmişəm. hiss edirəm ki, mən ona get-gedə daha çox bağlanıram. Ilk dəfədir. Ilk dəfədir ki, 
məndə bu hiss yaranıb. Deyəsən, mən onu həqiqətən sevməyə başlayıram. Yox, axı mən onu sevmək 
istəmirəm. o, çox yaxşı insandır. Çox ağıllı baxışları var. Mən o baxışlara vurulmuşam. Bilirəm. bilirəm ki, o, 
heç vaxt mənə baxmaz. Onun ətrafında  o qədər gözəl, baxımlı , şarmlı qızlar var ki... nəsə. Ama bu həqiqəti 
ürəyim qəbul etmək istəmir. Onsuzda odur məni əziyyətə salan. O sevir, əzabı isə mən çəkirəm. onsuzda mən 
bu hisslərə öyrəşmişəm. birinci dəfə deyil ki...Nəsə. ümidvaram, onu tez unudaram. Ama nə qədər ki, onu 
görürəm, məncə bu mümkün olmayacaq. Kaş onunla bircə dəfə də olsa danışa bilsəydim. Xəyallarımda onunla 
dəfələrcə danışmışam. Ama həqiqətdə də danışmaq istərdim. Mahir...Mahir...Sən kimsən? beynimdə və 
qəlbimdə yuva quran köçəri quş. Bilirəm ki,Bir gün üçüb gedəcəksən...” 
Arzu ağlayırdı. Oxuduqca ağlayırdı. Hər şey səhv idi. Arzu Mahiri unutmamışdı. Heç vaxt da 
unutmayacaqdı... 
*** 
Gecə idi. Arzunun yaxşı əhval-ruhiyyəsi tez də keçib getdi. O unudulmuş kağız əlinə keçdikdən sonra yenə 
əzablar ürəkdə tufan qoparmağa başladı. Görəsən bu əzab nə vaxt bitəcəkdi. Arzu gözlərini həmişəki kimi 4-
cü mərtəbəyə zilləmişdi. Işıq yanırdı. Arzu çox əzab çəkirdi. Istədi bu əzabını qarşıdakı binanın 4-cü 
mərtəbəsinin sakini ilə bölüşsün. Bəlkə bu dəfə də o eyvana çıxdı. Guya nə dəyişəcəkdi ki? Qaranlıqda iki 
insan bir-birinə baxacaqdı. Öz tənhalıqlarını bilinməyən baxışlarda boğacaqdılar. Arzu intizarla həmin siluetin 
eyvanda peyda olmasını gözləyirdi. o hiss etdi ki, indi elə bu an onun bu insana, bu cismə çox ehtiyacı var.onu 
arzulayırdı.  Heç nəyi, heç kimi gözləmədiyi kimi gözləyirdi həmin şəxsi. Kim idi o? Necə biri idi? Heç 
bilmirdi. Ancaq istəyirdi. həm də çox istəyirdi. ama o cisim hələ də eyvanda görünmürdü. Arzunun ürək 
sıxıntıları hər saniyə daha da artırdı. Arzu inadla gözləyirdi. indi onu keçmiş xatirələrdə qalan Mahir deyil, 
üzünü görmədiyi həmin insan maraqlandırırdı. Bəlkə də o, bu gecə eyvana çıxmayacaqdı. Bəlkə də onun bu 
gecə sevgilisi ilə görüşü vardı. Axı niyə Arzu elə də yaxşı tanımadığı bir insana belə bağlanmışdı? Niyə bu 
qədər pəncərə varkən məhz o pəncərəyə zillənmişdi o gözlər?  Bəlkə o da Arzu kimi tənha idi. Axı o da neçə 
gecələr bu eyvanda tək dayanırdı. O da tək idi. Bəs bu gecə o harda idi? Niyə eyvana çıxmırdı? Axı Arzu bu 
insana çox öyrəşmişdi. Arzu inadla gözləyirdi...  
*** 
Arzu səhəri yorğun gözlərlə  açdı. Bu artıq neçənci səhər idi ki, Arzu onu ümidsiz və yorğun gözlərlə açırdı.  
-Arzu, oyan.-o biri otaqdan Kəmalənin səsi gəldi. 
Arzu çoxdan oyanmışdı. Ama nədənsə Kəmaləyə cavab verəcək qədər özünü güclü hesab etmirdi. Gözlərini 
mavi-ağ rəngli tavana zilləmişdi. Düşünürdü. Bu hara qədər belə davam edəcəkdi? Bu əzabların sonu olmalı 
idi. Ağlamaqla heç nə dəyişməyəcəkdi.  
“ bu belə davam edə bilməz. mən həyatımı dəyişməliyəm. yeni münasibətlərə başlamalıyam.  Ama ciddi deyil. 
Sadəcə əylənmək üçün. Bəli. Elə də edəcəm. bəsdir, bitmiş bir sevginin əzabını hara qədər çəkəcəm? Allah 
bilir, Mahir artıq başqasını tapıb. Mənsə onu fikirləşirəm. axı niyə hər dəfə əzab çəkən tərəf mən olmalıyam? 
 13 
Axı niyə dünən bütün gecəni tanımadığım bir insanın pəncərəsinə baxmaqla keçirdim. O isə çıxmadı. Axı niyə 
çıxsın ki? Məgər mən onun həyatında varam ki? Bəsdir. Bəsdir artıq kimdənsə asılı oldum. Bitdi. Hər şey btdi. 
Bu gün təzə nömrə alacam. Pəncərəyə də artıq baxmayacağam. Vəssalam. Bütün əzablardan uzaq olacam. 
Yeni həyata yeni səhifədən başlayacam.” 
Arzu yataqdan qalxdı. Əl-üzünü yamaq üçün vanna otağına getdi. 
*** 
Telefon zəng çaldı. Elnur gözlərini açdı. Başında bərk ağrı vardı. Ayağa qalxdı. Başı gicəllənirdi. Dünəni 
xatırlamağa çalışdı. Yanıb-sönən rəngarəng işıqlar, ətrafda dəlicəsinə rəqs edən qızlar... 
-Alo...-Elnurdan ölgün səs çıxdı. 
-Alo, Elnur, hələ oyanmamısan?-Bu Zaur idi. 
-Saat neçədir ki? 
-Saat 10. 
-Nə? axı niyə mən telefonun zəngli saatının səsini eşitməmişəm? 
-Onu mən bilmərəm. gəlirsən işə? 
-Hə. indi gəlirəm. 
Elnur dəstəyi qoyar-qoymaz  əl-üzünü yumaq üçün vanna otağına keçdi. əl-üzünü yuduqdan sonra  təmiz hava 
almaq üçün eyvana çıxdı. ətrafa nəzər saldıqdan sonra dərindən nəfəs alaraq təmiz qış havasını ciyərlərinə 
çəkdi. Qeyri –ixtiyari baxışları 7-ci mərtəbəyə istiqamətləndi. Yenidən dünəni xatırladı. Dostları ilə bara 
getmişdi. Elnurun ağlından bir fikir keçdi: 
“Görəsən, dünən pəncərəyə çıxmışdı?” 
Pəncərədə heç kim yox idi. Elnur bir müddət həmin pəncərəyə baxdı. Deyəsən o bu pəncərəni ancaq 
qaranlıqda xoşlayırdı. Ancaq qaranlıqda o bu qızı görürdü. Ancaq dünən dostları ilə əylənməyə getdiyindən 
onu görməmişdi. Deyəsən darıxmışdı... 
*** 
Arzu iş masasının arxasında əyləşmişdi. Beynində ancaq bir ad səslənirdi. Arzu fikrini işinə verməyə 
çalışdıqca onu daha çox xatırlayırdı. Bu gün işdən çıxanda yol boyunca dumanlı fikirlərlə addımladı. Və 
birdən özünü Mahirin işlədiyi şirkətin yanında gördü. Mahir sığorta şirkətində baş menecer vəzifəsində 
işləyirdi. Arzu heç özü də bilmirdi o bura necə gəlib və hansı qüvvə onu bura gətirib. Bir anlıq geri çevrildi. 
Vaxt itirmədən buradan uzaqlaşmaq istədi. ancaq özündə qətiyyət tapıb, yenidən şirkətə tərəf addımladı. O 
artıq qərar vermişdi. Mahiri görəcəkdi. Onun boynuna sarılıb, onu necə çox sevdiyini deyəcəkdi. Düzdür, bu 
heç nəyi dəyişdirməyəcəkdi. Arzu heç vaxt evlənməyəcəkdi. Ancaq indi o, elə bu an bunu etmək istəyirdi. qoy 
bu heç nəyi dəyişdirməsin. Ama Arzu bunu edəcəkdi. Qəlbində xilas olmağı arzulayan sevgi etirafı bu gün 
səslənəcəkdi. Arzu elə bu addımlarla irəliləyirdi ki, birdən şirkətin qapısından Mahirin çıxdığını görüb, 
çaşqınlıq və həyəcan içində yerində dayandı. Indi onun qəlbi çox bərk döyünürdü. Mahir Arzunu görüncə 
təəccübləndi. Arzuya doğru addımladı. Onun qarşısında dayanıb, Arzunun gözlərinə baxdı. 
-Arzu, sən...Burda? 
-Mahir...-Arzu çox həyəcanlı idi. Nə deyəcəyini bilmirdi. Hər şey necə də asan görünürdü. Ancaq indi sanki 
dili tutulmuşdu. Ürəyi yerindən çıxacaqmış kimi bərk döyünürdü. 
-Mahir, əslində... burdan keçirdim...istədim səni görüm...Sənə deyiləsi sözüm var...-Arzu Mahirə baxdı. Onun 
göstərəcəyi reaksiyanı gözlədi. 
-Nə deyəcəksən ki?-Mahir hələ də təəccüb içində idi. 
-Mahir...-Arzu bir anlıq susdu. 
-Mahir, getmirik?-arxadan bir qız gəldi. Gülümsəyərək mənalı-mənalı Mahirə baxdı. 
-Sən keç, maşına. Mən də gəlirəm.-Mahirin narahat olduğu dərhal sezildi. 
-Yaxşı.-qız gülümsəyərək keçib Mahirin maşınında oturdu. 
-Səni eşidirəm.-Mahir donuq halda dayanan Arzuya baxdı. 
-Bilirsən...Əslində elə də vacib deyildi...Unut.-Arzu geri çevrilib, iri və qəti addımlarla oradan uzaqlaşdı. Bəli, 
bu gün Arzunun qəlbində qalan o son ümid də indi elə bu an bitdi. Bu gün o istəmədiyi reallıqla qarşılaşdı. Bu 
gün o bu səhnəni görəndən sonra nağıllar və xəyallar aləmindən ayrıldı. O bu gün anladı ki, həqiqətən o, 
Mahiri itirib. Bəlkə də o bu həqiqəti dərk edirdi, ancaq qəbul etmirdi. Ancaq bu gün o hər şeyi qəbul etməli 
olacaqdı. Arzu əlinin içində sıxdığı kağızı, daha da bürüşdürərək küçənin kənarındakı zibil qabına atdı. Bu 
məktubdan yəqin ki,Mahirin heç vaxt xəbəri olmayacaqdı. Bəlkə də zibil yığanlar bu məktubu digər lazımsız 
kağızlar kimi zibil maşınlarına dolduracaqdılar. Və heç kim o kağızda nələr yazıldığını bilməyəcəkdi. Bircə 
Arzudan başqa... 
“Mahir, heç bilmirəm sözə necə başlayım. Heç bilmirəm başlamaq istəyirəm ya yox. Bircə onu bilirəm ki, 
beynimi söküb atmaq istəyirəm. çünki hər an məni səbəbsiz düşüncələrlə yorur. Bilirəm ki, o düşüncələrin 
 14 
içində sən varsan. Hərdən mənə elə gəlir ki, mən səni unutmuşam. Ama bu belə deyil. Əlimdə əski parçası 
divarın kənarından sallanan dekorativ süni yarpaqları silirdim. Yarpaqlara baxırdım. necə də toz basmışdı. 
Silirdim. Birdən ayıldım ki, mən səni düşünürəm. bu birinci dəfə deyil. Mən bircə şeyi anladım. Mən həmişə 
səni düşünürəm. sən həmişə mənim yaddaşımın bir kənarında olmusan. Sən heç vaxt bilməmisən. heç vaxt 
sənə deməmişəm. ama indi deyirəm. bilirəm bu heç nəyi dəyişdirməyəcək. Ancaq demək istəyirəm. MƏN 
SƏNİ ÇOX SEVİRƏM. HƏM DƏ TƏSƏVVÜR EDƏ BİLMƏYƏCƏYİN QƏDƏR ÇOX.Mahir, sən və 
ancaq sən olacaqsan mənim idealım.” 
Bu pis bir yuxu idi. Arzu bu yuxudan oyanmaq istəyirdi. o artıq ürəyindəki ağrını hiss etmək istəmirdi. O, artıq 
əzab çəkməkdən, ağlamaqdan yorulmuşdu. Axı bu əzabların bir sonu olmalı idi.  
Axşam idi. Kəmalə evə gələndə evin işıqlarının sönülü olduğunu görüb, əvvəlcə Arzunun evdə olmadığını 
zənn etdi. Sonra həzin bir mahnının səsləndiyini eşitdikdən sonra Arzunun otağının qapısını açdı. Işığı 
yandırdı. Arzu çarpayıda oturmuş, yastığı qucaqlayaraq ağlayırdı. Qaranlığa öyrəşmiş gözlər gur işığa reaksiya 
göstərdi. Arzu gözlərini qıydı. 
-Arzu, niyə qaranlıqda oturmusan?-Kəmalə Arzuya yaxınlaşıb onun yanında oturdu.-Nə olub,Arzu? 
-Məndən axmaq insan varmı görəsən, bu yer üzündə?-Arzu hıçqırırdı. 
-Nə olub axı? 
-Bu gün onun iş yerinə getdim. 
-Kimin? Mahirin? 
-Hə. elə bilirdim mən onu necə düşünürəmsə o da məni düşünür. ama o bir qızla çıxdı. Harasa gedəcəkdilər. 
Qız onun maşınına mindi. Mənsə axmaq kimi orda qaldım. Özümü tupoy kimi hiss etdim.  
-Bəs nə dedin Mahirə? 
-Heç nə. tam deyəcəkdim ki, o qız gəldi. Yaxşı ki, demədim. Yoxsa özümü alçalmış kimi hiss edəcəkdim. Bu 
gün anladım ki, həqiqətən mən onun həyatında yoxam artıq. Mənəm günahkar. Bütün gübahlar məndədir. 
Onun heç bir günahı yoxdur. Ürəyim ağrayır, Kəmalə. Insanın sevdiyi birini itirməsi nə pis şey imiş. 
-Bilirəm...-Kəmalə bir anlıq tələbəlik sevgisini xatırladı. O, 3-cü kursda oxuyanda onun sevdiyi insan 4-cü 
kursda oxuyurdu. Və sevdiyi insan universiteti bitirib getdikdən sonra Kəmalə anladı ki, o həmin insanı necə 
də çox sevirmiş. O, elə zənnn edirdi ki, bu dəhlizdə tənəffüslərdə, sevdiyi insan həmişə onunla olacaq. Həmişə 
dərs vaxtı Kəmaləgilin dərs otağının qapısını açıb, Kəmaləyə baxıb, sonra da örtüb gedəcək. O,həmin insana 
çox öyrəşmişdi. Və onsuz yeni tədris ilinə başlayanda, artıq onu bu universitetdə görməyəndə Kəmalə anladı 
ki, o, tələbəlik sevgisini çox sevirmiş. Bu ayrılıq və onun yoxluğu Kəmaləyə böyük bir ağrı qoyub getdi. Indi 
Arzu danışdıqca Kəmalə o illəri xatırladı. 
-Ağlama,Arzu. Hər şey yaxşı olacaq. Zaman hər şeyi həll edəcək. 
-Öz səfehliyimə ağlayıram. Göz görə-görə canımdan çox sevdiyim birini itirdim. Axı mən onu hər şeydən çox 
sevirdim. Ha istəyirəm onun adi insanlardan biri olduğunu özümə başa salım. Ama olmur. Axı o adi insan 
deyildi. Mən çox insanlarla ünsiyyətdə olmuşam. Onun kimisi yox idi. O, elə ciddi, vüqarlı, elə məğrur idi 
ki...O, dürüst idi, o, mədəni idi, onun səsi, onun gülüşü... 
Arzu ağlayırdı. Danışdıqca ağlayırdı. Mahirlə keçirdiyi anları, etdiyi söhbətləri xatırladıqca daha bərkdən daha 
içdən ağlayırdı...Deyəsən, Arzu heç vaxt bu ayrılıqla barışa bilməyəcəkdi. Bəlkə hər şeyi zamanın öhdəsinə 
buraxsın. Axı zaman nə acılara, nə iztirablara məlhəm idi. 
-Gəl çıxaq şəhərə.-Kəmalə Arzunun halının pis olduğunu görüb təklif etdi.-Gedək əyləncə mərkəzlərindən 
birinə. Çoxluca rəqs edərik. Stresdən çıxarıq. Evə qapandıqca daha da pis olacaq. Olan olub. Yaddında saxla 
ki, göz yaşların heç nəyi dəyişdirməyəcək. Onda niyə əbəs yerə ağlayasan ki? Dur. Dur gedək. 
-Yox. Heç yerə getmək istəmirəm. təkid eləmə. 
-Niyə axı?  
-İstəmirəm. çoxluca ağlamaq istəyirəm. 
-Axı ağlamaqla nə düzələcək ki? 
-Bilirəm ki, heç nə əvvəlki kimi olmayacaq. Ama ağlamaq istəyirəm...Bağışla ama tək qalmaq istəyirəm... 
-Yaxşı. Ama fikrini dəyişsən mənə de.-Kəmalə otaqdan çıxdı. 
Arzu ayağa qalxıb, pəncərəyə yaxınlaşdı. Bilmirdi niyə ama bu gün onun hər kəsdən çox bu pəncərədən baxan 
insana ehtiyacı vardı. Arzu 4-cü mərtəbəyə baxdı. Pəncərə qaranlıq idi. Otağın işıqları yanmırdı. Qaranlıq 
pəncərə Arzunun ürəyini daha da sıxmağa başladı. Axı o, öyrəşmişdi, bu pəncərənin daima işıqlı olmasına. 
Arzu bir müddət sakitcə dayanıb həmin pəncərəyə baxdı. Ancaq həmin pəncərədə hələ də qaranlıq idi. 
Deyəsən bu gecə heç yanmayacaqdı. Arzu son ümidini də itirdikdən sonra geri çevrilib, otaqdan çıxdı. Qonaq 
otağına keçdi. Kəmalə televizora baxırdı. 
-Fikirləşdim ki, sən düz deyirsən. evdə oturmaqla heç nə düzəlməyəcək. Mən dəli kimi rəqs etmək istəyirəm. 
dəli kimi bir şey etmək istəyirəm. 
 15 
Kəmalənin üzündə təbəssüm yarandı... 
*** 
Arzu ilk dəfə idi ki, belə bir məkanda olurdu. Ətrafda rəngarəng işıqlar yanıb sönürdü. Musiqinin səsindən elə 
bil indi tavan yerə çökəcəkdi. Arzu ilk dəfə idi ki, diskotekada olurdu. Ancaq bu məkan onun çox xoşuna 
gəlirdi. Yeni mühit, yeni dünya indi onun üçün çox lazım idi. Burda insanlar dəli kimi rəqs edirdilər. Heç kim 
heç kimə fikir vermirdi. Hamı öz dünyasında idi. Çoxunun da beyni dumanlı idi. Əsas o idi ki, heç kim heç 
kimə ilişmirdi. Hamı mədəni formada əylənirdi. Arzu ilə Kəmalə hündür oturacaqların birində oturdular. 
Barmen nəzakətlə soruşdu. 
-Xanımlar, nə istəyirsiniz? 
-İkimizə də kokteyl-Kəmalə Arzunun yerinə cavab verdi. 
Arzu ətrafına baxırdı. Yeni mühitlə qarşı-qarşıya idi və bu mühitə öyrəşməyə çalışırdı. Başını yüncülcə 
tərpədərək, musiqinin ritminə uyğun hərəkət edirdi.  
-Buyurun, bu da sizin kokteyliniz. Başqa nəsə istəyirsiniz? 
-Hələki, yox. 
-Nuş olsun.-Barmen gülümsədi. o, təxminən 25-26 yaşlarında olardı. Yaraşıqlı biri idi. Arzu qayğılı gözlərlə 
barmeni başdan-ayağa süzdü. O, çox yaraşıqlı idi. Ancaq Mahirə bənzəmirdi.heç kim Mahirə bənzəmirdi. O, 
gördüyü hər insanda Mahiri axtarırdı. Onları Mahirlə müqayisə edirdi. Kokteyli içdikcə gülümsəyirdi. ancaq 
barmenlə baxışları qarşılaşan kimi gözlərini qaçırırdı. 
-Doğrudan da bura əla yer imiş.-Arzu qışqırırdı. Səs çox güclü olduğundan burada ağız deyəni qulaq eşitmirdi. 
-Bilirdim ki, xoşuna gələcək. Bura şəhərin tanınmış, məşhur yerlərindən biridir.-Kəmalə gülümsədi. 
-Hə. elədir. Bəlkə rəqs edək.  
-Sən get rəqs et. Mən hələ oturmaq istəyirəm. 
-Tək? Tək istəmirəm. 
-Məgər təksən? bir az oyna. Görəcəksən...-Kəmalə eyhamlı Arzuya göz vurdu. 
Arzu əvvəlcə istəmədi, ancaq axıtdığı göz yaşlarını xatırlayıb, mərkəzə doğru addımladı. Hər kəs oynayırdı. 
Çox şən, dinamik musiqi səslənirdi. Bu mahnı sədaları altında oynamamaq mümkün deyildi. Arzu bir anlıq 
gözlərini qapatdı. Sonra açdı. Yenidən qapatdı. Sonra yenidən açdı. Və oynamağa başladı. Oynayırdı. Dəli 
kimi rəqs edirdi. Sanki bu nəhəng  salonda bir özü vardı. Heç kim gözünə görünmürdü. Rəqs edirdi. Arada 
gözlərini yumurdu. Öz dünyasına gedirdi. Gözlərini açanda yenidən bu dünyaya qayıdırdı. Musiqinin hər bir 
səsi qulaqlarında cingildəyirdi. birdən kiminsə ona toxunduğunu hiss etdi. Gözlərini açdı. Qarşısında təxminən 
30-32 yaşlarında bir oğlan dayanmışdı. Sırtıqcasına hırıldayırdı. Arzunun insanda ən nifrət etdiyi şey idi bu-
mənasız və sırtıq sima. Bir anlıq Mahirin baxışları gözlərinin qarşısında dayandı. Ciddi və sərt, eyni zamanda 
mehriban və mülayım.Yəqin ki o, bir də bu baxışları görməyəcəkdi. Arzu narahat oldu. yavaş –yavaş o 
insandan uzaqlaşmağa başladı. Ancaq o uzaqlaşdıqca həmin insan ona daha da yaxınlaşırdı. Fürsət düşdükcə 
Arzunun çiyninə,belinə, qollarına toxunurdu. Arzu mədəni formada öz etirazını baxışları ilə bildirməyə çalışdı. 
Ancaq bu yarı qaranlıq yerdə onun qəzəbli baxışları heç sezilmirdi. Arzu üzünü çevirib,çıxmaq istəyəndə 
oğlan onun qolundan tutub, özünə tərəf çəkdi. 
-Gəl,hara gedirsən? 
-Burax məni.-Arzu diksindi. 
-Yaxşı da. Niyə ki? Yaxşı utanma. Hər şey yaxşı olacaq. 
Arzu onsuzda əsəbi idi. Bu onun son səbrini də tükətdi. Oğlana bərk şillə vurdu. 
-Alçaq, zibil. Istəmirəm də..Düşük.-Arzu özünü həyasız fahişə kimi hiss edirdi. Bir istəyi vardı. O da burdan 
tez uzaqlaşmaq. Deyəsən, bara gəlmək yaxşı fikir deyildi. Ancaq oğlanın Arzunu buraxmaq fikri yox idi. 
Musiqinin səsi o qədər güclü idi ki, heç kim heç kimi eşitmirdi. Arzu qışqırdıqca qışqırırdı. Oğlanın iyrənc 
qollarından qurtulmağa çalışırdı. Ancaq ətrafdakı heç kim Arzunun səsinə səs vermirdi. Hamı elə bil 
musiqinin səsindən kar olmuşdu. Bir anlıq Arzu buradakı insanların hamısına sonsuz nifrət bəslədiyini hiss 
etdi. Necə də heyvanlaşmışdı insanlar. Bütün yaxşı nələri vardısa itirmişdilər. Heç kim heç kimlə 
maraqlanmırdı. Hamı buna normal hal kimi baxırdı. 
-Burax,məni. Mən səninlə oynamaq istəmirəm!!!-Arzu var-gücüylə qışqırırdı. 
-Qorxma balası. Hər şey yaxşı olacaq... 
-Burax qızı! 
Arzu onu xilas edəcək qəhrəmanının üzünü görmək üçün səs gələn tərəfə baxdı. Istərdi ki, bu Mahir olsun. 
Ancaq bu Mahir deyildi. Bu başqa biri idi. O, çox yaraşıqlı cavan bir oğlan idi. Mənalı, qayğılı baxışları vardı. 
-Eşitmədin burax qızı?-O, çox qəzəbli görünürdü. Arzu sevindi ki, nəhayət ki, bu qədər insan arasında ona 
qayğı göstərən tapıldı. 
-Sənə nə var? Sən kimsən ki? 
 16 
-Mən onun nişanlısı. Sözün var? 
-Hə. hə. o, mənim nişanlımdır.-Arzu bu oğlanın əlindən xilas olunmaq üçün məcburən bu yalanı təsdiq etməli 
oldu. 
Oğlan Arzunu tutan oğlanı bərk itələyib,Arzunun əlindən tutub, onu insan izdihamı içindən çixarmağa çalışdı. 
Arzu kiminsə əlindən tutmuş irəliləyirdi. heç bilmirdi kim idi bu insan? Adı nə idi? Necə bir insan idi. Ancaq 
özünü təhlükəsiz və güclü hesab edirdi. Deyəsən bu insan Arzunun qəhrəmanı idi. Onu xilas etməyə gəlmişdi. 
Nəhayət onlar insan izdihamından qurtulub, kənara çəkildilər. Arzu çox qorxmuşdu. əlləri hələ də əsirdi. 
-Sən yaxşısan?-Oğlan diqqətlə Arzuya baxdı. 
-Hə.Hə...Yaxşıyam.-Arzu ətrafına baxdı. Kəmaləni axtardı. Deyəsən Kəmalə o biri tərəfdə qalmışdı. 
-Bura tək gəlmisən? deyəsən ilk dəfədir gəlmisən?-oğlan soruşdu. 
-Hə. ilk dəfədir. Hardan bildiniz? 
-Burada oynayanda gərək tək olmayasan. Yoxsa səni burda çox narahat edən tapılar. 
Arzu bir anlıq bu yarı qaranlıq, rəngli işıqların və gur səsin olduğu məkanda qarşısında dayanan və onu xilas 
edən insana baxdı. Elə ilk baxışdan nəsə qeyri-adi bir  
təəsürrat yarandı Arzuda. Oğlanın çox mənalı gözləri vardı. Sanki bu insanı Arzu əvvəllər haradasa görmüşdü. 
-Mən...Mən rəfiqəmi axtarıram. O, burada idi. Ama bilmirəm hansı tərəfdə. Lap başımı itirmişəm. 
-Narahat olmayın, xanım. Mən sizə kömək edərəm.  
-Xahiş edirəm. mənə kömək edin. Mən buradan getmək istəyirəm. ama onu tapa bilmirəm. 
-O, necə biridir? 
-Belə qara saçları var. Mavi rəngli koftası var. Cins şalvar geyinib. Adı Kəmalədir. 
-Narahat olmayın, xanım. Siz burdan heç yerə tərpənməyin. Mən sizin dediyiniz adamı tapıb gələcəm. məni 
burda gözləyin. 
-Yaxşı. Yaxşı. 
Oğlan uzaqlaşdı. Insan izdihamı içində qeyb oldu. Arzu özünü narahat hiss edirdi. Həm də qorxurdu. Tezliklə 
bu iyrənc yerdən uzaqlaşmaq istəyirdi. ətrafına baxmaqdan belə qorxurdu. Baxışlarını yerə zilləmişdi. Bir 
azdan Kəmalənin ona yaxınlaşdığını görüb sevincək halda rəfiqəsinə yaxınlaşdı. 
-Nə olub,Arzu? Eşitdim məni axtarışa vermisən.-Kəmalə güldü. 
-Kəmalə, gəl gedək burdan. Mən burda bir saniyə də qalmaq istəmirəm. 
-Niyə axı? 
-Gəl çıxaq. Sonra deyərəm.-Arzu Kəmalənin qolundan tutub onu çıxış qapısına doğru irəlilədi... 
*** 
 
Arzu indi tamam fərqli hisslər içində idi. Evə gələn kimi adəti üzrə pəncərədən 4-cü mərtəbəyə baxdı. Ancaq 
yenə də pəncərə qaranlıq idi. Ancaq bu Arzunu elə də məyus etmədi. indi Arzunu nə həmin pəncərə, nə də 
Mahir maraqlandırırdı. Indi o tamam başqa bir insan barəsində düşünürdü. Barda onu xilas edən qəhrəman. 
Görəsən kim idi o? Adı nə idi? Indiki zamənədə belə insanlar çox azdır. Insan adətən belələri ilə qarşılaşanda 
özünü qeyri-adi, nağıl qəhrəmanı kimi hiss edir. Arzu da indi özünü elə hiss edirdi. Gözlərinin önündən 
oğlanın baxışları çəkilmirdi. Yəqin ki, bir də həmin oğlanı görməyəcəkdi. Nə bilmək olar. Həyat qəribə 
təsadüflərlə doludur... 
-Arzu, deyəsən getdiyimiz yer xoşuna gəlmədi?-Kəmalə onu xəyallardan ayırdı. 
-Hə. heç xoşuma gəlmədi. gərək mənə deyəydin. 
-Nəyi? 
-Başıma belə şeyin gəlmək ehtimalı olduğunu. 
-Hə...-Kəmalə mənalı-mənalı güldü.-Ama getməyimizin bir müsbət tərəfi də oldu. 
-Nə? 
-Artıq fikir çəkmirsən. deyəsən, depressiyadan çıxmısan. 
-Hələki hə. doğrudan da bu mənim üçün bir dəyişlik oldu. Ən azından bu gün depressiyada olmayacam. 
-Bəs o oğlan kim idi? 
-Kimi deyirsən? 
-Mənim dalımca göndərdiyin oğlanı deyirəm. 
-Hə. onu?-Arzunun üzündə izaholunmaz təbəssüm yarandı.-O mənim qəhrəmanım. 
-Nə? 
-O idi məni düşük oğlanın əlindən xilas edən. 
-Doğrudan? WOW. Lap yaxşı. Yaraşıqlı oğlan idi. 
-İnanmıram!!! 
-Nə olub?-Kəmalə Arzunun heyrətindən təəccübləndi. 
 17 
-Mən o oğlana təşəkkür etmədim. Inana bilmirəm. görəsən, mənim kimi səfeh var bu dünyada?  
-Əşi, nə olacaq ki...Yəqin çox qorxmuşdun ya da həyəcanlı idin, təşəkkür etmək yadından çıxdı. Bəlkə sabah 
da gedək. Bəlkə onu görə bildin. Təşəkkür də edə bilərsən. 
-Yox.Əsla. Əsla. Mən bir də ora getmərəm. 
-Deyəsən, o manyak sənin gözünü yaman qorxudub.-Kəmalə güldü. 
*** 
Zaman hər şeyi unutdurur. Arzu da zamanla qəlbindəki ağrının acısının azaldığını hiss edirdi. Axşamlar 
Kəmalə ilə şəhərə gəzməyə çıxırdılar. Müxtəlif mağazaları, əyləncə mərkəzlərini gəzirdilər. Arzu artıq Mahiri 
get-gedə unutmağa başlayırdı ya da çalışırdı. Ancaq bəzən elə anlar olurdu ki, qulağına Mahirin adı səslənirdi, 
ya da qarşısından keçən insanları Mahirə bənzədirdi. Geri çevrilib, diqqətlə baxdıqdan sonra yanıldığını 
anlayırdı. Arzu Mahiri unutsa da, pəncərədəki insanı unuda bilmirdi. Düşüncələrində haçalanma gedirdi. Bir 
tərəfdən pəncərə, digər tərəfdən isə diskotekada rastlaşdığı o insan... 
Bu gün bazar idi. Arzu ilə Kəmalə DVD –də maraqlı filmə baxırdılar. Qarşılarındakı qabdakı tumdan, 
cipsidən, və limonadlardan içə-içə maraqla baxırdılar. Bu onların hər bazar etdiyi istirahət idi. Ya Arzu, ya da 
Kəmalə bazar istirahəti üçün DVD alırdı. Film qurtardıqdan sonra qızlardan dərin ah qopdu. Arzu hətta 
ağlamışdı da. Çünki kino saf məhəbbətdən bəhs edirdi. 
-Ehh, görəsən həqiqətdə də belə sevgi var?-Arzu kövrəlmişdi. 
-Yəqin ki var. 
-Nədənsə mən inanmıram. Saf sevgi həmişə kinolarda olur. Ya da nağıllarda... 
-Bəlkə də var. Ama bizə rast gəlməyib. Bəlkə də nə vaxtsa qəhrəmanımızla rastlaşacağıq. Bəlkə də artıq 
rastlaşmışıq, ama xəbərimiz yoxdur. 
-Bəlkə də...-Arzu dərin fikrə daldı. Ağlına gələn ilk ad o oldu –Mahir! Axı o indiyə qədər Mahir kimi bir 
insana rast gəlməmişdi. Mahir heç kimə bənzəmirdi. O tamam fərqli biri idi. Yəqin ki, Arzu bir də Mahir kimi 
bir insana rast gəlməyəcəkdi. Arzu artıq qəhrəmanına rast gəlmişdi. Ancaq onu itirmişdi. Arzunun ağlına 
pəncərədəki adam gəldi. Indi hava işıqlı idi. Bəlkə onu görə bildi. Arzu pəncərəyə yaxınlaşdı. Pəncərəyə 
baxdı. Eyvandakı ipdən narıncı rəngli dəsmal asılmışdı. Arzu dəsmalı görcək gülümsədi. bu həmin insanın 
məşhur əşyası idi. əgər həmin dəsmal ipdə olardısa deməli o insan elə indicə eyvana çıxıb. Arzu ipə asılan 
paltarlardan bilirdi ki, o indi evdədir ya yox. Indi ipdəki dəsmalı görüb gülümsədi. bayaq ötəri baxanda ip boş 
idi. Deməli indi evdədir. Arzunu qəribə həyəcan bürüdü. Pəncərəni açıb baxmağa başladı. Gözlərini həmin 
pəncərəyə zillədi. ürəyində arzuladı: “Kaş onu görə biləydim. Bəlkə də yaşlı bir kişidir. Bəlkə də 40-50 yaşlı 
tənha yaşayan bir kişidir. Bəlkə də cavan bir yazıçıdır. Axı çox vaxt stolunun üstündə kağızlar olur. Bəlkə 
müəllimdir. Bəlkə də mühasibdir...” 
-Kimə baxırsan?-Kəmalə Arzunu diksindirdi. 
-Heç... 
Arada sükut yarandı. 
-Maraqlı film idi hə?-Kəmalə hələ də filmin təsirindən çıxmamışdı. 
-Hə...Kəmalə, bilirsən orada kim yaşayır? 
-Harada? 
-Orada...4-cü mərtəbədə...Narıncı rəngli dəsmal asılan eyvanı deyirəm. 
-Bilmirəm. yox. Görməmişəm. nə olub ki? 
-Heç...Elə -belə soruşdum. 
-Yaxşı da...De görüm, niyə soruşdun? Maraqlandırmasa soruşmazdın... 
-Hərdən onu görsən mənə deyərsən. yaxşı. Onu gecələr tək eyvanda dayanan görürəm. mənə elə gəlir ki, o, 
bizim pəncərəyə baxır. Ama qaranlıqda dəqiq əmin ola bilmirəm. onu heç vaxt gündüz görə bilməmişəm. 
mənə çox maraqlıdır. Görəsən necə bir insandır? 
-Yaxşı. Görəndə deyərəm. düzü mənə də maraqlı gəldi... 
*** 
-Necəsən Elnur?-Zaur komputerdə yazan dostuna nəzər saldı. 
-Yaxşı.-Elnur başını qaldırmadan cavab verdi. 
-Yenə yazırsan? Indi ki fasilədir. Gəl harasa gedək. 
-Yox,Zaur. Incimə ama indi işim var.  
-Çoxdandır, səninlə oturub danışmırıq. Səni bu son zamanlar yaxşı görmürəm. depressiyadasan? 
Elnur başını qaldırıb, Zaura baxdı. Zaur onun ən yaxın dostu idi. Ancaq nədənsə Zaur onu indi qıcıqlandırırdı. 
Zaur evli idi. sevimli həyat yoldaşı, şirin bir oğlu vardı. O, xoşbəxt idi. O əzab çəkmirdi. O istədiyi qadını 
daima yanında idi. O tək deyildi. Onun sevgilisi onu tərk etməmişdi. O bu əzabı unutmaq üçün hər gün bara 
getmirdi. Və hər dəfə barda rastlaşdığı qızlarla yatmırdı. Yatdıqdan sonra həyata daha da nifrət etmirdi. O 
 18 
həyatda sevgisini tapmışdı. Bəlkə də ona görə Elnur ən yaxın dostundan qaçırdı. Bəlkə də həyatdakı ikinci 
yarını tapdığı üçün ona paxıllıq edirdi. Axı hər kəsin ən böyük arzusu bu idi- ikinci yarını tapmaq. 
-Yox, depressiyada deyiləm. sadəcə işim çoxdur.-Elnur başını aşağı salıb işinə davam etdi... 
Elnur evə gələndə yenə də gec idi. Saata baxdı. Saat 2 idi. Elnur içməsə də, beyni dumanlı idi. O bu dəfə bara 
getməmişdi. Dənizə getmişdi soyuq qış havasında saatlarca sahildə dayanıb, dənizə baxmışdı. O, 
düşüncələrinin içində azıb qalmışdı. Beynini sarmaşıq kimi dolayan fikirlərdən azad olmaq istəyirdi. 
televizoru yandırdı. Ancaq baxmaq üçün deyil, sadəcə evdə səs olsun deyə. O artıq tənhalıqdan bezmişdi. 
Danışacağı, dərdləşəcəyi birinin olmasını istəyirdi. Nigarla əvvəlki günlərini xatırladı. Necə də yaxşı idi. Onlar 
saatlarca danışırdılar. Nigar Elnurun yazdığı əsərləri necə maraqla danışmasını sevirdi. Nigar ona sevgi dolu 
gözlərlə baxırdı. Yox,Elnur Nigar üçün darıxmamışdı. Sadəcə o xatirələr üçün darıxmışdı. Elnur soyuducunu 
açıb, kola butulkasını götürdü. Açıb, içməyə başladı. Sonra eyvana çıxdı. Baxışları  7-ci mərtəbəyə qalxdı. 
Ancaq pəncərə qaranlıq idi. Elnur məyus halda evə keçdi. Artıq neçə gün idi ki, o bu pəncərədəki qızı 
görmürdü. Ya gec saatlara kimi barlarda olur, ya da tənha sahildə addımlayırdı. Elnur divanda əyləşib, 
televizora baxdı. Türk kanallarının birində gecə şousu göstərilirdi. Elnur birdən o qızı xatırladı. 1 həftə bundan 
qabaq barda gördüyü qızı. Necə də ürkmüşdü. Qorxu dolu baxışları vardı. Ama məsum bir siması vardı. Elnur 
özünü anlaya bilmirdi. Sanki içində o qızı müdafiə etmək kimi bir hiss yaranmışdı. Ama o qız onunla 
sağollaşmadan belə cəld oranı tərk etmişdi. 
*** 
-Arzu...-Arzu başını qaldıranda Zemfiranın ona gülümsədiyini gördü. Zemfira əlindəki dəvətnaməni Arzuya 
uzatdı. 
-Bu nədir? 
-Dəvətnamə. Səni toyuma dəvət edirəm. -Zemfira Arzunun iş yoldaşlarından biri idi. O da bankda işləyirdi. 
-AAA..Təbrik edirəm. xoşbəxt olasan. 
-Çox sağ ol. O gün olsun, sənin üçün olsun.-Zemfira gülümsəyərək Arzunun masasından uzaqlaşdı. Arzu 
əlindəki bəzəkli dəvətnaməyə baxdı. Dəvətnamədə yazılanları dodağının altında astaca oxudu. Uzun-uzun 
dəvətnaməyə baxdı. Sonra kənara qoyub, işinə davam etdi. 
*** 
Gecə idi. Arzunu bu gecə yuxu tutmamışdı. Yatağında uzanmış, tavana baxırdı. Işıq sönmüşdü. Ancaq ayın 
işığı otağı işıqlandırırdı. Arzu artıq pəncərəyə yaxınlaşmırdı. Bilirdi ki, o pəncərəni yenə qaranlıqda görəcək. 
əlinə telefonunu aldı. Kimləsə danışmaq istədi. Əgər indi anası yanında olsaydı, onunla dərdləşərdi. Anasına 
öz qorxularından, onu narahat edən məsələlərdən, fikrindən çıxara bilmədiyi insanlardan danışardı. Ancaq 
anası yox idi. O, Arzunu hələ 11 yaşında ikən tərk etmişdi. Kaş ki indi yanında olardı. Arzu anası ilə etdiyi son 
söhbəti xatırladı. Sonra atasının dediyi sözlər...Bardakı onu xilas edən o mənalı baxışları olan 
oğlan...Zemfiranın verdiyi dəvətnamə...Həyatındakı bütün səhnələr gözlərinin önündə canlanırdı. Nədənsə 
birdən uşaqlıq illəri yadına düşdü: Bir gecə o yenə yata bilmirdi. Qorxurdu. Çünki bayırda güclü külək əsirdi. 
Arzu tək qorxduğundan atasının yanına getmək istədi. ayağa qalxıb, qorxa-qorxa qaranlıq dəhlizdən keçərək, 
atasının yataq otağının qapısını açdı. Istədi atasını səsləsin. Ama dayandı. Anasının yerində başqa bir qadın 
uzanmışdı. Bu onun anası deyildi. Bu başqa qadın idi. Arzu elə o zaman anlamışdı ki, o, bu həyatda təkdir. 
Bunu ögey qardaşı dünyaya gələndən sonra daha dərindən başa düşdü. Indi o atasının sevgisini də kimləsə 
paylaşmalı olacaqdı. Keçmiş xatirələr yada düşdükcə Arzunun ürəyi daha da sıxılmağa başladı. Gözlərini 
yumdu. Hər şeyi beynindən atıb, yatmaq istədi. Əlindəki telefonu söndürüb, gözlərini yumdu. 
“-Mahir, getmirik?” 
Arzu gözlərini açdı. Qızın səsi qulaqlarında cingildədi. həmin səhnə gözlərinin qarşısında canlandı. Sonra 
Mahirin baxışları...Niyə Arzu Mahirə belə dərindən vurulmuşdu. O, indi bunu anladı. Baxışlar...Mahirin çox 
fərqli baxışları vardı. Ağıllı, zəhmli, ciddi...Arzu dərindən ah çəkdi. Deyəsən, bu gecə də yuxusu qaçmışdı. O, 
bu baxışları unutmağa çalışdıqca daha çox xatırlayırdı. Arzu yata bilməyəcəyini anlayıb, yataqdan qalxdı. 
Pəncərəyə doğru yaxınlaşdı. Ancaq əvvəllər olduğu kimi dərhal 4-cü mərtəbəyə baxmadı. Səmaya baxdı. 
Səma buludlu idi. Allahla danışmaq istədi. içindən bir söz dedi: Niyə?...O sualdan sonra daha heç nə gəlmədi. 
və sakitcə ətrafına nəzər saldı. Qeyri-ixtiyarı baxışları 4-cü mərtəbəyə istiqamətləndi. Üzündə təbəssüm və 
təəccüb ifadəsi yarandı. O, orada idi. Arzu o anda anladı ki, o, bu insan üçün necə də çox darıxıbmış. Əslində 
Mahir də, o bardakı oğlan da ondan uzaq idi. Ona indi bu an o eyvandakı insan yaxın idi. Arzu sevinirdi. 
Üzünü görə bilməsə də baxırdı. Deyəsən o insan da Arzuya baxırdı. Çünki başını qaldırmışdı. 
“ Bəlkə başqasına baxır? Bəlkə 8-ci mərtəbəyə ya da 9-a baxır. Axı bu binada yüzlərcə insan yaşayır. Bəlkə 
heç mənə baxmır.” Arzunun beynini şübhələr bürüdü. Bəlkə o indiyə qədər hər şeyi səhv başa düşüb. Bəlkə də 
heç o insan əzəldən ona baxmırdı. Sadəcə Arzuya elə gəlirdi. Bəlkə də Arzu elə başa düşmək istəyib. Görəsən, 
necə bilmək olardı ki, o insan məhz Arzu üçün eyvanda dayanır? Axı o heç vaxt bu insanı gündüz vaxtı 
 19 
görməyib. Bəlkə də bu insan yuxarı mərtəbədəki evli qadına baxır. Məgər indiki zamənədə belə hallarla az 
ratlaşırıq. Bəlkə onlar bir azdan işarətləşərək haradasa görüşəcəklər. Axı bunu necə bilmək olar? Arzu 
şübhələr içində qalmışdı. Bu şübhələr son qoymaq istəyirdi. o, dəqiq əmin olmaq istəyirdi ki, o insan məhz 
Arzuya görə eyvanda dayanır. 
“Bəlkə gedim qapısını döyüm...Dəli olmusan,Arzu? Gedib, nə deyəcəksən? deyəcəksən ki, bağışlayın bilmək 
istərdim ki, mənə görə eyvanda dayanmısınız? Mənə baxırdınız? Hah. Necə də gülməlidir. Heç nə deməsəm 
belə ən azından onu yaxından görərdim. Bilərdim ki, bu qədər narahatçılığıma səbəb olan insan necə biridir..” 
“Görəsən o qız kimə baxır? Mənə? yoxsa başqa birisinə? Bəlkə o 5-ci mərtəbəyə ya da 3-ə baxır... Bəlkə 
oradakı evli bir kişiyə vurulub. Məgər az eşidirik belə şeyləri. Indiki qızları evli kişilər daha çox maraqlandırır. 
Axı bu binada yüzlərcə insan yaşayır.  Bəs niyə mən düşünürəm ki, bu qız sırf mənim üçün gecələr pəncərədən 
baxır? Axı mən onu heç gündüz vaxtı görməmişəm. bəlkə o bu binada yaşayan bir kişi ilə işarətləşir...Kişi 
arvad-uşağını yuxuya verəndən sonra eyvana çıxacaq. Qız da onu gözləyir. Hə. 100 faiz belədir. Mənsə burada 
axmaq kimi dayanmışam. Bəlkə həqiqətən o mənə görə pəncərədən baxır. Axı bunu haradan bilmək 
olar?...Elnur cibindən çıxarıb, bir siqaret yandırdı. 
“Budur siqaret yandırır. Yəqin baxdığı evli qadın artıq pəncərəyə çıxıb. Bu da onların ilk işarəsidir. Yox. Mən 
getməyəcəm. mən burada qalıb, bunun axırının necə qurtaracağına baxacam...” Arzunun baxışlarında qəzəb 
peyda oldu. o pəncərədəki insanı artıq qısqanmağa başlamışdı. Beynində artıq hekayələr quraşdırmışdı. O, 
artıq o insanı özünküləşdirmişdi. Pəncərə dostunun diqqətini heç kimlə paylaşmaq istəmirdi. Arzu bilmədi 
neçə müddət dayandı. Ancaq gözləyirdi ki, o oğlan nə vaxt evə keçəcək. Ancaq o insanın tərpənmək fikri yox 
idi. Arzu pəncərəni örtüb evə keçdi. 
“EEE, mənə nə kimə baxır...Mən niyə səfeh kimi saatlarca baxıram ki?” 
Ancaq ürəyi dözməyib təzədən pəncərəyə yaxınlaşdı. Ancaq bu dəfə pəncərəni açmadan pəncərə arxasından 
baxdı. O yox idi. 
“Yaşasın!!! Mənə görə imiş!!! O mənə görə dayanırmış.-Arzu balaca uşaqlar kimi yerində atılıb-düşməyə 
başladı.-Bəli, mənə görədir. Bəs onda niyə mən gedəndən sonra getdi? 100 faiz mənə görədir...” 
Arzunun ürək sıxıntısı artıq keçmişdi. Indi o başını qoyub yatmaq istəyirdi... 
*** 
Arzu artıq hiss edirdi ki, o eyvandakı insana çox bağlanıb. Artıq işdə də evdə də, hər zaman, hər yerdə o insan 
haqda düşünür. indi onun ən böyük istəyi o insanı yaxından görməkdir. 
Bazar günü idi. Arzu əlində bıçaq, qabdakı kartofların qabığını soyurdu. Indi o, həm özü, həm də Kəmalə üçün 
dadlı kartof qızartması hazırlayacaqdı. Bu qızların ən xoşladığı yemək idi. Bu işi Arzu yaxşı etdiyindən yemək 
işi onun üzərinə düşmüşdü. Yemək hazırlayandan sonra DVD-də yeni bir filmə baxacaqdılar. Arzu dodağının 
altında şən bir mahnı mızıldanırdı... 
-Arzu, o, ordadır. Eyvana çıxıb.-Kəmalənin səsi gəldi. Arzunun bədənindən elə bil cərəyan keçdi. Necə 
həyəcanlandısa əlindəki bıçağı, kartofu kənara tullayıb, var gücü ilə pəncərəyə doğru qaçdı.  
-Hanı? Harda?-Arzu pəncərədən baxan Kəmalənin yanına gəldi. 
-De, ordadır. 
Arzu gözlərini 4-cü mərtəbəyə zilləmişdi. Doğrudan da o orada idi. Arzu heykəl kimi donub qalmışdı. Bircə 
bərk-bərk döyünən ürəyini hiss edirdi. Nəhayət ki, çoxdandır görmək istədiyi insan indi eyvanda dayanmışdı. 
-Ama yaraşıqlı oğlandır haa..-Kəmalə Arzuya eyham vurdu. 
-Bu odur... 
-Kim?-Kəmalə təəccüblə Arzuya baxdı. Arzu sanki yuxuda idi. 
-O. O gün barda məni xilas edən qəhrəman... 
-Nə? nə deyirsən? nə bar, nə oğlan? 
-Sonra danışaram... 
-Hə. yadıma düşdü. Indi xatırladım. Mənim dalımca göndərdiyin oğlan. AAA. Təsadüfə bax. Sən demə biz 
qonşu imişik. 
-Kəmalə, diqqətlə ona bax. Gör o biz tərəfə baxır, yoxsa mənə elə gəlir? 
-Hə. biz tərəfə baxır. Yaxşı. Yaxşı. Mən gedim. Sizə mane olmayım...-Kəmalə gülərək pəncərədən uzaqlaşdı. 
Arzu hələ də gözlərini 4-cü mərtəbəyə zilləmişdi... 
*** 
Elnurun mobil telefonu zəng çaldı.  
-Alo... 
-Alo, Elnur, necəsən?-bu Elnurun dostlarından biri idi. 
-Yaxşıyam, Ülvi. Sən necəsən? Nə əcəb zəng vurmusan? 
 20 
-Hə. belədir də. Gördüm səndən zəng vuran çıxmaz. Dedim özüm zəng vurum. Neyləyirsən? işlərin necə 
gedir? 
-Şükür Allaha. Sağ –salamatçılıqdı.. 
-Bilirsən nə deyəcəkdim? 
-Nə? 
-Bu gün uşaqlar yığışır. 
-Harada? 
-Rüfətgildə. Rüfətin bacısının ad günüdür. Səni də çağırıb. 
-Rüfətin? 
-Hə. Rüfət. Yoxsa Rüfəti də unutmusan? 
-Yox.  
-Hə. nədir? Gələcəksən? 
-.... 
-Nə oldu Elnur, burdasan? 
-Bilmirəm. çox güman ki, yox. Gəlməyəcəm 
-Niyə ki? 
-... 
-Nigara görə deyirsən? 
-Hə. istəmirəm onunla rastlaşım. 
-Əşi, nə olacaq ki? Olan olub, keçən keçib. Indi Nigarın təzə sevgilisi var... 
-Hə? kimdir ki? 
-Nə bilim. Deyəsən, tələbə yoldaşıdır. Gəlirsən? 
-Yox. Istəmirəm. özüm Rüfətə zəng vurub deyərəm. 
-Yaxşı. Necə məsləhətdir. Ama şansı qaçırtdın. Partidə təzə qızlar da olacaqdı. Heyf... 
-Sən get. Mənim əvəzimə də əylənərsən... 
-Yaxşı. Sağ ol. 
-Sağ ol. 
Elnur telefonu divana tulladı. Özü də divanda oturdu. Ülvinin sözləri qulaqlarında yenidən səsləndi. “İndi 
Nigarın təzə sevgilisi var...Deyəsən, tələbə yoldaşıdır...”  
Elnur qəribə düşüncələr içində idi. Bilmirdi Nigarı qısqanırdı yoxsa ona nifrət edirdi. Axı bir zamanlar o qız 
ancaq ona məxsus idi. Indi isə onun gözlərində başqasının əksi olacaq. Onu başqası öpəcək. Başqası ona 
“sevirəm” deyəcək.  Bu labüddür. Bu belə də olmalı idi. Nigar ömrü boyu Elnurun xatirrələri ilə 
yaşamayacaqdı ki.Yox. Elnuru bunlar narahat etmirdi. Onu məyus edən başqa bir şey idi. Ama nə? Elnur bu 
məyusluğuna səbəb tapa bilmirdi. Ama əmin idi ki, o məhz bu zəngdən və bu xəbərdən sonra məyus oldu. 
düşünürdü. Bəlkə də özünə etiraf etməsə də Nigarı qısqanırdı. Onu sevməsə də qısqanırdı. Ona elə gəlirdi ki, 
o, Nigardan ayrılsa da, Nigar hələ də onu düşünür. və nə vatsa onlar yenə bir yerdə olacaqlar. O, bunu 
istəmirdi. Ancaq elə düşünürdü. Elnurun ürəyi sıxılmağa başladı. Siqaret çəkmək üçün eyvana çıxdı. Ətrafına 
nəzər saldı. Siqaretini yandırıb, çəkməyə başladı. Baxışları 7-ci mərtəbəyə qalxdı. Bir anlıq çaşqınlıq içində 
qaldı. əlində tutduğu siqaret yerə düşdü. Orada kimsə vardı. Kimsə həmin pəncərədən baxırdı. Bu bir qız idi. 
Elnur bütün baxışlarını və diqqətini həmin qıza yönəltdi. Ancaq onda heç bir həyəcan yaranmadı. Çünki bu qız 
o qaranlıqda baxan qıza bənzəmirdi. Bu qızın üzü usunsov idi. Burnu da qabarıq və əyri idi. Ancaq həmin 
qızın üzü daha yumru idi. Elnur diqqətlə baxmağa davam etdi. Heç o qız Elnur tərəfə də baxmırdı. 
“Bəlkə bu elə həmin qızdır. Bəlkə də yox. Bəlkə əzəldən heç o pəncərədən baxan olmayıb. Sadəcə mən 
xəyalımda canlandırmışam.” 
Pəncərədən baxan qızla baxışları rastlaşdı. Artıq qız da ona baxırdı. Qız geri çevrilərək kimisə çağırdı. Elnur 
isə sakitcə dayanaraq nələrin baş verdiyini anlamağa çalışırdı. Gözlərini həmin pəncərəyə zilləmişdi. Birdən 
həmin pəncərədə ikinci bir qız peyda oldu. o qaçaraq, həyəcanla pəncərəni açdı. Və Elnura baxdı. Bu o idi. Bu 
dəqiq o idi. Gecə pəncərədən baxan o qız. 
“Bu odur. Necə də gözəl qızdır. Məsum siması var. Heç bilməzdim mənim qaranlıq yoldaşım belə gözəldir.” 
Elnur gözlərini bircə an olsa da 7-ci mərtəbədən çəkmirdi. Baxırdı. Nəhayət ki, o uzun zamandır üzünü 
görmək istədiyi qızı görmüşdü. Içində qəribə hisslər baş qaldırmışdı. Bilmirdi bu hisslər sevinc hissləridir, 
yoxsa təəccüb, həyəcandır yoxsa təəssüf... 
“Dayan. Dayan. Indi xatırladım. Bu o qızdır. Mənim barda gördüyüm, ürkmüş o qız. Qorxmuşdu. Çox 
qorxmuşdu. Məndən kömək istədi. mən də ona rəfiqəsini tapmaqda kömək etdim. Hə. hə. dəqiq o qızdır. 
Yanındakı o qız da o gün axtardığım Kəmalə adlı qızdır. Indi xatırladım. Demək...demək, o sənsənmiş...” 
 21 
Elnur hələ də baxırdı. Heç getmək fikri də yox idi. Sanki eyvanda donub qalmışdı. Bir azdan o qızın rəfiqəsi  
getdi. Və Elnurla həmin qız pəncərədə tək qaldılar... 
*** 
O gün Arzunun sevinci yerə göyə sığmırdı. O evdə bir yerdə dayanmır, uşaqlar kimi atılıb-düşür, dodağının 
altında mahnılar mızıldanırdı. Kəmalə gülürdü. Otaq yoldaşının uzun maddətdən sonra depressiyadan çıxması 
onu da sevindirmişdi. Arzu artıq evdə bir ruh kimi gəzmirdi. O danışırdı, o gülürdü, o, yenidən həyata 
qayıtmışdı. Arzu özünü anlaya bilmirdi. Nə idi səbəb onu belə həyata qaytaran? O qəhrəmanını yenidən 
görmüşdü. Bu qəhrəman onun gecə dostu idi. Deməli bu vaxtacan onun qəhrəmanı onun pəncərə dostu imiş. 
Bu qədər yaxınkən onu uzaqlarda xəyal edirmiş. Arzu qəribə hisslər içində idi. Sevgi idimi bu yoxsa sadəcə 
simpatiya. Bəlkə sadəcə təəccüb ya da sevinc. Arzunun indi ancaq ağlında bir insan vardı. 
Görəsən adı nədir? görəsən neçə yaşı var? görəsən nə işlə məşğuldur?görəsən sevgilisi varmı? 
Elnur da eyni düşüncələr içində idi. Indi o Nigar haqda yox, bu qız haqda düşünürdü. Onu daha yaxından 
tanımaq, onunla danışmaq istəyirdi. bütün gün beynində ancaq bu düşüncələr gəzib-dolaşırdı. Onunla necə 
danışacağını, nədən söhbət edəcəyini də artıq xəyalında canlandırmışdı. Qızın siması gözlərinin önündən 
getmir, yadına düşən kimi üzündə izaholunmaz bir təbəssüm yaranırdı. Deməli, bu vaxta qədər o qız onun iki 
addımlığında imiş. Deməli, gecə baxdığı insan onun xilas etdiyi qız imiş. Nə idi Elnuru sevindirən? 
pəncərədən baxdığı qızın gözəl olmasımı yoxsa o gün barda xilas etdiyi qız olması idimi onu bu qədər 
sevindirən? elnurun indi ancaq bir düşüncəsi vardı: necə olursa olsun o qızla danışmaq... 
“Bəlkə qapısını döyüb. Tutaq ki, döydüm. Axı nə deyəcəm. axı o mənə bir təşəkkür borcludur. Nə deyim? 
Deyim ki, necəsiniz? Deyəcək o vaxtdan gör nə qədər keçib. Deyim sizi pəncərədən tanıdım? Bəlkə heç o 
mənə baxmır. Bəlkə o gecə dayanıb sadəcə ətrafa baxır. Yox. Pərt ola bilmərəm. ama ürəyim də dözmür. O 
qızla mütləq danışmalıyam. Artıq onu beynimdən çıxara bilmirəm. mən deyəsən yenidən sevməyə başlayıram. 
Dəli olma,Elnur. Bu sevgi deyil. Bu sadəcə maraqdır. Sən o qızla maraqlanırsan. Axı niyə? Niyə məhz o?...” 
“bəlkə qapısını döyüm. Deyim ki, sizə bir təşəkkür borcluyam. Bəlkə yadından çıxıb. Desə ki, siz kimsiniz? 
Pərt olmaram? Yox. Bu yaxşı fikir deyil. Bəlkə deyim ki, sizi pəncərədən görüb tanıdım. Siz mənim həyatımı 
xilas etmisiniz. Bəlkə heç xatırlamadı. Bəlkə heç pəncərədən mənə baxmırdı. Axı mən əmin deyiləm. yox. Bu 
da yaxşı fikir deyil. Bəs nə edim? Mən mütləq onunla danışmalıyam. Qısa da olsa, danışmalıyam....” 
Arzu pəncərəyə yaxınlaşdı. Pərdənin arxasından gizlicə Elnurun eyvanına baxdı. Heç kim yox idi. Evdə tək 
idi. Kəmalə 2 günlüyə Gəncəyə, anasıgilə getmişdi. Həftəsonu olduğundan televizorda maraqlı bir şey də yox 
idi. Tək DVD-ə baxmaq isə maraqlı deyildi.  
“Bəlkə düşüb, mağazadan nəsə bir şey alım. Ürəyim dadlı bir şey istəyir. Ama nə? heç özüm də bilmirəm, 
nəsə. Mağazaya düşüm. Orada qərar verərəm.” 
Arzu gödəkcəsini geyinib, pul qabısını götürüb, ayaqqabısını geyinib, qapıdan çıxdı. Market binadan bir az 
uzaq idi. Daha doğrusu Elnurgilin binasının Arzunun pəncərəsinə baxmayan tərəfində yerləşirdi. Arzu binanın 
qabağından keçəndə başını qaldırıb, gözucu Elnurun pəncərəsinə baxdı. Yenə heç kim yox idi. “Bəlkə dostları 
ilə harasa gedib”  
Marketə girəndə ətrafa nəzər saldı. Şirniyyat satılan şöbəyə yaxınlaşdı. Arzu şirniyyat məmulatlarını çox 
sevirdi. Vitrinə nəzər saldı. 
-Salam, xanım, nəsə istəyirsiniz?-satıcı qız mülayimcəsinə gülümsədi. 
-Hə. bu şokoladdan verərdiniz. 
Satıcı qız Arzunun göstərdiyi şokoladı rəfdən götürüb dedi: 
-Başqa? 
-Heç nə. –Arzu əslində heç o şokoladı da indi istəmirdi. Ancaq nədənsə marketə gəlmişdi heç nə almaq 
istəməsə də. Elə bil hansısa bir qüvvə onu bura gətirmişdi. 
-90 qəpik. Kassaya verin. 
-Hə. yaxşı.-Arzu kassaya doğru yaxınlaşdı. Pul qabını açıb,  1 manat götürüb kassirə uzatdı. 
-90 qəpik. 
Kassir pulu alıb çek vurdu. 10 qəpik qaytardı. Arzu qəpiyi və çeki almaq istəyəndə pul qabı əlindən yerə 
düşdü. Içindəki qəpiklər ətrafa səpələndi. 
-Zibil...-Arzu tez əyilib qəpikləri yığmağa başladı. 
-Kömək lazımdır, Xanım?-kassir oğlan səpələnmiş qəpiklərə baxdı. 
-Yox. Yox. Lazım deyil. Özüm yığaram. 
Arzu cəld qəpikləri pul qabının cibinə yığıb ayağa qalxdı. Gözlərini qaldıranda birini gördü. Marketə yenicə 
daxil olurdu. Arzunun ürəyi bərk döyünməyə başladı. Isti tər basdı. Bu o idi. Pəncərədəki oğlan. Arzu ilk dəfə 
idi ki, onu bu qədərə yaxından görürdü. O barda işıqlar zəif idi. Pəncərədə isə qaranlıq və uzaq. Ama indi o, 
həmin insanı tam aydınlıqla görə bilirdi. Arzu heykəl kimi donub qalmışdı. Elnura diqqətlə baxırdı. Elnur da 
 22 
Arzunun baxışları ilə toqquşandan sonra o da Arzuya diqqətlə baxırdı. Arzu sanki qəfildən yuxudan ayıldı. 
Cəld əlindəki çeki satıcı qıza verib, şokoladı alıb, marketdən çıxdı.iri və cəld addımlarla evə doğru irəliləməyə 
başladı. Bəlkə o da Arzunun arxasınca marketdən çıxıb, qaçmaqğa başladı. Yox. Arzu arxasınca heç bir ayaq 
səsi eşitmirdi. Ama həyəcanlı idi. Qorxmuşdu. Heç özü də bilomirdi niyə həmin an dəli insanlar kimi 
qorxaraq, cəld marketi tərk etdi. Bəlkə də o bu görüşə hazır deyildi. Bəlkə o belə qarşılaşma xəyal etmirdi. Axı 
niyə belə etdim?-Arzu öz-özünü danlamağa başladı:-Yazıq oğlan, indi səhv başa düşəcək. Elə biləcək mənim 
ondan zəhləm gedir. Axı mən onunla danışmaq istəyirdim. O ki mənə baxırdı. Hə. dəqiq əminəm. omənə 
baxırdı. O məni tanımışdı. O mənə qarşı biganə deyil. Ama mən neylədim? Səfeh kimi qaçdım oradan. Bax 
mən belə səfehəm... 
Arzu qapını açıb, evə daxil oldu. ayaqqabılarını və gödəkcəsini çıxarıb, cəld pəncərəyə doğru qaçdı. Bilirdi ki, 
indi o oğlan marketdədir. Ama nədənsə təkrar onun eyvanına baxdı. Heç kim yox idi. 
“demək, bayaqdandır,evdə imiş. Indi marketə düşüb. Və mənlə qarşılaşdı. Bəs mən nə etdim? Ay Allah, 
özümə nifrət edirəm. axı niyə qaçdım. Bəlkə mənə bir söz deyəcəkdi. Bəlkə onunla danışacaqdım. Niyə? 
Niyə?”  
Arzu pəncərədən uzaqlaşdı. O indi çox məyus olmuşdu. Qarışıq hisslər içində idi. Həm Elnuru gördüyünə görə 
sevinirdi, həm də məyus olurdu. Elnur yaraşıqlı idi. Mənalı baxışları vardı. Arzu onu bir daha daha yaxından 
görmüşdü. Elnur da ona qarşı biganə deyildi. Ona diqqətlə baxırdı. Arzu etdiyi hərəkətdən özünü qınayır, evdə 
özünə yer tapmırdı. Dəli kimi otaqları gəzirdi. Arada pəncərəyə yaxınlaşır. Pərdənin qırağından gizlicə 
baxırdı. Ama eyvan yenə boş idi. 
“Yox. O.artıq mənə nifrət edir. O elə biləcək ki, mən ona acıq elədim. O artıq pəncərəyə də çıxmayacaq. Yox. 
Bu ola bilməz. bəlkə təzədən marketə gedib. Yox. Qayıtsam, biləcək ki, onun üçün qayıtmışam. Lap pis 
vəziyyətə düşə bilərəm...” 
Birdən qapı döyüldü. Arzu yüyürüb cəld qapını açdı. Qarşısında dayanan insanı görüb həm həyəcanlandı həm 
də təəccübləndi. Bu o idi. Elnur!!! 
-Salam,xanım.-Elnur nəzakətlə danışırdı. 
-Salam...-Arzu heyrət dolu baxışlarla Elnura baxırdı. 
-Deyəsən, bu sizindir.-Elnur əlindəki 20 qəpiyi Arzuya uzatdı.-Bayaq marketdən çıxanda yerdə qəpik gördüm. 
Kassir dedi ki, ola bilsin bu sizdən düşüb. Bayaq sizin qəpikləriniz yerə düşüb deyəsən... 
-Hə? Hə.-Arzu həyəcandan danışa bilmirdi. Arzu Elnurdan qəpiyi götürüb, gülümsədi 
-Çox sağ olun. Sizə zəhmət oldu. 
-Yox. Nə zəhmət... 
Arada sükut yarandı. Nə Arzu qapını bağlayırdı, nə də Elnur getmək istəyirdi. hər ikisi də lal-dinməz 
dayanmışdılar. Hər ikisi də bir-birindən nəsə deməyi gözləyirdilər. 
-Yaxşı. Sağ olun...-Elnur uzaqlaşmaq istədi. 
-Sağ olun.-Arzu 100 faiz əmin idi ki, indi bu söz ən axırda deyiləcək sözdür. Indi başqa bir söz deyilməlidir. 
Arzu ona təşəkkür etmək istəyirdi. o günkü qəhrəmanlığına görə. Arzu onun niyə gecələr pəncərədə 
dayandığını soruşmaq istəyirdi. Arzu onunla söhbət etmək istəyirdi. ama susdu. Qapını bağladı. Min bir 
peşmançılıq içində... Arzunun əli qapının dəstəyində qalmışdı. O bu şansı və fürsəti itirdiyinə görə daxilndə 
əzab çəkirdi. Çox cəsarətsiz idi. Arzularını və istəyini, ürəyindəkilərini bildirmək üçün çox cəsarətsiz idi. 
Ancaq bu dəfə o, heç nəyi nəzərə almadan bunu edəcəkdi. 
Qapını açdı. Elnur hələ də getməmişdi. Arzu təəccübləndi ama içində sevindi. 
-Bilirsiniz?...-Arzunun səsi titrədi.-Əslində mən sizə bir təşəkkür borcluyam... 
Elnur başını yelləyərək gülümsədi. o qədər məsum təbəssümü var idi ki, Arzu getdikcə bu insana daha çox 
yaxınlıq hiss edirdi. Onları birləşdirən nəsə vardı. Ama nə? Arzu da gülümsədi. 
-Hə. o gün çox qorxmuşdunuz... 
Arzu içində sevindi. Deməli hələ də o günü unutmamışdı. Deməli Arzu hələ də onun yaddaşında qalmışdı. 
-Hə. elədir...-Arzu utancaq halda gözlərini yerə dikdi. Istədi Elnuru evə dəvət etsin. Ancaq bunun doğru 
olmadığını düşünərək fikrindən əl çəkdi. Arzu onunla qapınıən ağzında ötəri danışmaq istəmirdi. Arzu onunla 
divanda əyləşib, uzun-uzun danışmaq istəyirdi. ona çoxdandır vermək istədiyi sualları vermək və cavabını 
almaq istəyirdi. ancaq indi vaxtı deyildi. 
-Bilirsiniz, əslində mən sizə o gün təşəkkür etmək istəyirdim. Ama o qədər diksinmişdim ki, fikrimdə ancaq 
oradan dərhal uzaqlaşmaq vardı. Və sizə təşəkkür etmədən getdim. Ama təsadüfə bax ki, indi siz burdasınız. 
Və mən sizə təşəkkür edirəm... 
-Dəyməz. Əslində mən də elə ilk dəfədən anladım ki, siz orada birinci dəfə olmusunuz. Və istədim ki...Nəsə. 
Əsas odur ki, indi yaxşısınız? Yəqin artıq xam deyilsiniz. Yenə başınıza elə hadisələr gəlir?-Elnur Arzunun 
təkrar bara gedib-getmədiyini bilmək istəyirdi. 
 23 
-Yox. Mən daha elə yerlərə getmirəm. əslində diskotekaya getmək mənim fikrim deyildi. Sadəcə dəyişiklik 
olsun deyə getmişdim. Ama artıq bildim ki, mən elə yerlər üçün deyiləm... 
Arada sükut yarandı. 
-Mən sizin qarşınızdakı binada oluram.. 
-Hə. bilirəm.-Arzu düşünmədən cavab verdiyi üçün içində özünü danladı. Axı Elnur bilməməli idi ki, Arzu 
gecələr onun pəncərəsinə baxır.-Hə. sizi bir –iki dəfə məhlədə görmüşəm.-Arzu səhvini düzəltmək üçün 
bəhanə gətirdi. 
Arda yenə sükut yarandı. 
-Nəsə. Mən artıq gedim...-Elnur əslində bu cümləni işlətmək istəmirdi. əslində heç buradan uzaqlaşmaq da 
istəmirdi. Ayaqları beton döşəməyə bərk yapışmışdı. 
-Hə...-Arzu məyus olsa da, gülümsəyərək Elnura baxdı. Elnur yavaş-yavaş pilləkənləri düşdü. Geri çevrilib 
Arzuya baxdı. Arzu da ona baxırdı. 
-Bağışlayın adımı deməyi unutdum.Mənim adım Elnur. 
-Arzu. 
-Nə? 
-Adım Arzu. 
-Arzu..-Elnur dodağının altından zəif səslə təkrarladı.-Tanış olmağımıza çox şad oldum. 
-Mən də... 
-Yaxşı. Sağ olun... 
-Liftlə niyə düşmürsünüz? 
-Nə bilim. Mən 4-cü mərtəbədə qaldığım üçün piyada düşüb qalxmağa öyrəşmişəm... 
Arzu gülümsədi. Elnur asta –asta pilləkənləri düşdü. Arzunun gözləri bir müddət boş döşəmədə gəzdi. Sonra 
evə keçib, qapını bağladı. 
-Elnur...Elnur...-Arzunun simasında izaholuna bilməyən qəribə bir təbəssüm yarandı. Istəsə belə o təbəssüm 
üzündən qeyb olmurdu. Nə idi bu? Cücərəcək yeni sevginin ilk toxumları? Yoxsa yazılacaq yeni bir romanın 
ilk səhifələri? Bəlkə də reallaşacaq arzuların ilk işarəsi... Arzu sevinirdi. Nəhayət ki, o qəhrəmanı ilə 
danışmışdı. Onun qəhrəmanı onu görmək üçün bəhanəylə ona gəlmişdi. Əslində hər şey təsadüf idimi yoxsa 
qaçınılmaz tale? Qəpiklərin yerə düşməsi..Arzunun ismədiyi halda marketə getməsi...Bütün bunlar onunla 
rastlaşmaq üçün qurulmuşdu sanki. Əgər Arzunun qəpikləri yerə düşməsəydi, Elnur ona gəlmək üçün bəhanə 
tapa bilməyəcəkdi. Nə idi bütün bunlar? Yeni sevginin göstəricisimi? Arzu çox sevinirdi. Elnurla olan 
söhbətini dəfələrcə xatirində canlandırır, onun təbəssümünü yaddaşına həkk etməyə çalışırdı. Ancaq nədənsə 
pəncərəyə tərəf getmirdi. Əslində bircə dəfə pəncərəyə yaxınlaşsaydı, o təbəssümün sahibinin eyvanda 
dayanıb, onun pəncərəsinə baxdığını görərdi... 
*** 
Bu yeni həyat idi Arzu üçün. Bu bir ümid idi uzun sürən ümidsizlikdən sonra. Bu yeni səhifə idi başlanacaq. 
Deməli, həyat ancaq Mahirdən ibarət deyilmiş. Deməli, Mahirdən sonra da sevmək olarmış. Deməli, ürək nə 
qədər “Bir də sevmərəm” desə də, inanma ona. Çünki o , döyündükcə sən həmişə sevəcəksən. “Qəlbimdəki 
yara heç vaxt sağalmaz” demə. Çünki zaman bütün yaraları sağaldır. “Mən bir də elə insana rast gəlmərəm” 
demə. Çünki yaşadıqca, daha çox insanlara rast gələcəksən. hər bir uğursuzluq ardınca bir uğuru gətirir... 
Arzu artıq pəncərə dostunu gündüzlər də görə bilirdi. Indi o, şənbə-bazarları daha çox sevməyə başlamışdı. 
Çünki ancaq bu günlər o, ən çox görmək istədiyi insanı eyvanda görə bilirdi. Artıq o baxışlarını o insandan 
qaçırmırdı. Uzun müddət qorxmadan çəkinmədən o insana baxırdı. Elnur da baxırdı. əlacı olsaydı o eyvanda, o 
baxışlarda donub qalardı. Elə bil bir qüvvə Elnuru daima eyvana çəkirdi. Işdən gələn kimi heç çay-su içməmiş 
eyvana qaçırdı. Bilirdi ki, bu vaxtlar Arzu pəncərədə olmur. Ancaq yenə də buna alışmışdı. Baxışları 7-ci 
mərtəbəyə zillənirdi. Baxırdı və gülümsəyirdi. Elnur artıq bu qıza çox öyrəşmişdi. Hər gün onu pəncərədə 
görməsə, darıxırdı. O narkoman kimi  bu narkotikaya çox öyrəşmişdi. Onun baxışlarından asılı qalmışdı. Arzu 
da Elnurun keçirdiyi hissləri keçirirdi. O da artıq 4-cü mərtəbədəki bu insana alışmışdı. Hər dəfə pəncərəyə 
yaxınlaşanda Elnur eyvanda olsa da, olmasa da gözləri o eyvana zillənirdi. Arzu qəlbində yenicə yaranan və 
bütün ruhunu əsir alan bu hisslərə ad qoya bilmirdi. Nə idi bu? Sevgimi? Axı Arzu artıq əmin idi ki, o, 
Mahirdən sonra bir də kiməsə güvənib onu sevə bilməz. Mahir onun son ümidini və inamını da alıb aparmışdı. 
Arzu Mahirdən sonra bir də sevəməyəcəyini anlamışdı. O artıq insanlardan uzaq qaçır, onlardan qorxurdu. 
Yeni münasibətə başlamaqdan, yeni bir insana inanıb,ona ürəyini verməkdən qorxurdu. Yenidən xəyanətə 
uğramaqdan qorxurdu. Mahirlə yaşadığı münasibət onu çox məyus etmişdi. Özünə və insanlara olan güvənini 
itirmişdi. Ancaq Elnur onda tamam başqa bir hissin yaranmasına səbəb olmuşdu. Bu nə hiss idi? Dəqiq bu 
sevgi deyildi. Ancaq Arzu bu insana çox bağlanmışdı. Onun haqda daha çox bilmək istəyir, onunla saatlarca 
danışıb, dərdləşmək istəyirdi. artıq o, təkcə pəncərədən baxmaqla kifayətlənmək istəmirdi. O Elnura daha 
 24 
yaxın olmaq istəyirdi. Arzu indi daha optimist idi. Onda həyat eşqi yaranmışdı. Artıq yazıçılığa geri 
dönmüşdü. Daha optimist əsərlər yazmağa başlamışdı. Fikirlərində saf sevgi hekayələri canlanırdı. Beyni yeni 
ideyalarla dolub –daşırdı. Çoxdandır ondan küsüb gedən ilham pərisi yenidən qayıtmışdı... 
*** 
Elnur divanda əyləşmişdi. Notbuku dizlərinin üstündə, əsərinə qaldığı yerdən davam edirdi. Onda yeni bir 
həvəs yaranmışdı. Yazdıqca yazırdı. Sevgi dolu sözlər öz özlüyündə ağ səhifədə sıralanırdı. Elnur öz 
yazdıqlarını oxuduqca dodağının altında gülürdü. Artıq onun üzündə təbəssüm də yaranmışdı. Elnur bu 
təbəssümün yaranma səbəbini də bilirdi. Barmaqları klaviaturanın klavişlərində gəzdikcə gözlərinin önündə 
Arzunun məsum siması canlanırdı. Deyəsən, Elnur uzun müddətdir, qurtarmaq istədiyi ancaq qurtara 
bilmədiyi əsərini bu gün tamamlayacaqdı. Ancaq ağlında bəzi fikirlər dolaşırdı. O Arzunu ancaq pəncərədə 
görmək istəmirdi. O Arzunu istəyirdi. Ona daha yaxın olmaq, onun gözlərinə utanmadan, çəkinmədən 
baxmaq, onu qucaqlamaq, onu öpmək... 
-Eeee-Elnur həddini aşan xəyallarına etiraz etdi. Ancaq istəmədən bu fikirlər onun beynindən çıxmırdı. Ancaq 
indi onu düşündürən başqa bir şey idi: O, bir plan qurmalı idi: necə etməli idi ki, Arzu ilə münasibətlərini daha 
da irəlilətsin. O, belə işlərdə mahir idi. O bir qızın nələrdən xoşlana biləcəyini yaxşı bilirdi. O, çox diqqətcil və 
nəzakətli idi. Adicə Arzunun 20 qəpiyini Arzuya qaytarması Arzuda ona qarşı böyük bir rəğbət yaratmışdı. 
Indiki zamanda belə düşüncəli insanlar demək olar ki, yoxdur. Elnur bunu Arzunun onu bəyənməsi üçün 
etməmişdi. Başqa bir insan da olsaydı, o, bunu edəcəkdi. O, sadəcə çox qayğıkeş və romantik bir insan idi. 
Ancaq indi Elnur sırf Arzunun rəğbətini və özünə aşiq etmək üçün nəsə etmək haqda düşünürdü. O, bunu 
istəyirdi. o, bunu çox istəyirdi. artıq Arzunun Mahiri unutduğu kimi, Elnur da Nigar haqda düşünmürdü. Onun 
ağlında ancaq biri vardı:Arzu. 
“Görəsən, necə biridir? Nələrdən xoşlanır? Ailəsi ilə münasibətləri necədir? 
O Nigar ilə necə münasibət qurduğunu xatırladı. əvvəlcə onun nömrəsini almışdı. Daha sonra ona özünü 
tanıtdırmadan sevgi dolu mesajlar yazmışdı. Nigara çox maraqlı gəlmişdi. Axı bu kim ola bilər? Bəlkə bu 
onun köhnə sevgilisi idi? Ancaq  gələn zənglərdən sonra Nigar əmin oldu ki, bu o deyilmiş. Bu səs başqa bir 
insana məxsusdur. Nigar artıq hər kəsdən şübhələnməyə başlamışdı. Çünki Elnur onu hər yerdə izlədiyini 
söyləmişdi. Hətta axşamlar zəng edib, ona bu gün necə bir paltar geyindiyini, geydiyi koftanın nə rəngdə 
olduğunu deyirdi. Nigar dərsdən çıxanda ətrafına diqqətlə baxır, hər addımladıqca diqqəti onu izləyən 
addımlara yönəlirdi. Indi o, burada ola bilərdi. Nigar artıq bu müəmmalı insana çox öyrəşmişdi. Elnur ona 
sevgi dolu mesajlar yazır, onunla danışırdı. Artıq bu sevginin qarşılıqlı olduğuna əmin olduqdan sonra, o, 
Nigarın qarşısına çıxdı. Nigar ilk dəfədən onu xatırlamadı. Ama biləndən sonra ki, bu yaraşıqlı oğlan onun 
qrup yoldaşının qardaşının dostudur. Və onu partidə artıq görüb. Sən demə onun gizli heyranı Elnur imiş. 
Yəqin ki, hər bir qız belə qəhrəman arzulayır. Nigar özünü çox özəl hiss edirdi. Nağıllardakı qəhrəmanı 
tərəfindən xilas edilən şahzadələr kimi... 
Ancaq indi vəziyyət başqa idi. Elnur Arzunun mobil telefonunun nömrəsini necə əldə edə bilərdi? Ancaq ev 
telefonunun nömrəsini öyrənə bilərdi. Onun yaşadığı ünvanı bilirdi. 109-a zəng edib, öyrənə bilərdi. Onun 
adını da bilirdi. Elnur bir anlıq notbuku kənara qoyub, ayağa durdu. Adəti üzrə eyvana çıxmamış, pəncərədən 
Arzunun pəncərəsinə baxdı. Pəncərədə heç kim yox idi. Telefonun dəstəyini götürdü. 109-u yığdı... 
*** 
Arzunun evinə cavabsız zənglər gəlməyə başlamışdı. Arzunun ilk ağlına gələn insan Mahir oldu. “Bəlkə bu 
Mahirdir.” Ancaq ağlında ikinci variant da vardı. bu o ola bilərdi:Elnur. Axı bu mümkün idi. Artıq evə zəng 
olanda Arzu o zəngə doğru qaçırdı. Həmişə dəstəyi o götürürdü. Bəlkə bu odur. Kim? Arzu onun səsini 
dinləyib susan insanın kim olmasının istəyirdi. Mahir yoxsa Elnur? Arzunun bir anlıq gözlərinin önünə həmin 
səhnə gəldi. Mahirin iş yerinə getdiyi və o qızın  Mahirin maşınına minməsi səhnəsi...Yox. Arzu istəmirdi ki, 
bu insan Mahir olsun. Çünki Mahir məsələsi çoxdan qapanmışdı. Düzdür, o,Mahiri asanlıqla unuda 
bilməmişdi. Çox ağlamışdı, çox əzab çəkmişdi. Çox əli telefonda onun nömrəsini yığmışdı, çox ona mesaj 
yazıb, göndərməmişdi. Ancaq o səhnənin pərdələri çoxdan qapanmışdı. Arzu onu unutmuşdu. Və indi o bu 
insanın Elnur olmasını arzulayırdı. 
-Alo...-Arzu dəstəyi götürdü. 
-Alo...-nəhayət ki, dəstəyin digər tərəfindən səs gəldi. Bu bir oğlanın səsi idi. Onun çox ciddi səs tempi vardı. 
-Bəli, eşidirəm..-Arzu həyəcanlandı. 
-Salam,Arzu... 
-Kimdir?-bu Mahirin səsi deyildi. 
-Mənəm...Elnur...Tanıdın? 
-Hə...Elnur.-Arzu sevindi.-Necəsən,Elnur? 
-yaxşı. Sən necəsən? 
 25 
-Mən də yaxşıyam.  
Arada sükut yarandı. Nə Elnur, nə də Arzu nə deyəcəyini bilmirdi. Onların hər ikisi də indi söhbət etməyi hər 
şeydən çox arzulayırdılar. 
-Arzu, bilmirəm niyə, ancaq mən səninlə söhbət etmək istəyirəm. bilmirəm niyə,ancaq səni özümə çox yaxın 
bilirəm. mən səninlə dost olmaq istəyirəm...Bilirəm, bu bir az gözlənilməz oldu. ancaq mən gecələr mənimlə 
pəncərə yoldaşı olan biri ilə daha yaxından səmimi dost olmaq istəyirəm. Arzu...-Elnur sözünü davam etdirə 
bilmədi. həyəcanla Arzunun verəcəyi cavabı gözlədi. Arzu susurdu.  
-Elnur...Mən də istəyirəm... 
Yəqin ki, Elnur indiyə qədər bu qədər çox sevinməmişdi. O, Nigardan “Hə” cavabı alanda belə bu qədər çox 
sevinməmişdi. Bu nəsə qeyri-adi bir hiss idi. O, sevinirdi. O, deyəsən bu qıza aşiq olmuşdu. Bəlkə də sadəcə 
onunla həmsöhbət olmaq istəyirdi. ona yenicə bitmiş münasibətindən danışmaq istəyirdi. ona yazdığı 
əsərlərdən danışmaq istəyirdi. nə olursa olsun, mövzü nə olursa olsun Elnur bu qızla danışmaq istəyirdi. 
-Elnur... 
-Hə,Arzu? 
-Mənim indi bir dosta çox ehtiyacım var... 
-Elə mənim də... 
*** 
Tez bir zamanda onlar çox səmimi dosta çevrildilər. Onlar qısa zamanda anladılar ki, onlar fikircə, beyincə, 
bir-birini tamamlayan iki insandır. Elnur danışdıqca,Arzu özünü onun fikirlərində görürdü. Arzu 
danışdıqca,Elnur bu qıza daha da heyran olurdu. Sən demə, onların çox ümumi cəhətləri varmış. Onların 
görüşürdülər, saatlarca danışırdılar, mesajlaşırdılar, gecələr pəncərədən saatlarca baxışırdılar. Arzunun 
həyatında yeni dövr başlamışdı. Bu yeni həyatda Mahir yox idi. Göz yaşları və xəyanətin yaddaşda buraxdığı 
acı səhnələr yox idi. Bu həyatda Elnur var idi. O , çox yaxşı insan idi. O, ciddi, ağıllı insan idi. Çox dərin, 
fəlsəfi fikirləri vardı. Hər dəfəki söhbətdə Arzu onda daha bir keyfiyyəti kəşf edirdi. O sanki dərin bir xəzinə 
idi Arzu üçün. Hər dəfə onu daha yaxından tanıyırdı. Və hər dəfə onu yaxından tanıdıqca ona daha çox heyran 
olurdu. Bu hisslər sevgi idimi yoxsa rəğbət?Arzu bunu bilmirdi. O, bu hisslərinə ad qoya bilmirdi. Ancaq 
Elnur dəqiq əmin idi ki, o bu qıza tamam fərqli hisslər duyur. Bu hisslər Nigara olan hisslərdən uzaqdır. O, 
həmişə Nigarı görəndə onu qucaqlamaq, onu öpməyi düşünürdü. Arzunu görəndə isə daha saf,daha ülvi hisslər 
keçirirdi. Bu nə idi? Sevgimi yoxsa adicə simpatiya? Bax,Elnur bunu bilmirdi. 
*** 
Qapı döyüldü. Elnur qapını açdı. Gözləri güldü. 
-Salam, Arzu. Xoş gəlmisən... 
-Salam,Elnur.-Arzu əlindəki qabı göstərib dedi:-Keks bişirmişdim. Istədim sənə də gətirim. 
-Məni də zəhərləmək istəyirsən?-Elnur zarafatyana güldü. 
-Hə. Qonşumu zəhərləmək istəyirəm. 
-Yaxşı eləyirsən. keç içəri. 
Arzu dəhlizə keçib, ayaqqabısını çıxardı. ətrafa nəzər saldı. O, ilk dəfə idi ki, Elnurun evində idi. 
-Əslində, keks bəhanədir. Sənin evini,necə bir yerdə yaşadığını görmək istəyirdim.  
-Yaxşı eləmisən.-Elnur sevinirdi. Arzu onun ən sevimli qonağı idi. Arzu əlindəki qabı Elnura verdi. 
-Sən keç otur. Mən də çay hazırlayım. Bu boyda keksi tək başına yeyə bilmərəm. həm zəhərlənsək, bir yerdə 
zəhərlənək. Hə?-Elnur mülayim nəzərlərlə Arzuya baxdı. 
-Yaxşı.-Arzu otağa keçdi. Elnur çay hazırlamaq üçün mətbəxə keçdi. Indi o, özünü göyün 7-ci qatında hiss 
edirdi. O sevinirdi. Çünki onun üçün ən dəyərli olan insan indi onun evində idi. Onun kitab rəfinə, onun 
əşyalarına baxırdı. Insanın sevdiyi insanın onunla maraqlanması kimi gözəl bir şey yoxdur. Indi Elnur da bu 
hisslərin içində qalmışdı. 
Arzu otağa nəzər saldı. Bənövşəyi rəngli divar kağızları ilə örtülmüş divarlara, açıq bənövşəyi rəngli pərdəyə, 
divarın küncündə yerləşən kitab rəfinə, televizora, televizorun qarşısındakı divanla iki kresloya və qarşısındakı 
şüşə stola diqqətlə nəzər yetirdi. Kitab rəfinə doğru yaxınlaşdı. Bir-bir kitablara baxdı. Kitabların çoxu da 
fəlsəfi kitablar idi. 
-Hə. çayımız da hazırdır. Elnur Arzunu kitablara baxan gördü. Arzu geri çevrilərək Elnura gülümsədi. 
-Maraqlı kitablardır. 
-Oxumaq istəsən verə bilərəm... 
-Qəribədir... 
-Nə?-Elnur mənalı-mənalı Arzuya baxdı. 
-Həmişə axşamlar kiçik kibrit qutusu kimi gördüyün otağı belə yaxından görmək... 
-Hə... 
 26 
-Eyvana çıxa bilərəm? 
-Əlbəttə... 
Arzu eyvana çıxdı. Elnur da onun arxasınca eyvana çıxdı. Arzu başını qaldırıb öz pəncərəsinə baxdı. 
-Necə də maraqlıdır. Insan öz pəncərəsinə kənardan baxanda. 
-Elədir.-Elnur Arzuya yaxınlaşdı. Onun yanında dayandı. Indi o Arzuya daha yaxın idi. Arzunun necə də 
məsum siması, uşaqsı gülüşü vardı. Elnur hiss etdirmədən gözucu bu qıza baxırdı. Sanki bu qızda onu cəzb 
edən nəsə qeyri –adi bir tilsim vardı. Onun çox duyğulu səsi vardı. Onun çox mənalı baxışları vardı. Elnur indi 
dərk etdi. O, bu qızı sevirdi. O bu qızı həqiqətən sevirdi. Bu sevgi idi. Elnur indi anladı. Arzu onun 
xəyallarının şahzadəsi idi. Elnur indiyə qədər onu axtarırmış. 
-Bəs yazdığın əsərləri nə vaxt oxamağa verəcəksən?-Arzu Elnuru xəyallardan ayırdı. 
-Doğrudan oxumaq istəyirsən? 
-Əlbəttə. Mənə çox maraqlıdır. Sənin yazdığın əsərləri oxumaq istərdim. 
-onda sən də öz yazdıqlarını mənə verəcəksən. 
-Yaxşı. Problem yoxdur. 
-Gəl keçək evə. Hava soyuqdur. Sənə soyuq olar sonra. 
-Yaxşı. 
Onlar evə keçdilər. Elnur yazdığı əsərlərin içində özünün ən çox xoşladığı əsəri seçib Arzuya uzatdı. Arzu 
əlinə alıb, oxudu: 
- “Sevgi dənizinin sahilində”. Maraqlı adı var. Deyəsən, romantik əsərdir. 
-Hə. elədir. Onu Nigarla tanışlığımızın ilk ərəfələrində yazmışam. Onda əsl Məcnun idim. Yazmaq eşqi vardı 
içimdə. Çünki ilham pərim vardı. 
-Bəs necə oldu o ilham pərisi? 
-Getdi...-Elnur dərindən ah çəkdi. 
-Niyə? 
-Bilmirəm. ama o mənim şahzadəm deyildi. Bilmirəm. ama mənim şahzadəm o deyildi. Xəyallarımdakı qız o 
deyildi. 
-Axı onu sevdiyini dedin. Sən onu nə vaxtsa sevmisən. bəs indi niyə onu sevmirsən? 
-Bilirsən, əvvəllər mənə elə gəlirdi ki, mən onu sevirəm. ama zaman keçdi. Və mən anladım ki, o mənim 
istədiyim qız deyil. Bilirsən, mən elə bir qız istəyirəm ki, o, məndən başqa heç kimlə görüşməsin. Heç kimə 
“Səni sevirəm” sözünü deməsin. Heç kimin əlindən tutmasın. Bilirsən, mən onu ilk dəfə öpəndə...bu elə gözəl 
bir duyğu idi ki...Ancaq sonra düşündüm ki, məni öpən, məndən əvvəl də, məndən sonra da kimisə öpə bilər. 
Mənim əlimdən tutan, məndən sonra da başqasının əlini tutacaq. Bilmirəm. bəlkə də mən xudbinəm. ancaq 
mən elə bir qız istəyirəm ki, o, bulaq suyu kimi saf olsun. O təmiz olsun. O asanlıqla öpüşməyə razı olmasın. 
Axı o sabah birigün başqasının xanımı olacaq. Onun əri bilməyəcək ki, onun canından çox sevdiyi qadın 
əvvəllər kiminsə qolları arasında olub. Bax, buna görə, mənim üçün müəyyən müddətdən sonra öz saflığını 
itirdi... 
-Hə...Bilirsən, mənə həmişə maraqlı gəlib, görəsən, oğlanlar qızlar haqqında nə düşünür, necə düşünür? 
-Bəs sən? sənin həyatında sevdiyin bir insan olubmu? 
Arzunun gözləri uzaqlara zilləndi. Asta və məyus səslə dedi: 
-Vardı... 
-Niyə “Vardı?”. Bəs indi? 
-Biz ayrıldıq... 
-Niyə? 
-O,mənə evlənmək təklif etdi. Mənsə qəbul etmədim. 
-Niyə? əgər onu sevirdinsə, niyə qəbul etmədin? 
-Bilirsən,Mənim evlənmək fobim var. Nəsə. Tarixi uzundur. Ona evlənə bilməyəcəyimi söylədim. O da məni 
tərk etdi. Onu qınamıram. Sadəcə...Nə bilim. O, fərqli idi. O, seçilirdi. O, mədəni idi. O, çox səbrli idi. Mənim 
şıltaqlıqlarıma dözürdü. Çox əsəbləşsə də, heç vaxt burüzə verməzdi. 
-Onunla necə tanış olmusan? 
-O, mənim işlədiyim şirkətin müdirinin oğlu idi. O,Çox yaraşıqlı idi. 
-Vauuv. Yəqin o çox varlı idi. Ona görə ona vuruldun. Axı indiki zamanədə qızları ancaq pul maraqlandırır. 
Yəqin onun evi, maşını, işi vardı... 
-Hə. o, imkanlı idi. Ancaq mən onu imkanına görə sevmədim. Mən həmin şirkətdə təzə işləməyə başlamışdım. 
Melonxolik olduğumdan, insanlarla elə də ünsiyyətdə olmurdum. Elə sakitcə işə gəlib, işdən də gedirdim.mən 
resepşndə işləyirdim. Bir gün qarşımda biri dayandı. Mənə dedi: “Atam burdadır?” mən çaşdım. Dedim, yəqin 
dəlidir. Atasını niyə burada axtarır? Sonra ətrafımdakılar gülüşməyə başladı. Mənə sonradan dedilər ki, o 
 27 
oğlan Müdirimiz Sabir müəllimin oğludur. Mən çox pərt olmuşdum. O, isə mənə mehribancasına 
gülümsəyərək dedi: “Deyəsən, burada yenisən.” mənə gülümsədi və atasının otağına getdi. Bax, mən onun o 
gülüşünə vuruldum. Çox səmimi və uşaqsı təbəssümü vardı. Sonra o tez-tez atasının yanına gəlib- gedirdi. 
Özümə etiraf etməsəm də, artıq bu insana çox öyrəşmişdim. Artıq onun gəldiyi günləri və saatları 
əzbərləmişdim. Gözüm qapıya zillənirdi. Onu şirkətin qapısından girən görəndə elə bil dünyanı mənə 
verirdilər. Bilmirəm niyə. ama ona çox öyrəşmişdim. Elə bilirdim, o, artıq mənim həyatımın bir parçasıdır. Bir 
müddət o şirkətə gəlmədi. o zaman anladım ki, bu insan mənim həyatımda necə mühum rol oynayırmış. Sən 
demə, məni həyata bağlayan, mənə işimi sevdirən də bu insan imiş. Mən bunu onun yoxluğunda anladım. O, 
hərdən mənə gülümsəyib yanımdan keçərdi. Bu gülüşdə heç bir xainlik ya da sırtıqlıq yox idi. Bu təbəssüm 
həm ciddi, həm də səmimi idi. Mən onun ağıllı baxışlarına vurulmuşdum. Mən onun səsinin tonuna, aksentinə, 
danışıq tərzinə vurulmuşdum.... 
Arada sükut yarandı. Elnur diqqətlə Arzuya qulaq asırdı. Arzuya keçmişi xatırlamaq və onları nəql etdikcə, 
ürəyində paslanmış yaranı sızlatmaq çox çətin idi. 
-Bİr müddət o gəlmədi. elə bildim, həyatın bütün mənası da onunla getdi. Hər gün gözlərim o qapıya 
zillənirdi. Gəlmirdi. Və hər gün məyus halda evə gedirdim. Bir gün... Bir gün mən başımı qaldıranda birini 
gördüm. Bu o idi. Elə bil bütün bədənim iflic oldu. necə həyəcanlandımsa, yerimdə donub qaldım. O, ötəri 
mənə baxıb, “salam” deyib, yanımdan keçdi. Mən dəliyə dönmüşdüm. Sevinirdim. Həm də ağlayırdım. Cəld 
“ayaq yolu”na getdim. Ağladım. Ağladım. Bu dəlilik idi. Niyə ağlayırdım. Bilmirdim. Ama çox sevinmişdim. 
Sonra anladım ki, mən emosiyalarıma hakim olmalıyam. Üz-gözümü yudum. Makyajımı təzələdim. Və heç nə 
olmamış kimi yerimə qayıtdım. Yolda ona rast gəldim. Diksindim. O mənə diqqətlə baxdı və dedi: “Niyə 
ağlamısan?Nəsə olub?” mən cavab tapa bilmədim. Və ağlıma gələn ilk bəhanə bu oldu: “Ayaqqabım sıxır. 
Çox sıxır” o gülümsədi. özümü tupoy kimi hiss elədim. Bilirəm, bu yaxşı bəhanə deyildi. Ama mən 
darıxmışdım. Mən ondan ötrü çox darıxmışdım. Bilirdim ki, bu bağlılıq mənə əzab verir. Ama buna razıydım. 
Mən onu çox sevirdim. O, mənim xəyallarımın qəhrəmanı idi... 
-İdi? Niyə “idi”? bəs indi? 
-indi o, mənə çox uzaq görünür. Yox. Mən daha onu düşünmürəm. onu xəyal etmirəm. onunla bağlı hadisələri 
xatırlamıram. Çünki, hər dəfə o qız gözlərimin qarşısında dayanır. Sırtıq gülüşü ilə.. 
-Hansı qız? 
-Biz ayrılandan heç bir həftə keçməmişdi. Mən onun iş yerinə getdim. Bilmirəm niyə. ama ona heç vaxt deyə 
bilmədiyim sevgi etirafımı edəcəkdim. Ona görə yox ki, mən münasibətimizi bərpa etmək istəyirdim. Sadəcə 
ona heç vaxt, nə dost olarkən, nə də münasibətlərimiz ciddiləşəndə “səni sevirəm” sözünü deməmişdim. onu 
həmişə qəlbimdə gizlicə sevmişəm. o, həmişə mənə şirin sözlər deyirdi. Bilirdim ki, o, səmimidir. Ama mən 
heç vaxt ona bu sözü deməmişəm. ancaq onu itirəndən sonra anladım ki, bu söz mənim ürəyimdə qaldıqca 
mənə əzab verəcək. Qoy bu sevgi etirafı heç nəyi dəyişdirməsin. Ama ən azından o necə çox sevildiyini bilsin. 
Bəlkə yenə cəsarətsizlik edib, deyə bilmərəm deyə, məktub da yazmışdım. Ancaq o an..o səhnə...Heç vaxt 
yaddaşımdan silinməyəcək. O, iş yerindən çıxdı. Onu görəndə anladım ki, il də keçsə, əsrlər də keçsə, mən 
ondan başqasını heç vaxt onun qədər sevə bilməyəcəm. ama onun arxasınca bir qız çıxdı. O, çox gözəl idi. 
Onlar harasa gedəcəkdilər. Qız onun maşınına mindi. Bəlkə də bu sadəcə bir iş görüşməsi idi. Bəlkə də tamam 
başqa bir şey idi. Ancaq o qızın gülüşü...Nİfrət edirəm o qıza. Bax, o an anladım ki, mən onu çoxdan 
itirmişəm. mən onu qınamıram. Mən heç vaxt onu qınamadım. Mən ona hirslənə bilmirəm. mən onu nədəsə 
ittiham edə bilmirəm. bu çox qəribədir. Başqa birisi olsaydı çoxdan ona nifrət etmişdim. Ancaq nədənsə mən 
ona nifrət etmirəm. edə bilmirəm. 
-Bəs ona sevgini etiraf etdin? 
-Yox. Yazdığım məktubu da zibil qabına atıb, gəldim. Ondan sonra çox əzab çəkdim. Neçə yuxusuz gecələr 
keçirdim. Nə qədər ağladım. Ancaq indi,Allaha şükür, yaxşıyam. Artıq o xatirələr çox uzaqda qalıb. Üstündən 
1 əsr keçibmiş kimi... 
Elnurun simasında qəribə razılıq əlaməti olan təbəssüm yarandı. Bu onu sevindirmişdi. Onun ürəyindəki 
yaranan ümid qığılcımı getdikcə alovlanırdı. Bu o idi. Neçə illərdir arzusunda olduğu şahzadə. O, indiyə qədər 
heç kimi öpməmişdi. O, indiyə qədər heç kimlə əl-ələ tutub, onun gözlərinə baxmamışdı. O heç kimə “səni 
sevirəm” deməmişdi. Bu o idi. Elnur qəlbində yaranan bu inamı doğrultmaq üçün soruşdu: 
-Bağışla, bu sualım bəlkə də bir az yersiz olacaq. Ama doğrudan, sən indiyə qədər kiməsə “Səni sevirəm” 
deməmisən? Əl-ələ tutub, gəzməmisən? onu...Onu öpməmisən? 
-Yox. Sevgi anlayışı müxtəlif insanlarda müxtəlif olur. Bu bəziləri üçün parklarda gəzməkdir, bəziləri üçün əl-
ələ tutmaq...Ama mənim üçün tamam başqa şeydir. Bəzən universitetdən çıxan qızları görürəm. sevdiyi oğlan 
onun belini qucaqlayaraq, yol gedirlər. Düşünürəm ki, onun gələcək əri indi bilmir ki, onun gələcək xanımı 
indi başqa oğlanla qucaqlaşır. O, bunu heç vaxt bilməyəcək. Bəlkə də elə o oğlan o qızı alacaq. Bəlkə də yox. 
 28 
Nə bilmək olar. Ama şəxsən mən oğlan olsaydım, elə bir qızla evlənərdim ki, onun həyatında birinci insan 
olum. Ona birinci toxunan mən olum. Bəlkə də bu xudbinlikdir.. ama mən istəməzdim... 
Elnurun gözləri gülürdü. O, artıq sualına cavab tapmışdı. Arzu onun düşüncələrini ifadə edirdi.  Arzu da Elnur 
kimi düşünürdü. Onlar eyni düşünürdü. Onların fikri eyni idi. Onlar yarı sözdən bir-birilərini anlayırdılar. 
-Eyniylə sənin kimi...-Elnur mənalı-mənalı Arzuya baxdı. 
-Mən heç vaxt evlənməyəcəm. 
-Niyə? 
-Bu məndə bir qorxudur. Xəstəlikdir. Sənə danışmışdım. 
-Hə...Anan? 
-Hə.-Arzu dərindən köks ötürdü.  
Arada sükut yarandı. Elnur diqqətlə Arzuya baxırdı. Arzu isə baxışlarını ondan qaçırırdı. Elnur Arzunun bu 
cəsarətsiz baxışlarını sevirdi. Ondan baxışlarını qaçırmasını sevirdi. Bu o idi. Indi o, dəqiq əmin idi ki, illərdir 
axtardığı, xəyalında olduğu qız odur. Nə İrinna, nə Nigar nə də başqaları ona bənzəmirdi. O, fərqli idi. Onlar 
bu axşam doyunca söhbət etdilər. Arzu Elnuru özünə daha yaxın hiss edirdi, nəinki Kəmaləni. O, Elnurla daha 
çox sirlərini bölüşürdü. Çünki onların eyni maraq dairələri, eyni hobbiləri, eyni düşüncələri vardı. Arzu 
saatlarca bu yazıçı ilə söhbət etməkdən yorulmurdu. Bu isti münasibət, bu ünsiyyət onu yenidən 
qanadlandırırı. O, indi səmalarda uçurdu. Indi depressiya, bədbinlik ondan uzaq idi. O, onun kimi düşünən 
birini tapmışdı. Insanı anlayan birinin olması kimi gözəl bir şey yoxdur. Anlayırsan ki, sənin kimi düşünən 
insanlar da var. Anlayırsan ki, sən tək deyilsən. sənin ağrıların kimi, əzab çəkən, səni başa düşə bilən biri var... 
*** 
-Elnur, üzün gülür artıq. Deyəsən işlər yolundadır. Hə?-Zaur Elnuru fasilə vaxtında iş yoldaşları ilə deyib- 
gülən gördü. 
-Hə..-Elnur oğlanlardan ayrılıb,Zaurla kənara çəkildilər. 
-İnan ki, buna sevindim. Nigarla barışdınız? 
-Nigar? Nigar kimdir?-Elnur bərkdən güldü. 
-Vauv. Artıq Nigarı xatırlamırsan. Hə? bəs onda kimdir sənin bu sevincinə səbəb olan? Bilmək olar? 
-Heç kim.-Elnur ona Arzudan danışmaq istəmirdi. O, Arzunu öz dostundan da gizlədirdi. Bəlkə də qısqanırdı. 
Onun adının başqa dillərdə səslənməsindən qısqanırdı. 
-Yaxşı da...Axı mən neçə illik dostumu yaxşı tanıyıram. Bilirəm ki, dostum çox romantikdir. Və onu sevgidən 
başqa heç nə bu qədər sevindirə bilməz. 
-Ola bilər...-Elnur mənalı-mənalı Zaura baxdı.-Bəlkə də bu bir qızdır. Bəlkə də bir məlaikədir. Bəlkə də bu bir 
sevgi pərisidir. Nə bilmək olar 
*** 
 
 
-Elnur?-Arzu Elnuru onun işlədiyi bankda görəndə təəccübünü gizlədə bilmədi.-Sən burada neyləyirsən? 
-Səni qaçırmağa gəlmişəm. 
-Nə? 
-Yaxşı. Qorxma. Zarafat edirəm.-Elnur güldü.-Dedim, işdən sonra bir yerə gedək.. 
-Hara? 
-Nə bilim. Ona sən qərar ver... 
-Bildim. 
-Hara? 
-Karuselə minməyə.. 
-Nə? Tapa-tapa bunu tapdın? 
-Nə olar. Etiraz eləmə. gedək. Dənizkənarı bulvarda super qorxulu karusellər var. Nə vaxtdır ona minmək 
istəyirəm. ona minib, bərkdən qışqırmaq istəyirəm. 
-Bilirsən, elə mən də nəsə bir dəlilik eləmək istəyirdim.. 
-Super..-Arzu uşaqlar kimi sevindi. 
-İşinin bitməsinə nə qədər qalıb? 
-Hələ 1 saat-Arzu təəssüflə dodağını büzdü. 
-Bilirsən, gəl elə dəliliyi indidən eləyək? 
-Necə? 
-Gəl elə indi çıxaq. 
-Yox.Elnur, sən nə danışırsan? Işdən qovula bilərəm... 
 29 
Arada sükut yarandı. Elnur ona mehribancasına gülümsəyirdi. 
-Bilirsən. Əslidə haqlısan.-Arzu bic-bic güldü. Ətrafına nəzər saldı. Çantasını götürüb, cəld Elnurla bankdan 
çıxdı. 
Arzu elə şirin-şirin gülürdü ki... 
-Gördün,Elnur? “Security” bizə necə baxdı? 
-Hə. elə bildi ki, biz bankdan nəsə oğurlamışıq. 
-Elə sürətlə qaçırdıq ki...Heç bilməzdim ki, öz iş yerimdən oğru kimi qaçacam. Bu bir dəlilik idi. Ama super, 
xoşuma gəldi. Heç vaxt belə dəllik etməmişdim. Həmişə işə vaxtında gəlib, vaxtında gedirdim. Düzü, işim çox 
sıxıcıdır. Bu gün etdiyim isə qeyri-adi bir şey idi. Yəqin sabah, müdir birinci məni çağıracaq. Ama bilirsən? 
heç qorxmuram. Indi elə xoşbəxtəm ki... 
Elnur Arzuya baxdı. O, uşaq kimi idi. Heç nəyi gizli saxlamırdı. Olduğu kimi idi. Maskalanmırdı. Sevinəndə 
sevinirdi, ağlayanda ağlayırdı. Səmimi idi. Mehriban idi. Gülümsəyirdi. daima simasında məsum bir təbəssüm 
olurdu. Düzdür, onlar sevgili deyildilər. Münasibətlərinə hələ bir ad qoymamışdılar. Ancaq Elnura Arzuyla bir 
yerdə olmaq xoş idi. Onunla bir yerdə dünyanın bütün yalanlarından, xəyanətlərindən, iyrəncliklərindən uzaq 
olurdu. Onunla yeni bir dünyada olurdu sanki. Təkcə ondan və Arzudan ibarət bir dünya... 
Onlar dənizkənarı bulvarda nə qədər karusel vardısa hamısına mindilər. Bəzilərində dəli kimi qışqırdılar, 
bəzilərində güldülər. Onlar uşaqlar kimi əyləndilər. Danışdılar, güldülər. Gəmiyə minib, dənizə baxdılar. 
Səmadakı ulduzları saydılar. Hərdən zarafatlaşdılar. Hərdən avtobusa minmək istəyən yaşlı qadına kömək 
etdilər. Hərdən top oynayan uşaqlara qoşulub top oynadılar. Hərdən skamyada oturan, bir-birini qucaqlayıb, 
öpüşən sevgililərə daş atıb, qaçdılar. Bu gün onlar heç nəyi düşünmədən, ürəklərindən keçən hər bir şeyi 
elədilər. Bu Arzu üçün bir yenilik idi. O, indiyə qədər heç bu qədər əylənməmişdi. Elnur ilk dəfə idi ki, özünü 
bu qədər rahat və xöşbəxt hiss edirdi... 
-Çox sağ ol hər şeyə görə.-Arzu bloklarının ağzında Elnurla sağollaşdı. 
-Əsas sən sağ ol. Bu gün mənim üçün çox özəl oldu. heç bu qədər gülməmişdim. Axırıncı dəfə nə vaxt 
güldüyümü belə unutmuşdum. 
-Hə. nəsə. Sağ ol. 
Onlar əl sıxışdılar. Arzu binaya girdi. Elnur heyranlıqla onun arxasınca baxdı. Sonra maşınına minib, öz 
blokuna sürdü. 
-Arzu, bu sənsən?-Kəmalə qapının səsini eşitcək divandan qalxıb, Arzunun yanına gəldi. 
-Hə. mənəm. 
-Nə əcəb gec gəldin? Saat 11-dir. 
-Hə. bilirəm. Elnurla idim. Onunla dəizkənarına getmişdik. 
-Vauv...-Kəmalə mənalı-mənalı güldü. 
-Xeyr. Heç də sən düşündüyün kimi deyil. Biz pis bir şey eləmədik. Sadəcə karuselə mindik, sonra ürəyimiz 
nə istədi onu da elədik. Uşaqlar kimi əyləndik. 
-Yəni o, səni öpmədi? ya da əlindən tutmadı? 
Bir anlıq Arzu qarşısında dayanan qıza nifrət elədi. o, neçə müddətdir, birlikdə yaşadığı otaq yoldaşını hələ 
yaxşı tanımamışdı. 
-Deyəsən, sən məni yaxşı tanımamısan hələ. Mən heç vaxt belə düşük hərəkətlərə yol vermərəm.-Arzu hirslə 
Kəmalənin yanından keçib öz otağına keçdi. Kəmalə də onun arxasınca getdi. 
-Yaxşı da. Mən nə dedim ki, belə hirsləndin? Mən sadəcə dedim ki, yəni aranızda ciddi bir şey yoxdur? Neçə 
müddətdir artıq münasibətdəsiniz. 
-Öpüşmək o münasibətin ciddiliyindən xəbər verir? Ya da əl-ələ tutub şit-şit sözlər demək sevginin əlamətidir?  
-Deməli, onu sevirsən?-Kəmalə maraqla Arzuya baxdı. 
-Yox. 
-Yaxşı da. Məndən gizlədəcəksən? görürəm ki, gözlərin gülür. Gününün çox vaxtını onunla keçirirsən. mənə 
demə ki, biz dostuq. Mən inanmaram. 
-Yox. Biz dost deyilik. Ama sevgili də deyilik. Məgər məcburdur ki, bir ad qoyulsun. Biz sadəcə bir-birimizi 
yaxşı başa düşürük. Bir yerdə olanda vaxtımızı yaxşı keçiririk. Bizim söhbətimiz tutr. O, məni başa düşür, 
mən onu. Biz ikimiz də yazırıq. Bir romantik insanlarıq. Biz melonxolik yazıçılarıq. Bizim ümumi 
cəhətlərimiz çoxdur... 
-Hm.. 
Elə bu an Arzunun telefonu mesaj gəldi. Arzu cəld telefonundakı mesajı oxudu. 
“Buradakı ulduzların sayı, bulvarda saydığımız ulduzların sayından çoxdur. Bəlkə mən səhv sayıram. Bəlkə 
mənə kömək edəsən.” 
-Kimdir? Gülürsən... 
 30 
-Elnurdur.-Arzunun sevincli olduğu bəlli olurdu. 
-Siz ki, indi ayrıldınız. 
-O, pəncərədədir. Mənim də pəncərəyə çıxmağımı istəyir... 
-Yaxşı, aydın oldu. mən mane olmayım. Iki romantik bir yerdə gecəyə tamaşa edin..-Kəmalə ayağa qalxıb öz 
otağına keçdi. Arzu cəld pəncərəyə yaxınlaşdı. Elnur orada idi. Arzunu görcək üzündə izaholunmaz bir 
təbəssüm yarandı. Ancaq qaranlıqda bu təbəssüm aydın sezilmirdi. Hər ikisi də, bütün gün gəzməkdən 
ayaqları yorulmuşdu. Ancaq hər ikisi də bu yorğunluğu hiss etmədən saatlarca pəncərədən bir-birinə baxdılar. 
Hərdən mesajlaşdılar da... 
*** 
-Əsərini oxudum. Çox gözəl yazmısan. Çox gözəl fəlsəfi fikirlərin var. Kaş mən də sənin kimi yaza biləydim.-
Arzu ilə Elnur sahil boyunca addımlayırdılar. 
-Yox. Niyə ki? Sən də yaxşı yazırsan.-Elnur gülümsədi. 
-Ama səninki qədər deyil. Yəqin sən daha çox kitab oxumusan. 
-Belə də. Uşaqlıqdan kitab oxumağı xoşlayırdım. əlimə nə keçsə oxuyurdum. Xüsusilə də fəlsəfi kitablar. 
-Bilirsən, üzünü demək kimi olmasın. Ama sən bir istedadsan. Niyə kitab çıxarmırsan? Məncə sənin kitabların 
çox satılar. Insanlar sənin istedadını bilməlidir. 
-Yox. Mənə lazım deyil. Istəmirəm. 
-Ama mən istəyirəm.-Arzu dərindən ah çəkdi.-İstəyirəm ki, məşhur və sevilən yazıçı olum. 
-İnşallah bir gün arzuna yetişərsən... 
Elnur dərindən ah çəkdi. 
-Ama mən belə olmaq istəməzdim 
-Necə?-Arzu təəccüblə Elnura baxdı. 
-Yazıçı olmaq istəməzdim. Sən də yazırsan. Bir romantik və yazıçı insan üçün bu dünyada yaşamaq çox 
çətindir. Biz bəzən özümüz –özümüzü anlaya bilmirik. Qarışıq hisslər içində oluruq. Həyatı boyunca 
xöşbəxtlik adlanan məfhumu axtarırıq. Bəzən o bizi tapır. Ama biz bilmirik ki, o, həqiqətən “xöşbəxtlik” idi. 
Bizi anlamaq çətindir. Bizə həyatda yaşamaq çətindir. Bizə xəyanət və yalan dəhşət kimi gəlir. Ancaq 
başqalarına bu adi hal kimi gəlir. Biz dürüst və mərdlik axtarırıq bizi əhatə edən insanlardan. Ama hər dəfə 
yalanla qarşılaşanda həyata nifrət edirik. Bizi sevgi yaşadır. Həm də bizi sonsuz əzablara düçar edir. Ondan 
uzaq qaçırıq ancaq qapını onun üzünə heç vaxt tam bağlamırıq. Daima azacıq da olsa, yer qoyuruq... 
-Hə. düz deyirsən.-Arzu Mahiri xatırladı. Sonra dərhal üərindən beyninə “olmaz” əmrini göndərdi.-Bilirsən, 
mən həyatı çox sevirəm. açılan səhərləri, doğan günəşi, yağan yağışı, əsən küləyi, insanları, hər şeyi, hər şeyi 
çox sevirəm. ancaq nədənsə yağış yağanda hamı evinə tələsir. Heç kim o yağışın altında dayanmır. Heç kim 
yağışın altında islanmaq istəmir. Bu duyğunun necə olduğunu bilmək istəmir. Hamı qorxur. Sevməkdən 
qorxur. Insanların üzünə gülməkdən qorxur. Hər kəsdə aqressiya var. Heç kim səhvini boynuna almır. Hamı 
bir birini təqsirkar görür. Heç kimin üzündə təbəssüm yoxdur. Niyə insanlar bu qədər duyöusuzlaşıb? Niyə 
insani hisslərdən uzaqdırlar? Niyə bu qədər özgələşmə gedir? Bax, bunlardır məni incidən. mən gözlərdə sevgi 
görmək istəyirəm. mən üzlərdə təbəssüm görmək istəmirəm. mən istəyirəm ki, bütün insanlar bir-birini 
sevsinlər. Qəlb qırmaq indi adi haldır. Axan göz yaşlarına qarşı bir etinasızlıq var. Axı hər göz yaşında bir 
ümid ölür. Görəsən, niyə həyatda ağlamaq, göz yaşı, yalan, xəyanət kimi məfhumlar var? 
-Arzu, mən...-Elnur sözünü tamalamadı. 
-NƏ? 
-Arzu, mən sənə bir sual verə bilərəm? 
-Əlbəttə. 
-Sən hələ də onu sevirsən? 
-Kimi? 
-Mahiri. 
-Mahiri?-Arzu özünü qəribə hiss etdi. Bu qəribə idi. Onun adının başqa bir insan tərəfindən çəkilməsi.-
Bilmirəm. ama onu bilirəm ki, o, indi mənim üçün heç bir məna kəsb etmir. Mən artıq ona qarşı heç nə hiss 
etmirəm. nə qəzəb, nə kin, nə sevgi, nə hörmət, nə rəğbət...Bircə onu bilirəm ki, əvvəllər nə hiss edirdimsə, 
indi onu hiss etmirəm. axı niyə soruşursan ki? Mən onun haqda danışmaq istəmirəm. 
-Bağışla. Mən sadəcə əmin olmaq istəyirdim. 
-Niyə ki? 
-Bilmirəm. ama istəmirəm ki, yanımdakı insan mənim yanımda olsa da, başqasını düşünsün. 
Elnur, deyəsən, Arzunu artıq qısqanmağa başlayırdı. Onu öz keçmişindən də, xatirələrindən də qısqanırdı. O, 
Arzuya içindəki ona əzab verən hissləri açıb, deyə bilməsə də, Arzu bunu onun davranışından hiss edirdi. 
Ancaq Arzu Elnuru heç vaxt sevgili kimi xəyal etmirdi. O, çox yaxşı insan, və həmsöhbət idi. Ancaq bu sevgi 
 31 
deyildi. Bu bir simpatiya və ya hörmət, ya da ki rəğbət idi. Ancaq sevgi deyildi. Elnur isə tam əksini 
düşünürdü. O, bu qızı sevirdi. O, artıq şahzadəsini tapmışdı. O, nəyin bahasına olursa olsun bu qızı itirmək 
istəmirdi. Ona hisslərini açıq-aşkar etiraf edə bilmirdi. Qorxurdu. Sevgisini etiraf etdikdən sonra onu 
itirəcəyindən qorxurdu. Axı onların münasibəti səmimi dostluq idi. Elnur əvvəllər bu qıza dost kimi baxsa da, 
sonralar o artıq bu dostluğu öz qəlbində sevgiyə dəyişdi. Arzu bunu hiss edirdi. Ama hər dəfə ya zarafatla, ya 
da özünü eşitməməzliyə qoyub, yan keçirdi. O, Elnuru itirmək istəmirdi. Elnur çox yaxşı dost idi. 
-Doğrudan, sən nə vaxtsa evlənməyəcəksən?-Elnur artıq Arzu ilə evlənmək də istəyirdi. üstü örtülü suallarla 
onun fikrini bilmək istəyirdi. 
-Bilmirəm. bu həyatda hər şey ola bilər. Ama istəmirəm. ailə məfhumu artıq mənim üçün o qədər də müqəddəs 
deyil. Uşaq olanda toy maşınları keçəndə sevinirdik. Arzulayırdıq ki, bir gün o, qəhrəman gəlib, bizi də 
aparacaq. Vağzalı çalınacaq. Hamı deyib, oynayıb-güləcək. Indi hər şeyi daha dərindən anlayıram. Indi 
anlayıram ki, bütün bu hay-həşir bir günlükdür. Sonra başlayır söz-söhbət, dava, xəyanət və yalan...Mən bunu 
istəmirəm. bilirsən, indi tipik ailələr necədir? Indi evlənəndə insanların həyatında ancaq bir şey dəyişir. O da 
şəxsiyyət vəsiqəsinin arxasında yazılan status dəyişir. əvvəl “subay” yazılırdı. Indi “evli”. Dəyişən ancaq odur. 
Qalan hər şey əvvəlki kimi olur. Oğlan öz işində olur. Indi nə çoxdur telefon, nə çoxdur nömrə. Alır. Gizlicə 
kənarda istədiyi qədər, istədiyi qızla danışır. Ya da internetdə, çatda. Qız bir müddət ailəsinə bağlı olur. Istəyir, 
ərini evinə, özünə sevdirsin. Ancaq, əziyyətinin əbəs olduğunu görəndən sonra, artıq o da öz həyatını qurur. 
Kənarda çatda, ya da telefonla biri ilə danışır. Bax, indiki ailələrin əksəriyyəti belədir. Və ən dəhşətlisi bilirsən 
nədir? Bir evdə yaşayan, ama tamam fərqli dünyalarda yaşayan insanların uşaqları olur. Və gələcəkdə həmin 
uşaqlar narkoman, pessimist, psix, ya da intihar edəndə başlayırlar bunun günahını bir-birilərinin üstünə 
atırlar. Və əsl tragediya budur. Bilirsən, bu həyatda heç bir şey məni uşağın göz yaşı qədər məyus edə bilməz. 
axı o, hələ uşaqdır...-Arzu doluxsundu.  
-Haqlısan...-Elnur da məyus olmuşdu.-Mən də belə ailələr haqda çox eşitmişəm. ərli qadınlar subay oğlanlarla, 
subay qızlar da evli kişilərlə gəzir. Bu artıq dəb halını alıb. Indi belə münasibətlər dəbdədir. Niyə münasibətlər 
bu qədər korlandı? Günah kimdədir? Zamanədəmi yoxsa insanlardamı? 
-Əlbəttə insanlarda. Internetin ya da telefonun günahı yoxdur. Günah insanlardadır. Xəstə beyinlərdə, xəstə 
düşüncələrdədir. Bizdə “çat” anlayışı düzgün formalaşmayıb. Indiki gənclər çata ancaq görüş vasitəsi kimi 
baxırlar. Əgər müəyyən müddətdən sonra onlarla görüşmürsənsə, sən artıq onlar üçün maraqlı 
olmursan.Oğlanların ilk sualı bu olur: “Harada qalırsan?”. Bu sualı heç başa düşə bilmirəm. Balakəndə ya da 
Lənkəranda qalıram. Adım Arzu ya da Tükəzbandır. Axı bunun nə fərqi? Səmimi dostluq adlandırırlar 
münasibətlərini. Ancaq iki tərəfdə tamam başqa fikirdə olur:sevgili olmaq. Indiki münasibətlər o qədər 
korlanıb ki. Bunlar məni üzür. Həm də çox üzür. Axı sevgi ilahi bir hissdir. Sevgidə nə yalan, nə də xəyanət 
olur. Sevgini indi o qədər ucuzlaşdırıblar ki. Indi artıq oğlanlar deyil, qızlar sevgilərini etiraf edirlər. Bu çox 
gülüncdür. 
-Səninlə razıyam. 
-Bilirsən, mənim bir tələbə yoldaşım vardı. O, internetdə biri ilə tanış olmuşdu. Bir müddət danışandan sonra, 
nəhayət ki, görüşdülər. Qız çox həyəcanlı idi. Və görüşdən sonra oğlanı bəyənmişdi. Çünki oğlan da ağıllı, 
savadlı oğlan idi. Görüşəndən bir müddət sonra dostluqlarını “sevgiylə” əvəz etdilər. Qız həmişə gəlib bizə 
danışırdı. Elə sevinirdi ki... Oğlanın onunla evlənəcəyini demişdi. Mən inanmırdım. Ama qəlbini qırmamaq 
üçün heç nə demirdim. Ama bilirdim ki, bu münasibətin sonu yoxdur. Onlar hətta gələcəkdə dünyaya gələcək 
körpələrinin adını belə qoymuşdular. Qız çox ümidlənmişdi. Və nəhayət, oğlan qıza bu sözü dedi: “Anam razı 
deyil.” Mən belə də gözləyirdim. Ama qız çox pis olmuşdu. Mən ona dedim: “Oğlanın anasını qınama. Bir 
anlıq özünü onun yerinə qoy. Sən əzab-əziyyətlə oğul böyüdürsən. və bir gün oğlun sənə gəlib deyir: -Ana, 
mən çatda tanış olduğum qızla evlənmək istəyirəm. sənin reaksiyan necə olar? Əlbəttə ki, pis. Çünki çat 
deyəndə bizdə yaxşı fikir formalaşmır. O qız dünyanın ən namuslu, ən ağıllı qızı olsa belə, bu normal qəbul 
edilmir. Əlbəttə, qız mənim fikirlərimi qəbul etmədi. ama bu belədir. Sonra onlar yenidən dost kimi qaldılar. 
Bax indiki münasibətlər belədir... 
-Bütün bunlara şahid olduğun üçün evlənmək istəmirsən? 
-Hə. insanın yaşı artıqca onun həyat təcrübəsi də çoxalır. Eşidirsən, görürsən. və qorxmağa başlayırsan. “Bəlkə 
mənim də başıma gəldi” deyə səndə daima bir qorxu olur sanki. Mən romantik insanam. Ona görə də mənə aid 
olmasa belə, edilən hər xəyanət, söylənən hər bir yalan mənə çox pis təsir edir.  
-Məncə, harda və necə tanış olmağın fərqi yoxdur. Əsas o düzgün insanla qarşılaşmağındır. Bax, mən Nigarla 
partilərin birində tanış olmuşdum. Ama yenə də münasibətimiz alınmadı. Müəyyən müddətdən sonra mən 
anladım ki, o, mənim xəyallarımın şahzadəsi deyil. 
-Sənin sözlərində də həqiqət var. Ancaq ən azından mən çatda yüz qızla danışıb, “təkcə səninlə yazışıram” 
deyən insandan bir qəhrəman gözləmirəm. qəhrəman ən azından dürüst olmalıdır. Və şəkillərini reklam kimi 
 32 
qoyan insanlardan isə heç xoşum gəlmir. Hə bir də bir məşhur yalan var: “Mənim nikimdən dostum girir”. 
Çox gözəl yalandır. Bilirsən mən heç vaxt belə yalanların yalan olduğunu sübut etməyə çalışmamışam. Çünki 
bilirəm ki, bu mübahisədə qalib gəlmək mənə heç nə verməyəcək. Qoy o insan elə bilsin ki, mən ona inandım. 
Axı yalanı rahatlıqla danışa bilən insana nəyi isbat edəsən? bu nəyi dəyişəcək? Bilirsən, əvvəllər belə şeylər 
mənə çox pis təsir edirdi. Ancaq indi insanları olduğu kimi qəbul edirəm. Əgər o, bu yalanı uydurursa, deməli, 
o, bir şey düşünür ki, bunu edir. 
-Düzü, mən də çat münasibətlərinə  elə ciddi baxmıram. Bu bir müddət sənə maraqlı gəlir. Ancaq zaman 
keçdikcə öz mənasını itirir. Sevgi heç vaxt çatda olmur. Ama gəl qəbul edək ki, çatda tanış olub, evlənənlər də 
var. 
-Hə. var. Ama iki tərəfin qəlbində həmişə bir şübhə olacaq: “Görəsən, həyat yoldaşım indi kimləsə danışır?” 
-Bilirsən, insan xəyallarının qəhrəmanına bir dəfə rast gəlir. Ondan əvvəlkilər də, sonrakılar da, boşdur. 
Əbəsdir. 
-İndi nə şahzadələr var, nə də qəhrəmanlar... 
-Yox, var. 
-Kim? Harda? 
-Sən.-Elnur mənalı-mənalı Arzuya baxdı. 
-Hə. olmaz mənim kimi şahzadədən. niyəsə başımdakı tacı və uzun ağ libasımı görmürəm. yəqin müasir 
şahzadələrdənəm.-Arzu zarafatla güldü. 
-Yox. Mən ciddi deyirəm. 
-Nəsə. Bəlkə evə gedək. Artıq üşüməyə başlayıram. Yəqin bizim kimi dəli heç yerdə olmaz. Qışın bu 
soyuğunda sahilə gəlmişik. 
-Yaxşı, gedək.-Elnur Arzunun bu sözdən yayınmasından məyus olsa da, heç nə demədi. o, Arzunu 
tələsdirmək, ya da ürkütmək istəmirdi. Zaman keçdikcə o qərarına daha da əmin olurdu.Ancaq o, Arzunu 
istəyirdi. indi onun ağlında ancaq bir fikir vardı. Arzunun qəlbinə sahib olmaq və onunla evlənmək. 
*** 
Bu gün Arzu üçün çox özəl bir gün idi. Bu gün onun doğum günü idi. Atası Arzu üçün özəl bir banket təşkil 
etmişdi. Yaraşıqlı və dəbdəbəli restoranların birində qızının şərəfinə  
Qonaqllıq verirdi. Bütün dostlar, qohum-əqrəbalar, tanışlar bu banketə dəvət olunmuşdu. Əslində Arzu belə 
banketləri xoşlamırdı. O, daha sakit və romantik ad gününü üstün tutardı. Ancaq atasının xətrinə dəyməmək 
üçün o, bu qonaqlığa gəlmişdi. O, bu gün çox gözəl və şarmlı görünürdü.Uzun,bənövşəyi rəngli paltarı onu bir 
şahzadəyə bənzədirdi. O, hər kəslə mehribancasına görüşür, ona edilən hədiyyələrlə tanış olurdu. 
-Qızım, necəsən? aldığın hədiyyələr xoşuna gəlir?-Əhməd qızının əhvalını soruşdu. 
-Hə. ata. Çox sağ ol, diqqətinə görə.-Arzu atasına mehribancasına qucaqladı. O, atasını çox sevirdi. Atası ona 
qarşı həmişə diqqətcil və mehriban idi. 
-Bəs mənim hədiyyəm? mənimkini də bəyəndin?-Əhməd qızına gümüş bəzək əşyaşı almışdı. 
-Hə. ata. Bəyəndim. 
-Əslində qızıl alacaqdım. Ama bilirəm ki, qızılı xoşlamırsan. Mən də gümüş aldım. 
-Hə. Əsas odur ki, sən məni fikirləşib nəsə almısan. Fərqi yoxdur, bahalı ya da ucuz. 
Arzu uzaqdan İlhamənin ona yaxınlaşdığını gördü. Ilhamə Əhmədin ikinci həyat yoldaşı idi.  
-Necəsən, qızım? Əylənə bilirsən? 
-Hə. bura çox superdir. Bütün sevdiklərini bir arada görmək çox xoş oldu.-Arzunun bu qadına çox böyük 
rəğbəti var idi. Əvvəllər ona atasına qısqansa da, sonralar bunu normal qəbul etdi. Onun İlhəməyə daha çox 
böyük hörməti vardı, nəinki öz anasına. Ilhamə yaxşı qadın idi. Arzu ona qarşı heç bir pis fikirdə olmasa da, 
onun əhatəsində, onun yanında olmaqdan həmişə narahatçılıq keçirərdi. 
-Deyəsən, tələbə yoldaşlarım gəlir. Bağışlayın məni. Onları qarşılayım-deyib, Ar5zu cəld addımlarla onlardan 
uzaqlaşdı. Qonaqların ardı-arası kəsilmirdi. Gəldikcə Arzu onları qarşılayırdı. Elə tələbə dostları ilə danışıb 
gülərkən, birdən gözü restoranın qapısından içəri daxil olan qadına sataşdı. Bu o idi. Neçə illər əvvəl onu 
sevdiyi insan naminə tərk edən qadın. Arzu anasını görcək içindəki qəzəbin alov püskürdüyünü hiss etdi. 
Dərhal atasına yaxınlaşaraq hirslə dedi: 
-Ata, onu sən çağırmısan? 
-Kimi?-Əhməd təəccüblə ətrafına baxdı. 
-Onu. Anamı... 
-Hə. 
-Niyə axı? Ata, bilirsən ki, mən o qadına dünyalar qədər nifrət edirəm. 
-Yox. Arzu. Sən düz eləmirsən. o, nə olsa da sənin anandır. Burada iştirak etmək onun da haqqıdır. Görmürsən 
ki, o, necə əzab çəkir? O, sənə yaxın olmaq istəyir. Onu başa düş. 
 33 
-Yaxın olmaq? Illərdən sonra heç nə olmamış kimi onu qəbul edim? Illərdir anama ehtiyac olduğum vaxtları 
unudaraq onu bağışlayım? Bəlkə sən onu bağışlaya bilərsən. ama mən əsla! Ata, gərək sən onu dəvət 
etməyəydin. Çox təəssüf.. 
-Arzu, qızım, ona bir şanş daha ver. Məni necə anlayışla qəbul edirsənsə, onu da elə.  
-Sən məni tərk etmədin ki..-Arzu doluxsunmuşdu. O illəri xatırladı. Hər dəfə anasına ehtiyacı olduğu ama tək 
qaldığı illər. Arzu daha danışa bilmədi. geri çevriləndə anasını qarşısında dayanan gördü. Anasının gözlərinə 
baxdı. Düz gözlərinin içinə. Nifrətlə. Qəzəblə. 
-Arzu, ad günün mübarək.-Lalə əlindəki rəngli kağızlarla bükülmüş qutunu Arzuya uzatdı. 
Arzu hərəkətsiz heykəl kimi dayandı. Arzunun nifrət və qəzəb dolu baxışları Laləni məyus  
Edirdi. O, qızına yaxın olmaq, ona sarılmaq, onu öpmək istəyirdi. ancaq Arzu ona çox uzaq görünürdü. 
-Almayacaqsan hədiyyəni? 
Arzu cavab vermirdi. Anasından uzaqlaşmırdı da. Heykəl kimi dayanmışdı. 
-Məni heç vaxt bağışlamayacaqsan. Eləmi? 
-...... 
-Heç olmasa hədiyyəmi qəbul et. Sonra istəyirsən at. Ancaq indi ən azından aç, bax. Sənə güzgü daraq dəsti 
almışam. Yadındadır, uşaq olanda qaşlarla bəzədilmiş güzgü daraqdan xoşun gəlirdi. Hər dəfə mağazaya 
girəndə əlimdən tutb məni o güzgü daraq satılan yerə tərəf dartardın...-Lalə doluxsundu. 
-Uşaq olanda...-Arzu kinayə ilə dedi.- İndi mən uşaq deyiləm. mən yeniyetmə də deyiləm. mən tələbə də 
deyiləm. mən artıq bir gənc qızam. Bilmirəm, səncə də belədirmi, ama illər keçdikcə insan böyüdükcə fikirləri, 
düşüncələri, zövqü də dəyişir. Əlbəttə, səni qınamıram. Sən bu illər ərzində yanımda olmadığın üçün xatirində 
ancaq mənim paslanmış uşaqlıq xatirələrim qalıb. Mənsə böyümüşəm. bu gün mənim 24 yaşım olur. Bilmirəm 
xəbərin varmı? 
-Arzu, niyə belə kinayə ilə danışırsan? Bilirəm, səhv iş görmüşəm. ancaq yəni 1cə qram belə ümid yoxdur?  
-Yoxdur. 
-Arzu... 
-Qurtar. Xahiş edirəm, çıx get. Il keçsə də, aylar keçsə də, əsr keçsə də, mən səni heç vaxt, ama heç vaxt 
bağışlamayacağam. 
-Mənə ona görə qəzəblisən hə? 
-Nəyə görə? 
-O oğlana “yox” dediyin üçün. Onu itirdiyin üçün. 
Arzunun bir anlıq qəlbindən dərin bir ağrı qopdu. Anası ona unutmağa çalışdığı bir acı xatirəni xatırlatmışdı. 
Arzunun ruh sıxıntısı ona əzab verməyə başladı. 
-Qurtar. Çıx get.burdan. yaxşı, sən getmirsən, onda mən gedərəm. –Arzu dəli kimi idi. Heç kimi heç nəyi 
fikirləşmədən iti addımlarla çıxış qapısına doğru addımladı. Tam çıxarkən, qarşısında Elnuru gördü. Qeyri-
ixtiyari Elnurun boynuna sarıldı. Indi Elnur ona bu zalda olan bütün insanlardan daha yaxın və əziz idi. 
-Necəsən,Arzu? Heç bilməzdim, məndən ötrü belə darıxmısan?-Elnur zarafata saldı. 
-Hə...-Arzu utanaraq geri çəkildi.-Harada qalmışdın? Niyə gəlmirdin? Niyə məni tək qoymuşdun? 
-Bağışla. Işim var idi. Məgər banket sona çatıb artıq? 
-Yox. Ama mənim üçün sona çatıb. O, burdadır. 
-Kim?-Elnurun ilk ağlına Mahir gəldi. 
-O...Anam. 
-Hə?-Elnurun ürəyi yerinə gəldi. O, heç istəməzdi ki, Mahir indi burada olsun. 
-Elnur, nə olar gedək buradan. Mən burada bircə saniyə belə qalmaq istəmirəm. 
-Axı...Bu qədər insan sənə görə bura gəlib.  
-Elnur, onsuzda mən burdan gedəcəm. mənimləsən? 
-Yaxşı. Yaxşı. Əsəbləşmə. Gedək. 
Arzu heç arxasına belə baxmadan Elnurla restoranı tərk etdilər. Elnurun maşınına mindilər. 
-Hara gedək?-Elnur soruşdu. 
-Bilmirəm. harasa...Burdan uzaq olsun...-Arzu əsəbi və küskün idi. 
-Yaxşı. Mən bilirəm hara sürmək lazımdır... 
*** 
Onlar indi şəhərin mərkəzində yerləşən hündür, çox mərtəbəli,yeni-tikili binaların birinin damında idilər. Hər 
ikisi də damda oturmuş, şəhərə baxırdılar. Bütün şəhər bu binanın damından bir nağıl kimi görünürdü. 
qaranlıqda işıldayan, müxtəlif rəngli işıqlar necə də gözəl görünürdü. sanki bütün şəhər  bir ovuca sığacaq 
kimi idi. Arzu qəmgin və qayğılı gözlərlə şəhərə baxırdı. Hərdən gözündən ondan xəbərsiz bir –iki damla yaş 
axırdı. Onun canı yanmışdı. Ürəyində dərin bir tufan baş qaldırmışdı. O tufan Arzuya  
 34 
Böyük əzab verirdi. Elnur də sakitcə oturmuş şəhərə baxırdı. Hərdən gözucu Arzuya baxır, sevdiyi mələyini 
ağlayan görürdü. O, hər şey etməyə hazır idi ki, Arzunu bütün pis şeylərdən qorusun. Onu qucaqlayıb, hər 
kəsdən, hər şeydən qorumaq istəyirdi. 
-Arzu...-Elnur sevgi dolu gözlərlə Arzuya baxdı. O, bu qızı çox sevirdi. Ona bu qədər yaxın idi, eyni zamanda 
ona uzaq idi. 
-Başa düşə bilmirəm. niyə həyatın qanunları bu qədər ədalətsizdir? Niyə? niyə axan göz yaşlarının hesabı 
verilmir? Axı göz yaşları adi su damlaları deyil. Hər göz yaşında bir ümid ölür. Bir inam ölür. Bir sevgi ölür. 
Nəsə ölür.. nəsə məhv olur axı. Mən onu necə bağışlaya bilərəm. axı mən ona nifrət edirəm. o, mənə ən lazım 
olan anlarımda, yanımda yox idi. O, sevdiyi insanı mənə üstün tutdu. Mən atdı. Indi isə bağışlanmağını istəyir. 
Heç vaxt. Qoy mən qəddar insan olum. Qoy mən pis insan olum. Ama mən onu heç vaxt bağışlamayacağam. 
Niyə, Elnur? Niyə mən keçmişimdən qaçmağa çalışdıqca,o, mənim qarşımda dayanır? Axı bu məni çox 
incidir. Mən o qədər güclü deyiləm axı...-Arzu başını Elnurun çiyninə qoydu. 
-Həyat bizim xəyallarımızdan ibarət deyil,Arzu. Bəzən biz istəmədiyimiz reallıqla üz-üzə dayanmağa məcbur 
oluruq. Insanlar bilmədən bizə böyük acı və əzab verirlər. Mən də əvvəllər sənin kimi idim. Insanların 
hərəkətləri mənə çox pis təsir edirdi. Ancaq indi, artıq hər kəsi olduğu kimi qəbul edirəm. hətta indi İrina gəlsə 
belə, məndən onu bağışlamağımı istəsə, mən onu bağışlayardım. Onsuzda mən ona əvvəlki münasibətdə 
olmayacam. Ama qoy o, bağışlandığını bilsin. Arzu, sən də bağışla. Allah hamını bağışlayır. Bəs biz niyə 
bağışlamayaq ki? 
-Yox,Elnur. Əgər mən bağışlasam, deməli anasız keçirdiyim günləri unutmuş olacam. Deməli, belə çıxır ki, 
insanlar istədiklərini eləsin. Istədikləri kimi yaşasın. Geridə gözü yaşlı, qəbi qırıq insanlar buraxaraq, getsin. 
Və illər sonra qayıtsın və bağışlansın? Bəs onda nə dəyişdi? Bumu ədalət? Yox, Elnur. Mən onu heç vaxt 
bağışlamayacağam. 
-Axı atan onu bağışlayıb. 
-Çünki atamın bir anaya ehtiyacı yox idi. Onun bir qadına ehtiyacı vardı. Və onu da dərhal tapdı. Mənim isə 
anama ehtiyacım vardı. Ananı isə heç bir qadın əvəz eləmir. 
-MƏncə, sən onu hələ də çox istəyirsən. 
-İstəmirəm. istəməyəcəm də... 
Arada sükut yarandı. 
-Bilirsən, indi nəyi düşünürəm? 
-Nəyi?-Arzu Elnura baxdı. 
-İndi sənin adına banketdə hamı ordadır. Bircə səbəkardan başqa... 
-Hə.-Arzu gülməyə başladı. 
-Ama atana qarşı hörmətsizlik oldu. yazıq kişi o boyda banket təşkil etmişdi. 
-Neyləyim? Anamı çağırmasaydı... 
Arada yenə sükut yarandı. 
-Çox sağ ol... 
-Nəyə görə?-Elnur gözucu Arzuya baxdı. 
-Məni tək qoymadığına görə. Sən çox etibarlı insansan. Yaxşı ki, səni tanıdım. Yaxşı ki, həyatımda sən 
varsan.-Arzu indi Elnuru daha çox istəyirdi. Elnur indi ona atasından, ansından, rəfiqəsindən, keçmiş 
sevgilisindən daha yaxın idi. 
-Mənə hər zaman güvənə bilərsən. axı biz...Doğrudan, biz nəyik? Yəni münasibətimizin adı nədir? 
-Bilmirəm. bircə onu bilirəm ki, iki dəli bir yerdədir. Məgər dünyanın dərdi biz romantiklərə qalıb? Indi 
özümü daha yaxşı hiss edirəm. elə indicə bu damdan var gücümlə qışqırmaq istəyirəm. ama qorxuram ki, 
polislər bizi tutar. 
-Qorxma. Mənim polisdə tanışım var. Uzağı bir gün həbsdə yatacağıq.-Elnur zarafatla güldü. 
-Hə. bax buna görə səni çox istəyirəm. 
Elnur çox gözləmişdi bu sözləri Arzudan eşitmək üçün. Düzdür, Arzu Elnuru Elnurun Arzunu sevdiyi mənada 
sevmirdi. Ancaq istəmək də sevginin bir növüdür. Elnur buna da razı idi. O, indi sevdiyi qızla birgə idi. Arzu 
onlarca insanlar arasında onu seçmişdi. Onunla dərdləşməyi banketdən üstün tutmuşdu. Arzu romantik idi. 
Həm də dəlisov idi. Elnuru Arzuda bunu sevirdi. O, olduğu kimi idi. Bəzən çox həzin, bəzən isə çox şıltaq... o, 
uşaq kimi idi. Elnura gülən gözlərlə baxırdı. Onu çox istəyirdi. elə bu an Elnur sevgisini qışqıraraq bütün 
şəhərə etiraf etmək istəyirdi. ancaq yenə bunu etmədi. Arzu indi elə sevincli idi ki...Bu münasibəti korlamaq 
istəmədi. 
Arzu ayağa qalxdı. 
-Elnur, o uzaqdakı işığa bax. Necə də qəşəngdir. 
Elnur da ayağa qalxdı. 
 35 
-Hə. çox gözəl görünür...  
Arzu uzaqdakı işığa baxırdı. Elnur isə Arzuya... 
*** 
Axşam idi. Bir azdan Arzu Elnurun evinə gələcəkdi. Bu normal idi. Çünki Arzu, demək olar ki, hər axşam 
Elnurun evinə gələr, söhbət edərdilər. Ancaq bu dəfə Elnur nədənsə həddindən artıq həyəcanlı idi. Arada bir 
güzgünün qarşısına keçir. Saçına əl gəzdirdikdən sonra nitq söyləməyə hazırlaşan natiqlər kimi başını dik 
tutaraq diqqətlə güzgüdəki əksinə baxırdı. O, çox yaraşıqlı idi. Mənalı gözləri və baxışları vardı. O, özünə 
güvənirdi. Bilirdi ki, o, eybəcər deyil. Və istənilən qızı özünə aşiq edə bilər. Bəlkə də bu inam ona cəsarət 
verirdi ki, o, bu axşam Arzuya öz sevgisini etiraf etsin. Elnur artıq qəlbində alovlanan bu hissi gizlətmək 
istəmirdi. Bu sevgi idi. Elnur buna dəqiq əmin idi. Bəs niyə gizli saxlasın? Niyə Arzunun gözlərinə 
çəkinmədən baxaraq ona necə çox sevdiyini deməsin? Axı Arzu da onu çox istəyirdi. bəlkə Arzu da onu sevir. 
Ama ilk addımı Elnurdan gözləyir. Elnur artıq qərarını qətiləşdirdi. O, bu axşam nə olursa olsun bu addımı 
atacaqdı. Bu nə ilə nətilənsə belə, Elnur sevgisini etiraf edəcəkdi.  
-Arzu, mən sənə bir şeyi etiraf etmək istəyirəm.-Elnur güzgüdəki əksi ilə danışırdı. Sanki qarşısında Arzu var 
imiş kimi diqqətlə güzgüyə baxırdı.-Mən səni sevirəm...Sən mənim şahzadəmsən. mənim xəyallarımın 
şahzadəsisən. mən həmişə Allahdan istəmişəm ki, şahzadəmi tapmaqda mənə bir şans versin. Və indi mən... 
Qapı döyüldü. Elnur bir anlıq duruxdu. Həyəcanı daha da artmağa başladı. Güzgüdə son dəfə özünə nəzər 
saldıqdan sonra qapını açmaq üçün irəlilədi. qapını açdı. 
-Axşamın xeyir,Elnur... 
Budur. Canından çox sevdiyi məsum mələyi qarşısında idi. Elnurun üzündə xoş bir təbəssüm yarandı. 
-Salam,Arzu. Keç içəri. 
Arzu dəhlizə keçib ayaqqabılarını çıxartdı. 
-Bilirsən, Kəmalə artıq səni qısqanmağa başlayıb. 
-Niyə ki?-Elnur təəccüblə soruşdu. 
-Deyir, vaxtının çox hissəsini Elnurla keçirirsən. axı ona necə deyim ki, mənim Elnurla söhbətim səninkindən 
daha yaxşı tutur.-Arzu keçib divanda əyləşdi. 
-Hə. elədir. Bizim çox ümumi cəhətlərimiz var.-Elnur da keçib Arzunun qarşısında əyləşdi. Arzuya diqqətlə 
baxdı. Bu axşam Arzu nədənsə onun gözünə daha gözəl görünürdü. Arzu Elnurun baxışlarındakı mənanı hiss 
etdi. Gözlərini qaçıraraq ətrafa baxdı. 
-Təzə əsər zad yazmamısan ki? 
-Yox.-Elnur dərindən ah çəkdi. Sözə necə başlayacağını beynində planlaşdırırdı. 
-Niyə? mən sənin əsərlərini oxumaq istəyirəm. 
-O gündən sonra nə oldu? atan necə reaksiya verdi? 
-Heç. Bir az danladı.atadır da. Danlamağa haqqı var.  
-Hə. mən olsaydım daha bətər eləyərdim səni. 
-Niyə? guya bu da mənim tərəfimi tutan... 
Onlar gülüşdülər. 
-İçməyə nəsə istəyirsən? 
-Yox. Hələki yox. 
Arada sükut yarandı. Vaxt idi. Elnur artıq vəziyyəti öz əlinə almalı idi. 
-Arzu...-Elnur Arzuya daha da yaxın əyləşdi.-Sənə deyiləsi sözüm var. 
-Nə?-Arzu artıq hiss edirdi ki, artıq iş ciddiləşib. O, əvvələr olduğu kimi zarafata salaraq ya da söhbəti 
dəyişərək reallıqdan yaxa qurtara bilməyəcək. 
-Arzu, mən artıq bu sirri saxlamaq istəmirəm. 
-Hansı sirri? 
-Mən və sən...Yəni ikimiz. Biz ikimiz bir-birimizi çox yaxşı başa düşürük. Bir yerdə çox yaxşı vaxt keçiririk. 
Bir-birimizi yarı sözdən anlaya bilirik. Sənin düşüncələrin mənim düşüncələrimlə üst-üstə düşür. Biz eyni 
fikirləşirik. Bizim dünyagörüşlərimiz, xasiyyətimiz hətta hobbiləriz də eynidir. Mən bilmirəm necə deyim. 
Ama mən artıq onu tapmışam. Xəyallarımdakı şahzadə qızı tapmışam. Bu sənsən Arzu. Bu sənsən! 
Arzu susurdu. Nə deyəcəyini, necə reaksiya göstərəcəyini bilmirdi. Axı Elnur həqiqətləri deyirdi. Doğrudan 
da, Elnur ruhən onun tamamlanmamış ikinci hissəsi idi. Onlar həm düşüncə cəhətdən, həm də həyata olan 
baxışları cəhətdən eyni idilər. Arzunun sevdiyi şeyləri Elnur da xoşlayırdı. Arzunun insanda nifrət etdiyi 
cəhətləri Elnur da pisləyirdi. 
-Arzu,bilirsən, sevgi iki insanın bir-birinə baxması deyil. Ikisinin də eyni istiqamətə baxmasıdır. Biz səninlə 
beləyik. Biz ikimiz də bir istiqamətə baxırıq. Mənim düşüncələrimi sən rahatlıqla gözlərimdən oxuya bilirsən. 
 36 
mən də sənin. Arzu, bilirsən, Kolumb Amerikanı necə kəşf edibsə, mən də səni elə kəşf etmişəm. bu 
sənsən,Arzu. 
-Elnur... 
-Arzu, mən səni sevirəm. mən səni bu həyatdakı hər şeydən çox sevirəm. 
Arzu bu dəfə gözlərini qaçırmadı. Elnura baxdı. Onun sevgi dolu gözlərinin düz içinə baxdı. O, Elnura 
inanırdı. Bilirdi ki, Elnur səmimi insandır. O, bu sözləri sırf romantika naminə etmir. O, bunları ürəkdən, 
səmimiyyətlə deyir. Arzu bir anlıq düşündü. Niyə də yox? Məgər onu barda o insandan xilas edən qəhrəman 
Elnur deyildi? Məgər ona saatlarca pəncərədən baxan Elnur deyildi? Məgər onunla birlikdə uşaqlar kimi 
əylənən Elnur deyildi? Bu zaman ərzində Arzu Elnurdan nə bir yalan, nə bir xəyanət nə də yersiz bir hərəkət 
görmüşdü. Elnur ağıllı, sözün yerini bilən biri idi. O, heç vaxt düşüklük etməmişdi. Ucuz və əxlaqsız 
hərəkətlərə yol verməmişdi. Heç vaxt ona pis gözlə baxmamışdı. Bəlkə də bu o idi. Niyə də yox? Arzu indi 
fərqli düşünməyə başlamışdı. Bəlkə də bu o idi. Elnur Arzunun susmağından daha çox narahat olmağa başladı. 
Qorxurdu. Arzunun onu tərk edəcəyindən qorxurdu. Elnur o günü xatırladı. Nigarın vərəqləri onun üzünə atıb, 
qapını çırpıb getdiyi gün...Elnur o an heç nə hiss etmirdi. Nigarla əlaqəsinn bitməsi onda heç bir qorxu 
yaratmamışdı. Ancaq indi hər şey fərqli idi. O, şahzadəsini tapmışdı və onu itirmək istəmirdi. Bunu üçün hər 
şey etməyə hazır idi. 
-Arzu, mən demirəm ki, evlənək. Bilirəm ki, sənin evlənmək fobin var. Mən sadəcə istəyirəm ki, sən daima 
mənimlə bir yerdə olasan. Mənimlə birgə yaşayasan. Daim yanımda olasan. Səndən ayrı qalmaq istəmirəm. 
istəmirəm ki, bizim münasibətimiz ötəri bir macəra olsun. Əgər qorxursansa, evlənməyək. Mən sənin bu 
qərarını anlayışla qarşılayıram. Və istədiyin qədər gözləyə bilərəm. Arzu, mən istəyirəm ki, biz bir yerdə 
yaşayaq. Bu mütləq deyil ki, münasibətimizi rəsmiyyətə çevirək. Məgər nikahlı olanlar boşanmırlar? Məgər 
münasibətləri rəsmiyyətdə olanlar bir-birilərinə xəyanət etmirlər? Nə olar, mənə yox demə. Mən səni itirmək 
istəmirəm... 
-Elnur,mən...Bilmirəm...Bilmirəm nə deyim... 
-Sus...Heç nə demə.-Elnur əli ilə Arzunun dodaqlarını ehmalca qapatdı. Sonra geri çəkdi. Ona diqqətlə və 
qayğılı gözlərlə baxdı. əlini ehmalca Arzunun ipək kimi qara saçlarında gəzdirdi. Onlar ilk dəfə idi ki, bir-
birilərinə bu qədər yaxın idilər. Elnur istəyirdi. çox istəyirdi. qarşısındakı qızı dəlilər kimi qucaqlayıb, onu 
öpmək istəyirdi. onu öpən ilk kişinin özü olmasını istəyirdi. Elnur yavaş-yavaş Arzuya yaxınlaşdı. Ona 
mehribancasına gülümsədi. Arzu artıq hiss edirdi ki, Elnur onu öpmək istəyir. Və nədənsə elə bu an o da bunu 
istəyirdi. o da ilk dəfə həyatında sevginin, öpülməyin necə bir hiss olduğunu bilmək istəyirdi. axı nağıllarda 
şahzadələr öz qəhrəmanlarının öpüşü nəticəsində həyata qayıdırlar. Elnur da onun qəhrəmanı idi. Otaqda həzin 
bir mahnı səslənirdi. Arzu bu mahnını indi hiss etdi. Necə də gözəl lirik əsər idi. Heç bir söz deyilmədən 
sadəcə musiqi alətlərinin danışdığı bir əsər. Heç bir söz deyilmirdi. Ancaq nə böyük məna ifadə edilirdi...Elnur 
Arzunu öpmək üçün ona yaxınlaşdı. Arzu gözlərini yumdu. O bunu istəyirdi yoxsa yox. Bunu dəqiq bilmirdi. 
Ancaq o etiraz etməyəcəkdi. O. Bu öpüşü özü üçün istəyirdi. bəlkə də Mahiri unutduğunu beyninə və qəlbinə 
isbat etmək üçün, ona olan sevgisinin son qırıntılarının da  bu öpüşlə məhv olacağını istədiyi üçün bu öpüşü 
istəyirdi. Elnur artıq ona çox yaxınlaşmışdı. Və... 
-Mahir... 
-Nə?-Elnur diksinərək geri çəkildi. 
-Nə oldu?-Arzu gözlərini açdı. 
-Sən...Sən Mahir dedin! 
-Doğrudan?-Arzu pərt oldu. o, Elnuru məyus etmək istəməzdi. Ancaq deyəsən, özü bilmədən qəlbi onun adını 
fəryad etmişdi. Gözlərini yerə dikdi. Elnur hirslə ayağa qalxaraq pəncərəyə tərəf yaxınlaşdı. Sonra yenidən 
Arzuya tərəf irəlilədi. 
-Sən Mahir dedin. Sən onun adını çəkdin. Mən elə bilirdim sən artıq onu unutmusan. Axı sən mənə demişdin 
ki, artıq onu untmusan.-Elnur dəliyə dönmüşdü. Hirsindən otaqda o yan bu yana gedib-gəlirdi. Arzu susurdu. 
Çox pərt olmuşdu. Utancından gözlərini qaldırıb, Elnura baxa bilmirdi. Elnur bir siqaret yandırdı. Hirslə 
çəkməyə başladı. Sonra qarşısındakı qıza baxdı. Ona yazığı gəldi. Onunla kobud danışdığı üçün peşman oldu. 
keçib, yenidən Arzunun qarşısında əyləşdi. Onun əllərindən tutdu. 
-Arzu, bağışla. Mən səninlə kobud davranmaq istəmirdim. Ama mən elə bilirdim...Yəni sən niyə onun adını 
çəkdin? Həm də belə bir anda. 
-Elnur, bu məndən asılı olmadı. Mən heç bilmədim ki, onun adını çəkmişəm.-Arzu sakit və boğuq səslə dedi. 
-Bağışla,Arzu. Günah məndə oldu. mən gərək səni tələsdirməyəydim. Sənə zaman verəydim. 
-Yox,Elnur... 
-Nə? 
 37 
-Yox,Elnur. Bu zamanla bağlı bir şey deyil. Elnur, mən onu sevirəm. bunu nə qədər inkar etməyə çalışsam da, 
bu belədir. Yadındaır? Sən demişdin ki, insan xəyallarının qəhrəmanına ancaq bir dəfə rast gəlir. Ondan 
əvvəlkilər də, sonrakılar da, hamısı boşdur. Insan qəhrəmanına ancaq bir dəfə rast gəlir. Mən artıq onunla 
rastlaşmışam,Elnur. Bu odur. Bu Mahirdir. Bilmirəm niyə o. Niyə məhz o? Ama mən onu sevirəm. düzdür, 
mən onun yalanlarına hətta xəyanətinə də şahid olmuşam. Ama ona hirslənə bilmirəm. ona nifrət edə 
bilmirəm. onun yalanlarını qəbul edirəm. düzdür, o, mənim yazdığım əsərlərlə heç vaxt maraqlanmayıb. Heç 
vaxt onların birini belə oxumayıb. Onların adını, nədən yazıldığını da bilmir. Ama mən onu sevirəm. mən çox 
çalışmışam ki, bu sualın cavabını tapım. Niyə məhz o? Ama səncə də, sevgi belə bir şey deyilmi? Suallarına 
cavab tapa bilmirsən... 
-Arzu, sən onu sevmirsən. sən sadəcə qarışıq hisslər içindəsən. 
-Yox,Elnur. Mən də elə bilirdim ki, mən artıq onu unutmuşam. Ama bu gün, bu an mən bildim ki, illər keçsə 
də, əsrlər keçsə də, mən onu heç vaxt unuda bilməyəcəm. və başqa birisini onu sevdiyim qədər sevə 
bilməyəcəyəm. Elnur, mən gözlərimi yumanda xəyal etdim ki, çox istədim ki, qarşımdakı insan o olsun. Mahir 
olsun. Bunu özüm bilmədən qeyri-şüurla istəmişəm. 
-Arzu, mən səni həmişə gözləməyə hazıram. 
-Yox,Elnur. Gözləmə. bəlkə də Mahir heç vaxt bilməyəcək k, mən onu necə dəhşət çox sevirəm. o, heç vaxt 
bunu bilməyəcək. Ama əsas odur ki, bunu mən biləcəm. mən onu aldada bilsəm də, özümü aldada bilmərəm. 
mən onu sevirəm,Elnur. Canımdan çox sevirəm... 
Arzu ayağa qalxdı. Asta addımlarla otağı tərk etdi. Elnur indi pərişan halda idi. Məyus olmuşdu. Sevdiyi qızın 
qəlbinin başqasına aid olmasına tab gətirə bilmirdi. Qəlbində ona əzab verən bir acı peyda olmuşdu. “Getmə” 
deyə qışqırmaq, ona yalvarmaq istədi. ancaq bunu etmədi. bilirdi ki, bu heç nəyi dəyişdirməyəcək. Bir azdan 
qapının səsi eşidildi. Elnur hələ də donuq vəziyyətdə divanda oturmuş və gözlərini boş dəhlizə dikmişdi... 
*** 
O gündən sonra nə Elnur Arzuya zəng vurdu, nə də Arzu pəncərədən onun eyvanına baxdı. Arzu dostu üçün 
çox darıxsa da, bu münasibəti davam etdirmək istəmirdi. O, heç vaxt Elnura nə sevgili, nə də gələcək həyat 
yoldaşı kimi baxırdı. Ancaq Elnurun Arzuya olan münasibəti fərqli idi. Bunu bildikdən sonra heç nə olmamış 
kimi bu münasibəti davam etdirmək mümkün deyildi. Ona görə də Arzu ilə Elnurun münasibəti bir çox 
münasibətlər kimi səssiz-səmirsiz bitdi. Məgər hər münasibətin sonu ayrılıq deyilmi? Bəlkə də bu insanlardan 
asılıdır. Onlar istəsələr münasibətləri sonsuz edə bilərlər. Ancaq ayrılıq insanların ağlına gələn ilk çıxış 
yoludur. Çünki ayrılsan səni narahat edən bütün fikirlərdən uzaq olacaqsan. Zamanın öhdəsinə hər şeyi ataraq, 
həyatınna yeni və başqa yoldan davam edirsən... 
Arzu artıq gecələr pəncərədən baxmırdı. Telefon nömrəsini dəyişmişdi. Mahirdə dəyişdiyi kimi. O, artıq o 
insanla əvvəlki kimi maraqlanmırdı. Bilmirdi, o insan da onu düşünürmü? Nə vaxtsa onun nömrəsini yığıbmı? 
Artıq evə gələn zəngləri də Kəmalə qəbul edirdi. Ancaq Arzu görürdü ki, evə artıq gizli zənglər də olmur. 
Deyəsən, Elnur da onu unutmağa çalışırdı. Elnur da Arzu kimi depressiyada idi. Yenicə hər şey düzəlmişkən, 
Elnur yeni-yeni həyatı sevməyə başlayırdı ki, bu ayrılıq onu sonsuz ümidsizlik dənizində boğmağa başladı. 
Onu qəm dəryasında batırırdı. Elnur çox pis vəziyyətdə idi. Insan xəyallarının şahzadəsini itirəndə bu ona çox 
pis təsir edir. Onun xəyallarının şahzadəsinin qəhrəmanı başqa bir insan idi. Görəsən niyə belə olur? Həyatın 
bizə də qaranlıq qalan hadisələrinə şahid olduqca, cavabsız suallar bizi yorduqca, çıxış yolu axtadıqca sən onu 
anlamağa başlayırsan. O, adi bir qız deyildi. O, indiyə qədər Elnurun münasibətdə olduğu qızlar kimi deyildi. 
O, fəqli idi. Çətin ki, Elnur bir də belə bir insanla qarşılasşın. Bəlkə var. Bəlkə o haralardasa gizlənir. Bəs 
Elnur onu tapmaq istəyirdimi? Elnur o gündən sonra çox zəng vurdu Arzunun telefonuna. Çox çıxdı eyvana. 
Çox baxdı 7-ci mərtəbəyə. Ancaq hər dəfə də məyusluqla nəticələndi. Arzu artıq pəncərəyə çıxmırdı. O, 
nömrəsini dəyişmişdi. Deməli, hər şey bitmişdi. Uzatmağın mənası yox idi. Elnur qürurlu insan idi. O, istəsə 
Arzunun evinə gedə bilər, ya da evə zəng vura bilərdi. Ancaq bunu etmirdi. Nə qədər də əzablı olsa da, Elnur 
bu münasibətin bitdiyini artıq qəbul etmişdi. Geriyə ancaq bir təsəlli qalırdı: Elnur notbukunu açdı. Yeni əsər 
yazacaqdı. Arzuyla olan münasibətini, onunla keçən xoş anlarını əbədiləşdirmək üçün onu vərəqlərə həkk 
edəcəkdi. Elnur yazmağa başladı. Ancaq əvvəlcə ona bir ad qoymaq lazım idi. Elnurun barmaqları klavişdə 
gəzdi. Və ekranda yazıldı: “PƏNCƏRƏ”... 
Arzu ona doğma və əziz olan bir insanı itirmişdi. O, artıq bezmişdi həyatındakı insanları bir-bir itirməkdən. 
Əvvəlcə anası, sonra Mahir, daha sonra Elnur...Arzu artıq bu əzablara tab gətirmirdi. O, tənha gecələr keçmişi 
xatırlayaraq ağlamaqdan bezmişdi. O, anasını istəyirdi. o, canından çox sevdiyi Mahiri istəyirdi. o, onun üçün 
əziz olan dostunu istəyirdi. ancaq onlar Arzunun həyat dəftərinin əvvəlki səhifələrində qalmışdılar. Arzu 
həyatındakı bütün səhnələrini xatırlayırdı. Uşaqlıq illəri, məktəb illəri, tələbəlik illəri, iş həyatı, Mahir, Sabir 
müəllimlə söhbətləri, Elnurla etdiyi dəliliklər, anasına nifrətlə dediyi kəlmələr...Hər şey Hər şey təkrar-təkrar 
gözlərinin qarşısında canlanırdı. 
 38 
*** 
-Mahir?... 
Arzu binalarının qarşısında heykəl kimi dayanmışdı. O, burda idi. Mahir Arzunun qarşısında idi. Maşını da 
kənarda saxlamışdı. Mahir Arzunun yaşadığı binanın qarşısında idi. O, gəlmişdi. Neçə müddətdən sonra o, 
gəlmişdi. Arzu heyrətdən və təəccübdən yerində donub qalmışdı. Beynində hər şeyi təhlil etməyə çalışırdı: O, 
niyə aşağı düşmüşdü? İşə getmək üçün. Axı Arzu hər səhər işə getmək üçün bu binadan dayanacağa gedirdi. 
Bəs Mahir burada neyləyir? Niyə gəlib? Niyə bu qədər müddətdən sonra? Axı Arzu artıq tam əmin idi ki, 
Mahir onu çoxdan unudub. O, bundan sonrakı həyatında Mahiri ancaq xəyallarında xatırlayıb sevəcək. Arzu 
buna özünü artıq alışdırmışdı. Ancaq indi Mahir onun qarşısında dayanmşdı. O, xəyal deyildi. Və bu bir yuxu 
deyildi. Arzu Mahiri görcək elə bil bədənindən cərəyan keçdi. Canına üşütmə gəldi. Həyəcandan bütün bədəni 
titrəyirdi. o, burda idi. Həyatda hər şeydən, hər kəsdən çox sevdiyi insan qarşısında idi. Mahir Arzuya 
yaxınlaşdı: 
-Salam, Arzu. 
Arzu həsrətlə və diqqətlə Mahirə baxdı. Necə də darıxmışdı bu ağıllı və zəhmli baxışlar üçün. Hər şey yalan 
imiş. Arzu Mahiri heç vaxt unutmamışdı. Mahir Arzunun həyatındakı hər bir səhnədə iştirak edib. O, hər 
baxdığı yerdə Mahiri görürmüş, hər danışdığı insanda onu xatırlayırmış...Sadəcə bunu inkar edirdi. Ancaq indi 
nə qədər istəsə belə, bu həqiqəti inkar edə bilməzdi. O, Mahiri sevirdi. O, ancaq Mahiri sevirdi. 
-Salam, Mahir.-Arzunun səsi titrədi. istədi Mahirin boynuna sarılıb onu bərk-bərk qucaqlasın. Ancaq özünü 
soyuqqanlı göstərməyə çalışırdı. 
-Niyə gəlmisən? 
-Səni görmək istəyirdim. Olmaz?-Mahir ona mehribancasına gülümsədi. 
-Olar niyə olmur? Min dəfə olar. Sənə hər şey olar...-Ancaq Arzu bunları ürəyində dedi. Dilində isə başqa 
sözlər səsləndi: 
-Nə əcəb? Hardan yadına düşmüşəm?-Arzu bunu demək istəmirdi. Ancaq qeyri-ixtiyarı bu sözlər səsləndi. 
-Arzu, mən səni heç vaxt unutmamışdım ki...Sən həmişə mənim ağlımdasan... 
Arzu ağlayırdı. Ama içində. Için –için ağlayırdı. 
-Get burdan ,Mahir. Hər şey bitib.-Nə qəribədir, Arzu Mahiri bu qədər çox sevərkən onu rədd edirdi. 
Arzu geri çevrildi. Bloka doğru addımladı. Heç özü də bilmirdi niyə evə gedirdi. Axı o, işə getməli idi. Işə 
getmək üçün evdən çıxmışdı. Ancaq indi o, elə bir vəziyyətdə idi ki, nə iş nə də başqa bir şey haqda düşünə 
bilirdi. O, Mahiri itirmək istəmirdi. Mahiri itirmək onun üçün dünyanın və işıqlı və bir həyatın sonu demək idi. 
Ancaq istəmədən belə o,Mahiri rədd etdi. Axı niyə bu zaman ərzində bircə dəfə belə olsun gəlməmişdi? Niyə 
Arzunun ona ehtiyacı olan anlarda ondan uzaq idi? Axı Mahirin nə günahı? Arzu özü nömrəsini dəyişmişdi. 
Özü işdən heç nə demədən çıxmışdı. Axı Mahir onun evinə gələ bilərdi. Arzu bu düşüncələrin içində azıb 
qalmışdı. Bircə onu bilirdi ki, arxasını çeviirib getdiyi insan üçün canını verməyə hazırdır. 
-Arzu! 
Arzu geri çevrildi. Mahir əsəbi görünürdü. məgər Arzu onun əsəbi simasına vurulmamışdı? 
-Arzu, niyə bunu edirsən? axı sən də məni istəyirsən. inkar etmə. Məni necə çox sevdiyini bilirəm. bəs onda 
niyə ikimizə də zülm edirsən? Arzu, əgər desən ki, get. Inan ki, bir də həyatında peyda olmayacam. Ama 
desən ki, qal. Ömrümün axırına kimi səni tərk etməyəcəm. Arzu, mən səni çox sevirəm. həm də çox...Qərarını 
ver. 
-Get!-Arzu bu sözü demək istəmirdi. Əsla. Əsla bu fikirə deyildi. Ama dedi. Bəlkə də qorxurdu. Evlənməkdən 
yoxsa Mahiri itirməkdən. o, artıq Mahirsiz bir həyata öyrəşmişdi. Mahirli bir həyatda isə onu qorxu və 
şübhələrlə dolu bir həyat gözləyirdi. Arzu geri çevrildi. Heç iki addım atmamışdı ki, yenidən geri çevrilərək 
Mahirə doğru qaçdı. Onun boynuna sarılıb, uşaqlar kimi ağlamağa başladı. 
-Getmə, Mahir. Getmə! Getmə! Mən səni çox istəyirəm. mən səni bu həyatdakı hər şeydən çox istəyirəm. nə 
olursa olsun. Nə istəyirsə baş versin. Bu qorxu mənə əzab versə də, sabah öləcəyimi bilsəm də, mən razıyam. 
Mən səninlə evlənməyə razıyam. 
Mahir sevinirdi. Arzu isə uşaqlar kimi ağlayırdı. 5-ci mərtəbədə palaz çırpan qadın isə onlara baxırdı. Arzu 
xöşbəxt idi. Indi o, göyün 7-ci qatında idi. O, heç nəyi düşünmürdü. O, Mahirə onun maşınına minən qız 
haqqında da soruşmayacaqdı. O, niyə bu qədər zamandan sonra niyə onun yanına gəldiyini  də 
soruşmayacaqdı. Indi o, heç nə düşünmürdü. Əsas o idi ki, Mahir indi burdadır. Onunladır. Mahir onu 
unutmadı. Bu nağıl gözəl sonluqla bitdi. Arzunun ağlına bir fikir gəldi: Bəlkə bu Elnur idi. Mahirə Arzunun 
onu necə çox sevdiyini demişdi. Mahir isə həqiqəti biləndən sonra Arzunun yanına gəlmişdi. Axı Arzu heç 
vaxt Mahirə onu necə çox sevdiyini deməmişdi. Bəlkə də bu Elnur idi. Ancaq bu Elnur deyildi. Arzu heç vaxt 
bilməyəcəkdi ki, əslində bütün bunları edən onun anasıdır. Mahiri axtarıb tapan, ona qızının sevgisi haqda 
danışan da Lalədir. Lalə öz sevgisi naminə qızının sevgisinin məhv olmasına razı ola bilməzdi. Axı o da 
 39 
sevirdi. O da əsl sevginin nə demək olduğunu bilirdi. Hər şeydən əvvəl o ana idi. Bəlkə də nə vaxtsa Arzu bu 
haqda biləcəkdi. Ancaq indi o, çox xöşbəxt idi. 
 
SON 
Indi siz elə zənn edirsiniz ki, iki insan evlənərək uzun və xöşbəxt həyat yaşayırlar. Axı biz adətən belə 
sonluqlara öyrəşmişik. Nağıllarda, sevgi hekayələrində qəhrəman ağ atında gələrək şahzadəsini alıb aparır. 
Bəli, bu belədir. Ancaq təkcə nağıllarda. Təəssüf ki, reallıq deyilən bir anlayış var. Və o nağılların tam əksidir. 
Reallıqda, xüsusilə də müasir dövrün reallığında nə qəhrəmanlar, nə də şahzadələr var. Ona görə də, sizi 
istəməsəm belə məyus edəcəm. çünki səhnənin görünməyən tərəfi yəni pərdə arxası var. Orada isə hər şey 
fərqlidir. Mən sizə o pərdə arxasını göstərəcəm. 
 
“SON”dan sonra... 
Arzu gəlinlik paltarında bir mələk idi sanki. Gəlinlik ən çirkin qızı belə gözəlləşdirir. Üstəlik bu paltarı gözəl 
bir qız geyinərsə o, tam nağıllardakı şahzadələrə bənzəyir. Arzu da indi özünü nağıllardakı şahzadələr kimi 
hiss edirdi. Bir azdan qəhrəmanı onu gəlib aparacaqdı. Məgər bundan böyük xöşbəxtlik ola bilərdi? Ətrafdakı 
hər kəs ona heyranlıqla baxırdı. Hər kəs bir-birinə qızın necə gözəl olduğunu pıçıldaşırdılar. Hər kəsin 
nəzərləri Arzunun üzərində idi. Bir azdan maşınların siqnal səsləri gəldi. Arzu atasının evindən gəlin 
gedəcəkdi. Əhməd evə toplaşan qohum-qonşu arasından keçərək qızına yaxınlaşdı. Nə qədər özünə söz versə 
də göz yaşlarını tuta bilmədi. qızını ehmalca qucaqladı. O, indi hiss etdi bunu. Onun qızı böyümüşdü. Onun 
qızı artıq evlənmək yaşına çatmışdı. O, qızını çox sevirdi. Arzu da kövrəldi. Əslində belə hallar Arzuya həmişə 
gülünc gəlirdi. Həmişə düşünürdü:Axı qızlar niyə ata evindən gedəndə ağlayırlar? Axı onlar sevdikləri insana 
gedirlər. Axı onlar valideynlərindən əbədəlik ayrılmırlar? Arzu indi anladı necə olur bu hisslər. Niyə qızlar 
ağlayır və ya kövrəlir. Elə bu an onlar anlayırlar valideynlərinin onlar üçün necə dəyərli olduğunu. Ancaq indi 
anlayırlar. Görəsən niyə belədir? Niyə insanlar həmin insanın dəyərli olduğunu bilmək üçün ondan 
uzaqlaşmalıdır? 
Çalğıçılar çala-çala qapıdan evə keçdilər. Və o, göründü qapıda. Mahir. O, necə də yaraşıqlı idi. O, əsl 
qəhrəmanlara bənzəyirdi. Arzu Mahiri görcək üzündə  xöşbəxtliyi təcəssüm edən təbəssüm yarandı. O, bu 
insanı həqiqətən çox sevirdi... 
*** 
-Siz Məmmədov Mahir Sabir oğlu, Əliyeva Arzu Əhməd qızı ilə izdivaca razısınızmı? 
-Bəli-Mahir məğrur halda dedi. əfrafdakı insanlar əl çaldı. 
-Siz Əliyeva Arzu Əhməd qızı, Məmmədov Mahir Sabir oğlunun xanımı olmağa razısınızmı? 
Arzu bir anlıq ətrafına baxdı. Yəqinki indi ətrafdakı qızlar bu iki gəncə böyük qibtə ilə baxırdılar. Axı onlar 
necə də bir-birilərinə çox yaraşırdılar. Indi buradakı gənc qızların hər biri istərdi ki, onların da Mahir kimi 
qəhrəmanı olsun. Burada toplaşan hər bir gənc oğlan istərdi ki, onlar Arzu kimi gözəl bir şahzadəyə sahib 
olsunlar. Bu onların gözlərindən oxunurdu. Hər şey necə də ideal görünürdü. indiyə kimi hər şey Arzuya nağıl 
kimi gəlirdi. O, xöşbəxtliyi tapmışdı. Axı insanın ən böyük xöşbəxtliyi onun ailə saədətidir. Adı insanlar belə 
düşünür. Arzu isə adi insanlardan deyildi. Onun qorxuları yenidən peyda oldu. həmin qız gözlərinin önündə 
yenidən canlandı. Onun mənalı gülüşü...Maşına oturması...Yəqin ki, belə qızlar Mahirin həyatında az deyildi. 
Bu normal hal idi. Axı Mahir nə evli idi, nə də nişanlı...Ama Arzu artıq bu səhnəni görmüşdü. Və nədənsə bu 
səhnəni unutmaq istədikcə, onu daha çox xatırlayırdı. Bir anlıq gələcək ailə həyatı gözlərinin önündə film kimi 
canlandı. O, evdədir, ya da işdə. Mahir isə işdə ya da başqa yerdə. Arzunun artıq şübhələr beynində dolanmağa 
başlayır. Xəyanət yoxsa yalan. Axı onun həyat yoldaşı yaraşıqlı və imkanlı idi. Arzu Kəmalənin sözlərini 
xatırladı: “İndiki zamanədə qızlar üçün fərqi yoxdur, evli yoxsa nişanlı. Əgər oğlan yaraşıqlıdırsa onlar həmin 
oğlanı ələ keçirməyə çalışacaqlar. Adətən çirkin oğlanlar qızı əldə etmək üçün bir az əziyyət çəkirlər. Yaraşıqlı 
oğlan üçün isə buna gərək yoxdur. Onların qızı əldə etmək üçün nəsə əziyyət keçməsi gərək deyil. Çünki 
qızlar həmin oğlanı ələ keçirirlər. Hətta onlara sevgi etirafı da edirlər: “YA LYUBLYU TEBYA”. 
Arzu tələbəlik sevgisini xatırladı. O, eyni fakültədə oxuduğu bir tələbəyə vurulmuşdu. O, hündürboylu bir 
oğlan idi. Eybəcər idi. Uzun əyri burnu, mənasız siması vardı. Heç bir qızın diqqətini cəlb etməyəcək bir 
görkəmdə idi. Ancaq Arzu onu heç bir yaraşıqlı oğlana dəyişməzdi. Arzu bu özünəqapalı, özü dünyası olan 
oğlana vurulmuşdu. Həmin oğlan sakit idi. Heç vaxt bir qızla danışdığını görməmişdi. Arzu onu məhz buna 
görə sevirdi. O oğlan məhz onun idi. Onu heç kimlə paylaşmırdı. Ona inanırdı. Onu çox sevirdi. Onlar bu 
tələbəlik illəri ərzində heç bircə dəfə də olsun danışmamışdılar. Ancaq baxışlarla hər şey ifadə olunurdu bu 
sevgidə. Bəlkə də elə buna görə Arzunun yaddaşında həmin insan yaxşı bir yerdə qalmışdı. Bəlkə də 
danışsaydılar nə çox yalanlar, nə çox xəyanətlər üzə çıxacaqdı. Ancaq indi vəziyyət başqa idi. Indi Mahiri bir 
çox qızlarla paylaşmalı olacaqdı. Mahir çox ağıllı və ciddi bir insan idi. Ancaq xəyanət labüd idi. Bu nə vaxtsa 
 40 
olacaqdı. Arzu artıq bir dəfə buna şahid olmuşdu. Arzu Mahiri qısqanmırdı. Sadəcə onu başqa birisi ilə 
paylaşaq istəmirdi.Arzu Elnurun sözlərini xatırladı: “ Əgər insan bir dəfə yalan və xəyanətlə üzləşirsə, o 
insana güvən artıq itir. Və şübhələr sənin bütün həyatını zəhər edir. Sən bu həyata məhkum edilirsən...” 
-Arzu...-Arzu gözlərini qaldırıb, kənarda dayanan atasına baxdı. Daha sonra bir-bir zaldakı insanlara baxdı. 
Nəhayət, yanında dayanan qəhrəmanına baxdı. 
-Mən...Mən istəmirəm. 
-Nə?-Mahir təəccüblə Arzuya baxdı. Zalda dayanan hər kəsin simasında çaşqınlıq ifadəsi yarandı.-Sən nə 
danışırsan,Arzu? 
-Bağışla, məni. Ama mən istəmirəm. Mən səni çox sevirəm. ama mən bacarmıram. Bacarmıram... 
Arzu üz tutdu çıxış qapısına doğru. Sürətlə addımladı. 
-Arzu! Arzu!-Əhməd qızını arxasınca səslədi. Arzu heç kimə, heç nəyə məhəl vermədən oradan uzaqlaşdı. 
Mahir Arzunun arxasınca getdi. Arzu qaçırdı. Var-gücüylə qaçırdı. 
-Arzu! Arzu!-Mahir qışqırırdı. 
Arzu bir taksiyə mindi. 
-Dayı, sür, tez ol! 
Neçə illərdir həyatını bu sükan arxasında keçirən ağ saçlı kişi təəccüblə Arzuya baxdı. Yəqin birinci dəfə idi 
ki, onun maşınına toydan çıxan qonaqlar deyil, gəlin otururdu. Arzu şoferin təəccüblə ona baxdığını görüb, 
qışqırdı. 
-Tez ol. Sür! 
*** 
-Arzu?-Elnur qapını açar-açmaz qarşısında Arzunu gəlin paltarında görüncə təəccübünü gizlədə bilmədi. 
-Elnur...-Arzu günah işləmiş uşaqlar kimi yazıq-yazıq Elnura baxdı.-Mən qaçdım. Mən toydan qaçdım. 
-NƏ?-Elnur gülməyə başladı. 
-Eee, niyə gülürsən? mən ciddiyəm. 
-Yaxşı, yaxşı. Keç içəri. Arxanca gələn zad yoxdur ki? 
-Yox.-Arzu paltarının ətəyindən tutub dəhlizə keçdi. Elnur bloka nəzər salıb, qapını bağladı. Arzu keçib 
divanda əyləşdi. Elnur Arzuya stəkanda su gətirdi. 
-Al iç. Danış görüm, necə oldu? niyə toydan qaçdın? 
-Sağ ol.-Arzu stəkanı alıb, həyəcanla suyu içməyə başladı. Həyəcandan bütün bədəni titrəyirdi. 
-Bilimirəm, necə oldu. ama o an hiss etdim ki, mən bunu istəmirəm. mən Mahirlə evlənmək istəmirəm. yox, 
bu anamın məndə buraxdığı psixoloji xəstəliyə görə deyil. Mən sadəcə isətmədim. Istəmədim mən də adi 
insanlar kimi sevdiyim insanla evlənərək həyatımı ailə ilə məhdudlaşdırım. Onsuzda ən güclü sevgi belə 
müəyyən müddətdən sonra ölür. 3 ildən sonra isə sən artıq uşaqlarına görə onunla bir yerdə yaşayırsan. Mən 
bundan qorxdum. Sevgimin bir gün bu qədər ucuzlaşacağından qorxdum. Dəyərdən enəcəyindən qorxdum. Bu 
bir qorxudur. Mən həyatımı bu qorxu ilə başa vurmaq istəmirəm. 
-Yəni sən Mahiri tərk etdin? 
-Hə. qoy bu belə olsun. Qoy Mahirə olan sevgim özümdə qalsın. Məgər belə gözəl deyilmi? O sevgi qəlbimdə 
olsa heç vaxt dəyərdən düşməz. o daima güvəndə və təhlükəsiz yerdə olar. Mən Mahiri sevirəm. bu 
danılmazdır. Ama qəlbimdə. Mən onu reallıqda sevəcək qədər güclü deyiləm. Elnur, sevgi xöşbəxtlik demək 
deyil. Xöşbəxtlik tamam fərqli bir şeydir. Sevgi özü ilə ancaq xəyanət yalan və iztirab gətirir. Mən bunu 
istəmirəm. mən tamam fərqli bir şey istəyirəm. heç özüm də bilmirəm nə istəyirəm...-Arzu dərindən ah çəkdi. 
-Başa düşürəm səni. Çünki mən də sənin kimi gic romantiklərdənəm. çünki biz adi insanlardan fərqlənirik. Biz 
onların düşündüyü kimi düşünmürük. Onların fikirləri bizə gülünc gəlir. Bizim fikirlərimizi isə onlar 
ümumiyyətlə anlamırlar. Başqası olsaydı səni dəli adlandırardı. Çünki sevdiyi insanın toyundan qaçan bir 
insana ancaq dəli demək olar. Mən də sənin kimi dəli olduğum üçün səni anlayıram. Ola bilsin ki, sən onunla 
xöşbəxt bir həyat sürə bilərdin. Ancaq qısa müddət. Çünki siz tamam fərqli dünyaların insanlarısınız. 
-Elə bunu bildiyim üçün qaçdım. O, çox yaxşı insandır. Səbrlidir. Mənim dəli və paranoik hərəkətlərimə səbrlə 
yanaşır. Ama bilirəm ki, müəyyən müddətdən sonra mən onu bezdirəcəkdim. Və o, mənə nfrət edəcəkdi. Mən 
bunu istəmirəm. mən sevgimin necə süqut etdiyini görmək istəmirəm. belə daha yaxşıdır. O, mənim 
xatirələrimdə məni sevən bir qəhrəman kimi qalacaq. Mən onu xəyallarımda sevməyi sevmişəm. mən onu 
xəyal etməyi sevirəm. 
-BƏs indi nə olacaq? Yenə nömrəni və ünvanını dəyişəcəksən? 
Arada sükut yarandı. 
-Bilirsən?-Arzu udqundu.-Sən mənə bir söz demişdin eee...O hələ də qüvvədədir? 
-Hansı söz? 
 41 
-Sən demişdin ki, biz bir yerdə yaşayaq. Ama nə ər-arvad kimi, nə də dost kimi. Yəni bir yerdə yaşayaq. Ama 
münasibətimizin bir adı olmasın. 
-Hə. elə söz demişdim.-Elnurun gözlərinə işıq gəldi. 
-Bax, mən istəyirəm ki, biz bir yerdə yaşayaq. Nə vaxta kimi, hara kimi bilmirəm. ama onu deyim ki, sən artıq 
mənim sənə olan hisslərimi bilirsən. və bilirsən ki, mən bütün həyatım boyunca təkcə bir insanı sevəcəm-
Mahiri! Bunu bilə-bilə qəbul edirsən məni? 
-Əlbəttə. Mən sənin fikirlərinə və hisslərinə hörmətlə yanaşıram. Və səni ömrümün axırına kimi gözləyəcəm. 
sən istəməyincə məndən artıq-əskik bir hərəkət görməyəcəksən. 
-Hm. Deyəsən, bu məndə genetik keçib. 
-NƏ? 
-Qaçmaq! Anam da bizi qoyub qaçmışdı. Mən də qaçdım.-Arzu gülməyə başladı.-Yazıq,Mahir. Onu pərt 
eləmək istəmirdim. Ama bilirsən? içimdə qəribə bir sevinc hissi var. Mən də ondan bütün iztirablarımın və göz 
yaşlarımın acığını çıxdım. O, bunu tez unudacaq. O, bizim kimi romantik deyil. Təki unutsun. Təki xöşbəxt 
olsun. Onsuzda mən qəlbimdəki Mahiri həmişə sevəcəm... 
-Aydaaa.. 
-NƏ oldu? 
-İndi yadıma düşdü. Mən iki gündən sonra Türkiyəyə-Kapadokyaya getməliyəm. 
-Niyə ki? 
-Bilirsən, tələbə dostum var. Kapadokyada otel açıb. Istəyir “otelin işlətməsi”ni mənə tapşırsın. Düzü, mən də 
qəbul etdim. Çünki pis vəziyyətdə idim. Sevdiyim insan məni tərk etmişdi. Mənsə buradan uzaqlaşmaq 
istəyirdim. Çünki pəncərədə artıq onu görə bilmirdim....Ama istəsən, elə indicə zəng vurub, fikrimi 
dəyişdiyimi deyərəm. 
-Yox. Niyə ki? Demə. Bəlkə elə mən də getdim.-Arzu gülümsəyərək göz vurdu. 
-Doğrudan? Doğrudan mənimlə gələrsən? 
-Əlbəttə. Səyahət mənim ən böyük arzumdur. əvvəllər turizm şirkətində işləyəndə səyahətə gedən insanlara 
həsəd aparırdım. Həmişə istəmişəm ki, həyatımı pobinzon kruzo kimi səyahətlərdə keçirim. 
-Bu lap əla oldu ki...Arzu,sən məni lap sevindirdin. Inan ki, sən məni yenidən həyata qaytardın. Mən səni 
itirdiyimə görə pis olmuşdum. Inan ki çox sevindim. Indi sən burda yenidən mənimləsən... 
-Hə. elnur, bilirsən? mən səni sevgi mənasında sevmirəm. ama sən mənim üçün daha dəyərlisən. biz səninlə 
çox şeyləri paylaşmışıq. Mən bilirəm, sən nələrdən xoşlanırsan, nələrdən yox. Ama biz Mahirlə heç vaxt bu 
qədər səmimi olmamışıq. Mən onu sevirdim. Ama onu səni tanıdığım qədər tanımırdım. Ona inanmırdım. Ona 
güvənmirdim. 
-Sevindim bunları eşitməyimə. Doğrudan da bu həyatda hər şeyi sevgi həll etmir. Əsa odur ki, sən sənin 
tamamlanmamış ikinci hissəni tapasan. Mən isə onu tapmışam. Mən artıq özümü yarımçıq hiss etmirəm. biz 
fərqliyik,Arzu. Qoy onlar bizi anlamasınlar. Qoy onlar bizi dəli adlandrsınlar. Biz yenə də öz romantik 
dünyamızda yaşayaq. Axı kimə nə ziyanımız var? Hə? 
Arzu gülümsədi. 
Onlar  yazıçı, hərdən melonxolik, hərdən dəlisov, romantik iki insan idilər. Onlar dünyanı fərqli rəngdə 
görürdülər. Onların həyat lügətində nə yalan, nə xəyanət nə göz yaşı vardı. Onlar onlara məxsus həyatı özləri 
istədikləri kimi, heç kimdən asılı olmadan, müstəqil, deyərək-gülərək yaşayacaqdılar. Onlar insan taleləri ilə 
rastlışıb onları qələmə alacaqdılar. Hər kəsin biganə yanaşdığı qonşu qızın və ya heç kəsin həyatında mühüm 
rol oynamayan, unudulmuş bir insanın hisslərini qələmə alacaqdılar. Çoxlarının yanından keçərək əhəmiyyət 
vermədiyi kiçik, uçuq koma onların əsər yazmaq üçün yeni bir stimulu olacaqdı. Onlar həyatı və ona adi olan 
hər şeyi sevirdilər. Bəlkə də onlar həyatı boyunca evlənməyib, subay qalacaqdılar. Bəlkə də heç vaxt ailə 
saədətinin nə demək olduğunu bilməyəcəkdilər.Ama əsas o idi ki, onlar xöşbəxtliyi tapmışdılar... 
 
SON 
