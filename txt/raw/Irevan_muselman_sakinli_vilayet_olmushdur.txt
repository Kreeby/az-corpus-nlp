 
 
AZƏRBAYCAN MİLLİ ELMLƏR AKADEMİYASI 
Z.M.BÜNYADOV adına ŞƏRQŞÜNASLIQ 
İNSTİTUTU 
 
 
 
Səməd  Sərdariniya 
 
 
 
İrəvan müsəlman 
sakinli vilayət 
olmuşdur 
 
 
 
 
 
 
 
 
 
 
 
Bakı – 2014 
 
 
 
Fars dilindən tərcümə edən: İbrahim Quliyev 
 
Elmi redaktorlar: Əkrəm Rəhimli (Bije) 
                             Səməd Bayramzadə  
                      
 
Redaktorlar: Məsiağa Məhəmmədi  
                      Şahnisə Rüstəmova 
 
 
 
Səməd  Sərdariniya. “İrəvan müsəlman sakinli 
vilayət olmuşdur”. Bakı, “Zərdabi” nəşriyyatı, 
2014, 202səh. 
 
Oxuculara təqdim olunan “İrəvan müsəlman sakinli vilayət 
olmuşdur” kitabı Cənubi Azərbaycanın görkəmli tarixçi alimi  
mərhum Səməd Sərdariniyanın əsərlərindəndir. Kitabda İrəvanın 
ən qədim dövrlərdən XX əsrin əvvəlinə qədər keçdiyi tarixi dövr-
lər, elm və mədəniyyəti, türk mənşəli tarixi abidələri geniş aspekt-
də şərh edilir. İrəvan tarixən Azərbaycan müsəlman türklərinə 
mənsub olan bir bölgə kimi zəngin faktlar və sənədlər əsasında 
oxucunun diqqətinə təqdim edilir. Kitab geniş oxucu kütləsi, elm 
adamları, müəllim və tələbələr üçün gərəkli məlumat kitabıdır. 
 
İSBN 978-9952-8010-1-9 
 
 
© AMEA akad. Z.M.Bünyadov adına  
Şərqşünaslıq İnstitutu, 2014 
 
 3
İrəvan müsəlman-türk sakinli vilayət 
olmuşdur 
 
Oxuculara təqdim olunan “İrəvan müsəlman sa-
kinli vilayət olmuşdur” kitabı Güney Azərbaycanın ta-
nınmış tarixçisi, mərhum doktor Səməd Sərdariniyanın 
çoxsaylı əsərlərindən biridir. Müasir Güney Azərbay-
can tarixşünaslığında az müəllif tapılar ki, onun  kimi 
yorulmaq bilmədən faktları, mənbələri və arxiv sənəd-
lərini tədqiq edərək, tarixi həqiqətləri üzə çıxarmaq sa-
həsində zəngin irs qoyub getmiş olsun. “Azərbaycan 
mədəni dünyada”, “Təbriz əvvəlinci şəhərdir”, “Təbri-
zin Mərkəzi qeybi”, “Əli Müsyo”, “Təbriz Univer-
siteti”, “Azərbaycan mətbuat tarixi”, “Təbriz teatrı”, 
“Bağır xan Salari-Milli”, “Molla Nəsrəddin Təbrizdə”, 
“Arazın hər iki sahilində soyqırım”, “Azərbaycan 
məşhurları” (3 cilddə) əsərləri müəllifin elmi axtarışla-
rının və yaradıcılığının bir hissəsidir. Onun  şəxsi 
arxivində daha yeddi kitab, onlarca sanballı elmi 
məqalə oxuculara təqdim olunacağı günü gözləyir.  
Görkəmli ensiklopedik alim Cavad Heyətin başçı-
lıq etdiyi “Varlıq” dərgisinin nadir sayı ola bilər ki, 
orada S.Sərdariniyanın yazısına rast gəlinməsin. Tədqi-
qatçı Esmira Şükürovanın yazdığı kimi, Sərdariniya bir 
institutun gördüyü iş qədər elmi irs qoyub getmişdir. 
Bu məhsuldar, zəhmətkeş alimin Güney Azərbaycan 
tarixşünaslığındakı xidmətlərindən danışarkən belə bir 
əhəti vurğulamaq lazımdır ki, onun qələmindən çıxan 
bütün yazılar ancaq doğma vətənin - Azərbaycanın 
tarixinə və mədəniyyətinə həsr edilmişdir. Haqqında 
söhbət açacağımız “İrəvan müsəlman sakinli vilayət 
olmuşdur” kitabı böyük alimin apardığı tədqiqatlardan 
bir yarpaqdır.  
 
 4
Məlum olduğu kimi, tarixən azərbaycanlılar qon-
şularına mehriban və xoş münasibəti ilə seçilmişlər. 
Özünün əzəli, əbədi və qədim ərazisində yaxşılığa ya-
manlıqla cavab verən ermənilərə də sığınacaq vermək, 
onlara yaxşı münasibət bəsləmək xalqımızın huma-
nizmi ilə bağlı olmuşdur. 
Ermənilər Yaxın və Orta Şərqdə, xüsusən Azər-
baycan və Türkiyə ərazisində özlərinə “məzlum bir 
xalq” kimi sığınacaq tapmışlar. Sonra isə başqalarının 
ərazisində dövlət yaratmaq istəyən ermənilər XVIII 
əsrdən üzü bəri Rusiyanın timsalında özünə arxa tapıb 
Azərbaycan torpaqlarının işğalına başlamışlar. Rusiya 
imperatoru I Pyotrun (1682-1725) Azərbaycanı, Türki-
yəni, İranı işğal edib Fars körfəzinin isti sularına 
çıxmaq haqda arzusuna söykənən ermənilər 1722-ci 
ildə bu ərazilərdə özünə “Böyük Ermənistan dövləti” 
yaratmaq xülyası ilə I Pyotrun qəbulunda olmuş, “Şərq 
yürüşündə” ermənilərin canla-başla rus ordusunun və 
kəşfiyyatının xidmətində olacağına sədaqətlə söz ver-
mişlər. Həmin tarixdən bu günə qədər ermənilər qonşu 
müsəlman torpaqlarını işğal etməklə, özgəsinin ərazi-
sində yaşayıb ona arxadan zərbə vurmaqla, xəyanət və 
satqınlıqla Rusiyaya verdikləri vədə sadiq qalmışlar.  
Ermənilərin azərbaycanlılara qarşı xəyanətlə dolu 
xidmətləri rus çarizmi tərəfindən əvəzsiz qalmamış, 
Türkmənçay müqaviləsindən sonra xalqımıza məxsus 
İrəvan əyaləti və onun ətrafı etnik təmizləmə aparılaraq 
ermənilərə verilmişdir. Bu haqda Güney Azərbaycanın 
tanınmış tarixçi-alimi mərhum Səməd Sərdariniyanın 
“İrəvan müsəlman sakinli vilayət olmuşdur” kitabında 
tarixi sənədlər əsasında bir çox faktlar verilmişdir.  Adı 
çəkilən kitabda İrəvan xanlığının və onun ətraf əyalət-
lərinin tarixən azərbaycanlılara məxsus olması təkzib-
 
 5
olunmaz faktlar əsasında iyirmi yeddi başlıq altında 
şərh olunur. 
 Vaxtilə Səfəvi hökmdarı Şah İsmayıl Səfəvi ana 
vətənin bu yerlərini gəzib Göyçə gölü ətrafında bir ne-
çə gün istirahət etmiş və ölkənin paytaxtını Təbrizdən 
bura köçürmək haqda fikir söyləmişdir. 
Doktor S.Sərdariniyanın kitabında Türkmənçay 
müqaviləsi ilə Şimali Azərbaycanın çarizmin əsarətinə 
düşməsindən sonra ermənilərə bu bölgədə yaradılmış 
şərait, verilmiş imtiyazlar açıqlanır. Kitabda gedən 
məlumatlarda göstərilir ki, çar Rusiyası İrəvan və onun 
ətrafındakı əyalət və yaşayış məntəqələrinin statistikası 
və demoqrafik vəziyyəti haqda məlumatları tərtib edib 
mərkəzə çatdırmaq məqsədilə İvan Şopen adlı məmuru 
bir heyətlə İrəvana göndərir. Müəllif Şopenin başçılığı 
ilə tərtib edilmiş statistikada Türkmənçay müqaviləsin-
dən sonrakı vəziyyəti belə şərh etmişdir: “Ermənilərin 
arzusu ilə ruslar İrəvan mahalını və onun ətrafındakı 
dörd xanlığı, 41 bəyliyi və sultanlığı ləğv edib türkləri 
oradan köçməyə məcbur etmişlər. Torpaq və əmlaklar 
gəlmə ermənilər arasında bölünmüşdür” (səh.90). 
İrəvanda yaşayan əhalinin 143 000 nəfərdən 117 849 
nəfəri azərbaycanlıdan, cəmi 25 151 nəfəri gəlmə 
ermənilərdən ibarət olmuşdur. 1828-1832-ci illərdə 
İrəvandakı azərbaycanlıların sayı 100 000 nəfər azaldı-
ğı halda, ermənilərin sayı gəlmələrin hesabına 82 377 
nəfər artmışdır (səh.91).  Müəllif kitabında Qahirədə 
çıxan “Hikmət” qəzetindən belə bir məlumatı nəql edir 
ki, 1904-cü ildə Qafqazda 3 208 875 nəfər müsəlman 
yaşamış və bunların da 352 351 nəfəri İrəvanda məs-
kunlaşmış azərbaycanlı olmuşdur (səh.118). O dövrdə 
rus məmurlarının yazılı məlumatlarına əsasən, XIX 
əsrin 30-cu illərində İrəvan sakinlərinin 80 %-dən çoxu 
 
 6
müsəlman türklərdən ibarət olmuşdur. Halbuki sonrakı 
illərdə müsəlmanlara qarşı rus-erməni zorakılığı nə-
ticəsində onların sayı azalmış və bu zorakılıq onları 
İrəvandan digər bölgəyə köçməyə məcbur etmişdir. 
Müəllif yazır ki, tarixən yerli xalq hesab olunan Qara-
papaqlar tayfası onlara qarşı tətbiq olunan zorakılığa 
tab gətirməyib Güney Azərbaycanın Urmiya əyaləti 
ətrafına köçmüşlər.  
6 böyük məscidi, 50 savadlı ali müsəlman ruha-
nisi olan və 1807 azərbaycanlı  ailəsinin yaşadığı İrə-
van şəhəri XIX əsrin sonunda erməni şəhərinə çevril-
mişdir. Halbuki bu şəhərin iqtisadi, mədəni, elmi inki-
şafında həmin şəhərin sahibi olan azərbaycanlıların bö-
yük xidməti olmuşdur. İrəvanda 1883-cü ildə dünyəvi 
istiqamətli ilk məktəbi təşkil edən, Güney Azərbaycan 
“maarifinin atası”, “Ana dili” adlı ilk türkcə dərsliyin 
müəllifi Mirzə Həsən Rüşdiyyənin, ilk pedaqoji gim-
naziyanı təşkil edən Mirzə Kazım, Firidun bəy Köçərli, 
Mirzə Cabbar Bağçaban, Sərraf Rəşidi, Hacı Mirzə 
Ağasi, Hacı Şeyx Həsən, Məhəmməd Nadim, İbrahim 
Münşizadə, Mirzə Abdullah İrəvani, Mir Bağır İrəvani, 
Hacı Mirzəli İrəvani, Hacı Mirzə Əbdülkərim və başqa 
onlarca din, elm, mədəniyyət xadimlərinin adları İrə-
vanın XIX əsrin sonu XX əsrin əvvəllərindəki tarixin-
də iftixarla qeyd olunmuşdur. Azərbaycan mədəniyyə-
tinin tanınmış simalarından olan Firidun bəy Köçərli 
öz xatirələrində M.K.Əsgərzadənin pedaqoji fəaliyyə-
tinə yüksək qiymət verərkən yazmışdır ki, “...Mirzə 
Kazımın təşkil etdiyi məktəb cümlə İrəvan əhlinin 
rəğbətini kəsb etmişdi”. 
XX əsrin əvvəllərində İrəvanda və bütün Qərbi 
Azərbaycanda anti-müsəlman, anti-türk təbliğatının 
şiddətlənməsi, erməni zorakılığı və özbaşınalığının 
 
 7
artması yerli əhalinin İrəvandan kütləvi şəkildə didər-
gin düşməsi ilə nəticələnmişdir. XIX əsrin sonunda 
Daşnaksütyun partiyasının yaranması və erməni qatil-
lərinin bu partiya sıralarında cəmləşməsi “dənizdən-
dənizə böyük Ermənistan” haqda xülyanı formalaşdırdı 
və onu müsəlmanlara qarşı mübarizədə ideoloji hədəfə 
çevirdi. Daşnaksütyun partiyasının yaranması ilə Qərbi 
Azərbaycan torpaqları, o cümlədən İrəvan və onun 
ətrafındakı bölgələr erməni əsarətinə düşdü. 
Doktor Səməd Sərdariniyanın kitabını vərəqlə-
dikcə son yüz ildən artıq bir müddətdə erməni cəlladla-
rının azərbaycanlılara qarşı törətdikləri çoxsaylı qətl-
lərin, talan və zorakılıqların geniş panoraması göz 
önündə canlanır. Müəllifin kitabındakı çoxsaylı tarixi 
faktlar bu gün İrəvanı özünə paytaxt etmiş ermənilərin 
tarixi keçmişi bilərəkdən təhrif edib saxtalaşdırma-
larına tutarlı elmi cavabdır. 
Doktor S.Sərdariniyanın kitabı 1999-cu ildə 
(1379) İranda fars dilində nəşr edilmişdir. İranda qon-
darma “erməni soyqırımına” aid onlarla yazı dərc olun-
duğu halda, ermənilərin azərbaycanlılara qarşı törət-
dikləri cinayətlərlə əlaqədar çıxan əsərləri barmaqla 
saymaq olar. Bu baxımdan, ictimaiyyətimizin diqqə-
tinə təqdim edilən bu kitab xüsusi əhəmiyyətə malik-
dir. Təbii ki, bizim oxucumuz əsərin hansı şəraitdə 
qələmə alındığını və hansı auditoriyaya ünvanlandığını 
nəzərə almalıdır. Eyni zamanda, qeyd etməliyik ki, 
əsərdə işlənən bəzi ifadələr və terminlərdə kiçik 
dəqiqləşdirmələr aparılmışdır. 
 
Əkrəm Rəhimli (Bije) 
 
 8
Müqəddimə 
 
Hal-hazırda Ermənistan Respublikasının paytaxtı 
və əhalisi ermənilərdən ibarət olan bir şəhər kimi tanı-
nan İrəvan əsrlər boyu təkcə Azərbaycanın vilayətlə-
rindən biri və müsəlman sakinli şəhər kimi deyil, həm 
də yadellilər qarşısında möhkəm qala hesab olunurdu. 
Belə ki, İran-Rusiya müharibələri zamanı şəhər əhalisi 
çar qoşunlarına qarşı müqavimət gostərərək onların qar-
şısını almışdı. İrəvan müsəlmanlarının bu kimi rəşadət 
və şücaətinə baxmayaraq, başqa səbəblərdən, o cüm-
lədən ermənilərin xəyanəti nəticəsində İran-rus mü-
haribələri İranın məğlubiyyəti ilə başa çatdı. Arazın o 
biri tayındakı 17 vilayət rusların işğalına məruz qaldı. 
Həmin tarixdən bu müsəlman sakinli vilayətin ermə-
niləşdirilməsi siyasətinə başlanıldı. Ruslar İrəvan əha-
lisinin ermənilərin xeyrinə və onların məqsədlərinə uy-
ğun olaraq erməniləşdirilməsi üçün hazırlığa başladılar. 
Qafqazın işğalı üçün ermənilərin ruslarla gizli 
planı və əməkdaşlığı böyük Pyotr dövründən başlamış, 
onun  xələflərinin hakimiyyəti, o cümlədən II Yekate-
rina dövründə də davam etmişdir. Nəhayət, İran-
Rusiya müharibələri zamanı çarizm öz məqsədlərinə 
nail olmuşdur. Ermənilərlə rusların əməkdaşlığı sayə-
sində Arazın o tayındakı (şimalındakı - tərcüməçi) 
torpaqlarımız həmişəlik  Rusiyanın təsir dairəsinə 
salınmış oldu. 
Fransız Jan Mari Karzu "Ermənistan 1915" adlı 
kitabında  ermənilərlə tam həmfikirlilik nümayiş etdir-
sə də, kitabın 39-cu səhifəsində belə yazır: "İran və 
Türkiyə erməniləri İran-Rusiya müharibələrinin gedi-
şində könüllü hərbi qruplar təşkil etməklə, Rusiyaya 
zəruri xidmətlər və köməkliklər göstərərək bu ölkənin 
qələbəsini asanlaşdırdılar. Çünki onlar bu məntəqənin 
 
 9
müsəlman dövlətindən ayrılmasını bütün erməni mil-
lətinin azadlıq və istiqlalı yolunda ilk addım hesab 
edirdilər".  
Lakin bu müharibələrdə ruslara müqavimət 
göstərən Qafqaz müsəlmanları onların qəzəb və kininə 
tuş gəldilər. Əbdüləzim Rezai iki müharibə arasındakı 
şəraitə işarə edərək yazır: "Gülüstan müqaviləsində 
İranla Rusiya arasındakı sərhəd düzgün müəyyənləş-
dirilmədiyi üçün müharibə ikinci dəfə alovlandı. Bir 
tərəfdən  rus orduları Göyçəni işğal edərək, onu 
qaytarmaq tələbindən boyun qaçırırdılar, digər tərəfdən 
isə üləmalar cihada fitva verərək, Rusiya ilə mühari-
bəni yenidən başlamaq üçün dövlətə təzyiq edirdilər. 
Abbas Mirzə, istəyinin əksinə olaraq, İran ordusunun 
komandanı təyin olundu. İlkin mərhələdə ruslar qəfil 
yaxalandılar. İran döyüşçüləri əldən getmiş bölgələrdə 
yaşayan müsəlmanların köməkliyi ilə xeyli irəli ge-
dərək rusları Talışdan, Muğandan çıxardılar, Lənkəran 
limanını yenidən fəth etdilər. Bakı, Şəki, Şirvan 
camaatı da rus qarnizonlarına qarşı üsyana qalxdılar və 
həmin vilayətlər də ikinci dəfə İranın əlinə keçdi".1  
Ruslar Arazın o tayındakı vilayətləri tutduqdan 
sonra heç vaxt bu bölgənin yerli sakinlərinə etimad 
göstərmədilər. Onların ermənilərə qol-qanad verməsi 
nəticəsində bu millətin nümayəndələri Rusiyanın 
iqtisadi, mədəni, siyasi, hərbi sahələrdəki tədbirlərində 
iştirak edərək nüfuz qazandılar. Lakin bütün bu hima-
yədarlıqlara və məskunlaşmanın ermənilərin xeyrinə 
dəyişdirilməsinə baxmayaraq, 1918-ci ilə qədər ermə-
nilər Qafqazın heç bir məntəqəsində əhalinin əksəriy-
yətini təşkil etmirdilər. Hətta erməni yazıçısı Anahid 
Ter Minasyanın dediyi kimi, bir çox əyalətlərdə, 
                                                 
1Tarix-e dəhhezarsale-ye İran. IV cild, səh.92  
 
 10
ümumiyyətlə, erməni yox idi. Adı çəkilən yazıçı əlavə 
edir: "Tiflis Konqresinin əsas nigarançılıqlarından biri 
Qafqazda erməni milli ərazisinin olmaması idi. Yerli 
idarəetmə ilə bağlı muxtariyyət əldə etmək üçün rusla-
ra xahişnamə ilə bərabər, “zemstvolar” təsis etmək 
üçün pərakəndə erməni camaatının yaşadığı çox məh-
dud sayda əyalət vahidlərinin planı da təqdim edildi".1  
Özünün icad etdiyi “Böyük Ermənistan”ı hər bir 
işdə əsas götürən Daşnak partiyası milli ərazinin 
olmaması problemini vəhşi və cinayətkar üsullarla həll 
etdi. "İrəvan vilayətindəki 211 azəri (“azərbaycanlı” 
mənasında – tərcüməçi)  kəndi xarabalığa çevrildi və 
100 minlərlə insan qətliam olundu. Təxminən 300 min 
İrəvan azərisi məhv edildi...".2  
Müsəlmanların soyqırımı və etnik təmizlənməsi 
sonralar da amansızlıqla davam etdirildi. Hal-hazırda 
bu şəhərdə bir nəfər də müsəlman azəri yoxdur.  
Təqdim olunan bu kitabda İrəvan tarixinin ilkin 
fomalaşma mərhələsindən başlayaraq daşnakların əli ilə 
müsəlmanların kütləvi qətlinə qədərki dövr araşdırılır. 
Əsərdə göstərilir ki, Çuxursəd vilayəti və onun mərkəzi 
olan İrəvan tarixən müsəlman ərazisi olmuşdur. İrəvan 
Azərbaycan əyalətinin dörd vilayətindən biri olan 
Çuxursəd vilayətinin mərkəzi idi. Bu vilayətin 
məşəqqətlər görmüş müsəlmanlarının cəsədləri üzərində 
təkcə Ermənistan Respublikası yaradılmamış, üstəlik, 
erməni ekstremistləri Dağlıq Qarabağa qarşı ərazi id-
diası qaldıraraq, təcavüzkar rus ordusunun köməkliyi ilə 
Azərbaycan torpağına hücum edib Azərbaycan 
Respublikasının 20 faizdən çox ərazisini işğal etmişdir. 
                                                 
1 Anahid Ter Minasyan. Qəfqaz dər tarixe moaser, səh.63 
2  Mənije Turabzade və başqaları. Mahiyyət-e təhəvvolat dər 
Asiya-ye Mərkəzi və Qəfqaz, səh.71 
 
 11
 
Coğrafi mövqe 
 
Qərbdən Şərqə qədər bütün yer üzü, 
Bir insan bədəni kimidir, fərqi yoxdur. 
Bədən ruha möhtac olduğu üçün 
Bu bədənin də ruhu İrəvandır. 
                                           (Qüdsi) 
 
(Qeyd: Bu əsərin farscadan bütöv tərcüməsi 
kitabın sonunda verilmişdir) 
 
Müxtəlif dövrlərdə İrəvan Çuxursəd vilayətinin 
(Azərbaycanın vilayətlərindən biri) mərkəzi, İrəvan 
xanlığı, İrəvan vilayəti olmuş və nəhayət, Ermənistan 
Respublikasının paytaxtına çevrilmişdir. Bu şəhər 40 
dərəcə 15 dəqiqə şimal enliyində, 44 dərəcə 35 dəqiqə 
şərq uzunluğunda, Ağrı dağının (Ararat) 55 kilometr-
liyində, Alagözün cənub-şərqində, Göyçə gölündən 65 
km cənub-qərbdə və Araz çayının qollarından olan 
Zəngiçayın sol sahilində yerləşir. İrəvan şəhəri 
İrəvançay adlanan çayın kənarındadır. 1  
İrəvan Ağrı dərəsinin şimal tərəfində 850-1300 
metr hündürlükdə yerləşir.2 Şəhərdən iki çay (Qırxbu-
laq və Zəngiçay) axır.3  İrəvanın ünlü şairlərindən olan 
Hacı Mirzə Ağasinin atası Mirzə Müslüm Qüdsi İrəvan 
çayları haqqında bir şeirində deyir:  
 
                                                 
1 “Həmşəhri” qəzeti, sayı 107, 20.3.1374 
2 Ə.Ələkbərli. Qədim türk-oğuz yurdu Ermənistan, Bakı, “Sabah”, 
1994, səh.184 
3 Jan Yunir. Delavəran-e qomnam-e İran dər cənghaye İran və 
Rusiye, səh.515 
 
 12
Araz o çaylarsız Araz deyildir 
Dəryada batanı xilas etmək olmur. 
Ona görə onun (Arazın) suyunun dadı xoşdur ki,  
Onun üzü bu sulara tərəfdir. 
 
Heç kəs ona meyl salmazdı, 
Əgər İrəvandakı sular ona axmasaydı. 
Qırxbulağın Kövsər suyuna bənzəyən zülalı 
Hər bir çəməndən və bağdan axır. 
Hər kim ondan bir piyalə içsə, 
Meyin keyfiyyətini unudar. 
Əgər ki, bir xəstə dodağını onunla islatsa, 
Bir daha o başqa bir xəstəlik görməz. 
Zəngi ona görə kiçik xəndək olub ki,  
Onun üstündə yüzlərlə qəsrlər və saraylar var. 
Ürək açan qəsrlərin bu çayı  
Nəzarətdə saxlaması onun səfasına sübutdur. 
Zəngiyə Selsəbil (behişt suyu) demək olar. 
Surətin aynası kimi üzü gizlətməsə də, 
Bunun əksinə olaraq onun adını kafur qoydular. 
Onun mənbəyindən ta son sərhədinə qədər 
Bir damcısı da zaya getməz. 
Hamısı dürr olar bu axar suyun, 
Apreldə yağan yağışın damcıları tək. 
Sularındakı saysız-hesabsız balıqlar 
Dalğa yaratmaqla onun sularını parça-parça edər. 
Suyunun üstü başdan-başa ördək-qaz 
Üzərlər, ördəkdən, şahbazdan uzaq. 
 
İrəvanın gözəl havası var, lakin qış uzun çəkdiyin-
dən bərk soyuqlar olur. Əksər halda səur ayında 
(ordibehişt - bizim təqvimlə aprel) qar yağır... Tiflisin 
on fərsəngliyində şirin su dəryaçası var. Həmin 
dəryaçanın ətrafında, təxminən iyirmi fərsəngdə (bir 
 
 13
fərsəng 12 min addıma, təqribən 6-8 km.-ə bərabərdir - 
redaktor), şimal tərəfdə İrəvan yerləşir. Adı çəkilən 
dəryaçada bir zər (104 sm.-ə bərabər uzunluq ölçüsü) 
böyüklükdə forel balığı görünmüşdür.1 
 
Havası cənnət havasına bənzər,  
Fərəh verən kimi ruhuna qanad verər. 
Əbədiyyət ağacına bənzəyən gözəlliyindən  
Qocalıqdan sonra da cavanlıq gələr. 
Bu eyş-işrət təsirli dinclik yerində  
Heç vaxt xəstəlik olmaz.  
                                               Qüdsi 
 
Şərq tərəfdən İrəvanın 12 fərsəngində Ağrı dağı 
yerləşir. Camaatın fikrincə, Nuhun gəmisi orada yerə 
oturub. Dağ kifayət qədər yüksək olduğundan hava açıq 
və buludsuz olanda 2-10 fərsəng məsafə aydın görünür. 
Ağrı dağının hündürlüyü 17.266 ingilis futuna 
bərabərdir (3,5 ingilis futu, təxminən 1 İran "zər"i de-
məkdir). Ermənilər bu dağı Masis adlandırırlar. Etiqada 
görə, guya onların əcdadalarından olan Aram oğlu 
Masis bu dağı öz adına uyğun olaraq adlandırmışdır. 
Ancaq fransızlar onu Ararat, ərəblər Cudi adlandırırlar. 
Şardənin səyahəti zamanı İran əhalisi onu müqəddəs 
sayaraq deyirmiş ki, Nuhun gəmisi bu dağda 
dayanmaqla onu Yer kürəsinin başqa nöqtələrindən 
daha izzətli edib.2  
İrəvan böyük İpək yolunun üstündə idi. Bu yol 
Çinin Tvan Hanq vilayətindən Kansu vilayətinə doğru 
uzanırdı. Oradan Şərqi Türküstana daxil olur, Beşbalıq, 
                                                 
1  Bax: Etimadüs-səltənə. Mirat-ül Bildan. Doktor Hüseyn 
Nəvainin redaktəsi  ilə, I cild, səh.182 
2 Bax: Yenə orada, səh.185 
 
 14
Almalıq, Otrardan keçərək Səmərqənd və Buxaraya 
çatırdı. Buxarada yolun əsas hissəsi  Mərv və 
Gürgandan keçərək, Reyə gəlir, Reydən Qəzvinə, 
Zəncana, Təbrizə, İrəvana doğru, İrəvandan isə ya 
Trabzona, ya da Şamdakı limanlara qədər uzanırdı. 
Köməkçi yol isə Səmərqənddən Xarəzmə, Xarəzmdən 
Həştərxana, oradan isə Don sahillərinə və Azov 
dənizinin limanlarına gəlib çatırdı.1  
Mərv hakiminin vəziri Məhəmməd Kazım Mərvi 
yazır: "Bu bölgədə hündürlükdə və möhkəmlikdə tayı-
bərabəri olmayan iki qala vardır: Rum keçidində 
İrəvan qalası, Türküstan keçidində Mərv qalası. 
Bu sözləri ilə ifrata varan şair onların hər ikisini 
tərənnüm edib, İrəvan qalasının yüksəkliyini birinci 
yerdə qeyd edir:      
Poladdan tökülmüş dağ kimi hasarı olan  
Bu qalaya baxanda göz sulanır. 
Onun dövrəsində səf-səf düzülmüş bürclər 
Göy üzündəki ulduzlar kimi görünür. 
Onun göyü əzən elə dişi var ki, (divarlardakı 
çıxıntılar nəzərdə tutulur) 
Bundan günəş, ay və planetlər qorxuya düşüb. 
Onun hər uca və yüksək guşəsindən 
Günəşin və ayın qübbəsi görünür. 
Belə qalalara heç kəs tay göstərə bilməz 
Bunlardan biri Mərv, o birisi İrəvan qalasıdır".2  
 
                                                 
1 Bax: Abbas İqbal Aştiyani. Tarix-e Moğol, səh.569 
2  Məhəmməd Kazım Mərvi. Aləmara-ye Nadiri. Doktor 
Məhəmməd Əmin Reyahinin düzəlişi ilə, II cild, səh.210 və 613 
 
 15
 
 
İrəvan qalası 
 
İrəvan qalası memarlıq baxımından da Şərqin 
türk  məntəqələrinin mühüm mədəniyyət abidələrindən 
hesab olunur. Qalanın 50-60 bürcü olmuşdur. XVIII 
əsrin nadir və qiymətli incilərindən olan Xan sarayı və 
Göy məscid kimi bu qala da səyyahları həmişə heyrətə 
salmışdır. Qaladan əlavə, burada 7 məscid, 2-3 mərtə-
bəli evlər, kişi və qadın hamamları, xeyli sayda kar-
vansaralar və digər abidələr olub. İrəvanın Gürcü, 
Culfa, Sərdar, Tağlı, Sulu, Susuz, Hacəli karvansara-
larının hər birində onlarla dükan fəaliyyət göstərirmiş.1 
 
Bostan meyvələri ilə dolu  
Bazarı, yeməkxanası, ticarət sıraları var idi. 
Hamı gözüaçıq və xoşagələn təb əhli idi, 
Hamı xaliqin lövhəsindəki yazıya bənzəyirdi 
                                                 
1 Bax: Ə.Ələkbərli. Qədim türk-oğuz yurdu Ermənistan. “Sabah”, 
Bakı, 1994, səh.186 
 
 16
Hamı tədbirli idi.  
Qüdrətli yaradanın baş nüsxəsinə bənzəyirdi.  
Hamı Evkilidin çəkdiyi rəsm kimi xoşa gəlirdi. 
Hamı ürəkaçan savad sahibi idi. 
Dükan və qapalı bazarda xətir-hörmət 
tuturdular. 
Evlərdə əziz qonaq kimi “xoş gəldin” deyir və xoş 
üz göstərirdilər. 
Çaharbazar sanki Səfahan (klassik musiqinin 
melodiyası) səsidi. 
 
Hər tərəf hind və Turan, 
Nəfis Rum və İran malları ilə dolu idi. 
Ürəklə və canla satılan malları alırdılar, 
Çünki yaxşı mallar ucuz satılırdı. 
(Qüdsi) 
 
İrəvan qalası haqqında söhbət açan bir çox səyyahlar 
və tədqiqatçılar buranın yer adlarını da qeyd etmişlər: 
Məhəllələr: Şiləçi, Sabunçu, Boyaqçı, Toxmaq, Da-
nabaşı, Dəmirbulaq, Bağçalar, Yoncalıq, Burəkçi və s. 
Karvansaralar: Gərni, Culfa, Sərdar, Tağlı, 
Sulu, Susuz, Hac Əli və s. 
Bulaqlar: Dəmirbulaq, Qırxbulaq, Dolmabulaq, 
Sərdar bulağı və s. 
Çaylar: Gedər çay, Qırxbulaq, Zəngiçay və s. 
Bağlar: Dərə bağı, Dəmirbulaq, Dərəkənd, Şəhər, 
Abbas bağı və s. 
Meydanlar: Məscid meydanı, Zalxan meydanı, 
Fəhlə meydanı, Böyük meydan, Şəhər meydanı və s. 
 
 17
Məscidlər: Göy məscid, Qala məscidi, Hacıbə-
yim məscidi, Zalxan məscidi, Günlüklü məscid, 
Günbəzli məscid, Şəhər məscidi, Noruzəli məscidi.1  
 
Məhəllələri cananla vüsal küçəsi tək  
Pərişan könülləri şad eyləyir. 
Hər küçənin xoşüzlülüyü 
Onu ürəkaçan xiyabana çevirir. 
Şəhərin hər qədim küçəsi  
Nəim bağının təmizliyindən nişan verir. 
Camalı ilə qəlb ovsunlayan bu şəhər 
Bir baxışla candan yüz qəmi çıxarır. 
O zaman ki, gül öz hüsnünü göstərir 
Onun üzü xəzanın bəd yelini gömür. 
                                                   (Qüdsi) 
 
    
Azərbaycan türklərinə məxsus           İrəvanda Xan məscidi  
            Göy məscid                                                  
      
                
İrəvan Sərdar xan sarayı                   Zəngi çayı sahilində 
                                                                                 Xan bağı 
                                                 
1  Bax: Ə.Ələkbərli. Qədim türk-oğuz yurdu Ermənistan. Bakı, 
“Sabah”, 1994, səh.186 
 
 18
Ad 
 
İrəvan - Rəvan - Erivan adlanan bu şəhər Ermənis-
tan sovetləşdikdən sonra “Yerevan” adlandırılmışdır.1  
 Əziz Ələkbərli isə yazır ki, hal-hazırda Ermə-
nistanın paytaxtı olan şəhər 1930-cu ilə qədər İrəvan, 
Erivan, bəzi mənbələrdə isə Erəvan adlandırılmışdır.2  
 
Tarixi keçmiş 
 
Bartoldun yazdığına görə, "İrəvanın əsası hicri 
tarixinin başlanğıcında qoyulsa da, həmin təqvim üzrə 
IX əsrə qədər o, kiçik bir kənd olub. Qeyd edilən 
tarixdən sonrakı əsrdə İrəvan şəhərə çevrilmişdir".3  
"Miladi tarixi ilə 661-ci ildə İrəvanın əsası 
qoyulmuşdur".4  
Ə.Ələkbərli yazır: "İrəvan şəhəri müxtəlif dövrlər-
də Sasani sülaləsinin, Ərəb xilafətinin, Qaraqoyunlu-
ların, Ağqoyunluların və Səfəvilərin ərazisinə daxil idi. 
Xüsusilə də Səfəvilər dövründə İrəvan Şah İsmayıl 
Xətainin diqqət mərkəzində olmuşdur. O öz sərdarla-
rından birini - Rəvanqulu xanı həmin məntəqənin 
hakimi təyin etmiş və ona şəhərin abadlaşdırılmasına 
diqqət yetirməyi tapşırmışdı.5  İrəvan adlandırılan bu 
yer o zamana qədər də mədəniyyət mərkəzi olmuşdur.  
                                                 
1 “Həmşəhri” qəzeti, sayı 107, 20.3.1374 
2 Ə.Ələkbərli. Qədim türk-oğuz yurdu Ermənistan. Bakı, “Sabah”, 
1994, səh.186 
3 Əli Pursəfər. Hokumətha-ye məhəlli-ye Qəfqaz dər əsr-e Qacar, 
səh.89 
4  Etimadüs-səltənə. Sədr ət-təvarix. Məhəmməd Müşirinin 
tərtibatında, səh.153 
5 Ə.Ələkbərli. Qədim türk-oğuz yurdu Ermənistan. Bakı, “Sabah”, 
1994 
 
 19
  
 
 
 
İrəvan yaxınlığında Azərbaycan  
Qaraqoyunlu əmirlərinə məxsus  
Cəfərabad türbəsi. 
 
 
 
 
 
Jan Yunir yazır: "...Hündür təpələr İrəvanın qərb 
hissəsinin yaxınlığında idi. Həmin təpələrdə miladdan 
əvvəl 3-cü minillikdə metaləritmə ocaqları olmuşdu. 
Orada dəmir əridir, polad əldə edirdilər. Həmin təpə-
lərdə aparılan tədqiqatlar nəticəsində bir çox arxeoloq-
lar burada qədimdə dulusçuluğun dəmir əritmədən və 
dəmirçilikdən əvvəl olması barədə fikir irəli sürürlər"1. 
 
Hər addım torpağını qazanda 
Kifayət qədər Allah neməti tapılır. 
Hər kəs bu torpaqda ocaq qalasa, 
Həmin torpaqda qızıl və gümüş əridər. 
                                                 (Qüdsi) 
 
Övliya Çələbinin dediyinə görə, bu şəhər XV əsrin 
əvvəllərində Teymurun tacirlərindən olan Xacəxan 
Lahicani adlı birisi tərəfindən bir yaşayış yeri kimi 
abad edilmişdi. İlk dəfə Səfəvi hökmdarı Şah İsmayıl 
Xətainin göstərişi və onun vəziri Rəvanqulu xanın 
başçılığı ilə XVI əsrin əvvəllərində şəhərə çevrilərək 
                                                 
1 Jan Yunir. Delavəran-e qomnam-e İran dər cəngha-ye İran və 
Rusiye. Tərcümə edən: Zəbihulla Mənsuri, səh.588 
 
 20
hasara alınmışdı. Nadir şahın qətlindən sonra İrəvanda 
iğtişaşlar və qarışıqlıq baş verdi. Osmanlı dövləti İra-
nın daxili işlərinə müdaxilə etmədi. Öz müstəqilliyini 
elan etmiş İrəvan digər Azərbaycan xanlıqları kimi 
müstəqil türk əmirliyi oldu".1   
İrəvan uzun əsrlər boyu yerli türkdilli tayfaların, o 
cümlədən Qacar qəbiləsinin bir qolunun məskəni olub. 
Etimadüs-səltənənin yazdığına görə, "bu tayfalardan 
biri "yuxarıbaş", digəri isə "aşağıbaş" tayfası kimi 
tanınırdılar. Bu iki adla çağırılan eyni tayfa haqqında 
fransız və İran tədqiqatçıları bildirirlər ki, çayın yuxarı 
hissəsində yaşayanlar "yuxarıbaş", aşağı hissəsində 
yaşayanlar "aşağıbaş" adlandırılmışdır.          
Mənbələrin verdiyi məlumata görə, Tiflis-İrəvan 
arasında dəmir yolu 1902-ci ildə, Culfa-İrəvan dəmir 
yolu isə 1908-ci ildə çəkilmişdi. İrəvan şəhərinin adı 
sovetlər  dövründə  “Yerevan” olmuşdur.  
Bunu da qeyd edirlər ki, qədimdən Astarabadda 
yaşayan Qacar tayfası buraya  gəlməzdən qabaq 
"Qovanlı" kimi tanınırdı.  
 “Dəvəllu adlanan tayfa da İrəvan ətrafında eyni 
adlı kənddə yaşadığına görə Dəvəllu adlanmışlar".2  
Abbasqulu ağa Bakıxanov yazır: "Əmir Teymur 
Rum, Şamdakı  tayfalardan (Gəncə ətrafındakı Ayrım 
tayfası da həmin qəbildəndir) əlli min türk ailəsini Gəncə, 
Qarabağ və İrəvan ərazilərində yerləşdirmişdi. Həmin 
yerlərin əksər əyalətlərinin əhalisi onların nəslindəndir". 
O, başqa bir yerdə qeyd edir: "İrəvan, Gəncə, Qarabağ 
əhalisinin və əmirlərinin çoxu Qacar nəslindən idi".3   
                                                 
1 “Həmşəhri” qəzeti, sayı 107, 20.3.1374 
2  Etimadüs-səltənə. Mirat-ül Bildan. Doktor Hüseyn Nəvainin 
redaktəsi  ilə, I cild, səh.69-72 
3 Abbasqulu ağa Bakıxanov. Gülüstani-İrəm, səh.70 və 173 
 
 21
 
Dvin, yoxsa Dəbil 
 
İrəvan bir şəhər kimi formalaşmazdan öncə bu 
ərazi Dvin adlandırılıb. O, müsəlman hökmdarlarının 
mühüm mərkəzlərindən və Azərbaycanın şəhərlərindən 
biri sayılırdı. Bəzi ərəb mənbələrində "əhalisinin tərki-
bi müsəlman və qismən xristianlardan ibarət olan"1  bu 
şəhər “Dəbil” adlandırılırdı. Le Strenc yazır: "Ermənis-
tan iki hissədən ibarət olub: daxili Ermənistan, xarici 
Ermənistan. Əhalisinin bir qismi xristian olsa da, bu 
əyalət qədim dövrdən müsəlman hakimiyyəti altında 
idi... Müsəlman əyalətin paytaxtı qədim zamandan  
"Dvin", bəzən də "Tvin", bəzi mənbələrdə isə  Dəbil 
adlandırılıb. IV əsrdə Dəbil Ərdəbildən böyük idi və 
bu bölgənin ən mühüm şəhəri sayılırdı. Üç qalası var 
idi. Şəhərin Came məscidi də, onun yanında idi...".2  
Professor V.F.Minorski yazır: "Dvin ərəb istilala-
rının ilk günlərindən islam hökumətinin mühüm mər-
kəzi sayılırdı... Digər şəhərlərindən fərqli olaraq Dvin 
ölkənin qurtaracağında, 72-ci meridian və 39-cu para-
leldə yerləşirdi. Əyyubi sultanlarının əsli oradandır".3         
"Şərəfxan Bitlisi (Bidlisi) bir neçə dəfə bu 
məsələyə toxunub ("Şərəfnamə", V.Velyaminov-Zer-
nov, Peterburq, 1760, II cild, səh.213-239). O, 
Səlahəddin Əyyubinin əcdadından bəhs edərkən onu 
Dvin əhli  adlandırıb. O qeyd edir ki, sonralar bu şəhər 
                                                 
1 V.F.Minorski. Pejuheşha-ye dər tarix-e Qəfqaz. Tərcümə edən: 
Möhsün Xadim, səh.11 
2 Le Strenc. Coğrafiya-ye sərzəminha-ye xilafət-e şərqi. Tərcümə 
edən: Mahmud İrfan, səh.196 
3 V.F.Minorski. Pejuheşha-ye dər tarix-e Qəfqaz. Tərcümə edən: 
Möhsün Xadim, səh.11 
 
 22
dağılmağa başlamış və Çuxursədin Gərni kəndi kimi 
tanınmışdı. "...Misir məliklərinin əcdadı Şadi ibn 
Mərvanın da əsli Azərbaycan Dvininin Rəvəndə 
(Rəvadiyyə oxunmalıdır) kürdlərindən idi. İndi Gərni 
kəndi Çuxursədin bir kəndi kimi tanınır” (Misir çapı, 
1930, I cild, səh.83). “Şərəfxanın adını çəkdiyi Gərni 
kəndi bu gün də mövcuddur".1   
Professor Minorskinin "Şirvan və Dərbənd tarixi" 
və "Qafqaz tarixinə dair tədqiqatlar" əsərində bu 
şəhərin hakimləri və o zamankı tarixdə baş verən 
hadisələr şərh olunmuşdur. Kembric Universitetinin 
nəşr etdiyi çoxcildli "İran tarixi" kitabında bu şəhər və 
onun müsəlman hakimlərindən bəhs olunur.2  
Bu dövr tarixçilərinin tədqiqatlarına görə, Dvin 
sikkə çap eləyən birinci müsəlman şəhərləri sırasında 
olmuşdu... "İranda qızıl sikkə çapı  hicri təqvimi ilə 3-
cü yüzilliyin, miladi təqvimi ilə IX əsrin birinci 
rübünün sonunda başlamışdı... Ümumiyyətlə isə İran 
sikkəxanalarında dinar zərb edilməsi tarixi III əsrin 
(hicri təqvimi) sonuna qədərki dövrə aid edilir".  
Bu əsərdə Dəbil şəhərində sikkə zərb edilməsi tari-
xi hicri 241-ci il göstərilir və əlavə edilir ki, bu ölkənin 
qərbindəki kiçik əyalətlərdə sikkə zərb edilməsinin bir 
nümunəsi türk Yusif ibn Divdad Sacinin 303-cü ildə 
Dəbildə zərb etdirdiyi dinardır... Bu sikkənin həmin 
dövrdəki Abbasi dinarlarından heç bir fərqi yoxdur. 
Təkcə sikkənin arxasında xəlifənin adından əlavə, əmir 
Sacinin də adı yazılmışdır.  
                                                 
1 Faruq Sumer. Qaraqoyunluha. Doktor Vahabvəlinin tərcüməsi, 
səh.39 
2  V.F.Minorski. Pejuheşha-ye dər tarix-e Qəfqaz. Tərcümə: 
Möhsün Xadim, səh.186 
 
 23
Kəsrəvi "Adları itmiş hökmdarlar" (farsca) adlı 
kitabının bir çox səhifələrində bu şəhərdən və onun 
hakimlərindən söz açmışdır. O yazır: "Ermənilərin bir 
çoxu iddia edir ki, burada hakimlik müsəlmanların əli-
nə ərəb istilasından sonra keçmişdi. Hökmdarlar bura-
ya ya Bağdaddan, ya da Azərbaycandan göndərilirdi. 
Halbuki Dvin və onun ətrafı qədimdən İran əsilzadələ-
rinin (azərbaycanlı əsilzadə başa düşülməlidir) əlində 
olmuş və bu bölgədəki əhalinin əksəriyyəti iranlılardan 
(türklərdən - elmi redaktor) ibarət olmuşdu”. 1  
 
Çuxursəd 
 
Bu gün Ermənistan Respublikası adlanan torpaq 
əsrlər boyu Çuxursəd adını daşımış yurdun bir 
hissəsidir. 
Professor Minorski Mirzə Səmianın "Təzkirat-ül 
Moluk" kitabı üzərində apardığı araşdırmalarla bağlı 
yazdığı şərhdə Çuxursəd vilayəti haqqında yazır: "Çu-
xursəd sonradan geniş yayılmış coğrafi bir termindir. 
O, ilk dəfə Səfəvilər dövründə daha çox İrəvan əyaləti 
haqqında işlənib. "Aləmara"nın 168-ci səhifəsində 
qeyd olunur ki, Qars Çuxursədlə Ərzurum arasında 
yerləşir. Həmin kitabın 558-ci səhifəsində yazılıb ki, 
Çuxursəd Axısxada qurtarır və onunla həmsərhəddir. 
“Çuxursəd” türk dilində "çökək yer" kimi şərh olunur. 
Göründüyü kimi, burada Arazın iki tərəfindəki 
çökəklik nəzərdə tutulur".2   
Əllamə Mirzə Məhəmməd xan Qəzvini yazır: 
"Aləmaraye-Abbasi"də və qaim-məqamın ədəbi yazıla-
                                                 
1 Ə.Kəsrəvi. Şəhriyarane qomnan, səh.238 və 107 
2  Sazman-e edari-ye hokumət-e Səfəvi. Tərcümə: Məsud 
Rəcəbniya, səh.191 
 
 24
rının bir-iki yerində adı çəkilən və müsyö Minorskinin 
qeydində tez-tez bəhs olunan Çuxursəd İrəvanın yaxınlı-
ğında yerləşir”. Bu cümlə "Aləmara"da yüz dəfələrlə 
təkrar olunur. Deyilənə görə, o yer Naxçıvan və Qaraba-
ğın sərhəddində bir vilayət olub. Əllamə Qəzvini "Səəd" 
adının izahından xəbərsiz olduğunu bildirsə də, Faruq 
Sumer onu "Səədlu" tayfası ilə əlaqələndirir və yazır: 
"Səədlu tayfası Qaraqoyunlu qəbiləsinin ətrafında cəm-
ləşmiş və bu ad (Qaraqoyunlu) altında bir konfederasiya 
yaratmış digər tayfaların başında dayanmışdılar. Bu 
tayfa öz adını miladi təqvimi ilə XIV əsrdə (ehtimal ki, 
qeyd olunan əsrin ikinci yarısının ortalarında və yaxud 
əvvəllərində - müəllif) tayfanın idarə edilməsində məsu-
liyyət daşıyan tayfa başçısı və əmiri "Səəd"in adından 
götürmüşdü. Belə görünür ki, bu əmirlə Qaraqoyunlu 
qəbiləsi arasında qohumluq əlaqəsi olmuşdu. Çünki 
iranlı müəlliflər Səədin övladlarını Qaraqoyunluların 
əmizadələri kimi təqdim etmişlər. Hafiz Əbrunun yaz-
dığına görə, Naxçıvanın və Sürməlinin ətrafı qədimdən 
bu tayfanın məskəni olmuşdu. Miladi təqvimi ilə XV 
əsrdən sonra müxtəlif tarixi kitablarda haqqında 
danışılan bu tayfanın adı Səfəvilər dövründə İrəvana və 
üç əyaləti əhatə edən məntəqələrə verilməklə Çuxursəd 
yaranıb. Həmin adın bu tayfanın yaşadığı ərazi ilə 
əlaqəsi qətidir". Qüdsi bu vilayətin adı barədə yazır: 
 
Səadət onu aram etdiyindən, 
Ona əvvəldən Çuxursəd adı verdilər. 
Əlbəttə, ad fələkdən nazil olur, 
Bu torpağa verilən ad səbəbsiz olmaz. 
Səadət ona görə bura nəsib olub ki, 
O, bu vilayətin adına vurulub. 
 
 
 25
Professor Faruq Sumer Çuxursəd vilayəti ilə 
bağlı qiymətli tədqiqat aparmışdır. O, bu haqda yazır: 
"...Çox uzun araşdırmalardan sonra gəldiyim nəticəyə 
görə, iranlı müəlliflərin Çuxursəd adlandırdığı məntəqə 
Ərivanın qərb və cənub-qərb hissəsində bir bölgə ol-
muşdur. Osmanlı mənbələrində "Səəd çuxuru" kimi 
verilmişdir. Bu nahiyə qərbdə Araz və Arpaçayın qo-
vuşağına, cənubda isə Araza qədər uzanırdı. Bildiyim 
qədər, bu kəlmə ilk dəfə "Kitabi-Diyarbəkriyyə" 
kitabında işlənib. Çələbinin gündəliyində 1  Yavuz 
Sultan Səlimin Səfəvilərlə müharibədən qayıdarkən 
düşərgə saldığı yerlər arasında bu bölgənin də adı 
çəkilmişdir (məsələn, “Çuxursədin ətraflarından sayı-
lan Hacılaləli yaxınlığında Kiçik Vadi kəndi və Böyük 
Vadi kəndindən aşağı” cümləsində Çuxursədin adı 
çəkilir - müəllif ). Orada daha sonra yazılır ki, üçüncü 
gün saat 5-də Çuxursəd ətrafındakı Zəngi çaydan ke-
çib, Dəvəli Ömər kəndini və Keçi Vəli yurdunu arxada 
qoyaraq İrəvan şəhərinin yaxınlığına endilər. 
Dördüncü  gün saat 6-da Çuxursəd ətrafındakı təpədən 
keçib "səkkiz mənzillikdə" düşərgə qurdular. Həm sol, 
həm də arxa tərəf dağ idi. Burada adı çəkilən Çuxursəd 
və onun ətrafındakı yerlər böyük miqyaslı coğrafi 
xəritələrdə də qeyd olunur”. 
"Cahanara"da da Qaffari ona işarə edir. Həsən 
bəy Rumlu yazır ki, İskəndər Mirzə Qaraqoyunlu 
Qaqızman yoluyla Çuxursəd və Sürməliyə gəldi və qışı 
orada keçirdi. O, Səfəvilər bölməsində (səh.59) deyir 
ki, Şah İsmayılın Əlvənd Mirzə ağa Qaraqoyunlu ilə 
müharibəsi hicri  907-ci ildə (miladi 1501-ci il) 
Çuxursəddə və Şərur ətrafında baş verdi. Həmin 
                                                 
1  Firudin bəy. "Monşəat-üs Səlatin" ("Sultanların salnaməsi"). 
İstanbul, 1274, 1-ci cild, səh.405 
 
 26
müəllif əsərinin başqa bir yerində Ərzurum valisi İs-
kəndər paşanın Çuxursədə hücumunu şərh edərək ya-
zır: "...Sultan Süleymandan qabaq Rumun padşahı və 
Ərzurumun hakimi olan İskəndər paşa Hacı bəy 
Dünbülini qətlə yetirmiş və Çuxursədə gələrək oranın 
bazarını yandırmışdı..." (səh.356). Müəllifin burada 
Çuxursəd bazarı adlandırdığı bazar yalnız İrəvan 
bazarı ola bilər.  
İbrahim Pəçəvi Əfəndi şahzadə Bəyazidin İrana 
qaçmasından söhbət açarkən bu yerin adını "Saat 
Çuxuru" və "Səəd Çuxuru" kimi qeyd edir1. P.Əfəndi 
yazır ki, Tuyğun paşa, qardaşı Malatya əmiri Mustafa 
paşa, Eyntəb (Antep) əmiri Xosrov paşa öz əsgərləri ilə 
birgə onu təqib etməyə başladılar. Bir neçə dəfə 
maneələrlə qarşılaşsalar da, bir müddətdən sonra "Saat 
Çuxuru" adlanan yerdə şahzadəyə çatdılar .2 
Səfəvilər miladi təqvimi ilə XVII əsrdə Çuxursə-
di Türkiyə ilə sərhəddə özlərinin 8 bölgədən ibarət ən 
böyük bəylərbəyliyinə çevirdilər. Çələbi öz kitabında3 
deyir: "87-ci paralel və 39-cu meridianda bir bölgə 
mərkəzi vardır ki, onu Çuxursəd adlandırırlar...  Arpa-
çay Çuxursəddə Araza birləşir".  
Əldə olan bu şərhlər əsasında "Çuqursəd"in, 
"Çuxursəd"in, "Saat Çuxuru"nun harada olmasını 
bilmək olar. Bu məlumatlara və yuxarıda deyilənlərə 
istinad etməklə, Çuxursədin dəniz səviyyəsindən aşağı 
olmasını və XIV əsrin ikinci yarısında “Səəd” adlı 
türkmən əmirinin (Qara Məhəmmədin müasiri - 
müəllif) qışlaq yeri olduğunu söyləmək mümkündür. 
Adı bu yurda verilmiş türkmən əmiri sonralar qəbiləsi 
                                                 
1 Tarix, I cild, səh.396 
2 Yenə orada, səh.349 
3 Cahannüma, səh.391 
 
 27
ilə qış fəslini həmişə burada keçirmişdir. Səfəvilər 
dövründə də mərkəzi İrəvan olan bu bölgə böyük 
idarəçilik məntəqəsinə çevrildi. “Əsl "Səəd çuxuru” 
məntəqəsində Sürməli adlı digər bir yer də vardır ki, 
həmin yer Erivanın qərbindədir. Üçkilsə (Eçmiədzin) 
də Səəd çuxurunun ən mühüm yaşayış yerlərindən biri-
dir. O, Iğdırın şimali-qərbində, Qaqızmanın şərqində, 
Arazın kənarında yerləşir. Hicri-qəməri tarixi ilə 788-
ci ildə (miladi tarixi ilə 1380-cı ildə) baş vermiş Tey-
mur dövrünün Birinci Şərq müharibəsində (3 illik 
yürüş) Sürməli qalası da işğal olunmuş və qalanın Tu-
man (Tümən) adlı türkmən hakimi də əsir düşmüşdü”.1  
Hafiz Əbru "Zübdətüt-təvarix" əsərində Şahruxun 
ordusunun hərəkət istiqamətindən danışarkən deyir: 
"Tərəkəmələrin yaşadığı yerin və türkmən ordusunun 
əsasını təşkil edən Səd oğullarının qədim yurdu 
Naxçıvana və Sürməliyə doğru hərəkət etdilər... ". 
Deməli, o yer Səd oğullarının qədim yurdu olmuşdur.  
Mirzə Səmia "Təzkirətül-müluk" əsərinin sərhəd 
əmirlərinin və xidmətdə olan şəxslərin tiyul və məva-
cibinə dair fəslində Səfəvilər dövründə Azərbaycan 
əyalətinin dörd bəylərbəyliyinə bölündüyünü aşağıdakı 
kimi şərh etmişdir: a) Təbriz, b) Çuxursəd, c) Qarabağ, 
d) Şirvan.  
Beləliklə, mərkəzi İrəvan olan Çuxursəd vilayəti 
Azərbaycanın dörd əyalətindən biri olmuş və aşağıda 
qeyd olunan 8 inzibati əraziyə bölünmüşdür: 
1. Naxçıvan - Arazın sol sahilində. 
                                                 
1 Çuxursəddə sədlulardan əlavə, digər türkdilli qəbilələr – usta-
clıların və əspirluların da yaşadığı qeyd olunur. Bax: Şərəfəddin 
Əli Yəzdi. Zəfərnamə. Kəlküttə, 1887, I cild. səh.399 
 
 
 28
2. Maku - Arazın sağ sahilində (Çaldıran çölü də 
bura daxildir) 
3. Zarzəbil - Göyçə gölünün cənub-şərqi 
hissəsində Zarzəbil adlı kənd. 
4. Sədərək - İrəvandan Naxçıvana gedən yolun 
yarısındakı (Şərur nahiyəsində) yerləşir. 
5. Bayəzid - Ağrı dağının cənubunda yerləşir. 
6. Şadilu -  Ağrı dağının yaxınlığında yerləşir. 
7. Dünbüli kürdləri - Türkdilli olmayan bir elin 
bir hissəsi olmasını ehtimal etmək olar.   
8. Məğazberd - Arpaçayın qərb tərəfində, İranın 
şimal-qərbində son nöqtə hesab olunan "Əfi" xarabalı-
ğının yaxınlığındadır. Səfəvi-Osmanlı müqaviləsində 
(hicri-qəməri 1049, miladi 1639-cu il) onun adı 
çəkilmişdir. 
Çuxursəd adı çəkilən vilayətin adı olmaqla bəra-
bər, bu vilayətdəki kəndləri və məntəqələri də əhatə 
edirdi. Etimadüs-səltənə yazır: "Çuxursəd kəndləri 
İrəvan və Şərur yerləridir. Türkmən Əlvənd paşa ilə 
Şah İsmayıl bu yerdə döyüşmüşdür". 
 
İrəvan Şah İsmayıldan Şah Abbasa qədər 
 
Şah İsmayıl Xətai qiyamının başlanğıcında 
Ərdəbilin coğrafi mövqeyini iqamətgah üçün münasib 
bilmədiyindən, Çuxursəd vilayətinə getdi. Hicri-
qəməri tarixi ilə 905-ci ildə (miladi təqvimi ilə 1500-ci 
ilin baharında) Ərdəbili ziyarət etdikdən sonra Göyçə 
gölü tərəfə yola düşdü. Zahirən bu səfərin məqsədi 
sultan Hüseynlə ittifaq bağlamaq kimi görünsə də, 
əslində o, Anadoluya getmək istəyirdi. O, qışlaqda 
çadır qurduğu vaxt bir neçə qasidini müridləri hazır-
lamaq üçün Anadoluya göndərdi. Qasidlərdən biri - 
 
 29
Həmzə bəy Qoçoğlu öz qəbiləsinə tərəf yola düşdü. 
Burada özünü Cahanşah Qaraqoyunlu nəslindən hesab 
edən Hüseyn Baraninin iddiası barədəki fikirləri bir 
kənara qoysaq, o zaman İsmayılın ətrafında xeyli in-
sanın toplaşması barədə deyilənləri qəbul etməliyik. 
Şeyx Səfəvi Hüseyn bəyin əli ilə tutulmasından 
qorxduğu üçün gecə vaxtı öz müridləri ilə birgə həmin 
yerdən qaçdı və İrəvanın cənubundakı Çuxursədə 
gəldi. Burada ona doqquz dəstə (doqquz övlam) 
birləşdi. Səfəvilərdən olan Qaraca İlyas da tabeliyin-
dəki şəxslərlə öz şeyxinin hüzuruna gəldi. İsmayıl 
yoluna davam edərək Qaqızman, Ərzurum və 
Tərcandan keçib Sarıqaya adlanan yerin cənubunda 
qışı keçirdi (hicri-qəməri tarixi ilə 905-ci il / miladi 
tarixi ilə 1500-ci il). İsmayıl burada ustaclı qəbiləsinin 
çavuşlu tirəsindən ata babası Süleyman olan oğulları 
qəbul etdi. İsmayıl 2 aydan artıq Sarıqayanı özünə 
məskən seçdi. Bu müddətdə o, mağarada yaşayan və 
yerli əhalinin rahatlığını pozan böyük ayını oxla 
ayağından vuraraq müridlərini heyrətləndirdi və sonra 
Ərzincana getdi". 
Şah İsmayılın Ağqoyunlu Əlvənd Mirzə ilə 
döyüşü də hicri-qəməri tarixi 907-ci ildə (miladi 1501-
ci ildə) Çuxursədin Şərur tərəfində baş verdi. 
Əlvənd Mirzənin 30 minlik, İsmayılın isə 7 
minlik qoşunu (Hüseyn bəy Rumlunun yazdığına görə, 
əksəriyyəti cələfsiz idilər) Şərur yaxınlığında üz-üzə 
gəldilər. Dərhal aydın oldu ki, Ağqoyunlu qoşunu dö-
yüşə yaxşı hazırlaşmayıb, çünki əsgərlərin fərariliyinin 
qarşısını almaq üçün "göstəriş verildi ki, bütün dəvələri 
toplayıb zəncirlə bir-birinə bağlasınlar və qoşunun 
arxasında saxlasınlar. Beləliklə, hər kim  vahiməyə 
düşüb vadiyə tərəf qaçsa, yolu bağlanacaqdı".     
 
 30
Əlvənd Mirzənin ən cəsur əsgərlərindən bir 
neçəsi - Lətif bəy, Seyid Qazi bəy (Seyid Qazi), Musa 
bəy, Məhəmməd bəy Qıçığai qətlə yetirildilər. Tezliklə 
Ağqoyunlu qoşunu darmadağın edildi və dəvələrin səfi 
onların qaçmasına mane oldu. Əlvənd isə çox çətinlik-
lə də olsa,  döyüş meydanından qaça bildi. Səfəvilər bu 
döyüşdə böyük qənimət əldə etdilər. "Aləmara"da ya-
zılanlara görə, həmin döyüşdə 18 min adam həlak 
olub. 
Şərur döyüşündəki qələbə Azərbaycanı İsmayılın 
ixtiyarına verdi. O, bu qələbədən sonra Təbrizə doğru 
hərəkət etdi və burada xüsusi ehtiramla  qarşılandı. 
İsmayılın Təbrizə gəlişi Azərbaycan tarixində 
böyük bir hadisəyə çevrildi. Həmin vaxtdan Səfəvi 
sülaləsinin şahlığının əsası qoyuldu. 
Mirzə Müslim Qüdsi Şəruru vəsf edən bir 
şeirində yazır:  
 
Əgər göz cahan üçün bir nur çeşməsidirsə, 
Cahanın gözü  Şərurdur. 
O, elə bir mülkdür ki, dünya  xaqanları  
Daim ona sahib olmağa cəhd edib.    
Onun bol nemətinə görə  
Hücumlara məruz qalıb.  
Bütün il boyu burada bahardır, 
Onun baharı xəzandan uzaqdır. 
Orada axan çayların kənarında  geniş otlaqlar var, 
Heyvan sürülərinin sayı-hesabı yoxdur.  
Buraya hörümçək boyda bir heyvan gəlsə, 
Bir neçə günə erkək dəvəyə çevrilər. 
 
Yuxarıda deyildiyi kimi, İrəvan Şah İsmayıl 
Səfəvi dövründə əsas  şəhərlərdən biri kimi formalaşdı. 
 
 31
O, daim Şah İsmayılın xüsusi diqqətində olmuş və 
sərkərdə Rəvanqulu xanı bu bölgəyə  hakim təyin 
edərkən  şəhərin abadlaşdırılmasına diqqət yetirməyi 
ona tapşırmışdı. 
İrəvan Dövlət Universitetinin professoru, doktor 
Georgi Nalbandyanın yazdığına görə, Şah İsmayıl Çu-
xursəd vilayətinin tiyuldarlıq haqqını yığmağı böyük 
rumlu nəslinə  tapşırmışdı. Bu nəslin hakimlərindən 
biri Divsultan Rumlu idi. Əldə olan tarixi məxəzlərə 
görə, Divsultan Rumlu İrəvanda diqqətçəkən tikinti iş-
ləri aparmışdı. Onlardan biri də böyük  məscid 
olmuşdu.  
Məşhur fransız səyyahı J.Şardən öz “Səfərna-
mə”sində keçdiyi  gözəgəlimli və diqqətəlayiq yerləri 
sadalayıb təsvir edərkən erməni xəlifəliyinin ətrafın-
dakı viran olmuş bir məscidin də təsvirini verir. O, 
qeyd edir ki, həmin məscid onun bünövrəsini qoyan 
şəxsin adı ilə "Divsultan məscidi" adlanır.    
Divsultan Rumlu Şah İsmayıl zamanında onun 
oğlu Təhmasib Mirzənin tərbiyəçisi və lələsi olmuşdu. 
Məlum olduğu kimi, Təhmasib 10 yaşında atasının 
vəliəhdi və canişini təyin olunmuşdu.  
Şah İsmayıl hərbi-strateji baxımdan önəmli olan 
İrəvan qalasının təmiri və möhkəmləndirilməsi barədə 
əmr verdi, şəhər və qala sonralar dəfələrlə osmanlıların 
hücumuna məruz qaldı." Bu, osmanlılara müqavimət 
göstərmək və əməliyyat aparmaq üçün İrəvan vilayə-
tində şahın əmri ilə iki silahqayırma müəssisəsinin 
tikilməsinə səbəb oldu... İrəvan bəylərbəyliyi sikkə 
buraxmaq hüququna da malik idi. 
 
 
 32
        
 
 
 
 
 
 
 
Səfəvi və Osmanlı dövlətləri arasında daimi ixtilaf-
ların bir səbəbi də   İrəvan vilayətinin yerləşdiyi ərazi 
ilə bağlı olmuşdur. Vilayətə sahib olmaq üstündə tərəf-
lər bir neçə dəfə üz-üzə gəlmişlər.  
Şah İsmayılın hakimiyyəti dövründə ən ağır döyüş-
lər Çuxursəd vilayətində və Çaldıran çölündə getmiş-
dir. Çaldıran döyüşündəki məğlubiyyət Şah İsmayılı 
sındırmışdır. "Bu qələbədən sonra Sultan Səlim öz 
adəti üzrə qonşu ölkələrə məktublar göndərdi, özü isə 
Təbrizə yollandı və bir neçə gün orada qaldı. Bir az 
sonra Naxçıvana və İrəvana səfərə çıxdı. İrəvan və 
Bayburd qalalarının fəthindən sonra Ərzurum yolu ilə 
Amasiyaya gəldi. 
 
İrəvan bölgəsində və 
İrəvan xanlığında 
dövriyyədə olan 
Azərbaycan (Səfəvi) 
pulları 
İrəvan şəhərində zərb 
olunmuş  Azərbaycan 
(Səfəvi) pulu 
 
 33
Çaldıran məğlubiyyəti o 
vaxta qədər ardıcıl qələ-
bələr qazanan Şah İsma-
yılın əhval-ruhiyyəsinə 
ağır təsir göstərdi və bəzi 
tarixçilərin yazdığına gö-
rə, onda içki düşkünlüyü 
yarandı. Şah İsmayıl Sul-
tan Səlimin ölümündən 
sonra cəmi 4 il yaşadı. O, 
daim Çaldıran məğlubiy-
yətinin qisasını almaq 
barədə düşünürdü, lakin 
tale bu arzusunu gerçək-
ləşdirmək üçün ona fürsət vermədi. Şah İsmayıl Səfəvi 
hicri-qəməri tarixi ilə 930-cu ildə Şəki ətrafına ova ge-
dərkən xəstələndi və həmin ilin rəcəb ayında 38 yaşın-
da ikən Sərabda vəfat etdi və Ərdəbildə torpağa 
tapşırıldı. 
Şah İsmayılın vəfatından sonra onun 10 yaşlı oğ-
lu Təhmasib taxta çıxdı və o, 54 il padşahlıq etdi. Şah 
Təhmasibin hakimiyyəti dövründə də Səfəvi və Os-
manlı dövlətləri arasında çoxsaylı müharibələr baş ver-
di. Çuxursəd vilayəti və İrəvan şəhəri bu müharibələrə 
səhnə oldu. 
Faruq Sumer yazır: "Süleyman Qanuni Təhmasibin 
işğalçılıq niyyəti barədə məlumat aldıqdan sonra  
üçüncü dəfə Şərqə doğru hərbi yürüşə hazırlaşdı (hicri-
qəməri tarixi ilə 961-ci ildə, miladi tarixi ilə 1554-cü 
ildə). Təhmasib isə Osmanlı qoşunlarının keçəcəyi 
bütün körpüləri yandırdı, yolları dağıdıb-xaraba qoydu, 
yol ətrafındakı əhalinin köçürülməsi barədə fərman 
verib, özü geri çəkildi. Süleyman Qanuni isə şah 
 
 34
Təhmasib tərəfindən müqavimət görmədiyindən, Çu-
xursəd bölgəsini (İrəvanın yuxarı hissəsini), Qarabağı, 
Naxçıvanı qarət eləsə də,  dağıdılmış və yandırılmış 
yollarla irəliləyə bilməyib, təzədən Ərzuruma qayıtdı. 
Süleymanın payızda Təbriz və Ərdəbilə hücum edərək 
Səfəvi şeyxlərinin və atası Şah İsmayılın məqbərələrini 
məhv etmək niyyətini başa düşən Təhmasib Süleyman-
la sülh müqaviləsi bağlamaq qərarına gəldi və elçisini 
onun sarayına göndərdi. Danışıqlar prosesində ciddi bi 
maneə ortaya çıxmadı. Beləliklə,  tərəflər arasında 
hicri-qəməri tarixi ilə  962-ci ilin rəcəb ayında  (miladi 
1555-ci ilin may ayında) Amasiyada sülh  müqaviləsi 
imzalandı.  
Bu müqaviləyə görə, Şəhrzur əyaləti və Van gölü-
nün ətrafı Osmanlı dövlətinin ixtiyarına keçir, Arpaça-
yın şimalı iki dövlət arasında sərhəd olurdu. Əslində, 
“Amasiya sülhü” Təhmasib üçün böyük uğur idi. O, bu 
müqavilə ilə Səfəvi şiə dövlətini qoruyub saxlaya bildi 
və Osmanlı imperiyası tərəfindən bu dövlətin məhv 
edilməsi təhlükəsini birdəfəlik aradan qaldırdı.  Səfəvi 
dövləti üçün ağır bir zamanda bu müqavilənin imzalan-
ması Təhmasibin uzaqgörən bir dövlət başçısı olmasın-
dan xəbər verirdi. Doğrudur, saray əyanlarından bəzi-
ləri buna görə onu günahlandırmış,  bacarıq və qabiliy-
yətinə  şübhə kölgəsi salmaq istəmişlər...".  
Şah Təhmasibin hakimiyyəti dövründə rumlu 
tayfasının böyük əmirlərindən olan Hüseyn xan Sultan 
(hicri-qəməri tarixilə  954-cü ildə/miladi tarixi ilə 
1549-cu ildə) Çuxursəd bəylərbəyliyinin əmiri olmuş-
dur. Şah Təhmasibin etimad bəslədiyi əmirlərdən olan 
Şahqulu Sultan da Kirman, Astrabad, Məşhəd şəhərlə-
rində və Çuxursəddə əmirlik vəzifəsini yerinə yetir-
mişdi. O, hicri-qəməri tarixilə 957-ci ildə (miladi 
 
 35
1573-cü ildə) Təbrizdə şahın darğası təyin olundu. 
Onun ölümündən sonra isə oğlu Məhəmməd Çuxur-
sədə vali təyin olundu. 
Qeyd edək ki, Şahqulu Sultan Təbrizdə darğa 
olarkən əhaliyə zülm etdiyindən, hicri-qəməri tarixi ilə 
971-ci ildə (981-ci ilədək) Pəhləvan Yarinin rəhbərliyi 
ilə Təbriz camaatı ona qarşı qiyama qalxmışdır. Təh-
masib öləndə Şahqulu Sultanın oğlu, Çuxursəd valisi, 
"Toxmaq" ləqəbli Məhəmməd  xan həm də İstanbulda 
elçi idi. 
Sədlular tayfası Şah Təhmasibin hakimiyyəti döv-
ründə də Çuxursəddə yaşamış və tayfaya hicri-qəməri 
tarixi ilə 954-cü ildə Əlvənd xan, 959-cu ildə isə 
(miladi tarixi ilə 1552-ci ildə) Uluğbəy başçılıq 
etmişdi. 
Alpautlar da Qaraqoyunlu qəbilələrindən idilər və 
onların arasından böyük əmirlər çıxmışdı. Bu qəbilə də 
Səfəvilər dövründə Çuxursəd ətrafında yaşamışdı.  
Şah Təhmasibin ölümündən sonra (hicri-qəməri 
tarixi ilə 974-cü ildə) onun Qaradağ ətrafındakı Qəhqə-
hə qalasında zindana salınmış oğlu İsmayıl həbsdən 
azad olundu. O, hicri-qəməri tarixi ilə 974-cü ilin 
rəbiüləvvəl ayında Qəzvinə gəlib, oranı paytaxt elan 
etdi. II İsmayıl  hakimiyyətini möhkəmləndirdikdən 
sonra Şah Təhmasibin zamanından İstanbulda elçi olan 
Toxmaq xanın qardaşları Sarı Laçını və Allahqulu bəyi 
əmisi oğlu Əbu Turab Mirzənin (Uyqut Mirzə) vasitəsi 
ilə qətlə yetirdi. Bu qətllər ustaclı əmirlərinin aradan 
götürülməsi ilə davam etdirildi. Bu zaman İstanbuldan 
geri qayıdan Toxmaq xan Çuxursəddəki əmlakının 
Əbu Turab Mirzə (əmisi oğlunun və qardaşlarının 
qatili) tərəfindən müsadirə olunduğunu  gördü... 
 
 36
II İsmayıl Mustafa Sultanın qətlindən sonra 
ustaclıları əfv etdi və hətta özü Pir Məhəmməd xanın 
qızı ilə evləndi. Toxmaq xan da öz əvvəlki vəzifəsinə 
qaytarıldı. O, Çuxursəd bölgəsinin valiliyinə qayıdan-
dan sonra mərkəzin buradakı etibarlı adamına çevrildi 
və yenidən bütün məsələlərə nəzarət etməyə başladı.   
II İsmayıl hicri-qəməri tarixi ilə 985-ci ilin Rama-
zan ayının 13-də  qəflətən vəfat etdi. Paytaxt əmirləri 
canişin məsələsinin müzakirəsinə başladılar. Onlar 
Təhmasibin böyük oğlu Məhəmməd Xudabəndənin 
üzərində dayandılar. Fiziki cəhətdən çox zəif olan 
Sultan Məhəmməd xəstəlik nəticəsində görmə qabiliy-
yətini də itirmişdi. O, hakimiyyətə gələndən sonra da 
Toxmaq xan Çuxursədin başçısı olaraq qaldı. Bu 
dövrdə İrəvanın abadlaşdırılması sahəsində ciddi işlər 
görülmüş, gözəl Xan sarayı, Xan bağı salınmışdı. Hə-
min illərdə əkin sahələrinin suvarılması üçün yeni su 
kanalları çəkilmiş, böyük dəryaçalar yaradılmışdı. So-
vet hakimiyyəti qurulduqdan sonra bu dəryaçaya 
Şaumyanın adı verilsə də, azərbaycanlılar onu vaxtilə 
İrəvanda hakimlik etmiş Mahmud xanın ləqəbinə 
uyğun olaraq “Toxmaq dəryaçası” adlandırmışlar.  
Türk sultanı III Murad mövcud sülh müqaviləsinə 
(“Amasiya müqaviləsi” nəzərdə tutulur- tərcüməçi) 
baxmayaraq, bir sıra bəhanələrlə hicri-qəməri tarixi ilə 
985-ci ilin şəvval ayında (miladi tarixi ilə 1575-ci ildə) 
Xoy, Səlmas, Urmiya şəhərlərinə və onların ətraflarına 
hücuma keçdi. Azərbaycanlı sərkərdələrdən Hüseyn 
Sultan Xubuşlu, Mahmud Sultan Rumlu bu döyüşdə 
həlak oldular və Təhmasibə məxsus olan ərəb atlarının 
(bədəvi atlar) əksəriyyəti (10 minə yaxın at) Osmanlı 
bəylərinin əlinə keçdi. Təbrizin yeni hakimi Əmir Xan 
 
 37
Türkmən öz qoşunu ilə işğal edilmiş torpaqları azad 
etmək istədisə də, buna  nail ola bilmədi.  
Şirvanşahlar xanədanının nümayəndəsi Əbu Bəkir 
Mirzə qarabörk tayfasından və Şirvandakı döyüşçü 
ləzgilərdən bir ordu toplayaraq hərəkətə keçdi. 
Osmanlı ordusu sərdar Mustafa Paşanın komandanlığı 
ilə 1578-ci ilin avqustun əvvəllərində Ərdəhanın 
ətrafına qədər gəlib çıxdı və  sonra Gürcüstanı fəth 
etdi. Belə bir şəraitdə mərkəzi İrəvan olan Çuxursəd 
bölgəsinin bəylərbəyi Məhəmməd xan Toxmaq Ustaclı 
Qəzvinə məlumat verdi ki, Gürcüstanla bərabər İrəvanı 
da tutmaq istəyən  Osmanlı qoşunlarının həmləsi qarşı-
sında seyrçi qalmayacaq. Qarabağın bəylərbəyi İmam-
qulu xan Qacar Təbriz  bəylərbəyi Əmir xan Türkmən-
lə ittifaq bağlayaraq münasib şərait yaranan kimi 
hücuma keçməyi planlaşdırdılar. Vəliəhd Həmzə Mir-
zə İraqi-əcəm, Fars, Kirman qoşunlarından ibarət  ala-
yın köməyə gələcəyi barədə də məlumat aldı. Qarabağ 
bəylərbəyi İmamqulu xanın və Məhəmməd xanın qo-
şunları birləşdiyi halda, türkmənlərlə ustaclılar arasın-
da köhnədən qalma düşmənçiliyə görə ustaclılar Təb-
rizdə dayandı. İskəndər bəy Türkmənin rəvayətinə gö-
rə, 1578-ci ilin avqustunda Məhəmməd xan Toxmağın 
və İmamqulu xan Qacarın rəhbərlik etdikləri 15 minlik 
qoşun Çildər ətrafında Bərtərullah paşanın qüvvələri 
ilə üz-üzə gəlir. Əvvəlki döyüşlərdə olduğu kimi, bu 
qarşılaşmada da qızılbaş əsgərləri şücaətlə meydana 
girib, var qüvvələri ilə çarpışırlar. Buna baxmayaraq, 
Tiflis və bütövlükdə Gürcüstanın bir hissəsi Osmanlı 
hökumətinin tabeçiliyinə keçir. 
Hicri-qəməri tarixi ilə 989-cu idə (miladi tarixi ilə 
1581-ci ildə) Şamlu xanlarxanı sərdar Mustafa Paşa və 
digər əmirlər öz aralarında ittifaq bağlayıb, Abbas 
 
 38
Mirzənin hakimiyyətini elan etdilər. Bu xəbəri eşidən 
Şah Məhəmməd Xudabəndə vəziri Mirzə Sultanla 
birlikdə türkmən və təkəli bəylərini hərəkətə gətirmək 
üçün Xorasana yola düşdü. Onun Xorasana yürüşü 
vaxtı Osmanlı sərkərdəsi Fərhad paşa Çuxursədi işğal 
etdi. Vilayətin mərkəzi olan İrəvanda Məhəmməd xan 
saray məhəlləsinin ətrafına möhkəm bir hasar çəkdi. 
Ancaq sonda Məhəmməd xan Toxmaq Təbriz bəylər-
bəyi Əmir xan Türkmən və Qarabağ bəylərbəyi İmam-
qulu xan Qacar tərəfindən kömək gəlmədiyini görüb, 
ailəsini götürərək Naxçıvana yollandı. O, ailəsini Əl-
nəcəğ (Əlincə) qalasında yerləşdirməyə məcbur oldu.  
Beləliklə, işğal olunmuş ərazilər, o cümlədən Çu-
xursəd torpaqları osmanlıların ixtiyarına keçdi. Os-
manlı qüvvələri asta-asta və addım-addım irəliləyir, 
fəth etdikləri ərazilərdə möhkəmlənmək üçün istehkam 
qalaları ucaldırdılar.   
 
 
İrəvan I Şah Abbas dövründə 
 
I Şah Abbas belə bir mürəkkəb şəraitdə (hicri-
qəməri tarixi ilə 996-cı ilin zilqədə ayında) Qəzvində 
tacqoyma mərasimi keçirdi. Bu zaman onun 18 yaşı 
vardı. Ölkə ziddiyyətlər içində idi. Bir tərəfdən, xarici 
təzyiqlər, digər tərəfdən daxildəki qarşıdurmalar 
Səfəvilər dövlətinin mövcudluğunu təhlükə altına al-
mışdı. Ölkənin şimal-qərb hissəsi, o cümlədən İrəvan 
bölgəsi hələ atasının hakimiyyəti zamanında osman-
lılar tərəfindən işğal edilmişdi.  
 
 39
O, hicri-qəməri tarixi 
ilə 1006-cı ildə sərhəddəki 
toqquşmaları nəzərə alaraq 
paytaxtı Qəzvindən İsfaha-
na köçürməli oldu. Bundan 
sonra Şah Abbas dövlətin 
dayaqlarını möhkəmləndir-
məyə başladı. O, Gilan, 
Mazəndaran, Sistan, Lar və 
Luristan əmirlərinin özba-
şınalığına son qoyaraq, on-
ları mərkəzi hakimiyyətə 
tabe etdi. Həmin bölgələr-
də  türk tayfalarını məs-
kunlaşdırmağa başladı.  
Gənc hökmdar qısa müddətdə mərkəzi hakimiyyəti 
möhkəmləndirdikdən və daxili asayişi bərpa etdikdən 
sonra işğal olunmuş torpaqların azad edilməsi uğrunda 
mübarizəyə qərar verdi. O, Xorasanı özbəklərin iş-
ğalından azad etməklə (hicri-qəməri tarixi ilə 1007-ci, 
miladi tarixi ilə 1598-ci il) Səfəvilərin nüfuz dairəsini 
Ceyhuna qədər genişləndirdi. Növbə osmanılılar tər-
əfindən işğal olunmuş torpaqlara çatdı. Məlum olduğu 
kimi, Tiflis, Çuxursəd, Qarabağ, Şirvan, Təbriz, Nəha-
vənd hicri-qəməri tarixi ilə 998-ci ildə (miladi tarixi ilə 
1590-cı il) bağlanmış müqavilə əsasında osmanlıların 
əlinə keçmişdi. Osmanlı dövləti digər əyalətlərdə ol-
duğu kimi, bu yerlərdə də hərbi-inzibati strukturlar 
yaratmışdı.  
Bu dövrdə Osmanlıların Avstriyaya hərbi yürüşü  
gözlənildiyinin əksinə olaraq, illərlə uzanmış və uğur-
suzluqla nəticələnmişdi. Digər tərəfdən, Osmanlı döv-
lətini əsgərlə təmin edən əsas mərkəzlərdə, o cümlədən 
 
 40
Anadoluda iğtişaşlar baş vermişdi. Sərhəd bölgələrində 
yerləşən bəylərbəyliklər də bu zaman xeyli zəifləmiş 
və qızılbaşların hücumlarının qarşısını almaq gücündə 
deyildilər. Şah Abbas hicri-qəməri tarixi ilə 1012 ci il-
də (miladi tarixi ilə 1603-cü ildə) Qazi adlı qüdrətli 
hakimlərdən birinin dəstəyi ilə Osmanlı ordusu ilə 
müharibəyə başladı və onu uğurla başa çatdırdı. O, bü-
tün itirilmiş əyalətləri geri aldıqdan sonra Bağdadı fəth 
etdi".1  
Şah Abbas Təbrizi osmanlılılardan azad etdikdən 
sonra Naxçıvan uğrunda mübarizəyə başladı. O, eyni 
vaxtda diqqətini İrəvana yönəltdi. Ordu şəhərin bir 
fərsəngliyində dayanmışdı. Nəsrullah Fəlsəfi yazır: 
"Bu zaman İrəvanda üç qala var idi: biri, hicri-qəməri 
tarixi ilə 991-ci ildə türk sərdarı Fərhad paşa tərəfindən 
tikilmişdi. O,  Şah Abbasın atası Sultan Məhəmməd 
Xudabəndə ilə müharibə apardığı zaman qalanın inşa 
edilməsi barədə fərman vermişdi. Ona “Köhnə qala” 
deyirdilər. Həmin qalanın cənub-qərbində böyük bir 
təpənin üstündə ucaldılmış kiçik qalaya isə “Kuzəçi 
qalası” adı verilmişdi. Üçüncü qala isə Şərif paşanın 
fərmanı ilə ucaldılmış “Yeni qala” idi. Bu üç qalada və 
onların ətrafında 12 min türk əsgəri cəmlənmişdi. 
Onlar müdafiə və müharibəyə hazır vəziyyətdə idilər. 
Şah Abbas öz qoşunlarını bir neçə dəstəyə böldü: O, 
Azərbaycan ordusunun rəhbəri Zülfüqar xana “Kuzəçi 
qalası”nı ələ keçirməyi tapşırdı, digər məşhur sərkərdə 
Qırçığai bəyi isə öz xüsusi mühafizəçiləri ilə birgə 
“Köhnə qala”nın qarşısında qoydu. Bu zaman Osmanlı 
topçuları qala divarlarının üstündən Şah Abbasın 
əsgərlərini mərmi yağışına tutdular. Bir neçə sərkərdə 
                                                 
1 Faruq Sumer. Qaraqoyunluha, s.185 
 
 41
və xeyli sayda qızılbaş əsgəri həlak oldu. Vəziyyətin 
gərginləşdiyini görən Şah Abbas topçubaşı Bərxurdar 
bəy Ənisə əmr etdi ki, İrəvan şəhərində top töksün və  
osmanlılardan alınmış bir neçə topu  təcili olaraq 
Təbrizdən İrəvana gətirsinlər. 
Bərxurdar bəy əvvəldən düzəldilmiş topları işə 
salmaqla bərabər, qısa zamanda “Fəth topu" adlanan 
yeni bir top da tökdü. Bir aydan sonra isə (həmin ilin 
şəvval ayının 22-də) "Nüsrət" adlı başqa bir topu 
orduya təhvil verdi. Şah Abbasın əmri ilə birinci top  
“Kuzəçi qalası”nı nişan almaq üçün Zülfüqar xana 
verildi. Həmin vaxta qədər nə səngər qazmaq, nə də 
“Köhnə qala”ya yaxınlaşmaq mümkün olmuşdu. 
Zülfüqar xan top əldə etdikdən sonra qısa müddət 
ərzində “Kuzəçi qalası”nı ələ keçirə bildi. Bundan 
sonra qoşun səngər düzəldib, digər iki qalaya doğru 
hərəkətə keçdi. 
...“Kuzəçi qalası” ələ keçiriləndən sonra Şah Abbas 
Qırçığai bəyə “Yeni qala”nı tutmağı əmr etdi. O, Xora-
san tüfəngçilərinin bir dəstəsini və öz xüsusi müha-
fizəçilərini də onun komandanlığına verdi. Zülfüqar 
xan Fərmanlını isə “Köhnə qala”nı mühasirəyə almağa 
göndərdi və yeni düzəldilmiş toplardan birini onun 
ixtiyarına verdi. Şah, eyni zamanda, “Köhnə qala”nın 
qarşısında hündür bir təpə qurulması haqqında da fər-
man verdi.  Məqsəd həm ordunu düşmən gülləsindən 
qorumaq, həm də təpənin üstündən qala müdafiəçi-
lərini nişan almaq idi. Həmin dövrdə Səfəvilər dövlə-
tində olmuş  xarici səfirlərdən biri bu barədə yazır: 
"İrəvan qalasının mühasirəsi zamanı Şah Abbas sərkər-
də və əsgərlərinə göstəriş verdi ki, qala ilə ordu ara-
sında hündür təpədən istifadə etsinlər. Məqsəd şahın 
ordusuna  tuşlanmış düşmən toplarının atəşlərinin 
 
 42
qarşısını almaq idi. Bu işi görmək üçün həmin vilayət-
dən 13-14 min adam toplandı. Onları sərkərdə və 
əsgərlər arasında böldülər. Adamlar sürətlə və intizam-
lı şəkildə işləyir, heç kim başqasına mane olmurdu. 
Şahın əmrinə görə kimsə dəstədən qabağa keçə bilməz-
di. Çünki qaladan atılan top və tüfənglərin səsindən 
heç kəs heç kəsin səsini eşitmirdi. Həlak olanları yerin-
dəcə torpağa tapşırırdılar. Təpənin qurulması gecə-
gündüz davam etdi... Osmanlı əsgərləri bir neçə dəfə 
qaladan çıxıb, torpaq daşıyanların üzərinə hücuma 
keçdilər. Xeyli insan həlak oldu. Lakin işçilər çox ol-
duğundan və şahın fərmanı ilə yaxın qəsəbələrdən hər 
gün yeni insanlar gətirildiyindən onların sayı 
azalmırdı" .1 
Nəhayət, hicri-qəməri tarixi ilə 1012-ci ilin zilhəc-
cə ayının 28-də (cümə günü) “Yeni qala” Qorçığay 
bəyin tüfəngçilərinin əlinə keçdi. Bundan sonra “Köh-
nə qala” da qızılbaş əsgərləri tərəfindən mühasirəyə 
alındı. Türk sərkərdəsi Şərif paşa məğlub olduqlarını 
görüb sülh müqaviləsi bağlamağı təklif etdi. O, təslim 
olmazdan öncə şahdan qala sakinlərinə və əsgərlərə 
aman verilməsini istədi. Şah təkliflə razılaşaraq 
amannaməni (Əfv fərmanı) imzalayıb qalaya göndərdi. 
Lakin elə həmin vaxt qala müdafiəçilərinə xəbər gəldi 
ki, Osmanlı sultanı onlara kömək məqsədilə qoşun 
göndərib. Ağ bayraq qaldırılandan bir neçə gün sonra 
qalanın müdafiəçiləri fikirlərini dəyişdiklərini bəyan 
etdilər. Belə olan təqdirdə, Şah Abbas  yenidən qalaya 
hücum etmək əmri verdi. 
“...Bu hadisə hicri-qəməri tarixi ilə 1013-cü ilin 
məhərrəm ayının əvvəllərində baş verdi. Müharibə 
                                                 
1 Antonio de Quvea. Səfərnamə, səh.232 
 
 43
getməsinə baxmayaraq, həmin günlərdə də şiələr 
Kərbəla müsibətini unutmamışdılar. Aşura gecəsində 
əzadarlıq mərasimi keçirən qızılbaş ordusundan elə bir 
fəryad və nalə ucaldı ki, “Köhnə qala”dakı adamlar 
qorxuya düşdülər. Onlar elə guman etdilər ki, şah qəfil 
hücum əmri verib. Buna görə də qaladakılar dərhal 
təslim olmağı qərara aldılar. Şərif paşa ikinci dəfə sülh 
təklif etdi və ordu komandirlərindən birini üzr istəmək 
üçün şahın qərargahına göndərdi... Elçi məsələdən hali 
olduqdan sonra Kərbəla faciəsinə acıyaraq, imam 
Hüseyn müsibətindən şəfaət dilədi. Şah onun xahişini 
qəbul edib qala əhlinin malına və canına toxunmadı".1 
"Çuxursəd əyalətində yaşayan sədlular bu döyüş-
lərdə iştirak etmək məqsədilə şahın yanına gəlib, ona 
öz xidmətlərini təklif etdilər. Şah onları hörmətlə qəbul 
edib, arzularını yerinə yetirdi. Onlar qalalara 
hücumlarda əsl şücaət və qəhrəmanlıq göstərdilər. Şah 
Abbas da onların bu xidmətlərini xüsusi dəyərlən-
dirərək Qağəzamanı Sultan Sədlunun ixtiyarına verdi. 
Həmin qəbilənin başqa bir əmiri Əliqulu Sultan isə 
Osmanlılara xidmət etməyə getmişdi. Lakin onun oğlu 
Mehdiqulu bəy atasından üz döndərərək İrəvanda şahın 
hüzuruna gəldi".2  
O dövrdə baş verən mühüm hadisələrdən biri də 
cəlalilərin bu şəhərə (İrəvana) sığınmasıdır. Nəsrullah 
Fəlsəfi yazır: "...Bu dövrdə Osmanlı dövləti həm daxil-
dən, həm də xaricdən basqılar altında idi. Tədbirli və 
təcrübəli böyük vəzir, adlı-sanlı türk sərkərdələrindən 
biri olan Murad paşanın başı ölkənin qərb sərhədlərin-
də xristianlarla müharibəyə qarışmışdı. Fürsətdən 
istifadə edən cəlailər Osmanlı dövlətinə qarşı qiyama 
                                                 
1 Nəsrullah Fəlsəfi. Zendeqani-ye şah Abbas-e əvvəl, 1716, səh.22 
2 Faruq Sumer. Qaraqoyunluha, səh.234 
 
 44
qalxdılar. Osmanlı sultanı Murad paşaya dərhal cəlailə-
rin fitnəsini dəf etməyi tapşırdı. Xristianlarla mühari-
bəni dayandırmağa məcbur olan Murad paşa ordunu 
Hələbə doğru çəkdi. 
O, tezliklə siyasi yolla Canpolad oğlunu və Təvili 
aradan götürdü. Murad paşanın qoşunları hicri-qəməri 
tarixi ilə 1017-ci ildə Təvilin qardaşı Məhəmmədlə 
ittifaqa girdi və 20 minə yaxın süvari döyüşçüsü olan 
Qələndəroğlunu da məhv etdi. Cəlalilər Ərzuruma 
qaçmağa məcbur oldular. Oradan isə bir nəfəri İrəvan 
hakimi Əmirgunə xanın yanına göndərib, ondan sığına-
caq istədilər. Əmirgunə xan da razılıq verdikdən sonra 
onlar bu vilayətə sığındılar. Bununla bərabər, cəlalilər 
Şah Abbasın sarayına elçi yolladılar. Həmin elçi vasi-
təsilə göndərdikləri məktubda şahı sevdiklərini bildirir, 
onun xidmətində dayanmağa hazır olduqlarını bəyan 
edirdilər. Məktubda daha sonra qeyd olunurdu ki, əgər 
şah Osmanlı sultanına qarşı müharibəyə qalxsa, onlar 
cani-dildən qızılbaş hökmdarına xidmət edəcəklər...  
Cəlalilər İrəvana yaxınlaşanda Əmirgunə xan 
qızılbaş rəhbərlərindən və əyanlarından ibarət bir heyət 
düzəldib onları qarşılamağa göndərdi. Qonaqpərvər-
liklə qarşılanan, müxtəlif tayfalardan ibarət təxminən 
10 min nəfərlik dəstə İrəvanın üç fərsəngliyində 
Üçkilsə adlanan ərazidə yerləşdirildi. Sonra onların 
hamısı Təbrizə göndərildi...".1  
Bu hadisədən bir neçə il sonra Osmanlılar İrəvana 
və bütövlükdə Azərbaycana hücum etmək qərarına 
gəldilər. Hətta bu məqsədlə mütəşəkkil bir ordu da 
yaratdılar. Lakin məqsədlərini həyata keçirə bilmədi-
lər. "I Şah Abbasın həyatı" kitabında oxuyuruq: "Hicri-
                                                 
1 Nəsrullah Fəlsəfi. Zendeqani-ye şah Abbas-e əvvəl, səh.1750 
 
 45
qəməri tarixi ilə 1025-ci ilin şaban ayında Osmanlı 
dövlətinin baş vəziri  Məhəmməd paşa çoxsaylı ordu 
ilə İrəvana doğru hərəkət etdi. O, bundan bir il əvvəl 
Osmanlı sultanı Əhməd xanın fərmanı ilə Azərbaycana 
hücum etmək tapşırığı almış və qoşun toplamaq üçün 
Diyarbəkr şəhərində iqamətgah yaratmışdı. Qoşun 
Misirdən, Şamdan, Anadoludan, Trablisdən, Beyn-ül 
nəhrdən və digər Osmanlı müstəmləkələrindən toplan-
mışdı. Bu xəbər Şah Abbasa çatan kimi o, İsfahan 
tüfəngçilərinin başçısı Mirfəttahın, qızılbaşın tanınmış 
sərkərdələrindən olan Əmirgunə xan Qacarın koman-
danlığı ilə odlu silahla silahlanmış bir hərbi bölüyü  
İrəvan qalasını müdafiə etməyə göndərdi. Şah tüfəng-
çilərinin komandiri və artilleriya rəisi Qırçığai bəyə, 
fars bəylərbəyi İmamqulu xan kimi digər adlı-sanlı 
sərkərdələrə isə Osmanlı qoşununu izləməyi, onları 
şərqdən və qərbdən mühasirəyə almağı tapşırdı. Onlar  
qoşuna azuqə gələn yolu bağlamalı, gözlənilməz hü-
cum və həmlələrlə Osmanlı ordusunun İrəvan qalasını 
ələ keçirməsinin qarşısını almalı idilər. 
Həmin ilin şəvval ayının axırına qədər Məhəmməd 
paşa İrəvan qalasını mühasirədə saxladı, amma qalanın 
müdafiəçilərinin iradəsini qıra bilmədi. Osmanlılar  top 
atəşləri ilə bir neçə dəfə qala divarlarını dağıtsalar da, 
onu ələ keçirə bilmədilər. Eyni zamanda, Qırçığai 
bəyin və İmamqulu xanın dəstəsi də qəfil həmlələrlə, 
ərzaq gətirilən yolu bağlamaqla Osmanlı ordusuna 
böyük ziyan vurdu. Ərzaq çatışmazlığı, soyuq hava 
şəraiti, ağır xəstəliklər mühasirəni davam etdirməyə 
imkan vermədiyindən, türk sərkərdəsi məcbur olub Şah 
Abbasın yanına elçi göndərdi və ona sülh bağlamağı 
təklif etdi. Lakin sülh şərtlərinin tez-tez pozulması 
Nüsuh paşanı və Qazi xanı qoşunların ön hissəsini  geri 
 
 46
çəkməyə vadar etdi... Məhəmməd paşa İrəvanın 
mühasirəsindən əl çəkib, Qazi xanla birlikdə Ərzuruma 
qayıtdı. Tərəflər arasında sülh şərtləri tam 
razılaşdırıldıqdan sonra o, Qazi xanı yenidən şahın 
yanına göndərdi, özü isə digər türk sərkərdələri ilə 
birlikdə  İstanbula yola duşdü".1 
İskəndər bəy Türkmən "Tarixi-aləmaraye-
Abbasi"də şah qoşunlarının İrəvanı müdafiə etməsini 
təfsilatı ilə şərh etmişdir. Üstəlik, o həmin günləri 
poetik şəkildə də tərənnüm etməyə çalışıb:  
 
Vuruşmaq üçün Rum elindən  
Məkrli, hiyləli bir ordu sərkərdəsi gəldi. 
Dünya padişahı isə (öz torpağını) qorumaq üçün  
Haqq qoşununu silahlandırdı.  
 
O, Lütfillahın (Həzrəti Əli nəzərdə tututlur - 
tərcüməçi)  
qəzəbindən kəmər bağlayıb, 
Öz sərkərdələrinin arasına girdi.  
O istədi ki, bu dünya bəndələrindən biri  
Allahın həqiqi qəzəbini görsün. 
O,  qeybdən bir səs eşitdi və həmin səs deyirdi: 
“Qələbə Allahın vəlisi Əlinin oğluna məxsusdur”. 
Bu, qeybdən gələn heyrətamiz bir nida idi 
Əlinin lütfü ilə düşmənin fəna tarixi yazıldı. 
       
Bundan əlavə, gözəl qələm sahibi və istedadlı şair 
Xacə Məhəmməd Yusif Qəzvini də bu tarixi nəzmə 
çəkib: 
 
                                                 
1 Nəsrullah Fəlsəfi. Zendeqani-ye şah Abbas-e əvvəl, səh.1747 
 
 47
O zaman ki, Rum ordusunun sərdarı 
İrəvan mülkünə varid oldu, 
İki-üç ay qalanın ətrafında oturub 
O qalaya daş atıb, qışqırıq saldı. 
Gördü ki, Əli şiələrinin qılıncı ilə 
Ordusunun yarısı qətlə yetirilib. 
Hiylə kəmərini bağladı belə 
Qaçmaqdan savayı bir çarə görmədi. 
Şəvval ayının 20-ni keçəndə 
Onun ordusunun yarısı qırılmışdı. 
Din şahının dövləti xoşbəxt oldu  
Rum ordusu isə baş götürüb qaçdı. 
O böyük tarixin ardınca 
Şiələrin bugünkü bayramı gəldi. 
 
Rum (Osmanlı) ordusu çıxıb gedəndən sonra, yəni 
hicri-qəməri tarixi ilə 1015-ci ildə qoşun başçıları və 
əsgərlər möhtəşəm bir qələbə paradı düzənlədilər. Şah 
Əğrəqin ordusunu Bərgüşada tərəf göndərib, özü yaxın 
adamları ilə birgə həmin şənliyə qatıldı. O, şənlikdən 
sonra “Yeni qala”nı bir daha nəzərdən keçirdi, 
Əmirgunə xana və digər sərkərdələrə şahanə bir nəvaziş 
göstərdi. Əmirgunə xan döyüşlərdə göstərdiyi şücaət və 
qəhrəmanlığa görə “Sarı Aslan” adına layiq görüldü".1 
     Şah Abbasın xüsusi ehtiramla yanaşdığı Əmirgunə 
xan qacarlar tayfasının ən məşhur şəxslərindən idi. O, 
Çuxursədin azad edilməsində göstərdiyi  xidmətlərə 
görə həmin yerin bəylərbəyi oldu. Əmirgunə xan  
hicri-qəməri tarixi ilə 1035-ci ildə (miladi tarixi 
ilə1623-cü ildə) vəfat etdi. O, ömrünün sonunadək 
həmin vəzifəni daşıdı".2 
                                                 
1 Tarix-e Aləmara-ye Abbasi, səh.909 
2 Faruq Sumer. Qaraqoyunluha, səh.223 
 
 48
Şah Abbasın xüsusi münəccimi Cəlaləddin 
Məhəmməd Yəzdi "Tarixe-Abbasi" adlı əsərində yazır: 
"Çuxursəd hakimi Əmirgunə xan Qacar davada kürəyin-
dən aldığı güllə və ayağından aldığı ox yarasını özü 
müalicə etdi. Deyilənə görə, o, gülləni öz əliylə 
kürəyindən çıxararaq, yerinə məlhəm qoyub tikmişdi”.1 
Hicri-qəməri tarixi ilə 1032-ci ildə Əmirgunə 
xan I Şah Abbas tərəfindən əmr aldı ki, Gürcüstana 
məxsus Axısqa bölgəsini tutsun və qiyama qalxmış 
gürcüləri sakitləşdirsin. Hicri-qəməri tarixi ilə 1035-ci 
ildə gürcülərlə aparılan digər bir müharibədə Əmir-
gunə xan yaralandı və müalicə olunmaq üçün İrəvana 
yollandı. O, İrəvanda həmin yaradan vəfat etdi və  Şah 
Abbas onun vəzifəsini oğlu Təhmasibqulu xana 
tapşırdı.2 
A.Oleari hicri-qəməri tarixi ilə 1049-cu ildə 
(miladi tarixi ilə 1639-cu ildə) tamamladığı və 1656-cı 
ildə yenidən çap etdirdiyi əsərinin 668-670-ci səhifə-
lərində Səfəvilər dövlətinin maliyyə vəziyyətinə toxu-
nur. O, şah sarayının vergilərdən gəlirinin 8 milyon 
rayeştaler (yəni, bəzi mənbələrin göstərdiyi kimi, 640 
min tümən yox, 160 min tümən) olduğunu yazır. Onun 
bildirdiyinə görə, həmin məbləğin  bir  milyondan 
çoxu Qəndəhardan, təxminən, bir o qədəri də İrəvan və 
Babildən (Bağdaddan) toplanırdı.  
 
              
                                                 
1 Nəsrullah Fəlsəfi. Zendeqani-ye şah Abbas-e əvvəl, səh.115 
2 Səid Nəfisi. Tarix-e ectemai-ye siyasi-ye İran. I cild, səh.29 
 
 49
İrəvan sonuncu Səfəvi şahları dövründə 
 
Hicri-qəməri tarixi ilə 1038-ci ildə I Şah Abbas 
vəfat etdi. Həmin ilin cəmadiüssani ayında onun nəvəsi 
Əbu Nəsir Sam Mirzə I Şah Səfi adı ilə İsfahanda 
hakimiyyətə gəldi. O, hicri-qəməri tarixi ilə 1041-ci 
ildə İrəvanda hakimlik, Çuxursəddə bəylərbəyilik edən 
Təhmasibqulu xana Azərbaycana basqın edənləri 
cəzalandırmağı əmr etdi. Təmasibqulu xan da  basqın-
çıları darmadığın edərək, onları Diyarbəkrə qədər 
qovub, qələbəylə geri qayıtdı.1 
Osmanlı sultanı IV Murad Şah Abbasın ölümün-
dən sonra Səfəvilər dövlətinin daxilində baş verən qar-
şıdurmalardan istifadə etmək qərarına gəldi. O, Bağ-
dadı, Azərbaycanı işğal etməklə Şah Abbas dövründəki 
məğlubiyyətlərin əvəzini çıxmaq istədi. Osmanlılar 
Səfəvi dövlətinə qarşı hücuma başlasalar da, onların 
qarşısı alındı. Belə olan halda, Sultan Murad şəxsən 
özü orduya rəhbərlik etmək qərarına gəldi. O, hicri-
qəməri tarixi ilə 1045-ci ildə İrəvana hücum etdi. Şəhər 
Əmirgunə xanın oğlu Təhmasibqulu xan tərəfindən 
Osmanlılara təslim edildi. Bu hadisəyə Osmanlı 
tarixçiləri müfəssəl şəkildə toxunmuşlar. Onlar yazırlar 
ki, IV Sultan Murad Əmirgunənin oğlunun bu 
addımından sonra ona xüsusi diqqət yetirdi. O,  Boğaz 
adlı məhəlləyə köçdü və həmin məhəllə bu gün də 
Əmirgunənin oğlunun adı ilə “Əmirqan” adlanır. 
Osmanlılar İrəvanı tutduqdan sonra Təbrizə doğru 
hərəkət etdilər. Lakin Sultan Murad Təbrizi işğal edə 
bilmədi, ətraf kəndlərdə və qəsəbələrdə dağıntılar 
törətdikdən sonra İstanbula qayıtdı. 
                                                 
1 Səid Nəfisi. Tarix-e ectemai-ye siyasi-ye İran. I cild, səh 29 
 
 50
Şah Səfi İrəvanı azad etmək qərarına gəldi. O, 
şəhəri mühasirəyə almaq üçün İsfahandan toplar 
gətirmək barədə göstəriş veridi. Həmin günlərdə 
Xoyda "Baliməz" və ya "Yoldaş" adlanan çox böyük 
bir top da var idi. Baş komandan Rüstəm xanın qardaşı 
Lor hakimi Kəlbəli xan və Əliqulu xan Yasavulla birgə 
həmin topu götürmək üçün Xoya yollandı. Onlar topu 
götürüb şah ordusuna yetişdilər...1İrəvan uğrunda bu 
döyüşlərdə Osmanlı ordusu 22 min nəfər canlı qüvvə 
itkisi vedi. Şəhər yenidən Səfəvilərin ixtiyarına keçdi.2 
İrəvan qalasının fəthi ilə bağlı Şah Səfi Xəlil bəy 
Zaxoriyə və Səfdər xana müraciətlə iki fərman imzala-
mışdır. Onların hər ikisi "İranın Qafqazla əlaqələri 
haqqında sənədlər" kitabında çap olunmuşdur. Hicri-
qəməri tarixi ilə 1045-ci ilin zilqəddə ayında imzalan-
mış birinci fərmanda deyilir: "Rum hökmdarı Firənglə 
sülh bağlayan kimi ordusunu götürüb İrəvan qalasını 
ələ keçirməyə gəldi. Şəhərin hakimi Təhmasibqulu xan 
Qacar üzüqaralıq edərək... qalanı onlara təslim etdi. 
Rum hökmdarı da kürəkəni və vəziri Murtəza paşanın, 
o cümlədən digər mötəbər paşa və əmirlərin rəhbərliyi 
altında orada 12 min döyüşçü saxlayıb özü geri qayıtdı. 
O, qalada xeyli hərbi sursat, top və odlu silah da 
saxladı. Bizim hökmdarımız bu xəbəri eşidib, yenidən 
qalanın azad edilməsini əmr etdi. O, qazilərə qalanı 
mühasirəyə almaq, onu top atəşlərinə tutmaq haqqında 
göstəriş verdi. Qısa müddətdə toplar ön cəbhəyə 
gətirildi, mərmi zərbələri ilə Şirhacı hasarının divarı 
altındakı taxta döşəmələr dağıdıldı. Şəvval ayının 17-
də əsgərlər yürüşə başladı, səhərdən-axşama qədər 
                                                 
1 Doktor Məhəmməd Əmin Riyahi. Tarix-e Xoy, səh.103 
2  Etimadüs-səltənə. Mirat-ül Bildan. Doktor Hüseyn Nəvainin 
redaktəsi  ilə, I cild, səh.184 
 
 51
davam edən döyüşdə Murtəza paşa və digər bir neçə 
paşa qətlə yetirildi. Rum əsgərlərinin çoxu həlak oldu, 
qalanları isə əsir alındılar. Murtəza paşanın qətlə 
yetirilməsi xəbəri (artıq döyüşün üçüncü günü idi) hələ 
digər döyüşçülərə çatmadığından, onlar qalabəyinin 
əmri ilə daha böyük cəsarət və əzmlə döyüşürdülər. Bu 
zaman bizim imanlı qazilər qalanın ətəyindəki divara 
yaxınlaşıb, orada möhkəmləndilər. Bir qədər keçəndən 
sonra onlar yenidən yürüşə başladı və çətinliklə də olsa 
qala qapılarını aça bildilər. Bundan sonra sayı, təxmi-
nən, beş min nəfər olan paşa və mühafizəçilər qibleyi-
aləmə pənah gətirib, ondan aman istədilər. Naibi-
humayinimiz cənnəti-məkan ata-babasının cəddinə  
dua-səna edərək həmin insanların malına və canına 
aman verdi. Torpaqların azad edilməsində və dövlətin 
qorunmasında xidmətləri olan şəxslərə şaha layiq diq-
qət göstərilməli, onlar mükafatlandırılmalı, ehtiyacları 
və xahişləri yerinə yetirilməlidir".1 
“Şah Səfi tərəfindən Əmirgunə ləqəbi almış 
Təhmasibqulu Mirzə IV Sultan Muradın qoşunlarına 
bir müddət müqavimət göstərdi, ancaq sonda İrəvanı 
ona təslim etdi. Bu satqınlıq müqabilində ona Yusif 
paşa ləqəbi verildi. Nəticədə o, Hələbin hakimi və 
vəzir oldu. İrəvanda əsir götürülən Təhmasibqulu tez-
liklə sultanın qəlbinə yol tapıb, onun ən yaxın dostuna 
və munisinə çevrildi. O, sultanın bütün əyləncə məc-
lislərində iştirak edir, daim onunla bir yerdə olurdu. 
Ancaq IV Sultan Murad öldükdən sonra onun yerinə 
gələn sultan İbrahim Səfəvi dövlətinə dost münasibəti 
ilə tanınırdı. O, hakimiyyətə gələn kimi Təhmasibqulu 
xanı Səfəvi dövlətinin Osmanlıdakı səfirinə təhvil 
                                                 
1 Əsnadi əz rəvabet-e İran ba mənateğ-e Qəfqaz, səh.93 
 
 52
verdi və səfir də onu Səfəvi hökmdarının əmri ilə 
İstanbul şəhərində edam etdirdi.     
Hicri-qəməri tarixi ilə 1045-ci ildə İrəvan yenidən 
Səfəvi dövlətinin ixtiyarına keçdi. Səfəvilərin nüfuzlu 
şəxslərindən biri ora hakim təyin olundu. Bununla da 
Çuxursəddə Əmirgunə xanın irsi hakimiyyətinə son 
qoyuldu və bundan sonra Çuxursədə hakimlər Səfəvi 
dövləti tərəfindən göndərildi”.1 
A.Bakıxanovun yazdığına görə, Şah Səfinin 
yanına girov kimi göndərilən kumık əmiri Surxay 
Mirzənin qardaşı Əlqas Mirzəyə Səfiqulu xan ləqəbi 
verilib və o, əmirlər sırasına daxil olduqdan sonra bir 
müddət İrəvanda və Şirvanda hakimlik edib.2 
Faruq Sümer də yazır: "Şah Səfi zamanında 
Ağcaqala və Lorinin valisi olan İsa xan Sultan hicri-
qəməri tarixi ilə 1066-cı ildə (miladi tarixi ilə  1656-cı 
ildə) Çuxursəddə də hakimlik etmişdir".  
Şah Səfinin ölümündən sonra onun oğlu II Şah 
Abbas hakimiyyətə gəldi. O, hicri-qəməri tarixi ilə 
1052-ci ildə taxta çıxdı. Onun hakimiyyəti hicri-qəməri 
tarixi ilə 1077-ci ilə qədər davam etmişdir. Bu illərdə  
Osmanlı imperiyası Avropa dövlətləri ilə siyasi və 
hərbi konfliktlər yaşadığından, Azərbaycana və o 
cümlədən İrəvana hücumlar olmamışdır. Lakin II Şah 
Abbasın hakimiyyəti dövründə daxili vəziyyət qeyri-
stabil olmuş və hakimlər tez-tez dəyişdirilmişdir. 
Çuxursəd bəylərbəyi Məhəmmədqulu xan da bu 
dövrdə tutduğu vəzifədən azad olunmuşdur.  
Hicri-qəməri tarixi ilə 1077-ci ilin rəbiüləvvəl 
ayında II Şah Abbas vəfat etdi və onun oğlu Səfi Mirzə 
                                                 
1 Əlipur Səfər. Hökumətha-ye məhəlli-ye Qafqaz dər əsr-e Qacar, 
səh.90 
2 A.Bakıxanov. Gülüstani-İrəm,  səh.234 
 
 53
əvvəlcə II Səfi adı ilə taxta çıxdı, lakin çox tezliklə o, 
Şah Süleyman kimi tanındı. Onun hakimiyyəti 
dövründə də İrəvan qonşuları tərəfindən təcavüzə 
məruz qaldı. "Lakin hicri-qəməri tarixi ilə 1089-cu ildə 
(miladi tarixi ilə 1679-cu ilin iyun ayının 4-də)   
İrəvanda güclü zəlzələ baş verdi və şəhər yerlə-yeksan 
oldu. Bundan sonra qala yenidən bərpa olundu və daha 
da genişləndirildi".1 
Bu zəlzələdən öncə İrəvanda olmuş məşhur fran-
sız səyyahı J.Şardən  öz "Səfərnamə"sində bu torpaqlar 
haqqında ətraflı söhbət açmışdır. O, yazır: "İrəvan 
böyük şəhərdir, çoxlu bağları olsa da, çirklidir. Burada 
böyük binalar yoxdur. Ətrafı dağlıqdır. İki çayı var: 
Biri Zəngi adlanan böyük çay, ikincisi kiçik Qırxbulaq 
çayıdır. Zəngi çayı şəhərin kənarından axır, Qırxbulaq 
isə şəhərin içindən keçir. Şəhər kənarında yerləşən 
İrəvan qalası da şəhər hesab olunur. Qalanın əhalisi 
müsəlmanlardan ibarətdir, amma burada ermənilərin 
də dükanları var. Onlar gündüz dükana gəlib, alver 
edir, gecə isə şəhərə qayıdırlar. Qalanı iki min silahlı 
mühafizə edir. Bir neçə top daim döyüşə hazır 
vəziyyətdə saxlanılır. İrəvan hakiminin evi qalada 
Zəngi çayının axar-baxarlı yerindədir. 
Burada bir “Narınc” qala da vardır. Orada da bö-
yük toplar qoyulub... İrəvanda ətrafına ağaclar əkilmiş 
dördguşəli böyük bir meydan vardır. Həmin meydanda 
cıdır yarışları keçirilir... Əyalətdə əkinçilik inkişaf 
edib, burada hər cür ağac və  bitki əkilir. İrəvanın 
ətrafından axan çayda çoxlu balıq olur, ən çox isə forel 
ovlanır".2  
                                                 
1 Ə.Ələkbərli. Qədim türk-oğuz yurdu Ermənistan, səh.185 
2  Etimadüs-səltənə. Mirat-ül Bildan. Doktor Hüseyn Nəvainin 
redaktəsi  ilə, I cild, səh.181 
 
 54
Şah Süleymanın yeddi oğlu var idi. Böyüyü 
Hüseyn Mirzə idi. Şahın ölümündən sonra (hicri-
qəməri tarixi ilə 1006-cı ildə) əmirlər onu hakimiyyətə 
gətirdilər. Saray əyanları onun qorxaq və cəsarətsiz 
olmasından istifadə edib hakimiyyəti ələ almaq 
istəyirdilər. Hüseyn Mirzənin dövründə Səfəvilər 
sülaləsinin ömür kitabı qapandı və hicri-qəməri tarixi 
ilə 1135-ci ildə əfqanlar İsfahanı işğal etdilər. 
Əvvəlcə Mahmud Əfqan hakimiyyətə gəldi. Mü-
layim xarakterə malik olan bu adam bir sıra hadisələr 
nəticəsində son dərəcə dəyişdi. O, təsəvvürəgəlməz 
dərəcədə vəhşi cəza üsulları tətbiq etməyə başladı. İş o 
yerə gəlib çatdı ki, vəziyyətdən çıxmaq üçün əfqan 
ağsaqqalları çarə axtarmalı oldular. Onlar Mahmudun 
öz göstərişi ilə zindana atılmış əmisi oğlu Əşrəfi 
həbsdən azad edib, onun yerinə taxta oturtmaq qərarına 
gəldilər. Beləliklə, Əşrəf Əbdüləziz oğlu hicri-qəməri 
tarixi ilə 1137-ci ilin şaban ayında (miladi tarixi ilə 
1725-ci ilin aprelində) İsfəhanda taxta çıxdı və onun 
adına sikkə kəsildi. Bununla da qısa zamanda 
hakimiyyət uğrunda mübarizə başa çatdı. Əşrəf sultan 
qəsrinə sahib olan kimi Mahmud qətlə yetirildi. 
Hicri-qəməri tarixi ilə 1139-cu ildə (miladi tarixi 
ilə 1726-cı ildə) Osmanlı ordusu ilə Əşrəfin qoşunları 
arasında döyüş baş verdi. Əşrəf məğlub olduğunu 
görüb, qarşı tərəfə sülh təklif etdi. Həmin müqavilənin 
şərtlərinə görə, Səfəvi dövlətinin əksər şəhərləri, o 
cümlədən İrəvan Osmanlılara təhvil verilirdi.1    
Məhəmməd Kazım Mərvi bununla bağlı yazır: 
"Mahmud Əfqan İsfahanda hakimiyyətə gələn kimi 
Rum hökmdarı Sultan Əhməd paşalara göstəriş verdi 
                                                 
1 Dr. Məryəm Əmir Əhmədi. Tarix-e ectemai və siyasi-ye İran dər 
əsr-e Səfəvi, səh.100 
 
 55
ki, İrəvan və Gürcüstandan Təbrizə, Bağdad ətrafından 
Həmədana qədər bütün əraziləri işğal edib, hər şəhərə 
hakim və amil təyin etsinlər. Növbəti ildən isə bu 
şəhərlərin gəlir və məhsulları hesablansın".1  
 
 
İrəvan Nadir şah Əfşar dövründə 
 
Hicri-qəməri 1135-ci ildə, yəni Mahmud Əfqan 
İsfahana yaxınlaşdığı günlərdə dövlət adamları vəliəhd 
Təhmasib Mirzəni atasına kömək üçün Qəzvinə gön-
dərdilər. O, ordu toplayıb əfqanlarla döyüşə girişməli 
idi. Təhmasib Mirzə də əvvəlcə Qacarqəvanlu əyaləti-
nin hakimi  Fətəli xanı sarayın səlahiyyətli nümayən-
dəsi və əmirlər əmiri təyin etdi.  Bu zaman Nadirin 
qəhrəmanlıqları barədə məlumat alan vəliəhd ona it-
tifaq təklif etdi. Nadir də onun yanına gələrək “Təh-
masibqulu xan” ləqəbini qəbul etdiyini bəyan etdi.  
Təhmasibqulu xan hicri-qəməri tarixi ilə 1143-cü 
ilin məhərrəm ayının birində öz qoşunu ilə Azərbay-
cana daxil olaraq  Savucbulağı, Marağanı, Dehxarqanı 
azad etdi. Məhərrəm ayının 27-də isə o, Təbrizə daxil 
oldu və sonra İrəvanı mühasirəyə almağa yollandı. 
Ancaq burada olarkən əfqanların Məşhədə hücum 
etməsi xəbərini eşitdi. Buna görə də Osmanlılarla 
məsələni yarımçıq qoyub, dərhal Təhmasibin Məşhəd-
də hakimlik edən 12 yaşlı oğlu Rzaqulu Mirzənin 
köməyinə tələsdi. 
 
                                                 
2 Aləmaraye-Nadiri, səh.1050 
 
 56
Nadirin Şərqə yürüşündən 
sonra Şah Təhmasib ona tam 
arxayın olaraq özü 18 minlik 
ordu ilə Səfəvilər dövlətinin 
qərb torpaqlarının azadlığı 
uğrunda mübarizəyə başladı. 
O, hicri-qəməri tarixi ilə 
1143-cü ilin cəmadiül-əvvəl 
ayında İsfahandan Təbrizə 
gəldi. Sonra İrəvana yönələ-
rək, şəhərin yaxınlığında Os-
manlılara ağır zərbə endirdi. 
Təkcə bir döyüşdə osman-
lıların 9 minə yaxın döyüşçü-
sünü sıradan çıxarıb, İrəvanı 
mühasirəyə aldı.1 
       Məhəmməd Kazım Mərvi yazır: "Marağa və Təbriz 
ətrafındakı  məntəqələri mübarək qədəmləri ilə şərəflən-
dirən hökmdar arxada qalan qazilərin və igidlərin gəlib 
onlara yetişməsi üçün çadır qurub bir neçə gün gözlə-
məyi əmr etdi. Bu zaman Təbriz, Marağa, Urmiyadan 
başqa, Azərbaycanın İrəvan, Gəncə, Şirvan kimi şəhərləri 
də Osmanlıların əlində idi. Buna görə də hökmdar əv-
vəlcə İrəvana gedib Çuxursəd əyalətini işğal altında sax-
layan Əli paşa Həkim oğlunu cəzalandırmaq, İrəvandakı 
qalaları azad etmək, sonra digər Azərbaycan şəhərlərinə 
yollanmaq fikrində idi. 
...Səhəri gün padşah Əfrasiyaba bənzər əmirlərlə 
birgə hərəkətə keçib, qalanın dövrəsinə yetişdi və ətrafı 
seyr etməyə başladı. Qalanın möhkəmliyinə və 
dözümlülüyünə söz ola bilməzdi. Qibleyi-aləmin kə-
                                                 
1 Abbas İqbal Aştiyani.  Tarix-e mofəssəl-e İran, səh.716 
 
 57
məndi kimi yolu kəsən firuzəyi hasar göyün doq-
quzuncu qatına yüksələrək, insanda vahimə oyadırdı. 
Hasar uca dağa, qarşısındakı  xəndək isə uçuruma 
bənzəyirdi".1 
"Osmanlılar şahı çaşdırmaq üçün İrəvan qoşun-
larının başçısı Əli paşanı və Bağdad hakimi Əhməd 
paşanı həmin dövrdə yiyəsiz qalmış İraqi-əcəmi işğal 
etməyə göndərdilər. Buna görə də Şah Təhmasib 
özünü dərhal Həmədana çatdırdı və Kürdxan kəndində 
Osmanlı qoşunu ilə üz-üzə gəldi. Əhməd paşa bir 
müddət şahın başını sülh danışıqları ilə qataraq,  
qəflətən Səfəvi ordusuna hücum etdi. Şah Təhmasib və 
sərkərdə  Məhəmməd xan Bəluc ağır itkilərə məruz 
qaldılar. Əhməd paşa Kirmanşahı və Həmədanı, Əli 
paşa isə Marağa və Təbrizi ələ keçirdi. Şah Təhmasib 
İsfahana qayıtmalı oldu. 
Ancaq Əhməd paşa Nadirdən çox qorxurdu və 
buna görə dərhal sülh danışıqlarına başladı. Bağdadda 
imzalanan həmin sülh müqaviləsinə görə,  Şah Təhma-
sib Təbrizi, Ordulanı, Loristanı, Kirmanşahı saxlamaq 
şərti ilə, Arazın sol sahilini, yəni Gəncəni, Tiflisi, İrə-
vanı, Naxçıvanı, Dağıstanı Osmanlılara güzəştə gedirdi. 
...Bu zaman Herat cəbhəsində də müharibə 
gedirdi. Müəyyərülməmalik Şah Təhmasiblə Əhməd 
paşa arasında bağlanmış  müqaviləni imzalamaq üçün 
Nadirə gətirdi. Təhmasibqulu xan bərk qəzəbləndi və 
müqaviləni imzalamaqdan imtina etdi. O, Osmanlı 
səfiri vasitəsilə Əli paşaya belə bir ultimatum gön-
dərdi: Ya Səfəvi dövlətinin bütün vilayətlərini qaytar, 
ya da müharibəyə hazırlaş. Özü isə Heratı azad 
edəndən sonra Bağdada yola düşdü. 
                                                 
1 Aləmara-ye Nadiri, səh.209 
 
 58
...Qeyd etdiymiz kimi, Nadir əfqanlara qarşı döyüş-
düyü müddətdə Osmanlı əsgərləri İrəvanın dörd qalası-
nı, Gəncəni, Qarsı, Tiflisi işğal etmişdilər. Nadir bu 
dörd qalanı azad etmədən öncə Osmanlı əskərlərini hə-
min ərazilərdən qovub çıxara bilməzdi. O, qalaların mü-
hasirəsi ilə məşğul olduğu vaxt Abdullah paşa Səfəvi 
ordusuna hücum etmək üçün 7 min süvari və 50 min 
piyada qoşunla İrəvan yaxınlığına gəldi. Tərəflər Bağa-
vurd düzənliyində (bəzən tarixçilər Murad təpəsi də 
yazırlar) üz-üzə dayandılar. Təhmasibqulu xan hicri-
qəməri tarixi ilə 1148-ci ilin məhərrəm ayının 26-da 
Osmanlı qoşununa ağır zərbə endirdi. Abdullah paşanın 
və Diyarbəkr paşasının komandanlığındakı olan ordu 5 
min döyüşçü itirdi. Bu qələbədən sonra Gəncə və Tiflis 
təslim olsa da, İrəvan və Qars  müqavimət göstərməkdə 
davam edirdi”.1 
Osmanlı böyükləri Bağdad valisi Əhməd paşaya 
Təhmasibqulu xanla sülh müqaviləsi bağlamağı əmr 
etdilər. Əhməd paşa Qarsın Osmanlıların əlində qalma-
sı şərti ilə İrəvanı qaytarmağa hazır olduğunu bildirdi. 
Beləliklə, hicri-qəməri tarixi ilə 1148-ci ilin əvvəllə-
rində Osmanlılarla  Nadir arasında (Nadir tərəfindən 
Babaəli məsul olmaqla) sülh müqaviləsi imzalandı. Be-
ləliklə, Səfəvilər dövlətinin qərb və şimali-qərb 
vilayətləri geri alındı. 
Məhəmməd Kazım Mərvi yazır: "Amma xoşbəxt 
ulduzlu naib o qələbədən sonra İrəvan istiqamətinə 
yollanmağı lazım bildi və yol tədarükünə başladı. Köç-
köç dalınca İrəvana yola düşdü. Nadir o yerlərdəki 
yaylaqda şah çadırı qurub, qeybdən xoş səda gözlədi.  
                                                 
1 Abbas İqbal Aştiyani. Tarix-e mofəssəl-e İran, səh.716 
 
 59
Bu xəbəri eşidən İrəvan hakimi Həsən paşa 30 min 
süvari ilə döyüşə hazırlaşdı. Xoşbəxt ulduz sahibi 
rumluların cəsarətini və şücaətini görən kimi təcrübəli 
əmirlərə - Əliqulu bəyə, əmir Aslan xana, İmamverdi 
xan Qoroğluya göstəriş verdi ki, onları dəf etsinlər.  
Fərman sahibi döyüşün gedişində öz qazilərini də 
həmin süvarilərin üstünə yönəltdi. Döyüş şiddətləndi. 
Savaşda sonsuz çətinliklər olsa da, ilahinin lütf nəsimi 
Nadirin bayrağının üstünə əsdi və düşmənlər İrəvana 
tərəf qaçmağa başladılar... Xoşbəxt ulduz sahibi 
onların malını və döyüş qənimətlərini qazilərə 
bağışlayıb, görkəmli sərkərdələrini mükafatlandırdı. 
Eyş və sevinc səsi göyə yüksəldi.  Ancaq Abdullah pa-
şanın Gəncə yaylağına gəlməyə hazırlaşması xəbərini 
eşidib neçə gün orada dayandı...".1 
"Nadirin döyüşçüləri Arpaçayın kənarına qədər 
irəliləyib, həmin bölgədəki yerləri yenidən geri aldılar. 
Nadir əkin-biçinin artırılması, su arxlarının təmizlən-
məsi və xarabalıqların abadlaşdırılması üçün fərman 
verdi".2  
İrəvanın fəthindən bir neçə ay əvvəl Nadir şahın 
Gürcüstan çarına xitabən verdiyi fərmanda İrəvan 
hakimi Məhəmmədqulu xanın da adı çəkilmişdir. Fər-
manın mətni belədir: “Bu bölgənin tabeliyimizdə ol-
masını bildirməsini qiymətləndiririk. Bu müddət ər-
zində körpü başında olan Marağa hakimi baş sərkərdə 
Əliqulu xan, Əlişəkər dairəsinin bəylərbəyi Mustafa 
xan və İrəvan bəylərbəyi Məhəmmədqulu xana 
göstəriş verdi ki, 2000 nəfərlə yanaşı suyu keçib, 
yolüstü aliqədr Nəcəfsultan Qaraçorluya Caruf eli 
əhalisini cəzalandırmaq üçün yardım lazım olsa, ona 
                                                 
1 Aləmara-ye Naderi, səh.392 
2 Nadir şah. Kəsrəvinin müqəddiməsi ilə, səh.41 
 
 60
yardım edin. Sonra Tiflis və Gürcüstanın aliməqam 
sərdarı İslamış xanın yanına gəlib, bir-birləri ilə birləş-
sinlər. Tiflis qalasını tutub, müxalifləri cəzalandırsın-
lar. Hər halda, xatircəməm ki, öz xidməti işlərində səy 
edib və mətləblərini bildirib, himayə edildiklərindən 
əmin olsunlar".1 
İrəvanın fəthindən bir qədər sonra hicri-qəməri 
tarixi ilə 1148-ci ildə Nadir Muğan çölündə tacqoyma 
mərasimi keçirdi. Həmin mərasimdə İrəvan xanı da 
iştirak edirdi. Abraham Qatiqusun xatirələrində deyilir: 
“İrəvan xanına fərman gəldi ki, təzə ayın əvvəlində 
(şaban) hazırlaşıb, rəcəb ayının 28-də (24 sentyabr) 
yola düşsün və şabanın 29-da Muğan düzünə yetişsin". 
Hicri-qəməri tarixi ilə 1149-cu ildə Azərbaycanda, 
o cümlədən İrəvanda taun xəstəliyi tüğyan edirdi. 
Mərvinin yazdığına görə, onlar iki mənzil qət edib, 
Şəmsəddinli məhəlləsində, Xalxanə qəsəbəsində din-
cəldilər. Bu vaxt Gürcüstandan da bir neçə nəfər gəlib 
çıxdı və onlar bildirdilər ki, Tiflisə və Gürcüstanın di-
gər mahallarına vəba və taun yayılıb. Uca xaliqin bən-
dələri orada bir neçə gün mehribanlıqla baş girələdilər 
ki, birdən o dərmansız dərd və Allahın qəzəbi o yerlərə 
gəlib çıxar. Əksəri Şamaxı və İrəvan şəhərlərinin, 
Yengicə qalasının, Qarabağın, Qaradağın qazilərindən 
ibarət olan Allahın bəndələri sonuncu səadət pilləkəni-
nə ayaq qoymağa hazırlaşarkən onlara öz vilayətlərinə 
qayıtmaq barədə icazə verildi. Qazilər sıraları genişlə-
nə-genişlənə İrəvanın Göyçə yaylağına qalxdılar və bir 
neçə gün həmin yaylaqda qaldılar ki, bu müddət 
ərzində taun xəstəliyi İrəvan şəhərindən keçib getsin. 
Həmin diyarın bəylərbəyi olan Məhəmmədrza xan 
                                                 
1 Əsnadi əz rəvabet-e İran ba mənateğ-e Qəfqaz, səh.120 
 
 61
Pesakuhi  Astanaya gəlib dərgahı öpmək fikrində idi. 
Ancaq hesabül-əmr həmin yerlərdə vəba və taun yayıl-
dığı üçün bəylərbəyinin gəlişinə ehtiyac olmadığını 
bildirdi.  Məhəmməd Rza xan ordunun yanından 
məyus və məhrum qayıdaraq Çuxursədə yola düşdü.1  
“Nadir şah 1156-cı ildə Dağıstandan qayıtdıqdan 
sonra Qurban bəy Özbəyi və Məhəmmədrza xan Əfşarı 
İrəvan mülkünə sərdar təyin etdi. O, həmin şəxslərə 
sərhədlərin və adı çəkilən qalanın əsaslı şəkildə təmir 
edilməsini, ordunun hazırlığını yüksəltməyi tapşırdı. 
Şahın fərmanında deyilirdi ki, düşmən həmin ərazidən 
keçdiyi təqdirdə sərdarlar onun qarşısını almağa çalış-
malı və cahanaraya ürəklə xidmət etməlidirlər. Əgər bu 
işin öhdəsindən gələ bilməsələr, İrəvan qalasında 
gizlənib, müqəddəratlarının həll olunacağı anı gözləmə-
lidirlər. Arzu edənlər çoxdur, bu diyarın hakimliyinə 
namizəd olacaq kifayət qədər mötəbər sərkərdə vardır".2 
Padşah İrəvanın əhəmiyyətli mövqeyini nəzərə alıb, 
oranı Aşur xan Sərdara da tapşırdı. Hicri-qəməri tarixi 
ilə 1156-cı ildə Sam Mirzənin iğtişaş törətdiyini görüb 
Aşur xana onun fitnəsinin qarşısını almağı əmr etdi.  
Mərvi yazır: "...Hökmdar İrəvanda yaşayan Aşur 
xan Əfşarı Azərbaycanın sərdarı təyin etdi. Ona 
tapşırdı ki, düşmən hansı səmtdən gəlsə, qarşısını alıb 
saxlamağa çalışsın...".  
"Xoya düşməni cəzalandırmaq üçün gedən Nadir 
şahın yaxınlarının sırasında İrəvan sərdarı Aşur xan da 
var idi".3 
İrəvanın Göycə yaylağı Nadir şahın sevdiyi yer idi. 
O, burada  tək dincəlmiş, həm də oğlunun və qardaşı 
                                                 
1 Aləmara-ye Nadiri, səh.657 
2 Yenə orada, səh.47 
3 Yenə orada, səh.1039 
 
 62
oğlunun toyunu Göyçə yaylağında etmişdi. Bu barədə 
"Aləmaraye-Nadiri"də oxuyuruq: "Qələbə taleli 
hökmdar Gürcüstana gedəndə İrəvanın Göyçə yayla-
ğında şah çadırı qurdurdu... Onun qəlbində gizli bir ar-
zu - görkəmli şahzadə İmamqulu Mirzəni və qardaşının 
adını verdiyi İbrahim xanı evləndirmək fikri baş 
qaldırdı. Buna görə də Humayunun hökmü ilə toy 
hazırlığına başlandı. Bir neçə gün Göyçə yaylağında 
şadyanalıq məclisi və toy-büsat düzənləndi. Bu iş başa 
çatandan sonra Xorasanı idarə etmək hüququnu 
şahzadə İmamqulu Mirzəyə, İraqdakı vacib intizam 
məsələlərini isə İbrahim xana tapşırdı".1  
Nadir şah hicri-qəməri tarixi ilə 1169-cu ildə 
(miladi tarixi ilə 1747-ci ildə) Quçan qalasına sığınmış 
kürdlərin qiyamını yatırmaq üçün həmin istiqamətə 
doğru hərəkət etdi və Quçanı ələ keçirərək orada da-
yandı. Həmin il cəmadiülaxir ayının 11-də (bazar 
günü) qərara aldı ki, ona qarşı sui-qəsddə şübhəli bili-
nən yaxın adamları ələ keçirsin və sabahı gün onları 
edam etdirsin. Amma əks tərəf daha uzaqgörən olub, 
gecə ikən Nadirin özünü qətlə yetirdi. Qatillər arasında 
Məhəmməd bəy Qacar İrəvani də var idi. Mirzə Mehdi 
xan Astarabadi bununla bağlı yazır: 
 
Gecə başında qətl və qarət fikri var idi, 
Amma səhər nə bədənin başı, nə də başın tacı var idi. 
Nilufər çarxın bir dəfə fırlanmağı ilə  
Nə Nadir hakimiyyətdə qaldı, nə də onun izi. 
 
Nadirin qətlindən bir neçə saat sonra onun 
ordusundan və sarayından heç bir əsər-əlamət qalmadı 
                                                 
1 Aləmara-ye Nadiri, səh.869 
 
 63
və nəticədə, Azərbaycanın müxtəlif vilayətlərində xan-
lıqlar adı ilə müstəqil və yarımmüstəqil hakimiyyətlər 
yarandı. Onlardan biri də İrəvan xanlığı oldu. Bu 
xanlıq "Ağrı dərəsində və Göyçə gölü ətrafında yerlə-
şirdi. O, Araz çayından tutmuş cənubi-qərbə qədər 
geniş bir ərazini əhatə edirdi. İrəvan xanlığının möv-
cud olduğu illərdə həmin yerlər dəfələrlə Osmanlı, 
İran, Kartli-Kaxeti arasında münaqişə meydanı olmuş-
du. İrəvan şəhəri də tez-tez hücumlara sinə gərmişdi".1 
“Bu xanlığın hakimiyyəti altında olan ərazi 12 
mahala bölünürdü. Xanın sarayı bir vəzir və bir neçə 
mirzədən ibarət idi. Qoşuna rəhbərliyi xan öz üzərinə 
götürmüşdü. Bu xanlığın əhalisi əkinçilik, bağçılıq, 
bostançılıq və heyvandarlıqla məşğul olurdular".2 
Nadir şah öldürüləndən sonra Qacar tayfasının 
başçılarından olan Hüseynəli xan Qacar İrəvani, yəni 
Qacar Əfşar Çuxursəd vilayətinin hakimi oldu. Şahid-
lərinin yazdığına görə, o, əvvəldən həmin yerlərin bö-
yüklərindən biri olmuşdu. Nadirin hakimiyyəti devri-
ləndən sonra digər yerlərin böyükləri kimi müstəqil 
hakimiyyət təsis etməyə başladı.3 
XVIII əsrin ikinci yarısında İrəvan xanlığı iqtisadi 
baxımdan xeyli inkişaf etsə də, siyasi baxımdan hələ o 
qədər möhkəm deyildi.4  
Hicri-qəməri tarixi ilə  1162-ci ildə (miladi tarixi 
ilə 1749-cu ildə) Gürcüstan çarı İrakli Hacı Çələbini 
aradan götürmək üçün müşavirə keçirmək adı ilə gən-
cəli Şahverdi xan, qarabağlı Pənahqulu xan, qaradağlı 
                                                 
1 Ə.Ələkbərli. Qədim türk-oğuz yurdu Ermənistan, səh.185 
2 Azərbaycan ensiklopediyası. İrəvan xanlığı bölməsi. 
3 Bax: Əlipur Səfər. Hökumətha-ye məhəlli-ye Qafqaz dər əsr-e 
Qacar, səh.90 
4 Bax: Azərbaycan ensiklopediyası. İrəvan xanlığı bölməsi. 
 
 64
Kazım xan, irəvanlı Hüseynəli xan, naxçıvanlı Heydər-
qulu xanla Gəncənin qərbində görüşüb, onların hamı-
sını bir yerdə əsir götürdü. Bu xəbəri eşidən Hacı Çələ-
bi şücaəti ilə ad çıxarmış Ağarza bəylə ittifaqa girib,  
Gəncənin yarım fərsəngliyində Qızılqaya adlalan yerdə 
onu məğlub edib, adları çəkilən xanları azad etdi.1 
XVIII əsrin ortalarında Urmiya xanlığının rolu 
artmağa başladı. Onun qurucusu Fətəli xan Əfşar öz 
rəhbərliyi altında Azərbaycanda mərkəzi hakimiyyət 
yaratmağa çalışırdı. O, bu planı gerçəkləşdirmək məqsə-
dilə hərbi qüvvələri gücləndirmək üçün bir sıra tədbirlər 
gördü. Fətəli xan Nadir şahın sabiq sərkərdələrindən 
birini 15 minlik əsgərlə öz tərəfinə çəkməyə müvəffəq 
oldu. Azad xan da Xoy hakimi Şahbaz xanın himayəsin-
də idi. Fətəli xan Təbriz, Marağa, Qarabağ xanlarını və 
kiçik hakimlərdən bir qrupunu özünə tabe edə bildi. O, 
bəzi xanlarla ittifaq bağlayandan sonra bütün Qafqazda 
öz hakimiyyətini genişləndirib, İrəvana, Qarabağa, Ka-
xetiyə (Şərqi Gürcüstana) nümayəndə göndərərək, on-
lardan tabe olmaq əlaməti kimi öz girovlarını göndər-
məyi tələb etdi. Nümayəndələr adı çəkilən hakimlərdən 
mənfi cavab gətirdilər. Bu əhvalatdan sonra döyüş 
əməliyyatları başlandı. Miladi tarixi ilə 1751-ci ilin 
baharında Fətəli xanın ordusunun böyük bir hissəsi 
İrəvan qalasına yaxınlaşıb, onu mühasirəyə aldı. Lakin 
Kaxeti hakimi II İrakli İrəvanda mühasirəyə düşənlərə 
kömək məqsədi ilə xeyli hərbi qüvvə göndərdiyi ücün, 
Urmiya qoşunları İrəvanı buraxıb, Kaxetiyə üz tutdu. 
Tərəflər arasındakı döyüşdə Urmiya ordusu qalib gəldi 
və Kaxeti hakimindən girov və qənimət aldı.2 
                                                 
1 Bax: A.Bakıxanov. Gülüstani-İrəm, səh.161 
2 Bax: Azərbaycan tarixi. Tərcümə edən: Doktor Nəsrulla İshaqi 
Bayat, I cild, səh.125 
 
 65
Kərim xan Zənd Azad xan və Fətəli xanla mübarizə 
üçün Azərbaycana gələndə İrəvan hakiminə təzyiq 
göstərib, onun döyüşçülərini öz qüvvələrinin tərkibinə 
birləşdirdi. O, Urmiya şəhərini işğal edib, Əfşar höku-
mətini devirdi. Kərim xan Azərbaycan əmirlərini tabe 
etdikdən sonra diqqəti Zəki xan Zəndə yönəltdi. Buna 
görə də öz qoşunu ilə İraqi-Əcəm tərəfə yollandı. Bu 
yürüşdə o, Azərbaycanın, Şirvanın yerli hakimlərini, 
onlara bağlı adamların çoxunu özü ilə apardı. Tarixçi-
lərin yazdığına görə, Hüseynəli xanın əmisi oğlanları da 
Kərim xanın məcburi döyüş dəstəsində idilər. Müəllim 
Rozuy "Məcməüt-təvarixe-Gülüstanə" əsərinə yazdığı 
şərhində Hüseynəli xanı Kərim xan Zəndin məcburi 
yoldaşları sırasında qeyd etmişdir.1 
Kərim xanın ölümü ilə əyalətlərin mərkəzi Zənd 
hökuməti ilə əlaqələri qırıldı və Azərbaycanda hər şə-
hərin hakimi istiqlal təbili çaldı,  aralarında çəkişmələr 
başlandı. Bu arada Əhməd xanın bariz şəxsiyyəti (Xoy 
hakimi) daha qabarıq göründü. 
Birinci təhlükə hicri-qəməri tarixi ilə 1193-cü ildə 
Gürcüstan valisi İrakli tərəfindən yarandı. O, İrəvanı 
işğal etmək fikrinə düşmüşdü. İrəvan bəylərbəyi 
Hüseynəli xan Ziyad oğlu Əhməd xandan kömək istə-
di. Gürcülərdən gələn təhlükənin qarşısını almaq üçün 
Əhməd xan Xoydan aralıda və Təbriz hakimi Nəcəfqu-
lu xan isə Arpaçayın sahilində qərargah yaratdı. İrakli 
bu hazırlıq barədə xəbərləri eşidib, İrəvandan əlini 
çəkdi və Tiflisə qayıtdı.2  
Hüseynəli xanın hakimiyyəti dövründə onun gös-
tərişi ilə İrəvanda Göy məscid tikildi. Əsgər Zeynalov 
                                                 
1 Bax: Azərbaycan tarixi. Tərcümə edən: Doktor Nəsrulla İshaqi 
Bayat, I cild, səh.125 
2 Bax: Doktor Məhəmməd Əmin Riyahi. Tarix-e Xoy, səh.163 
 
 66
bu barədə yazır: "Həm Bakı, həm Gəncə, həm də 
İrəvan Azərbaycanın qədim şəhərlərindəndir. Miladi 
tarixi ilə 1760-cı illərdə... Hüseynəli İrəvan xanı idi... 
Bir gün səhər təzəcə yuxudan duran xalq maraqlı bir 
mənzərə ilə üzləşdi. Şəhərin ortasından daş karxanası-
na gedən yolun bir tərəfinə yonca, digər tərəfinə arpa 
tökülmüşdü. Yükləri daş olan ulaqlar daş karxanasın-
dan qayıdanda yonca yeyirdilər. Ulaqlar əziyyət çək-
məsin deyə şallaqlar parçadan tikilmişdi. Bu, Hüseynə-
li xanın tədbiri idi. Xalq onu mehriban və səxavətli bir 
insan kimi tanıyırdı. Bu həmin Hüseynəli xan idi ki, 
bayram günlərində İrəvandakı təpənin başına qalxar, 
əlini alnının üstünə qoyub şəhərə baxardı. Hansı evdən 
tüstü qalxmazdısa nökərini çağırıb deyərdi ki, bu düyü 
və kişmişi apar həmin evə ver. Qoy o evin də dudke-
şindən tüstü qalxsın. Onun kəlamlarından biri zərbül-
məsələ çevrilib: "Yalnız qışda içdiyim su ürəyimə 
yatır, çünki hamı bu soyuq sudan içə bilir".1 
Hüseynəli xan hakimiyyətə gələndə, təxminən, 160 
il idi ki, İrəvan xanlığı mövcud idi. Türk tarixçisi 
İ.Peçevinin yazdığına görə, İrəvan xanlığının bünövrə-
si miladi tarixi ilə 1604-cü ildə qoyulub.  
Hüseynəli xan qayıdıb, keçmişə nəzər salmaqda 
idi... O illər ki, onun ata-babaları İrəvanda hökmranlıq 
etmişdilər. Onun ataları özlərindən elə bir əsər yadigar 
qoymuşdular ki, tarixdə əbədi qalacaqdı. Hüseynəli xan 
yaxşı başa düşürdü ki, tale ona yaxşı bir fürsət yaradıb 
və o, bu fürsətdən istifadə etməlidir. Buna görə də 
Hüseynəli xan əcdadlarının adını yaşatmaq məqsədi ilə 
kisənin ağzını açıb, İrəvanda  bir məscid tikmək qəra-
rına gəldi. O, ustaları sənət beşiyi olan Təbrizdən dəvət 
                                                 
1 Doktor Məhəmməd Əmin Riyahi. Tarix-e Xoy, səh.184 
 
 67
etdi. Çünki Qahirədə, Şamda, Heratda, İstanbulda, Deh-
lidə, Bağdadda və ümumiyyətlə, Şərqdə elə bir qiymətli 
memarlıq nümunəsi ola bilməzdi ki, orada Təbriz 
memarlıq məktəbinin nümayəndələrinin əllərinin izi 
olmasın. Düşmənlər elə ki, Təbrizi dağıdardılar, ilk 
növbədə, onun sənətkarlarını öz ölkələrinə aparardılar.  
Sənətkarlar işə başladılar. Torpağı qazıb tikintinin 
bünövrəsini qoydular. İş sürətlə gedirdi. Lakin bir gün 
səhər tezdən şəhərə xəbər yayıldı ki, ustalar  gecə ikən 
qaçıblar. Əlacsız qalan Hüseynəli xan bilmədi, nə 
etsin. Başqa ustalar çağırdı. Onlar gəlib əvvəlki 
tikintini görəndən sonra çiyinlərini çəkib getdilər. 
Yenə bir dəstə gəldi, onlar da binanın strukturundan 
baş aça bilmədilər. Hüseynəli xanın əli hər yerdən 
üzüldü. Birdən qeyri-adi bir  hadisə baş verdi. Təbrizli 
ustalar qayıdıb gəlmişdilər. 
Hüseynəli xan qəzəbli halda onlardan indiyədək 
harada olduqldarını soruşdu. Ustalar dedilər: "Bir il 
vaxt lazım idi ki, bünövrə yaxşı bitişsin. Bilirdik ki, 
sən bu qədər gözləməyə razı olmayacaqsan, ona görə 
də gizlicə qaçdıq. İndi həmin müddət başa çatıb və biz 
qayıtmışıq".  
Hüseynəli xan başqa bir söz demədi. 
Binanın tikintisi davam etdi... Təbrizdə 1465-ci 
ildə tikilmiş Göy məsciddən, təxminən, üç əsr keçən-
dən sonra İrəvanda da Göy məscid ucaldı. Məscidin 
dörd minarəsi vardı. Üstündən illər keçəndən sonra da 
o öz gözəlliyi ilə insanları heyrətləndirməkdə idi. 
Tarixçi Məhəmmədov yazır: "Hüseynəli xanın oğlu 
Göy məscidin aynalı salonunu tikdirdi və məşhur 
rəssam Mirzə Qədir İrəvani məscidin divarında bəzi 
heyvanların şəklini çəkdi. Onun həyətində hovuz var 
idi və hovuzun içərisindəki fəvvarələr 1-1,5 metr 
 
 68
hündürlüyünə su vururdu. Nəziri olanlar bəzən qənd 
gətirib hovuza tökürdülər. Çünki camaat ondan şərbət 
kimi istifadə eləyirdi. Əsrin ziyalıları da Göy məsciddə 
toplaşırdı. XX əsrin 30-cu illərinə qədər İrəvanda Mir-
zə Hüseyn ağa adlı bir alim yaşayıb. O, həmişə Göy 
məsciddə oturardı. XX əsrin əvvəllərində onu Kazan 
və Peterburq universitetlərinə dəvət etmişdilər. Ən 
qüdrətli dilçilər Mirzə Hüseyn ağanın yanına gəlib, 
ərəb dilinin qrammatikasını ondan öyrənərdilər. Türki-
yədən alimlər onun yanına gələrdilər. O, xoş təbli bir 
şair idi. Mirzə Hüseyn ağa 1937-ci ilin repressiyaları 
zamanı qətlə yetirildi. 
Hal-hazırda İrəvanın Göy məscidinin təkcə bir 
günbəzi və 8-10 hücrəsi var. İrəvanda və bütövlükdə 
Ermənistanda azərbaycanlıların əli ilə yaradılmış tarixi 
əsərləri Azərbaycanın memarlıq nümunələrindən 
ayrılıqda saymaq mümkün deyil. Buna görə də onlar 
haqqında yazmaq hamımızın vəzifəsidir. Lakin böyük 
təəssüf hissi ilə bildirirəm ki, bu sahədə heç bir iş 
görülməyib. İrəvanın Göy məscidi Şərqin digər 
məscidlərindən heç də geri qalmır".1 
Xatırlatmaq lazımdır ki, "İrəvandakı Göy məscidin 
əsas dairəvi günbəzindəki yazıları hicri-qəməri tarixi 
ilə 1180-ci ildə Mir Mürtəza Təbrizi və Qaffar Ovcani 
adlı iki sənətkar yazmışdır".2 
                                                 
1 Bax: "Ərk" qəzeti (Təbriz), 23.10.1381 hicri-şəmsi ili 
2 "Salam" qəzeti, 20.10.1375-ci il 
 
 69
          
 
 
 
 
 (Rəssam Mirzə Qədim İrəvani) 
 
  
  
 
 
 
 (Rəssam general-mayor Qriqori Qaqarin) 
 
Azərbaycan Ensiklopediyasında Hüseynəli xanın 
miladi tarixi ilə 1783-cü ildə vəfat etdiyi göstərilir: 
"Kartli-Kaxeti hakimiyyəti Rusiyanın himayəsi altına 
keçdiyinə görə 1783-cü ildən İrəvan xanlığının da Ru-
Ayaq üstə dayanmış 
oğlan portreti 
Oturmuş qadın 
portreti 
İrəvanda karvansara Sərdabad qalası uğrunda döyüş 
səhnəsi 
 
 70
siyaya meyli gücləndi. Osmanlı imperiyası Qafqazda 
Rusiyanın siyasətinin güclənməsindən narahat idi. Bu-
na görə İrəvanın yeni hakimi Qulaməli xanı Gürcüstan 
əleyhinə qaldırmağa çalışırdı. Ancaq tezliklə Qulaməli 
xan II İraklinin tərəfdarlarının əli ilə qətlə yetirildi və 
onun yerinə Əli Məhəmmədxan gəldi". 
Məhəmməd xan Qacar İrəvani İrəvanın sonrakı 
hakimi oldu. Qacar tarixinin müəllifi hicri-qəməri ta-
rixi ilə 1201-ci il hadisəsindən danışarkən onu Urmiya 
bəylərbəyi Məhəmmədqulu xanın sadiq müttəfiqi kimi 
təqdim etmişdir. Həmin ildə Xoy hakimi Hüseynqulu 
xan Donbolinin xərac verməkdən boyun qaçırması 
Məhəmmədqulu xanı qəzəbləndirdi. O, Azərbaycan 
əmirlərini, o cümlədən Məhəmməd xan İrəvanini 
çağırıb, Xoy və Səlmas üzərinə hücuma apardı.1 
 
 
İrəvan Ağa Məhəmməd xan Qacar dövründə 
 
Ağa Məhəmməd xan Qacar Lütfəli xan Zəndi 
hakimiyyətdən saldıqdan sonra diqqətini Azərbaycan 
vilayətlərinə yönəltdi. Burada bir neçə il idi ki, xanlar 
mərkəzi hakimiyyətə  tabe deyildilər. Ağa Məhəmməd 
xan atasının bu torpaqlara uğursuz hücumlarını qələbə 
ilə başa çatdırmaq və  bu barlı-bəhərli bölgənin iqtisadi 
və ticari üstünlüyündən istifadə etmək istəyirdi. Onun 
hərb maşınının xərcləri dəhşətli dərəcədə çox idi. Artıq 
onu daxili qarət və soyğunçuluq hesabına ödəmək 
mümkün deyildi. Buna görə də o, Azərbaycanın qızıla 
bərabər torpaqlarını ələ keçirməyə çalışırdı.2 
                                                 
1 Bax:  Əlipur Səfər. Qacar dövründə Qafqazın yerli hökumətləri, 
səh.92 
2 Bax: Pənahi Simnani. Ağa Məhəmməd Qacar, səh.184 
 
 71
Ağa Məhəmməd Kirmanı fəth edəndən sonra 
qoşunun baharda Tehranın ətrafında toplanması barədə 
göstəriş verdi. Oraya təqribən 60 min insan gəldi. 
Novruzdan 53 gün sonra (şəmsi təqvimi ilə 1174-cü 
ilin (miladi tarixi ilə 1795-ci il) ordibehişt ayının 23-
də) o, Tehrandan çıxdı. Son ana qədər Ağa Məhəmməd 
xanın haraya yollanacağını heç kəs bilmirdi. 
Qacar ordunu üç hissəyə böldü: bir hissəni sağ 
tərəfdən Muğana, Şirvana, Dağıstana göndərdi. İkinci 
hissəni sol tərəfdən İrəvan istiqamətinə yolladı. Özü 
isə onların arasında Qarabağın möhkəm qalalarından 
hesab olunan Şuşa qalasına doğru irəlilədi. Süleyman 
xan Araz çayı üzərində körpü saldırdı və oradan 
keçdilər.1  35 günlük mühasirədən sonra İrəvan qalası 
Ağa Məhəmməd Qacarın ixtiyarına keçdi.2 
Ağa Məhəmməd xan 
Qacar bu səfərdə Gürcüstana 
hücum etdi və 15 nəfəri əsir 
edib özü ilə apardı. 1796-cı 
ildə Rusiya qoşunları general 
Zubovun komandanlığı altın-
da hücum əməliyyatlarına 
başladı. Bu zaman Xorasan 
bölgəsində cari işlərlə məş-
ğul olan Ağa Məhəmməd 
xan Azərbaycan hakimlərin-
dən, o cümlədən İrəvan bəy-
lərbəyi Məhəmməd xandan, 
Təbriz və Xoy bəylərbəyi 
Hüseynəli xan Donbolidən 
və digərlərindən məktublar 
                                                 
1 Bax: Səid Nəfisi. Tarix-e ectemai-ye siyasi-ye İran. I cild, səh.66 
2 Bax: Azərbaycan Ensiklopediyası  
 
 72
aldı. Həmin məktublarda da bu barədə yazılmışdı: 
“Rusiya imperatriçası Tiflisdə qətlə yetirilmiş bir qrup 
rus əsgərinin intiqamını almaq üçün kifayət qədər 
yaxşı silahlanmış və toplarla təchiz edilmiş 80 minlik 
ordunu bölgəyə göndərib. Başqa bir dəstə isə Dərbəndi 
mühasirəyə alıb. Bundan əlavə, Bakı və Talış bölgəsi 
ruslara təslim edilib, Şirvan və Gəncə camaatı da əmrə 
tabe edilib. Adı çəkilən bölgədə vəziyyət qarışıq, əhali 
isə pərişandır. Gərək tezliklə bir əlac fikirləşəsiniz, əks 
halda, bütün nizam-intizam pozulacaq”.1 
Ağa Məhəmməd xan tərəfindən İrəvan hakimliyi 
vəzifəsi saxlanılmış və Məhəmməd xan Qacar İrəvani 
də Azərbaycanın əksər yerli əmirləri kimi dinclik 
xatirinə Ağa Məhəmməd xanın dostluq həlqəsinə 
qoşulmuşdu. Amma fürsət düşsəydi, başqa bir hami 
tapıb, ondan kömək istəyərdi. O, hicri-qəməri tarixi ilə 
1209-1211-ci illərdə Osmanlı dövlətinə tərəf üz çevirdi 
və Osmanlı sultanı III Süleymana və Ərzurum valisi 
Yusif paşaya yazdığı məktubda Ağa Məhəmmədin 
yenidən qoşun çəkməsi barədə məlumat verərək, ona 
kömək əli uzadılmasını, Osmanlı dövlətinin hima-
yəsinə qəbul edilməsini xahiş etdi.2 
Ağa Məhəmməd xan Qacar İrəvan xanını zindana 
salıb, idarəçilik işlərini Əliqulu xana tapşırdı. Ağa 
Məhəmmədin qətlindən sonra 1797-ci ildə Əliqulu 
xanı İrəvandan qovdular. Həmin ilin sonlarında Fətəli 
şah Məhəmməd xanı zindandan azad edib, yenidən 
İrəvanın hakimi təyin etdi.3 
                                                 
1 Xanək Eşqi. Siyasət-e nezami-ye Rusiye dər İran (1790-1810-cu 
illər), səh.42 
2 Bax: Əlipur Səfər. Hokumətha-ye məhəlli-ye Qəfqaz dər əsr-e 
Qacar, səh.92 
3Bax:  Azərbaycan Ensiklopediyası  
 
 73
XIX əsrin astanasında İrəvanın iqtisadi 
durumuna bir nəzər  
 
Çarlz İsəvi özünün mükəmməl "İranın iqtisadi 
tarixi - Qacariyyə dövrü (hicri-qəməri 1215-1332-ci 
illər)" əsərində XIX əsrin birinci yarısında İrəvanın 
iqtisadi vəziyyəti barədə qiymətli məlumatlar vermiş-
dir. O, İrəvanın sənətkar və xırda tacirlərinin təşkilati 
vəziyyəti barədə yazır: "Sənətkarlar kütləsi ustalardan 
ibarət idi. Ustalar kustar sənaye məhsullarının isteh-
salında çox mühüm yer tuturdular. Gəlirləri hər peşə 
üzrə ustaların sayına uyğun olurdu. Ustalar öz peşələri 
ilə bağlı olmayan əmtəə istehsal etmək hüququna da 
malik idilər. Peşə üzrə hər hansı inhisarçılığa yol veril-
mirdi və sənətkarlar onların üzvlərindən hər hansı biri-
nin başqa işə keçməsinin qarşısını ala bilməzdilər. La-
kin rəqabətdən qorunmaq üçün hər bir usta öz istehsal 
etdiyi məhsulu yalnız müəyyən bir yerdə satırdı və 
müştəriləri aldatmaq hüququ yox idi. O, mal satarkən 
kimdənsə qabağa keçə, ya öz malını tərifləyə, başqala-
rının malını pisləyə bilməzdi. Ödədikləri icarə haqları 
onları daxilən birləşdirirdi və əgər bir usta keyfiyyətsiz 
mal düzəltsəydi, müştərini aldatsaydı və s. onun dükanı 
mıxlanar, həmin dükan başqasına verilərdi. 
Yalnız ustaların haqqı var idi ki, özlərinə şagird 
götürüb, peşələrini onlara öyrətsinlər və onları usta 
olmağa hazırlasınlar. Ustaların yanında işləyən 
şagirdlərin sayı sabit deyildi. Adətən, hər ustanın bir və 
ya iki şagirdi olurdu. XIX əsrin birinci 30 illiyyində 
İrəvan şəhərində ustalarla şagirdlər arasındakı nisbət 
təqribən aşağıdakı kimi idi:  
       
                            
 
 74
 ustaların 
sayı 
şagirdlərin 
sayı 
Çəkməçi 10 15 
Dulusçu 11 19 
Bənna 25 70 
Dəmirçi 20 45 
Nalbənd 12 10 
Dərzi 18 20 
Pinəçi 60 150 
Gümüş mütəxəssisi 6 21 
Metal ustası 40 3 
Dülgər və taxta ustası 49 150 
Yəhər ustası 8 19 
 
Yegizarovun dediyinə görə, İrəvan sənətkarları 722 
nəfər usta və 667 nəfər şagirddən ibarət idi. Birbaşa 
olmasa da, hər ustaya bir şagird düşürdü, əlbəttə, 
elələri də var idi ki, ümumiyyətlə, şagirdi yox idi. 
Çörəkçilərin və misgərlərin şagirdi olmadığı halda, 
dülgərlərin, pinəçilərin, bənnaların hər birinin 4 şagirdi 
var idi. Ölkənin bütün şəhərlərində şagirdlərlə ustaların 
sayı fərqli idi. Sənətkarlıqla əlaqəsi olmayan ustaların 
şagirdlərinin sayı məhdud idi. İrəvan, Naxçıvan, Or-
dubad şagirdlərinin və ustalarının sayı aşağıdakı kimi 
idi: İrəvanda 143 usta, 43 şagird, Naxçıvanda 109 usta, 
41 şagird, Ordubadda 140 usta və 128 şagird var idi. 
...Ustalar lazım olan halda özlərinə fəhlə götürür-
dülər. Məsələn, İrəvanda 6 nəfər taxıl tacirinin şagirdi 
yox idi, amma taxılı daşımaq, yükləmək işinə 24 nəfər 
fəhlə cəlb etmişdi. Çörəkçilərin də şagirdi yox idi, lakin 
bu sahədə çalışan 18 nəfər usta 50 nəfər fəhlə işə 
götürmüşdü. Bu şəhərdəki 52 nəfər baqaliyyə tacirinin 
nə şagirdi, nə də fəhləsi var idi. Amma 10 nəfər ayaqqa-
 
 75
bı ustasının yanında beş fəhlə və 15 şagird çalışırdı. 11 
nəfər dulusçu 23 ixtisaslı fəhlə və 19 şagird işə cəlb et-
mişdi. 25 nəfər usta-bənna bu qayda ilə öz əlinin altında 
18 fəhlə və 70 şagird işlədirdi. 7 nəfər dəri ustasının 30 
fəhləsi olduğu halda, bir nəfər də şagirdi yox idi. 6 gü-
müş ustasının 8 fəhləsi və 21 şagirdi, 8 sərracın (yəhər 
ustasının) 12 fəhləsi və 19 şagirdi, 49 dülgərin 90 fəh-
ləsi və 150 şagirdi var idi. Dəmirçilər, misgərlər (dəmir 
lövhə düzəldənlər), nalbəndlər, şam düzəldənlər, metal 
ustaları, iptoxuyanlar, nəleyndüzəldənlər (mollalar üçün 
çustabənzər ayaqqabı), yun parça ustaları, hətta bir nəfər 
fəhlə belə saxlamırdılar. Hər peşənin sərmayə qoyuluşu 
məhdud və az idi. Peşə ustaları yalnız bir və ya iki 
şagirdlə işləyirdilər. Çox iş və fəhlə tələb edən sənətlər 
sənətkarlıq mərtəbəsi sırasında olmayıb, kapitalist 
emalatxanaları istehsalının göstəricisi sayıla bilərdi".1  
Əhməd Əşrəf də bu sahə ilə bağlı məlumat verir. O 
yazır: "İrəvanda, demək olar ki, hər ustanın bir şagirdi 
var idi. XIX əsrin əvvəllərində bu şəhərdə 722 usta və 
667 şagird çalışırdı. Şagirdlik yaşı adətən 12 yaşdan 
başlanır və həmin şagird 10 ilə ustalıq məqamına 
çatırdı. Ustalar öz şagirdlərinə dini işləri və sənətin 
sirlərini öyrədirdilər. Şagird öz ustasından yemək və 
paltar alırdı, lakin onun əməkhaqqı almaq hüququ yox 
idi, yalnız şagirdlik pulu alırdı. Ustadlıq məqamına 
yüksəlmiş şagirdin belinə xüsusi kəmər bağlanır və 
onun əməkhaqqı artırılırdı. Bəzi hallarda sənətkarlar 
günəmuzd fəhlələrdən istifadə edirdilər. Bəzi sənət-
karlar isə işə yalnız günəmuzd fəhlə götürür, başqaları 
isə həm günəmuzd fəhlə, həm də şagird saxlayırdı".2 
                                                 
1 Çarlz İsəvi.Tarix-e eqtesadi-ye İran. Tərcümə edən:Yəqub Ajand, 
səh.146 və 218 
2 Əhməd Əşrəf. Məvane-ye tarixi-ye roşd-e sərmayedari dər İran, 
doure-ye Qacariyye, səh.32 
 
 76
Çarlz İsəvi kitabının digər bir bölməsində yazır: 
"İrəvanda pambıq əkini geniş yayılmışdı. İstehsal 
olunan məhsulun bir hissəsi Türkiyəyə, bir hissəsi isə 
Tiflisə daşınırdı. Ancaq məhsulun Trabzona çatıb-
çatmaması haqqında əlimizdə məlumat yoxdur".1 
İrəvan İpək yolunun üstündə olduğundan müsafir-
lər və tacirlər  buradan keçirdi. Buna görə də o, mü-
hüm şəhərə çevrilirdi. Kembric Universitetinin profes-
soru Pyotr Avri yazır: "Ağa Məhəmməd xan Qacar  
İrəvan, Xoy, Rəşt, Qəzvin kimi şəhərləri xarici 
ticarətin əsas dayaqları səviyyəsinə qaldırdı. İrəvan və 
Xoy şəhərləri Qara dəniz vasitəsilə Qafqaz və 
Osmanlının ticarət mərkəzləri sırasında idilər".2 
Çalz İsəvi "Xalçaçılıq" bölməsində bu sənət barədə 
şərh verdikdən sonra, onun ixracı haqqında yazır: 
"Təbriz mühüm xalçaçılıq mərkəzi idi. Trabzon və İrə-
van yolu ilə Təbriz xalçaları xarici ölkələrə çıxarılırdı”.3 
İrəvan əmtəə ixracatının əsas yolu olduğu kimi, 
Avropa mallarının idxalı sahəsində də mərkəzi xətt 
hesab olunurdu. Adını çəkdiyimiz müəllif bu barədə 
yazır: "Rəqabətin digər səbəbi Avropa mallarının 
Qafqazdan gömrük haqqı olmadan keçməsi idi. Mallar 
Qara dəniz vasitəsilə Potidən Batuma daşınır, oradan 
İrəvana, İrəvandan isə Təbrizə aparılırdı".4 
 
                                                 
1 Çarlz İsəvi.Tarix-e eqtesadi-ye İran. Tərcümə edən:Yəqub Ajand, 
səh.218, 448 
2  Pyotr Avri. Tarix-e moaser-e İran. I cild, tərcümə edən: 
Məhəmməd Rəfi Mehrabadi, səh.154 
3 Çarlz İsəvi.Tarix-e eqtesadi-ye İran. Tərcümə edən:Yəqub Ajand, 
səh.218, 448 
4 Yenə orada, səh.218, 448 
 
 77
İrəvan İran-Rusiya müharibələrində 
 
İran-Rusiya müharibələrinin hər iki mərhələsində 
İrəvanın azərbaycanlı əhalisi çar ordusuna qarşı rəşadət 
və cəsarətlə vuruşmuşdur. Onların igidlik və qəh-
rəmanlığını Azərbaycan tarixinin qızıl səhifələrindən 
saymaq olar. 
“Məftun” təxəllüslü Əbdürrəzaq Dünbüli “Sulta-
niy-yə” əsərində rusların hücumları qarşısında İrəvanın 
müsəlman əhalisinin göstərdiyi qəhrəmanlığı və 
şücaəti şərh edərək yazır: 
 
Bütün ruslar qan və torpaq içində  
Nizələrin başı sinələri param-parça edib. 
İti qılınclardan bədənlər  
Kəsik-kəsik, doğram-doğram. 
Qəlpələr dolu kimi yağdı. 
Baş, sinə, ayaq, papaq töküldü xəndəyə. 
Xəncər kəsib-doğramaqdan par-par yanırdı,  
Qalanın divarından qan su kimi axırdı. 
Həmin döyüşdə qılıncların doğradığı  
Meyidlərlə xəndək və arxlar dolmuşdu. 1 
 
Bu müharibələrin birinci mərhələsində İrəvan ha-
kimi Məhəmməd xan Qovanlu Qacar ruslarla razılığa 
gəlsə də, şəhərin müsəlman əhalisi  düşmən qarşısında 
mətanətlə dayandı. Hicri-qəməri tarixi ilə 1228-ci ildə 
(miladi tarixi ilə 1813-cü ildə) ədalətsiz Gülüstan 
müqaviləsinin bağlanması ilə döyüşlərin birinci mərhə-
ləsi başa çatdı. Bu biabırçı müqaviləyə görə, Arazın o 
                                                 
1  Hidayətullah Behbudi. Ədəbiyyat dər cəngha-ye İran və rus,  
səh. 14 
 
 78
tayındakı vilayətlərin çoxu zorla Rusiya imperiyasına 
birləşdirildi. İrəvan və Naxçıvan şəhərləri Qacarlar 
dövlətinin əlində qaldı. Bu iki şəhər strateji baxımdan 
son dərəcə əhəmiyyətli idi. Nəsrəddin şahın xüsusi 
həkimi fransız Fövriyyə, İrəvan və Naxçıvanı Fran-
sanın Elzas və Lurnu şəhərləri ilə müqayisə etmişdir.1  
Gülüstan müqaviləsi bağlandığı vaxtdan ta İran-
Rusiya müharibələrinin ikinci dövrünə qədərki 13 il 
ərzində cəbhələrdə sakitlik bərqərar oldu və İranla 
Rusiya arasında zahirən sülh hökm sürdü. Amma bu 
müqavilədən doğan təhqir və məğlubiyyət acısı cəmiy-
yəti sarsıtmış,  xalqın qəlbində kin və nifrət yaratmışdı. 
Azərbaycan əhalisinin bu dövrdəki ümumi narazılığı 
Gülüstan müqaviləsinə qarşı ictimai etirazların bariz 
nümunəsidir. XIII əsrin birinci yarısının (hicri) ədib və 
tarixçisi Əbdürrəzaq Dünbüli hicri-qəməri tarixi ilə 
1229-cu ilin hadisələrini şərh edərkən yazırdı: "...İki 
min nəfər İrəvan sakini könüllü şəkildə cihada qalxıb 
silahlanmış, bir neçə alim, çalmalı ərbab, zöhd və təq-
va əhli kəfən geyinib, qələbə qılıncı qurşamışdılar...".2 
Qəhrəman İrəvan camaatı təpədən-dırnağacan 
nifrət ruhunda köklənmişdi. Onlar irəvanlı sərkərdə 
Hüseyn xanın və onun qardaşı Həsən xan Sarı Aslanın 
komandanlığı altında silaha sarılaraq düşmənlə ölüm-
dirim mübarizəsinə qalxdılar. Səid Nəfisinin yazdığına 
görə, "Hicri-qəməri tarixi ilə 1241-ci ilin zilhiccə ayın-
da (miladi tarixi ilə 1826-cı ilin iyun ayında) başlamış 
ikinci müharibədə ilk olaraq İrəvan sərkərdəsi Hüseyn 
xan beş min nəfərlik ordu ilə Gülüstan müqaviləsindən 
                                                 
1 Doktor Fövriyyə. Se sal dər dərbar-e İran. Tərcümə edən: Abbas 
İqbal, səh.147 
2  Hidayətullah Behbudi. Ədəbiyyat dər cəngha-ye İran və rus, 
səh.59 
 
 79
sonra yaranmış sərhəddən keçib Rusiya tərəfindən 
işğal olunmuş əraziyə daxil olmuşdur".1 
Müharibələrin ikinci mərhələsinin əvvəllərində 
Yermolovun komandanlığı altındakı Rusiya orduları-
nın ardıcıl məğlubiyyəti çar I Nikolayı qorxuya saldı. 
O, vəziyyətdən çıxmaq üçün general Paskeviçi əvvəlcə 
tam səlahiyyətlə Yermolova yardımçı göndərdi, sonra 
isə ordu komandanlığını ona həvalə etdi. General 
Paskeviç çox təcrübəli idi. O, ilk döyüşlərdən qarşı 
tərəfin zəif nöqtələrini aşkar edir və növbəti səfərlərdə 
qələbə qazanmağa başlayır. Qələbə xəbəri çarı sevindi-
rir  və o, Paskeviçə yazdığı məktubda ona razılığını 
bildirməklə yanaşı, İrəvan şəhərinin müsəlman əha-
lisinin müqavimətindən narahatlığını bildirir: "Prins 
Menşikovun İrəvan barədə göndərdiyi məlumatlardan 
aydın olur ki, İrəvanda olduqca ciddi müqavimətlə 
rastlaşacağınızı gözləməlisiniz, onun mühasirəsindən 
çəkinməməlisiniz və buna hazır olmalısınız.2 
 Sonrakı hadisələr göstərdi ki, çarın qorxusu əbəs 
deyilmiş. Təbii ki, bu müharibənin bütün təfərrüatını 
burada əks etdirmək mümkün deyil.  İrəvan əhalisinin 
müqavimətini təşkil etmək üçün ziyalılar (alim və 
yazarlar) şəhərin əhalisi içərisində çox ciddi təbliğata 
başladılar. 
İran-rus müharibələrinin ilk mərhələsində İrəvan 
hakimi Məhəmməd xan Qovanlu Qacar rus sərkərdəsi 
Sisyanovdan kömək istəmişdi. Lakin Səid Nəfisinin 
yazdığına görə, "o, görəndə ki, ruslar irəliləyə bilmir, 
qacarların tərəfini tutmaq istədi. Məhəmməd xan vəziri 
Mirzə Şəfiyə İrəvan qalasına getmək barədə göstəriş 
verdi. O getdi və sülh bağlamaq qərara alındı... Mə-
                                                 
1 Səid Nəfisi. Tarix-e ectemai-ye siyasi-ye İran. I cild, səh.123 
2 Səid Nəfisi. Tarix-e ectemai-ye siyasi-ye İran. II cild, səh.130 
 
 80
həmməd xan Qacarın hərəkətləri barədə məlumat Sis-
yanova çatan kimi o, hiyləyə əl atdı. Xəbərdarlıq etmə-
dən Dərkə yolundan İran ordularının üzərinə hücuma 
keçdi, yenidən döyüş başlandı. Bu arada İran ordusu-
nun tərkibində olan Şəmsəddinli və Qazax süvariləri-
nin bir qismi qiyama qalxdı və əhalini qarət etməyə 
başladı. İran ordusunun komandanlığı vəziyyəti belə 
görüncə geri çəkildi. Qarşısında maneə görməyən Sis-
yanov İrəvana daxil oldu və şəhər məscidini qərargaha 
çevirib, oradan  topları istehkamlara yönəltdi; onunla 
Məhəmməd xan Qacar arasında qızğın döyüş başladı. 
Şəhərin müsəlman əhalisi bu qeyri-bərabər döyüş-
də bütün vasitələrlə işğalçılara nifrətini göstərdi. Bu 
dövrü tədqiq edən Jan Yunir yazır: "İrəvan şəhərinin 
came məscidi qərb tərəfdə idi. Ayrı-ayrı məzhəblərin 
nümayəndələrinin qarışıq yaşadığı bütün şərq şəhərlə-
rində came məscidi  müsəlmanların çoxluq təşkil etdiyi 
ərazidə tikilirdi. Şəhərin qərbində də demək olar ki, 
əhalinin hamısı müsəlman idi. 
Dalov İrəvanın qərbinə daxil olandan sonra söz 
verdi ki, müsəlmanlara dini nöqteyi-nəzərdən problem 
yaratmayacaq və hər bir müsəlman öz şəri borcunu 
sərbəst yerinə yetirə biləcək. Torpaqlarının Dalov 
tərəfindən işğal edilməsindən qəzəblənən yerli əhali 
heyıflərını azan vermək yolu ilə çıxırdılar. Səhər tez-
dən, günorta vaxtı və qürub çağı İrəvan kişilərinin bö-
yük əksəriyyəti şəhərin qərbində azan verir və  şərq tə-
rəfdəki müsəlmanlar da onlara qoşulurdu. Əlahəzrətin 
(şəhərin hakimi və Abbas Mirzə nəzərdə tutulur) bu 
məsələdən xəbəri yox idi. Çünki o, İrəvan mühasirəyə 
alınmazdan və Dalov şəhərə girməzdən qabaq oradan 
getmişdi. Bir də eşitdi ki, şəhərin qərbində və şərqində 
insanlar azan verməyə başlayıb, heyrətləndi. Əlahəzrət 
 
 81
gördü ki, heç kim onlara mane olmur. Dalovun 
keşikçiləri sanki onları eşitmir. O da azanın ahəngini 
tutmağa başladı, lakin azan vermək əvəzinə üzünü 
şəhərin qərbinə tutub Məhəmməd xana müraciətlə dedi 
ki, Abbas Mirzə ona kömək göndərir. Sabah gecə 
həmin qüvvə hücuma keçəcək. Abbas Mirzə əlavə etdi 
ki,  keşikçibaşı Məhəmmədhüseyn xanın komandanlığı 
ilə onun əsgərləri hücuma başlarkən o da həmlə etsin. 
İrəvan döyüşü müsəlmanların rus ordusu ilə mü-
haribəsində unudulmaz səhifələrdən biri olub. Həmin 
gecə İrəvanın müdafiəçiləri çar zabit və əsgərlərini çox 
ağır hala saldılar. Müsəlman ölkələrində müqəddəs 
yerlərin bəst yeri olduğunu bilən ruslar qaçıb şəhər 
məscidinə doluşaraq aman istədilər. Şəhərin müdafiə-
çiləri səhərə qədər döyüşdülər. Şəhərin keçid və yolları 
rus əsgərlərinin meyitləri ilə örtülmüşdü, bütün arxlar 
ərğuvan kimi qızarmış, sanki torpağın üstünü lalələrlə 
rəngləmişdilər. Dalov müharibənin davam edəcəyi 
təqdirdə sonuncu əsgərinin də məhv olacağını görüb 
geri çəkildi".1 
Bütün bu döyüşlərdə ermənilərə etimad göstəril-
mədi, çünki onlar  ruslarla yaxınlaşmağa fürsət ax-
tarırdılar. Səid Nəfisi bu barədə yazır: "Həmin günün 
səhəri şəhərin hakimi Məhəmməd xan Qacar dedi ki, 
qalanın keşikçiləri ermənilərdir, qorxuram ki, onlar öz 
dindaşları ilə birləşsinlər və qalanı təslim etsinlər. Fətəli 
şah bir qrup əsgər göndərdi ki, gedib qalanı tutsunlar".2 
Müharibələrin ikinci dövründə ermənilər ruslarla 
yaxın əməkdaşlıq etdilər. Bu xəyanətlərin bəzilərini 
qeyd etmək yernə düşər. Səid Həfisi yazır: "Hicri-qə-
                                                 
1 Jan Yunir. Delavəran-e qomnam-e İran dər cəngha-ye İran və 
Rusiye. Tərcümə edən: Zəbihulla Mənsuri, səh.588 
2Səid Nəfisi. Tarix-e ectemai-ye siyasi-ye İran. I cild. səh.244  
 
 82
məri tarixi ilə 1242-ci ilin ramazan ayında (1828-ci ilin 
25 aprelində) Benkedarov bir gecə əvvəl şah ordu-
sunun tərk etdiyi Eçmiədzin kilsəsini maneəsiz işğal 
etdi. Orada dörd yüz nəfərlik şah qornizonu var idi. 
Onlar köçəndə azuqə və erməni keşişlərini də özləri ilə 
aparmışdılar. Bir qrup müsəlman süvarisi İrəvan sərda-
rı Hüseyn xanın qardaşı Həsən xan Sarı Aslanın ko-
mandanlığı ilə Sərdarabad, Eçmiədzin və İrəvan ara-
sındakı çöldə ordu düşərgəsi qurmuşdu. Sərdarabad 
Hüseyn xan Sərdar tərəfindən İrəvan yolunun üstündə 
qurulmuş qala idi və onun işğalı İrəvanın itirilməsi 
demək idi. İrəvan şəhərinin zəbt edilməsi isə şah 
ordusuna ən ağır zərbə ola bilərdi. 
Ermənilərin katolikosu Nerses rus orduları ilə bir-
likdə Eçmiədzinə daxil oldu. Onun çox böyük nüfuzu 
vardı. O, ermənilərin bir qrupunu silahlandırdı, azuqə 
topladı və şah ordusunun vəziyyəti barədə məlumat 
əldə etdi".1  
Xanək Eşqi yazır: "...Zaqafqaziyanın Rusiyaya bir-
ləşdirilməsinin ciddi tərəfdarları olan erməni ruha-
niləri, mülkədarları, kapitalistləri Rusiyanın diqqətini 
öz tərəflərinə çəkmək üçün müxtəlif vasitələr fikir-
ləşirdilər”. 
XIX əsrin ikinci yarısında Yosef Amin, Movses 
Banqramyan, Şahembryan və digər şəxslər erməniləri 
Rusiyaya yaxınlaşdırmaq üçün ciddi səy göstərirdilər. 
Miladi tarixi ilə 1896-cı ildə, Rusiya ilə Osmanlı 
arasında müharibə getdiyi bir vaxtda fəal ermənilərdən 
ibarət "Xarici İşlər üzrə Təhqiqat Cəmiyyəti" adlı cə-
miyyət təşkil olundu. Həmin cəmiyyətin keçirdiyi 
                                                 
1 Səid Nəfisi. Tarix-e ectemai-ye siyasi-ye İran. II cild, səh.135 
 
 83
iclaslarda ermənilərin Rusiyanın himayəsinə 
keçməsinin zəruriliyi vurğulanırdı.  
1885-ci ildən başlayaraq başda mitropolit Yosef 
Arqunti olmaqla, Eçmiədzinin yuxarı dairələri, söz və 
iş adamları, həmçinin böyük mülkədarlar yuxarıda 
qeyd edilən proqramın icrası istiqamətində Rusiyada  
ciddi fəaliyyət göstərirdilər.  Hələ 1782-ci ilin dekab-
rında erməni ruhaniləri, böyük mülkədarlar və həm-
çinin tanınmış şəxslər rus imperatriçası II Yekaterinaya 
göndərdikləri məktublarda xahiş edirdilər ki, erməni 
millətini özlərinin sədaqətli dostlarından hesab etsin və 
onları öz himayəsinə qəbul eləsin.1 
Ruslar XIX əsrin əvvəllərində və İranla müharibə 
başlanan vaxt erməni Nersis İskova çar Rusiyasının 
sərhədləri çərçivəsində erməni muxtar vilayətini yarat-
mağı söz vermişdilər. Bu vəd təkcə İran-rus mühari-
bəsində erməni silahlı qüvvələrini ruslara xidmət işinə 
səfərbər etmədi, həm də bir çox ölkələrdə, o cümlədən 
Hindistanda ticarətlə məşğul olan erməni varlılarının 
maliyyəsinin  “səfərbərliyə alınması” ilə nəticələndi.  
...1804-cü ildə Zaqafqaziyada şah ordusu rus 
qoşunları ilə ilk dəfə üz-üzə dayanarkən Qarabağ 
erməniləri onlarla birləşərək Qarabağı və Şuşanı rusla-
ra təslim etdilər. Ancaq bu zaman müsəlmanlar İrəvan-
da və Bakıda ruslara ciddi müqavimət göstərir, hətta 
rus ordusunun komandanı Sisyanov Bakı qalasının 
ətəyində öldürülmüşdü. İkinci İran-Rusiya  müharibə-
sində, daha dəqiq desək, 1826-cı ildə də erməni silahlı 
qüvvələri ruslara əsaslı şəkildə kömək etməyə 
başladılar.  Qarabağlı general Mədətyanın və katolikos 
İskov Nersisin komandanlığı altında ruslar Abbas 
                                                 
1 Bax: Xanək Eşqi. Siyasət-e nezami-ye Rusiye dər İran (1790-
1810-cu illər), səh.23 
 
 84
Mirzəni məğlub edib, İrəvanı, Naxçıvanı və Zaqaf-
qaziyanın digər şəhərlərini işğal etməyə nail oldular.1 
Bu xəyanətlərə baxmayaraq, İrəvan şəhərinin kəfən 
geyinmiş müsəlman alimlərinin və adi insanlarının 
müqaviməti nəticəsində  ruslar dəfələrlə məğlubiyyətə 
uğradılar. Məhəmməd Həsən xan bir məktubunda 
İrəvanın üləma və ağsaqqalarını bu cür təsvir edir: 
"...Sizə məlum olduğu kimi, rus kafirləri Gəncə 
şəhərinin əhalisinə qalib gəlmiş, onları qətlə yetirmiş, 
əsir almış və həmin şəhərdə möhkəmlənmişlər. Rusların 
qoşun hissələri Car və Tələyə gecə hücum edib, həmin 
yerlərə ciddi ziyan  vurmuşlar. Onlar orada ordu 
saxlamış və sərkərdə Şahbazur İrəvan şəhərinə qarşı 
döyüşə getmişdir. Aləmin və xalqın pənahı, düşmənləri 
məğlub edən... Fətəli şah... onları cəzalandırmağa gəldi. 
O, düşmənləri tələyə salıb, mühasirəyə alaraq ildırım 
kimi çaxan qılınclarla ehtiraslı kafirləri yuxudan 
oyatdı... Eşitmişəm ki, çeçen, kabardin və hüri xalqı 
məğlub olmuş əsgərlərə yardım aparan kafirlərin yolunu 
Mazdokda kəsmişlər. Onlarla üzbəüz döyüşə girmiş və 
heç kim tərəfindən göstəriş almadan Allahın fərmanı və 
peyğəmbərin buyruğu ilə islamın və müsəlman 
dövlətinin qeyrətini çəkmişlər (Xudavəndi-təala onların  
üzlərini ağ etsin və onlardan razı olsun!). İndi onların 
qarşılarında Dərbənd yolundan başqa bir yol yoxdur. 
Onları xüsusi diqqətlə izləyin, əgər gəlsələr yollarına 
sədd çəkin. Necə olursa-olsun, onların Dərbənddən  
keçmələrinə yol verməyin. Elə ki, Dərbənd istiqamətdən 
yolu bağladınız, bizdən yardım üçün əsgər istəyin və 
xudavəndi-təalanın köməyi ilə göndərəcəyik. Biz 
Dağıstan əmirlərinə də məktub yazmışıq, onlarla da 
                                                 
1 Bax: Mənije Turabzadə və başqaları. Mahiyyət-e təhəvvolat dər 
Asiya-ye mərkəzi və Qəfqaz, səh.60-61 
 
 85
məşvərət keçirə bilərsiniz. Bu xeyirli əmrlə razılaşsanız, 
Allah-təala da sizdən razı qalacaq. Bu, sizə, başqa 
əmirlərə, bütün qeyrətli və islam təəssübü çəkən 
müsəlmanlara vacibdir. Müsəlmana kafirlərlə dostluq 
etmək və onlardan ənam almaq caiz deyil. Onların 
müsəlmanlara yaxşılığı müsəlmanlar üzərində qələbə 
çalmaq üçündür. Qələbə qazanan kimi dostluqlarına 
əncam çəkmək və islamı məhv etmək, nadanlığı və 
azğınlığı yaymaq istəyəcəklər. Bu fani dünyadan bir şey 
əldə etmək olmaz, çünki dünya gedəri, axirət əbədidir. 
Müsəlman mütləq Allahın və onun rəsulunun xoşuna 
gələn işlər görməlidir. Müsəlman Allahın əmrinə, 
peyğəmbərin buyruğuna əməl etmək üçün cihad 
etməlidir. Sizin üləmalarınız da sizə bunu demişlər".1 
Hüseyn xan Sərdar öz ixtiyarında olan kiçik qüvvə 
ilə qələbəyə imkan yarandığını hiss etdi. İrəvan 
şəhərinin üləmalarını və ruhanilərini dəvət edərək on-
lardan  şəhərin müsəlman əhalisini cihada, döyüşçü-
lərin və müdafiəçilərin sıralarına qoşulmağa vadar 
etməyi xahiş etdi. İrəvan komandanının xahişi ilə ülə-
malar və ruhanilər şəhərin müsəlman əhalisini düşmən 
əleyhinə qaldırmaq, döyüşə təşviq etmək və kəfən 
geyinib ələ silah götürmək üçün hərəkətə gəlib, xalqın 
arasına girdilər. Onlar şəhərin küçə və xiyabanlarını 
dolaşır, camaatı məscidə toplayaraq gurultulu xütbə-
lərlə onları  cihada səsləyirdilər. 
İrəvan üləmalarının dəvəti nəticəsində qeyrətli 
müsəlmanların əksəriyyəti ələ silah götürüb, Hüseyn 
xan Sərdarın rəhbərliyi  altında İrəvanın müdafiəsinə 
qalxırlar. O da döyüşçüləri qarşıdakı istehkamlara 
doğru apardı. Rusların hücumu güclü top atəşləri ilə 
                                                 
1 Əsnadi əz rəvabet-e İran ba mənateğ-e Qəfqaz, səh.189 
 
 86
müşayiət olunurdu. Qarşı tərəf də bir neçə ədəd topla 
düşmənə cavab verirdi. Gərgin döyüş gedirdi. Bu qanlı 
davada rusların həmlələrinin qarşısı xüsusi əzm və 
şücaətlə döyüşən insanların igidlik və mərdliyi hesabı-
na alındı. Müsəlmanlar tərəfindən belə bir mətanət 
gözləməyən düşmən qüvvələrinin komandanı qorxuya 
düşüb geri çəkilməyə məcbur oldu və Hüseyn xan 
Sərdarın fərmanı ilə çevik süvarilər onları təqib etməyə 
başladılar. Fərarilərin böyük bir hissəsi geri çəkilərkən 
məhv edildi. Bu qanlı döyüş meydanında 40 nəfərdən 
artıq müsəlman döyüşçüsü şəhid oldu, düşmən 
qüvvələrindən isə 400 nəfər məhv edildi.1 
Ruslarla üz-üzə dayanan İrəvan müsəlmanları Os-
manlılarla əməkdaşlıq etməyə başlasalar da, bu əmək-
daşlıq uzun müddət davam etmir.  Xanək Eşqi yazır: 
"İrəvan sərdarı Hüseynqulu xan özü şəxsən çox istəyirdi 
ki, Ərzurumun qoşun başçısı Əmin paşa ilə görüşsün. 
Uzun müzakirələrdən sonra iki sərkərdənin Arpaçayın 
sağ sahilindəki Magizborda qalasında görüşməsi qərara 
alındı. 1811-ci ilin 30 avqustunda Ərzurumun qoşun 
başçısı ilə İrəvan sərdarı adı çəkilən yerdə görüşdülər. 
Onları müşayiət edən pəhləvanlar qədim şərq adətinə 
uyğun olaraq rəngarəng paltar geyinib, nizamla bir-
birlərinin ardınca gedirdilər. Onların ayaqlarının səsi və 
onları müşayiət edən musiqinin ahəngi Arpaçay 
boyunca əks-səda verirdi. 150 nəfərlik hərbi süvarinin 
silahı, geyindikləri paltarlar və bəzəkli atlar  bu görüşü 
xüsusi təmtəraqlı edirdi. Bu zaman at üstündə olan 
kürdlərdən biri çaparaq qoşun böyüyünün yanına gəlib, 
əlindəki tapança ilə sərdara tərəf atəş açdı və güllə onun 
başına dəydi. Əmin paşa atdan yerə yıxıldı. Oradakı 
                                                 
1 Bax: Nasir Nəcmi. İran dər miyan-e tufan ya şərh-e zendegi, 
səh.157 
 
 87
adamlar onu götürüb dərhal Qarsa, sərkərdənin öz qoşu-
nunun qərargahına apardılar. Əmin paşa çox keçmədən 
ağır yaradan canını tapşırdı. Onun cansız cəsədini 
Ərzuruma apardılar. Bu hadisədən sonra İrəvan sərdarı 
Hüseynqulu xan da öz adamları ilə İrəvana qayıtdı. 
Magizborda məhəlləsinin nüfuzlu adamlarından olan 
Qarabəy tərəfindən bu işə təhrik edilmiş qatil kürd 
çoxdan  Əmin paşanı aradan götürmək üçün münasib 
fürsət gəzirmiş... Əmin paşanın qətli təkcə Qacarların və 
Osmanlıların Rusiya əleyhinə birgə mübarizə aparma-
sına mane olmadı, həm də iki dövlət arasında münasi-
bətlərin gərginləşməsinə səbəb oldu".1 
İrəvan camaatının bütün bu rəşadət və vətənpər-
vərliyinə baxmayaraq, bır sıra səbəblərə görə İran-Ru-
siya müharibələri İran ordusunun məğlubiyyəti ilə başa 
çatdı. Nəticədə İran üçün biabırçı Türkmənçay mü-
qaviləsi bağlandı və 17 vilayət rusların əlinə keçdi. La-
kin İrəvan müsəlmanlarının cəsarətli, qeyrətli hücum-
ları, Hüseyn xanın və onun qardaşı Həsən xan Sarı As-
lanın göstərdiyi şücaətlər bu müharibənin şanlı səhi-
fələrindən sayılır. İrəvan rusların əlinə keçəndən sonra, 
demək olar ki, şəhər başdan-başa xarabalığa çevrildi, 
küçə və meydanlar əsgər meyidləri ilə doldu. Pas-
keviçin şəhər məscidlərindən birinin kilsəyə çevrilməsi 
barədə verdiyi fərman bu işğalın ən təhqiramiz 
faktlarından biri idi. Abbasabad, Sərdarabad, İrəvan 
qalalarının işğalı üç ay çəkdi və bu üç qaladakı yüz 
ədəd top, azuqə, xeyli döyuş sursatı və çoxlu qənimət 
rusların əlinə keçdi. 
 
                                                 
1 Xanək Eşqi. Siyasət-e nezami-ye Rusiye dər İran (1790-1810-cu 
illər), səh.150 
 
 88
    
 
1828 - Rusiya ilə İran arasında ikinci müharibənin  
(1826-1828) yekunlarına əsasən, Türkmənçay  
sülh müqaviləsi bağlanıb 
 
İrəvan şəhərinin işğalı Paskeviç üçün parlaq qələbə 
idi. Müharibəni başa çatdırmaq üçün daha onun 
qarşısında ciddi bir maneə qalmamışdı. Buna görə çar 
sarayı ona ən yüksək hərbi imtiyazı verdi və o, bu 
dövrün ən məşhur sərkərdəsinə çevrildi. Üstəlik, çar 
Rusiyasının hərbi ənənəsinə görə, sərkərdə işğal etdiyi 
şəhərin adını daşımalı idi. Həmin ənənəyə uyğun ola-
raq Paskeviç də İrəvanski, yəni İrəvani titulunu aldı.1 
Rus çarı Hüseyn xan və qardaşı Həsən xan Sarı 
Aslana qarşı öz qəzəb və hiddətini, hətta Türkmənçay 
müqaviləsinin mətnində belə əks etdirib. Həmin müqa-
vilənin XII maddəsində deyilir: "Müqavilə bağlamış 
tərəflər öz təəbələrinin xeyrinə olaraq  Arazın bu tayında 
daşınmaz əmlakları olan şəxslərə həmin əmlakı satmaq 
və ya əvəz etmək üçün üç il müddətində möhlət veril-
məsinə razılıq verir və bunu bir şərt kimi qəbul edirlər.  
Bununla bərabər, bütün Rusiyanın əlahəzrət impe-
ratoru onu da bildirir ki, İrəvanın sabiq sərdarı Hüseyn 
                                                 
1 Səid Nəfisi. Tarix-e ectemai-ye siyasi-ye İran.  II cild, səh.141 
 
 89
xan, qardaşı Həsən xan və Naxçıvanın sabiq hakimi 
Kərim xan bu müqavilədən sonra tutduqları vəzifədən 
uzaqlaşdırılır".1 
İran-rus müharibəsi başa çatanda 88 yaşı olan Hü-
seyn xan Sərdar iki il sonra, hicri-qəməri tarixi ilə 
1245-ci ildə vəfat etdi. Onun hakimliyi dövründə İrə-
vanda və onun ətrafında xeyli abadlıq işləri görülmüş-
dü. O dövrün şairləri onun öz xalqının mənafeyi üçün 
gördüyü  işləri, o cümlədən Araz çayından İrəvan şəhə-
rinə və əkin yerlərinə arx çəkməsini, qalalar, əzəmətli 
imarətlər tikməsini vəsf edən çoxlu şeirlər yazmışlar. 
Məsələn, Mirzə Həsən Təbəsi bu tarixi faktları ehtiva 
edən məsnəvisində onun ucaltdığı binanı tərənnüm 
etməyə çalışmışdır: 
Cəmşidə bənzəyən o xaqanın dövründə 
(Allah ondan razı olsun!)    
Ucaldılan bu bina  
Bizim sərdarımızdan yadigar qalacaq. 
Hüseyn xan Sərdar tərəfindən inşa edilmiş İrə-
vandakı Sərdarabad binasının tarixi barədə Təbəsi belə 
deyir: 
Özü asiman məqamında olan Sərdar 
Hər mərtəbəni ölçüb-biçib tikdi. 
Onun zəhməti ilə Sərdarabad yarandı. 
Elə ki, tikildi, oxumağa başladı 
Mənim ağıllı ağsaqqalım dedi ki, dünyada  
Sərdar təzə bir qalanın binasını qoydu 
Fətəli şah dövründə yaşamış İrəvan şairlərindən 
birinin Hüseyn xan Sərdar tərəfindən tikilmiş İrəvan 
məscidinin və mədrəsəsinin tarixi barədəki  qəsidəsinin 
də bir neçə beytini də xatırlamaq yerinə düşər: 
                                                 
1 Yenə orada, II cild, səh.183 
 
 90
Cəmşid cəlallı xaqanın hakimiyyəti dövründə  
Mülk alan və mülk bağışlayan hökmdar  
Gördüyü hər bir işlə tarixə bir naxış vurdu. 
O xeyirxahlıqlardan biri də məscidin tikilməsi oldu. 
 
İrəvan Türkmənçay müqaviləsindən sonra 
 
Gülüstan müqaviləsi imzalandıqdan sonra Qacarlar 
dövlətinin təsir dairəsində qalmış İrəvan hicri-qəməri 
tarixi ilə 1243-cü ildə (miladi tarixi ilə 1828-ci ildə) 
göstərilən ciddi müqavimətə baxmayaraq, Azərbayca-
nın Quzeyi Türkmənçay müqaviləsinə əsasən Rusiya 
imperiyasının müstəmləkəsinə çevrildi və həmin tarix-
dən başlayaraq, bu müsəlman sakinli diyarın erməni-
ləşdirilməsinə başlanıldı. Ruslar İrəvan əhalisinin tər-
kibinin  ermənilərin xeyrinə dəyişdirilməsi məqsədilə 
bütün işləri gördülər. Ermənilər çar hökumətinin kö-
məyi ilə Rusiyanın iqtisadi, mədəni, siyasi və hərbi sa-
hələrinə nüfuz etdilər. 
Miladi tarixi ilə 1985-ci ildə Ermənistan Respub-
likasında nəşr edilmiş "Ermənistan tarixi" adlı kitabda 
1828-ci ildəki İrəvan şəhərinin əhalisinin tərkibi aşağı-
dakı kimi verilmişdir: “Azərbaycanlılar 1805 ailə, yəni 
7331 nəfər; ermənilər isə 567 ailə, yəni 2369 nəfər”.1 
Yazılı mənbələr miladi tarixi ilə 1827-ci ildə İrə-
vanda 2400 ailənin, cəmi 12 min nəfər insanın yaşadı-
ğını göstərdiyi halda, bildirməliyik ki, Rusiya tərəfin-
dən işğaldan sonra onların bir hissəsi  İrana və Türki-
yəyə köçmək məcburiyyətində qaldılar. Mühacirətə 
gedənlərin evləri və əmlakları həmin ölkələrdən 
gələnlər tərəfindən zəbt olundu. Nəticədə İrəvandakı 
                                                 
1 "Sirdaş" qəzeti. Bakı çapı, 1992, noyabr, səh.4 
 
 91
azərbaycanlıların sayı 1807 ailə,  7331 nəfər azaldığı 
halda, ermənilərin sayı 567 ailə, 2379 nəfər artdı. 
Bütün bunlara baxmayaraq, hələ də dörd xan ailəsi, 41 
bəy və sultan müqabilində, cəmi 8 erməni məliki və 
ağası orada yaşayırdı. 50 ruhani müqabilində isə, 19 
nəfər keşiş var idi.1 
Türkmənçay müqaviləsindən sonra, yəni 1829-cu 
ildə ruslar İvan Şopenin başçılığı ilə sonuncu işğal 
olunmuş yerlərin, yəni İrəvan və Naxçıvan xanlıq-
larının iqtisadi, coğrafi vəziyyəti, sosial təbəqələri və 
əhalinin tərkibi barədə məlumat əldə etmək üçün bir 
heyət təşkil etdilər. Hesabatın hazırlanması üçün 4 il 
vaxt lazım gəldi. Rusca "Kameralnoe opisanie" 
adlanan bu sənəd işğal ərəfəsində və ruslar tərəfindən 
işğaldan sonra iki xanlıqdakı vəziyyəti əks etdirən ən 
dəqiq mənbələrdən biridir. Həmin sənədə görə, 1826-cı 
ildə bu iki xanlıqda 143 min insan yaşamış və həmin 
əhalinin 117.849 nəfəri müsəlman, 15.151 nəfəri isə 
erməni olmuşdur. Yəni müsəlmanlar cəmiyyətin 80 
faizindən çoxunu təşkil etdiyi halda, ermənilər 20 
faizdən də az idi. Müsəlman əhalinin isə əksəriyyəti 
azərbaycanlılar idilər. Yerdə qalan müsəlmanlar Qacar 
dövlətinin məmurları (kargüzar və qoşun üzvləri), 
onların ailələri və kürd əyalətindən gələnlər idi.  
Adı çəkilən sənəddə göstərildiyi kimi, 1828-ci il 
müqaviləsinin ardınca 20 mindən artıq azərbaycanhli 
türk-müsəlman (Qacar dövlətinin məmurları da daxil 
olmaqla) bu iki xanlığı tərk etmək zorunda qaldı və 
İrana köçdülər. Nəticədə 1828-ci ildə müsəlman əhali-
nin sayı 93 min nəfər azaldı. Dörd il sonra, yəni 1832-
ci ildə müsəlmanların sayı yenə də azaldı. Adı çəkilən 
                                                 
1 Bax: Ə.Ələkbərli. Qədim türk-oğuz yurdu Ermənistan, səh.186 
 
 92
sənəddə göstərildiyi kimi, mühacirət nəticəsində mü-
səlman əhalinin sayı 82373 nəfər azaldı. Lakin həmin 4 
il müddətində, yəni 1828-ci ildən 1832-ci ilə qədərki 
dövrdə ermənilərin sayı 82377 nəfər artdı. Daha doğ-
rusu, erməni əhalinin sayı 25151 nəfərdən 82377 nə-
fərə qalxdı. Yəni 4 il müddətində erməni əhalisinin 
sayı 3 dəfə artdı. Bu xərçəngvari yayılmanın səbəbi 
nədir?1 
Bu xərçəngvari yayılmanın səbəbi ermənilərin 
İrandan, Osmanlıdan və digər yerlərdən bu bölgəyə 
köçmələri olmuşdur. Müxtəlif tarixi mənbələrdə dəfə-
lərlə toxunulan bu məsələ "Ermənistan tarixi" kitabın-
da da öz əksini tapıb. Osmanlı torpağından bu ölkəyə 
mühacirətin əsas səbəblərindən biri barədə danışmaq 
yerinə düşər. Pasdar Maciyan yazır: "1829-cu ildəki 
rus-Osmanlı müharibələrində ruslar tərəfindən işğal 
olunmuş ərazilərin erməni sakinlərinin bir hissəsi (ən 
başlıcası, Ərzurum, Alaşgerd (Eleşkirt), Bayəzid, Qars 
və Van) Osmanlını tərk edib, rusların ardınca getdi. 
Beləliklə, yüz min nəfərə qədər erməni müharibə nəti-
cəsində Ermənistana [İrəvana] gəldi və Axalkalakidə 
(40 min nəfər), Şirakda (12 min nəfər), İrəvan və 
Sevanda [Göyçə gölü] (25 min nəfər) məskunlaşdılar. 
Bu mühacirətlər Rusiyanın hakim dairələrinin səyi 
nəticəsində baş tuturdu. Ruslar erməni məsələsinin 
idarə olunmasını erməni polkovniki Lazarevə tapşır-
mışdılar. Mühacirlərə torpaq, kənd təsərrüfatı ilə məş-
ğul olanlara lazımi vəsait verirdilər və onlar beş il 
müddətində vergilərdən azad edilmişdilər".2 
                                                 
1 Bax: Fərhad Pərdedar. Siyasət-e toseetələban-e Rusiye-ye tezari. 
“Varlıq” jurnalı, 74, səh.84 
2  Pasdar Maciyan.Tarix-e Ermənestan. Tərcümə edən: 
Məhəmməd Qazi, səh.367 
 
 93
Arazın o tayındakı vilayətlərin Rusiya imperiyasına 
ilhaq edilməsinin ilk illərində xanlıqlar ləğv olundu. 
Xanların əksəriyyəti yenidən öz hakimiyyətlərini bərpa 
etmək ümidi ilə İrana qaçdılar. Çar hökuməti bu 
situasiyadan istifadə edərək onların torpaqlarını, əm-
laklarını  müsadirə etdi. Çarizm xanlıq quruluşunu si-
lah gücünə hərbi-inzibati idarəçiliklə əvəz etdi. Xan-
lıqlar əyalət və dairələrə çevrildi. Dairələrin çoxu "mü-
səlmanların əyalət rəisi" adlandırdığı hərbi şəxsə tabe 
idi və onun rezidensiyası Şuşada yerləşirdi. Digər əya-
lətlər də Dərbənd əyalətinin hərbi idarə rəisinə tabe idi. 
Bu yerlərdə çarizm qanunlarının həyata keçirilməsi 
ordu komandirlərinə tapşırıldığından, həmin idarəçilik 
sistemi "komendantlıq" adlanırdı. Əyalət keçmişdəki 
kimi məntəqələrə bölünürdü və bu məntəqələri naiblər 
(bu vəzifələrə əsasən bəylər seçilirdi)  idarə edirdi. 
Şəkidə və Qarabağda əyalət məhkəmələri yaradılmışdı. 
Onların da sədri komandantlar olurdu. 
Qafqazın Rusiya əsarətinə düşdüyü ilk günlərdə çar 
hökumətinin gözü bu ölkənin təbii sərvətlərinə dikil-
mişdi və həmin sərvətlərdən öz  məqsədləri üçün istifa-
də etmək istəyirdi. Ancaq mübaşir idarəçilik metodu 
çarizmin ümidlərini doğrultmadı. Mübaşirlər daha çox 
öz şəxsi mənafelərini güdürdülər. Buna görə də 1830-
cu illərin axırlarında yeni hərbi idarəçilik sistemi 
layihəsi təsdiqləndi. Çar məmurları elə düşünürdülər 
ki, mübaşir idarə üsulunun ləğvi o vaxta qədər bir neçə 
dəfə qiyama qalxmış narazı xalqı sakitləşdirəcək. 
Bu islahatda məqsəd Qafqazda çarizmin mövqeyini 
möhkəmləndirmək idi. 1840-cı ildə çar hökuməti 
Qafqazla bağlı bir sıra qanunlar verdi. Həmin 
qanunlara əsasən, mübaşir idarəçilik üsulu ləğv edildi. 
Qafqaz iki məntəqəyə - Gürcüstan və mərkəzi Şamaxı 
 
 94
şəhəri olmaqla Xəzərsahili əyalətlərə bölünürdü. Sabiq 
məmurlar yerlərini rus məmurlarına verdilər.1 
Türkmənçay müqaviləsindən 10 il sonra çar 
Qafqaz vilayətini yoxlamaq üçün İrəvana gəldi. Əli 
Əkbər Bina yazır: "Hicri-qəməri tarixi ilə 1253-cü ildə 
Məhəmməd şahın başı Xorasanda Herat döyüşlərinə 
qarışmışdı. Bu vaxt şaha xəbər çatdı ki, I Nikolay 
Gülüstan və Türkmənçay müqavilələri əsasında Rusi-
yanın müstəmləkəsinə çevrilmiş Cənubi Qafqaz 
şəhərlərini görmək üçün ora gəlir. 
Həmin vaxt Tehranda idarəçilik məsələlərini Mə-
həmməd şah tərəfindən dövlətin səlahiyyətli şəxsi təyin 
edilmiş (mötəmeddövlə) Fərhad Mirzə həyata keçirirdi. 
Şah Məşhəddən mötəmeddövlənin (yəni Fərhad Mir-
zənin) yanına bir nəfər göndərərək ona belə bir tapşırıq 
verdi: “Təbriz əmiri-nizamı Məhəmməd xan Zəngənəyə 
töhfələr və hədiyyələr göndərib, ona tapşır ki, vəliəhd 
Nəsrəddin Mirzənin başçılığı ilə bir heyət düzəldib 
imperatoru qarşılamaq üçün İrəvana yola düşsün və 
orada mənim adımdan imperatoru salamlasın”.  
Bu zaman vəliəhd Nəsrəddinin 8 yaşı vardı.  
Təbriz əmir-nizamı töhfə və hədiyyələri aldıqdan 
sonra Məhəmməd şahın göstərişinə uyğun olaraq, 
1253-cü ilin rəcəb ayında vəliəhdlə birgə İrəvana gəlib 
çıxdı. Bu səfərdə əmiri-nizam Məhəmməd xanın yol 
yoldaşları aşağıdakı şəxslər olmuşdur: Nizam-ül-üləma 
Hacı Molla Məhəmməd, Məhd Əliyanın qardaşı 
Etizadüddövlə Dullu, Məhəmməd şahın məktubunu, 
töhfə və hədiyyələri aparan Məhəmməd Tahir Qəzvini, 
Mirzə Məhəmməd Tağı Fərahani (sonralar baş əmir və 
                                                 
1 Bax: “Tarix-e Azərbaycan”. Tərcümə edən: İ.A.Əfşar, səh.177 
 
 95
baş nazir oldu), həkimbaşı Mirzə Məhəmməd və 
tərcüməçilik edən Mirzə Əli Əkbər Təbrizi.1 
Türkmənçay müqaviləsi imzalanandan sonra illər 
boyu mühacirət davam etdi. Səid Nəfisi yazır: "Türk-
mənçay müqaviləsi nəticəsində ölkədə sakitlik yaran-
mış, ən azı Qacarlar dövləti intəhasız dərd-sərlərdən 
azad olmuşdu. Müqavilənin icrası zamanı qarşıya çıx-
mış maneələr və ixtilaflar sonradan aradan götürüldü. 
Məsələn, 17 il iki dövlət - İran və Rusiya arasında 
problem yaratmış didərginlər və qaçqınlar haqqındakı 
XIV maddə, nəhayət, 1844-cü ilin iyun ayının 3-də 
(hicri-qəməri tarixi ilə 1260-cı ilin cəmadiülaxir ayının 
28-də) İranın baş naziri Hacı Mirzə Ağasi və Rusiya-
nın səlahiyyətli nümayəndəsi A.Medem tərəfindən 
Tehranda təfsir edilərək, müqavilədəki ixtilafın aradan 
qaldırılması üçün aşağıdakı sənəd imzalandı: "Rusiya 
və İranın qonşu vilayətlərinin sakinlərinin bir-birinə 
mühacirəti zamanı baş verən intizamsızlığa və çoxüz-
lülüyə son qoymaq üçün müqavilə bağlamış iki dövlə-
tin nümayəndələri öz dövlətlərinin icazəsi və razılığı 
ilə aşağıdakı müqaviləni imzaladılar: 
Birinci maddə: Bundan sonra hər iki dövlətin 
təbəələri öz dövlətlərinin buraxılış vərəqəsi və mötəbər 
icazənaməsi olmadan bu ölkədən o biri ölkəyə keçə 
bilməzlər. 
İkinci maddə: Hər kəs ki, hər iki dövlətə tabe olsa 
və üçüncü dövlətin ərazisinə getsə, buraxılış vərəqəsi 
olsa da saxlanacaq, onun bütün geyimi, silahı (yanında 
olandan başqa) daha yaxındakı sərhəd məntəqəsinin iş-
çilərinə və yaxud da səlahiyyətli nümayəndəyə, vəzi-
fəli şəxsə, öz dövlətinin konsuluna veriləcək. 
                                                 
1 Bax: Əli Əkbər Bina. Tarix-e siyasi və diplomasi-ye İran. II cild, 
səh.153 
 
 96
Üçüncü maddə: Hər iki dövlətin təbəəsinin müha-
cirət üçün öz dövlətindən icazə almaq barədəki ərizə-
sinə  başqaları tərəfindən müdaxilə olmadan baxılacaq. 
Dördüncü maddə: Əgər iki dövlətin kargüzarları 
aralarındakı dostluqdan istifadə edərək bir-birindən bir 
neçə ailə üçün buraxılış vərəqəsi istəsələr və bu qanuna 
zidd olmasa, ondan imtina etməyəcəklər”.1 
Bu müqavilədən sonra da bütün problemlər həll 
olunmadı. Arazın o tayında yaşayan və rusların haki-
miyyətinə dözməyən müsəlmanların İrana mühacirəti 
və ermənilərin İrandan Rusiya ərazisinə köçü davam 
etdi. Qarapapaqların şimaldan cənuba köçü də bu 
qəbildəndir. Hicri-qəməri tarixi ilə 1267-68-ci illərdə 
Rusiyanın səlahiyyətli nümayəndəsi tərəfindən İranın 
xarici işlər nazirinə göndərilmiş sənədlərdə də Qarapa-
paq camaatının İrana köçü haqqında danışılır:  "Hökm-
dara yaxın olan ləyaqətli və şərafətli cənabın şəfqətli 
dostluq köməyinə ümidlə İrəvanın Göyçə torpağında 
məskunlaşmış Qarapapaq tayfasından bir neçə ailənin 
köçməsinə icazə məsələsi ilə bağlı məlumat gəlib 
çatdı. Dostsevən yüksək cəlallı cənabın o şərhinin 
tərcüməsindən anlaşdı ki, şövkətli və cəlallı cənabın öz 
xidmətindən göndərdiyi məktubda canişinə aid bir 
sifarişnaməsi vardır. Bu barədə müəzzəmullah cənabın 
dostsevənə məktubu çatarsa, əlbəttə, o cənabla 
mehribanlıq izharı ilə razılaşılacaq, çünki məsələ onun 
ixtiyarında olduğu üçün zəhmət tələb etmir. 
Yazıldı 1267-ci ilin zilhiccə ayının 19-da. 
Cəlalınıza və ləyaqətinizə dostların böyük hörmət 
izharı ilə... 
                                                 
1 Səid Nəfisi. Tarix-e ectemai-ye siyasi-ye İran. II cild, səh.193 
 
 97
Qarapapaq tayfasına məxsus bir neçə ailənin 
İrəvandan köçməsi barədə dövlət başçısı əlahəzrət pad-
şahın göstərişi ilə dostsevən knyaz Zanovun diqqətinə 
bir xahiş çatdırıldı. Rus sərhədçilərinin məlumatla-
rından aydın oldu ki, İrana gəlmək arzusunda olan və 
dövlət başçısının müəyyənləşdirdiyi bir neçə ailə qəra-
rını dəyişib. Lakin öz qərarında israr edən və adları 
göndərilmiş siyahıda olan digər 17-yə yaxın ailə müəy-
yən olunaraq padişahın Rusiyaya müraciəti nəticəsində 
köçmək icazəsi aldı. O cənabın bu izn və icazəsindən 
rus dövlətinin müqavilənin şərtlərinə uyğun olaraq 
adları çəkilən şəxslərin qayıtmasının nə zaman və necə 
reallaşacağı aydın olur. Belə ki, erməni Yusif xan 
mühacirət üçün xahişnaməni Rusiya məmləkətinə 
çatdırmalıdır. Köçmək istəyən şəxs tələbnamə yazmalı 
və çar sarayından bu barədə göstəriş gəldikdən dərhal 
sonra İran dövlət başçısı iki dövlət arasında qayıdış 
yerini müəyyənləşdirməlidir.  
3 şaban 1268-ci il"1 
İrəvan, Aleksandropol, Naxçıvan, Hurbayəzid 
bölgələrinin təşkilinə dair rus imperatorunun 1849-cu 
il tarixli fərmanı ilə İrəvan vilayəti meydana gəldi. Bu 
vilayət şimaldan Tiflis, şərqdən Yelizavetpol [Gəncə] 
vilayəti, qərbdən Türkiyə, cənubdan İran dövləti ilə 
həmsərhəd idi. Bu vilayətin ərazisi 27.830 kv.km, 
əhalisi 829.550 nəfər idi. İrəvan vilayətinin əhalisi ta-
xılçılıq, heyvandarlıq, ipəkqurdu yetişdirmək, tütün-
çülük, üzümçülüklə... məşğul idi. Vilayətdə hərbi inzi-
bati işlər hərbi komandantlığın nəzarəti altında idi. O, 
hərbi məsələlərdə hərbi nazirə tabe idi. Vilayət işlərin-
də isə Qafqaz canişininin göstərişlərini yerinə yetirirdi. 
                                                 
1 Əsnadi əz rəvabet-e İran ba məntəqe-ye Qəfqaz, səh.429-31 
 
 98
1879-cu ilin oktyabrın birində İrəvan vilayətində şəhər 
şuraları təsis olundu.1 
Qafqaz ölkələrinin o zamankı bölgüsü barədə 
Seyid Həsən Tağızadə yazır: "Nəhəng Rusiyanın bir 
əyaləti olan Qafqazın mərkəzi hökuməti Gürcüstanın 
paytaxtı Tiflis şəhəri idi. Çar sarayının səlahiyyətli nü-
mayəndəsi, rusların öz sözü ilə desək, "namestnik" 
adlanan hakim və baş rus general-qubernatorunun qə-
rargahı Tiflis şəhərində yerləşirdi. Gürcüstan, Bakı, 
İrəvan və digər bir neçə əyalət general-qubernatora ta-
be idi. Yuxarıda qeyd etdiyimiz əyalətlər "quberniya" 
adlanırdı və onların da başında "qubernator" adlanan 
vali dayanırdı. O, Osmanlı əyalətlərindəki vilayət vali-
sinə bərabər idi (İrəvan əyalət qubernatoru kimi). Hər 
vilayət bir neçə nisbətən böyük vilayətə bölünürdü ki, 
rusca buna "uyezd" deyilirdi. O, Osmanlı vilayətinin 
bölgüsündəki "sancağ"a bənzəyirdi. Osmanlıların "mü-
təsərrof"una bənzəyən "uyezd" hakiminə "naçalnik" 
deyilirdi. 
Məsələn, İrəvanın əyalət vilayətlərindən biri 
(uyezd) Naxçıvan idi. O, İrəvan valisinə tabe idi və 
mərkəzi adı çəkilən Naxçıvan şəhəri idi. Hər vilayət və 
yaxud "uyezd" də "uçastka" adlanan (Osmanlı dövlə-
tindəki qəzaya bənzər) kiçik vilayətə bölünürdü və 
onun da başında "pristav" dayanırdı (osmanlıların 
qaim-məqamı kimi). Naxçıvan böyük vilayətinə tabe 
olan kiçik vilayətlərdən biri Araz çayının yaxınlığında, 
Ələmdar və  Gər-Gər nahiyəsi ilə üzbəüzdə yerləşən 
Ordubad qəsəbəsi idi ki, təxminən Mərənd və yaxud 
Şəbüstər boyda olardı. 
                                                 
1 Bax: Azərbaycan Ensiklopediyası. İrəvan quberiniyası bölməsi 
 
 99
Kiçik vilayətlər və yaxud "uçastka"lar da bölüklərə 
bölünürdü ki, hər bölüyə və ya mahala da "çast" deyir-
dilər. Kəndlərin bir hissəsini əhatə edən bölük bütöv-
lükdə "uçastka"ya tabe idi. "Çast" Osmanlı vilayətinin 
bölgüsündəki nahiyəyə oxşayırdı və hər "çast"ın 
rəhbərliyində "qlavar" dayanırdı ki, bu da Osmanlıdakı 
müdirə bərabər idi. Məsələn, erməni olan İklis (Əkvalis) 
bölüyündə yüksək və aşağı təbəqə var idi və hər biri 
"qlavar" adlı hakimə malik olan "dəstə"nin bölüyü 
Ordubada tabe idi. Hər nahiyə də kəndləri əhatə edirdi. 
Məsələn, ondan iyirmiyə qədər kəndin kəndxudasına 
"katta" deyirdilər və Dəstə nahiyəsinin kəndlərindən biri 
olan Vənənd kəndi atamın doğulduğu yer idi". 
 
İrəvan Nəsrəddin şah dövründə 
 
Hicri-qəməri tarixi ilə 
1265-ci ildə, Nəsrəddin şahın 
hakimiyyətinin ikinci ilində II 
Aleksandr Qafqazdakı işləri 
qaydaya salmaq üçün İrəvana 
gəlir. Mirzə Tağıxanın məslə-
həti ilə şah baş adyutant Əziz 
xana tapşırıq verir ki, İrəvana 
gedib Qacarlar dövlətinin hə-
diyyələrini  II Aleksandra çat-
dırsınlar. Etimadüs-səltənət 
Məhəmməd Həsən xan bu-
nunla bağlı yazır: "...İlin əsas 
hadisəsindən biri də rus 
dövlətinin həzrət vəliəhdinin 
qarşılanması üçün baş adyutant Əziz xanın İrəvana 
getməsidir. O günlərdə rus dövlətinin vəliəhdi, mər-
 
 100
hum Nikolayın oğlu və hal-hazırda imperator olan 
əlahəzrət II Aleksandr Qafqazda və Gürcüstanda qay-
da-qanun yaratmaq üçün İrəvana gəlmişdi. Məlum ol-
duğu kimi, bu iki dövlət arasında bir zaman mühari-
bələr getmişdi. Ordu əmiri Səvabdid Mirzə Tağı xan 
sonralar ordunun baş komandanı vəzifəsinə təyin edil-
mişdi. Baş adyutant Əziz xana şah sarayından göstəriş 
gəldi ki, əbədi dostluq nümunəsi olaraq qiymətli daş-
qaşlarla və almaslarla bəzədilmiş bir portret və asiman 
rəngli həmayil həzrət vəliəhdə  hədiyyə aparılsın. Döv-
lət səfirinin birinci müavini, ordu xəzinədarı İsmayıl 
xan ordu əmirinin Gürcüstan general-qubernatoru üçün 
nəzərdə tutduğu hədiyyələri dəvələrə yüklədi. Əziz xan 
şah sarayından Zəncana gəldi, bir neçə gün orada 
molla Məhəmməd Əlinin dəstəsi ilə mübarizə apardı. 
Sonra Araz çayının sahilinə endi və rus sərhədçiləri 
tərəfindən ona yüksək qonaqpərvərlik göstərildi, onu 
qəbul etmək üçün hər cür şərait yaradıldı. Oradan isə 
vəliəhdin gəlməsinə səkkiz gün qalmış İrəvana yola 
düşdü və gəlib həmin vilayətə çatdı. Sabahısı gün 
səfirliyin birinci müavini İsmayıl xan Tiflisə yollandı. 
O, ordu əmirinin hədiyyələrini Gürcüstan general-
qubernatoruna çatdırıb, altı gündən sonra geri qayıtdı. 
Səkkizinci gün Əziz xan vəliəhdlə görüşdü. O, İrəvana 
gəlib çatandan iki saat sonra eşik ağasını və xüsusi 
adyutantını faytonla Əziz xanın yanına göndərdi. Əziz 
xan səfirliyin əməkdaşları ilə birgə çarın hüzuruna 
gəlib, həmayili və Humayunun portretini ona təhvil 
verdi. Əlahəzrət şahənşahın səmimi dostluq, ittifaq 
tərəfdarı olduğunu bildirdi. Vəliəhd hədiyyələri qəbul 
edib, əvəzində Əziz xana və səfirliyin hər bir əməkda-
şına xüsusi iltifat göstərərək, onlara qiymətli hədiyyə-
 
 101
lər verdi.  Vəliəhd cavabında onun da böyük məhəbbət 
və minnətdarlığının şahənşaha çatdırılmasını istədi.1  
Hicri-qəməri tarixi ilə 1291-ci ildə (miladi tarixi ilə 
1875-ci ildə) vəliəhd Müzəfərəddin Mirzə də Xuda-
fərində İrəvan hakimi ilə görüşdü. Təbrizdən göndəril-
miş aşağıdakı teleqraf xəbərində də İrəvan hakiminin 
öz heyəti ilə birgə  Xudafərində  vəliəhdlə (Müzəf-
fərəddin Mirzə) görüşündən danışılır: "Təbriz... Ordu 
qəzetində cənab sahibdivanın yazdığına görə, ayın 17-
də [zilqəddə] Xudafərin körpüsündə İrəvan hakimi  
Rusiyanın 8 nəfər hörmətli mənsəb sahibi ilə birgə 
İranın ali dövlət nümayəndəsi - zamanın vəliəhdi ilə 
görüşmüşdür... Onlar üç gün həmin yerdə qalaraq,  əla-
həzrətin qonağı olublar".2 
Bu illərin diqqətçəkən hadisələrindən biri də 
Nəsrəddin şahın Avropa səfəri zamanı (hicri-qəməri 
1306-cı ilin şaban ayının 12-dən 1307-ci ilin səfər 
ayının 24-nə qədər) İrəvandan keçməsidir. Şah öz 
“Səfərnamə”sində bu vilayəti görməsini belə təsvir 
edir: "Culfada aşağıdakı şəxslər şahla görüşə gəlmişdi: 
İrəvan hakimi general Litvinan Şalikov, İrəvan jandar-
meriyası Burşakov, polkovnik Fon Derton və İrəvan 
əyalətinin mühəndisbaşısı, digər çoxlu sayda böyük 
sahibmənsəblər...  
Bundan əlavə, Ordubad üləmaları da şahın hü-
zuruna gəlmişdilər: Vaiz Hacı Mirmufid, tayfa başçısı 
Hacı Mirhaşım, müdərris Ağa Mir Yəhya, Ağa Mir 
Yusif, nəccar Ağa Mirsadıq və digər rəhbər şəxslər...  
                                                 
1  Bax: Etimadüs-səltənə. Mirat-ül Bildan. Doktor Hüseyn 
Nəvainin redaktəsi  ilə, I cild, səh.987 
2  "İran" qəzeti. 241-ci say, seşənbə günü. 1291-ci il zilqəddə 
ayının 26-sı, 1875-ci il yanvarın 5-i. Məhəmməd Hafizzadənin 
"Araz tarixin keçidlərində" əsərindəki hekayətdən, səh.193 
 
 102
Ramazan ayının 12-si, bazar ertəsi günü: 
Bu gün gərək İrəvana gedim, səhər yuxudan qalxıb 
geyinməliyəm. Bir saat yarım keçəndən sonra atlara 
minmək üçün bayıra çıxdıq...  
Burada müsəlmanların vəziyyəti barədə qısaca 
danışmaq lazım gəlir. Təəssübkeş və həyəcanlı üləmalar 
təsəvvürəgəlməz dərəcədə İrana, şaha və İran həyatına 
meyilli idilər. Bütün bunlar son dərəcə təəccüblü 
görünürdü. Onlar ruslara o qədər nifrət edirdilər ki, əgər 
deyilsəydi ki, bu kənddəki bütün rusları qırın, dərhal 
qırardılar. Heç kəsdən qorxuları yox idi. Kazaklar onları 
döyürdü, qarşısını aldıq. Onlar kötək yesələr də, başları 
partlasa da, torpaq yesələr də, heç nə veclərinə deyildi. 
Camaat aşurə günündəki kimi heç nəyə məhəl qoymur, 
heç bir yaranın qeydinə qalmırdı. Xülasə, vəziyyətləri o 
qədər əcaib idi ki, yazmaq mümkün deyil.  
Nəhayət, atı sürdük, üç fərsəng gedib, Sədərək ça-
parxanasına çatdıq. Burada atları əvəz edərək təzədən 
yola düşdük. Dəvəliyə çatıb, orada nahar elədik. 
Dəvəli müsəlmanları da başqalarının gördükləri işləri 
görürdü. Bundan əlavə, Dəvəli Ağrı dağla üzbəüzdə 
yerləşir. Ağrı dağın qəribə əzəməti var. Uzaqdan onun 
ətrafına qədər düzənlikdir. Bu düzənliyin ortasında 
xudavəndi-aləm başı asimana çatan iki dağ xəlq edib. 
Onlardan biri hündür, digəri kiçikdir. Birinin adı böyük 
Ağrı dağ, o birisininki kiçik Ağrı dağdır. Bu dağların 
hər ikisi Arazın o biri tayındadır. Böyük Ağrı dağ çox 
uca və yüksəkdir, kiçik Ağrı dağ isə bir o qədər də 
hündür deyil, amma çox xoşagələn və konusvari gör-
kəmi var. Başdan-ayağa qara bürünüb. Bu iki dağın 
arasında boyundakı xala bənzəyən bir dərə var. Bu tə-
rəfdən və o biri tərəfdən yüksələn, qara bürünmüş bu 
iki dağ ana və övlada bənzəyir. Böyük dağ ana, kiçik 
 
 103
dağ övladdır. Böyük və kiçik Ağrı dağ üç dövlətin - 
Rusiya, İran, Osmanlının sərhədində yerləşir və hər üç 
dövlətin səlahiyyətindədir. Hər üç dövlətin təbəələrinin 
mal-qarası və özləri bu yerlədə gəzib-dolaşır. Kiçik 
Ağrının xeyli hissəsi İrana məxsusdur. Tehranın 10 
fərsəngliyində yerləşən məşhur Dəmavənd dağı böyük 
Ağrıya oxşayır və biri Tehranda, biri isə burada olmaq-
la onlar iki qardaş təəssüratı yaradırlar. Çox qəribədir 
ki, bu böyüklükdə iki dağın ətəyində su və çeşmə çox 
azdır. Ətrafı çox qurudur, böyük Ağrının ətəyində, 
qarların altında Ağa Xork adlı ruslara məxsus bir kənd 
var. Ora Hacı İbrahim Xəlilin oğlu Yusifin mülküdür. 
25-dən artıq evi olmaz və cəmi bir çeşməsi var. Kiçik 
Ağrı dağının ətəyində məşhur Sərdar bulağı var.  
Nahar yeyib Dəvəlini keçdikdən sonra böyük və 
gilli bir çay qarşımıza çıxdı. Onun adı Vedi çayıdır. 
Vedi çayı Vedibasar adlı böyük bir mahalı su ilə təmin 
edir. Vedibasar sözü də elə bu çayın adından götürül-
müşdür. Vedi çayı sağ tərəfdə Arıca adlanan dağlardan 
axıb gəlir... Bu dağlarda bol qar olur. İndi aprel ayı 
olmasına baxmayaraq, qar hələ əriməyib, elə bil təzəcə 
yağıb. On yuva gedəndən sonra bir kəndi keçib 
Qəmərli bölüyünə çatdıq. Bu bölüklərin suyu Ağrı 
dağdan gəlir.  Burada Məhəmmədqulu xanın (onun ba-
bası Ağa Məhəmməd xan dövründə hakim və tanınmış 
şəxs olmuş Mirməhəmməd xan Ziyadlı Qacar, atası 
Hüseynqulu xan Sərdar idi) nəvəsi Məhcəli xanın oğlu, 
Qəmərlidə də böyük mülk sahibi olan Abbasqulu xan 
İrəvani görüşə gəlmiş adamlar arasında idi.  
Bu kəndlərin əksəriyyətində erməni və müsəlman-
lar çoxluq təşkil edirdi. Karnibasardan keçdik. Orada 
Karnibasar adlı bir çay axır və bu mahalı su ilə təchiz 
edir. Karnibasardan keçib, Ağhəmzəliyə gəlib çıxdıq. 
 
 104
Burada atları dəyişməli idik, amma dəyişə bilmədik. 
İrəvana doğru sürdük. 
Qəbraqdan İrəvana qədər bütün yolboyu kəndlər 
idi. Buralarda boş yer yox idi. Əkin yerləri çaylar va-
sitəsilə suvarıldığından kəndlər abad görünürdü. Gü-
nün batmasına bir saat yarım qalmış İrəvan şəhərinə 
çatdıq. Bizi qarşılamağa xeyli adam gəlmişdi. Pənah 
xan İrəvani adlı bəstəboy, kök, 46-47 yaşlı və İrəvanda 
çox hörməti olan bir kişi İrəvan süvarilərini bizimlə 
görüşə gətirmişdi, onun əlində İran bayrağı da var idi. 
Xanla bir qədər söhbət edib, şəhərə daxil olduq. 
İrəvan şəhəri dərənin içində yerləşir. Burada ilk dəfə 
ağ akasiyanın gülünü gördük. Dünən keçdiyimiz 
bölüklərdə isə iydə (lox) gülü çox idi. Həmin güllər 
faytonumuzu və fəzanı ətrə bürümüşdü. Dəvəli və 
Qəmərli arasında Rusiyanın rəiyyəti olan Kürdək əyaləti 
yerləşir. Türnükənddə, Əzizanlıda, Gümrüdə, Buralanda 
bürdqanlılar yaşayır. Onlar özləri min evdən ibarət ol-
duqlarını desələr də, başçıları 500 ev olduqlarını bildir-
di. Buralar onların qışlaqlarıdır, yaylaqları isə Akrıcada, 
Saraclı yüksəkliyində Araza qovuşan Qarasu çayının 
kənarında yerləşir. Bunların birinin başçısı Fətəli ağa, 
digərinin başçısı Fətəli ağanın xoşagəlimli, suyuşirin 
gənc oğlu idi. Rusların məhəlləsində Avropa standartla-
rına uyğun evlər, binalar tikilmişdi. Bütövlükdə 18 min 
əhalisi vardır. İki gözəl plakat hazırlanmışdı və bizim 
adlarımızı yazmışdılar. İrəvanın başçılardan, döyüşçü-
lərdən, vəzifə sahiblərindən ibarət bütün əhalisi, istər 
müsəlman, istər rus olsun,  İrəvana tam hazır vəziyyətdə 
gəlmişdilər. Üç yüz-dörd yüz erməni əsgəri də (ermə-
nilərdən təzəcə əsgər yığırdılar və onların komandirləri 
ruslar idi) sıraya düzülmüşdü. Bizi qarşılamağa gələnlə-
rə çatıb, atdan düşdüm. Ev sahibi, əminüs-sültan və di-
 
 105
gərləri də gəlib çatdılar. Gəlib otağın qapısında dayan-
dıq, bütün sahibmənsəblərə və camaata minnətdarlıq 
etdik. Əsgərlər də bizim qarşımızdan keçdilər və bundan 
sonra hökumət binasına daxil olduq. Bina çox gözəl idi. 
Bu bizim əvvəl gördüyümüz bina idi, amma çox yaxşı 
təmir olunmuşdu, xeyli gözəlləşmişdi. Şam etdik və 
şamdan sonra da ev sahibi və vəzifə sahibləri gəldilər. 
Atəşfəşanlıq başlamışdı. Bayıra çıxdıq. Bütün pilləkən-
lərin üstündə adamlar dayanmışdı. Onlar atəşfəşanlıq 
edirdilər. Camaatın əksəriyyəti fransız, erməni və digər 
qadınlardan ibarət idi. Kişilər ayaq üstə idilər. 
Atəşfəşanlıq və qonaqpərvərlik gəldiyimiz gündən son 
gecəyədək davam etdi. Buranın bütün evlərində Təbriz 
xalçası və Təbriz kilimləri var idi. Hətta otaqların pər-
dələri də xalçadan idi. 
Bu iki gündə gördüyümüz bütün kəndlərdə mal-qo-
yun sürülərinin otlaması üçün heç yerdə görmədiyimiz 
çoxlu çəmənlik və otlaqlar var idi. Burada müxtəlif 
növ qaramal, çoxlu yük eşşəyi, madyan, camış gördük. 
İnəklər, camış balası, dəvə bir yerdə otlayırdı. 
Buranın mötəbər generallarından biri bizi qarşıla-
mağa gələn Kemişov idi... Bizim gəlişimizdən sonra 
hava tutuldu, qısa ildırım və göy gurultusundan sonra 
gur yağış yağdı. Xeyli müddət idi ki, İrəvana yağış 
yağmırdı, camaat bunu bizim  ayağımızın sayalı olması 
ilə əlaqələndirdi. 
Ramazan ayının 13-ü, çərşənbə axşamı günü: 
Bu gün Dilicana getməliyik. Yolun uzunluğu 14 
fərsəngdir. Sübh namazına 1 saat qalmış yuxudan 
oyandıq. Hacı Heydər saqqalını təraş eləyib gəldi... Biz 
də əvvəlki qayda üzrə faytonlara oturduq və yola düş-
dük. Maşallah,  Əziz sultanımızın da üzü və əhvalı əla 
idi. Bu yol haqqında əvvəlki səfərimizdə müfəssəl yaz-
 
 106
mışdım. Bu səfərdə yalnız təzə bir şey görəcəyimiz 
halda yazacağam. Əvvəlki səfərimizdə gördüyüm İrə-
van çox bərbad vəziyyətdə idi, amma indi çox abadlaş-
mışdı. Çox yaraşıqlı evlər, çoxsaylı məscid və mədrə-
sələr tikilmişdi. Küçələrdən çox sürətlə keçib, İrəvan 
şəhərinin yaxşı göründüyü bir yüksəkliyə çatdıq və 
sonuncu dəfə Ağrı dağını görüb, oradan  ötüb keçdik.1  
Nəsrəddin şah Avropadan geri qayıdarkən xüsusi 
həkimi fransalı Fövriyyə də onunla olub. O, yol qeyd-
lərində İrəvan şəhərini belə xatırlayıb: "Biz səfərə çı-
xanlar öz fayton yoldaşlarımızla Ararat, Nuh və onun 
gəmisindən danışdığımız zaman gözlərimizin qarşısın-
dan bu quru və hündür yerlər üçün qeyri-adi görünən 
gözəl vahələr keçir. Bir hissəsi böyük meyvə ağacları 
və barsız ağaclar arxasında qalan, aralarından yüz 
minlərlə xüsusi parıltıya malik şəffaf arxlar axan evlər 
görünür.  Ola bilsin ki, bu, şair Pirdəvinin təsvir etdiyi 
həmin yerdir: "Bu yerdəki körpə ağaclar birbaşa ali 
əcdadımız  Nuhun əkdiyi lətif qönçələrdəndir".   
Həzrəti Nuh bu otun şirəsindən içdi və bununla da 
həmin qiymətli ot əbədiyyət qazanıb bizim günlərə qə-
dər yaşadı. Gərək onun oğlu Samın səsinə minnətdar 
olaq. Bu cür fikirlərlə İrəvan şəhərinə çatdıq və ovcu-
muzun içindəki şəhər sıx bağlar içərisində olduğundan 
oraya daxil olanadək onu görə bilməmişdik. 
Saat yeddiyə yaxın idi, Araratın zirvəsi bütün əzə-
məti ilə görünürdü. Günəşin son şüaları dağın başında 
oynadığından və dağın aşağı hissəsinə kölgə düşdü-
yündən xüsusi mənzərə yaranmışdı. Göyçəgöl dərya-
çasının yanından yol aşağı enməyə başladı. Biz min 
                                                 
1 Bax: Nəsrəddin şahın Avropaya üçüncü səfəri ilə bağlı xatirələri. 
İran Milli Arxivinin sənədləri (I cild), səh.108 
 
 107
metrlik yüksəklikdə olsaq da,  4200 metr yüksəkliyə 
malik olan Ararat yenə bizi heyran etməkdəydi.  
11 sentyabr - hicri qəməri 1307-ci ilin məhərrəm 
ayının 15-i. 
Şah Eçmiədzinin böyük xəlifəsi ilə görüşmək istə-
yirdi. Eçmiədzin Ermənistanın 17 kilometrliyindədir. 
Biz saat on tamamda hərəkət etməyə başladıq. Çünki 
şah günorta vaxtı erməni keşişi ilə görüşməli idi. Yerli 
könüllü əsgərlərin hamısına hərbi mühafizə məqsədi 
ilə əlahəzrətlə birgə hərəkət etmək tapşırığı verilmişdi.  
Briqada generalı Bekolmışov bu qrupa rəhbərlik etməli 
olan Gürcüstan çarının nəvəsini mənə təqdim etdi. 
Bu hərbi qrup fəxri qarovul vəzifəsini yerinə 
yetirməkdən başqa, həm də bizim təhlükəsizliyimizi 
qoruyurdu. Çünki yollarda qaçaq və yolkəsənlər var 
idi. Tatar və qeyri-millətlərdən olan bu adamlar çox 
təhlükəli idilər. Yolkəsənlərdən birinin adı Kərəm idi. 
O, bu yerlərdə çox məşhurdur və rus hərbçilərinə qarşı 
mübarizə aparır. 
Kərəm rus hərbçiləri ilə son döyüşlərin birində ya-
ralanmış və Maku hakimi Teymur ağanın yanına qaç-
mışdır. Ruslar onu ələ keçirmək üçün Teymur ağaya nə 
qədər təkid etsələr də, Teymur ağa onu təhvil vermir. 
Kərəm daha çox İrəvan hakimi ilə düşmənçik edir, tez-
tez ona məktub göndərərək özünü onun yadına salır, 
vəziyyəti barədə məlumat verir və bildirir ki, yaxşıla-
şan kimi onun (yəni İrəvan hakiminin) hüzuruna gəlib,  
başına bir güllə sıxacaq və intiqamını alacaq. 
Səhər saat 10-da biz faytona mindik, Zəngi körpü-
sündən keçib, şəhərdən çıxdıq. Körpüyə gedən yolun 
üstündə İrəvan sərdarlarının qəsri ucalır, onun qonşulu-
ğundakı məhəllə hündür və boz divarlarla əhatə 
olunurdu. 
 
 108
...Getdiyimiz yolla saat 4 radələrində İrəvana qayıt-
dıq, hava qaralana qədər şəhərin görməli yerlərini gəzdik. 
Əvvəlcə sərdarlar qəsrinin qarşısında dayandıq. Hər 
yerdə müsəlman mədəniyyətinin izləri görünürdü və indi 
dağılmış qəsr həmin mədəniyyətin ən gözəl nümunələrin-
dən biri idi.  Minalı və açıq mavi rəngli kaşılarla bəzədil-
miş zal, geniş qapılar, müxtəlif rəngli şüşələri olan açılan 
pəncərələr, divara, sütünlara, tavana vurulmuş kiçik 
aynaların ətraflarında zərgərcəsinə işlənmiş ornamentlər, 
gül və buta şəkilləri bu gün İrəvanda sərdarlar qəsrinin 
abadlıq dövrünün şahidi hesab oluna bilər. 
Onun indiki mənzərəsi də diqqətdən kənar qala 
bilməz. Tağlı şəkildə tikilmiş köhnə körpü ilə Zəngi 
çayı ayağımızın altından axır. Bir qədər uzaqda şəhər 
bağları, ondan o tərəfdə isə geniş çöllər görünür. Ara-
ratın zirvəsi də üfüqdən aydın nəzərə çarpır. Şəhərin 
qədim tikilisi məsciddir, adı çəkilən qəsr kimi onlar da 
xarabazarlığa çevrilib. Yalnız onun günbəzi nisbətən 
salamat qalmışdır. Məscidin daxili və xarici parlaq 
rəngli kaşılardandır. Həmin kaşılardan bəziləri qopub 
və onların sınıqları hər tərəfə səpələnib. 
Şəhərdə daha yaxşı qalmış başqa bir məscid də 
gördük, müsəlmanlar orada namaz qılır. Onun inşaat 
üslubu da əvvəlki məscidin inşaat üslubuna oxşayır. 
Əvvəlki qayda üzrə burada da rəngbərəng kaşılardan 
istifadə olunub. Lakin bu məsciddə tünd mavi rəng 
digər rənglərdən çoxdur. Onların üzərində qızılı rənglə 
Quran ayələri yazılıb.      
İrəvan bazarı Tiflis bazarına oxşayır. Yəqin ki, qa-
baqda görəcəyimiz  digər bazarlar da belə olacaq. Ti-
kintilərin quruluşu və satış qaydaları gördüklərimizdən 
çox da fərqlənməyəcək.  
Hava qaranlaşdığından gəzintini dayandırıb, bir o 
qədər də çox adam olmayan meydan yolundan şəhərin 
 
 109
yeni məhəlləsindəki, yəni rus məhəlləsindəki iqamət-
gahımıza qayıtdıq. Beləliklə, çox şeylərin şahidi 
olduğumuz gündüz gəzintisinə son verdik".1 
Bu illərdə hələ Daşnaksütyun partiyası təşkil olun-
mamış, ifrat erməni iddiaları qarşıdurmalara səbəb 
olmamışdı. Arazın o biri sahilində və İrəvan şəhərində 
yaşayan millətlər, o cümlədən müsəlmanlar və ermə-
nilər dinc şəraitdə yaşayırdılar. Üstəlik, İran mühacir-
lərinin çoxu həmin şəhərlərdə işləyirdilər. 
Mirzə Həsən Rüşdiyyə Təbrizi yeni üsullu məktəbi 
ilk dəfə İrəvan şəhərində təsis etdi. Fəxrəddin Rüşdiy-
yə bu barədə yazır: "Rüşdiyyə yeni üsulla əlifbanın 
təlim edilməsinin metod və üslubunu tam müəyyənləş-
dirdikdən sonra əvvəlcə İrəvana getdi və hicri-qəməri 
tarixi ilə 1301-ci ildə ögey qardaşı Hacı Axundun 
köməyi ilə Qafqazın zadəgan müsəlmanları üçün yeni 
üsullu mədrəsəni (ibtidai məktəb) təsis etdi. Onun öz 
kəşfi olan bu üsulla (fonetik əlifba) tədrisə başladı. 
"Vətən dili" kitabını türkcə öz üsulu ilə tədris edərək, 
60 saat ərzində ibtidai sinif şagirdlərinə oxumağı və 
yazmağı öyrətməyə nail oldu.   
İrəvan müsəlmanları onu ləyaqətlə qəbul etdilər və 
mədrəsənin şagirdləri günbəgün artırdı. Bu mədrəsə 
dörd il müddətində onun nəzarət və rəhbərliyi altında 
fəaliyyət göstərdi.  
"Vətən dili" kitabı ta 1917-1918-ci ilə qədər 
Qafqaz və Türküstanın məktəblərində ibtidai sinif 
vəsaiti kimi tədris olundu. Rüşdiyyə bu 4 il ərzində 
tədrisdə böyük təcrübə əldə etdi".2 
 
                                                 
1  Doktor Fövriyyə. “Se sal dər dərbar-e İran”. Tərcümə edən: 
Abbas İqbal Aşiyan, səh. 105-110 
2 Fəxrəddin Rüşdiyyə. Zendeginame-ye pir-e maaref-e Rüşdiyye, 
səh.20 
 
 110
  
Mirzə Həsən Rüşdiyyə              İrəvanda Darülmüəllimin 
 
Nəsrəddin şah Qacar Avropadan qayıdarkən İrə-
vandakı bu mədrəsəyə baş çəkdi və onu bəyəndi. Bu 
görüşdən sonra Mirzə Həsən Rüşdiyyə Təbrizdə yeni 
üsullu mədrəsə təsis etmək üçün Nəsrəddin şahla birgə 
Vətənə qayıtmaq icazəsi aldı və öz yurduna qayıt-
dıqdan sonra Təbrizin Şeşgilan məhəlləsində ilk 
mədrəsəni yaratdı. 
Lakin Rüşdiyyədən qabaq Mirzə Kazım Qazi 
Əskərzadə İrəvanda bir mədrəsə təsis etmiş və onun ilk 
dərsliklərini yazmışdı. Qulamrza Budaqi bu barədə 
yazır: "Mirzə Kazım Qazi Əsgərzadə miladi tarixi ilə 
1823-cü ildə Təbrizin "Alan Bərağuş" məhəlləsində 
dünyaya göz açmışdı. Ənənəvi təhsil aldıqdan sonra 
İrəvan konsulluğunda katib kimi çalışmağa başlamışdı. 
Mirzə Kazımın mədəniyyətə, elmə hədsiz marağı onu 
dövlət işindən uzaqlaşdırdı. Yeni təlim, tərbiyənin 
alovlu və fəal təbliğatçısı olan Qazi Əsgərzadə 
İrəvanda bir mədrəsənin bünövrəsini qoydu və orada 
tədrisə başladı. Adı çəkilən şəxs bir neçə dərsliyin, o 
cümlədən "Hesab elmi", "Sərf və Nəhv", "Bəlağət 
elmi"nin  və s. müəllifidir. Mirzə Kazım 1892-ci ildə 
İrəvanda vəfat etmişdir. Mirzə Kazımın şeirlərinin dili 
 
 111
çox sadədir. Onlara yazıldığı dövrü nəzərə almadan 
(130 il əvvəl), bu günkü uşaq ədəbiyyatının meyarları 
ilə yanaşsaq, bir qədər monoton görünəcək. Lakin 
unudulmamalıdır ki, həmin sadə şeirlər bugünkü 
Azərbaycan uşaq şeirinin ilk nümunələrindəndir. Bu 
adsız, nişansız maarif xadiminin şeirlərindən birini 
təqdim etməklə onun  xatirəsini yad edirik: 
 
Oğlum, oğlum, naz oğlum,  
Dərsindən qalmaz oğlum.  
Bülbül kimi dərs oxu 
İstər çox, ya az, oğlum. 
Qələmin al əlinə,  
Bir yaxşı zad yaz, oğlum. 
Oğlum gedir məktəbə,  
Oxur, çatar mətləbə. 
Dərsin oxur, rəvanlar, 
Nə oxuyubsa, anlar. 
Daş üstə çiçək qazar, 
Məşqini göyçək yazar. 
Mənim oğlum candı, can. 
Dərslərin oxur rəvan. 
Gümüşdəndi davatı,  
Qələmi var beş-altı. 
Qələmdanı şəkilli 
Qələmi xallı, milli. 
Dəftəri var tər-təmiz 
Kitabı ondan əziz. 
Kağızları rəngbərəng 
Oğlum, gətir yaz görək.1 
 
                                                 
1 “Əsr-e azadi”, 19.1.1378,  səh.2 
 
 112
 
 
Bağçaban Mirzə Cabbar (1885-1966). İranda ilk uşaq                            
bağçası və lal-karlar məktəbinin təsisçisi, ilk uşaq kitabının                       
müəllifi və naşiri 
 
Sonralar Təbrizdə ilk lal-kar mədrəsəsinin əsasını 
qoymaqla adını bu ölkənin mədəniyyət tarixinə yazmış 
Mirzə Cabbar Əsgərzadə Bağçaban da İrəvanda doğu-
lub, orada böyümüşdü. O öz tərcümeyi-halında yazır: 
"Mənim babam Rza Təbriz əhli idi. Atamın adı Əsgər 
idi və İrəvan şəhərində memarlıq və qənnadı işi ilə məş-
ğul olurdu. Mən 1264-cü şəmsi ilində İrəvan şəhərində 
doğuldum. Məscidlərdə qədim üsulla təhsil almışdım. 
15 yaşımda təhsili atmaq zorunda qaldım. Dolanışığım 
atamın sənəti ilə məşğul olmaqdan çıxırdı. Cavanlıq 
dövrümdə gizli şəkildə evlərdə qızlara dərs keçirdim. 
Qafqaz qəzetlərinin müxbiri, "Molla Nəsrəddin" 
jurnalının felyeton yazanlarından və şairlərindən idim. 
Şəmsi tarixi ilə 1291-ci ildə İrəvanda "Leylək" yumor 
jurnalının müdiri oldum. Bu jurnal Birinci Dünya 
müharibəsi başlayandan sonra fəaliyyətini dayandırdı".1 
                                                 
1 Cabbar Əsgərzadə Baxçaban. Öz əli ilə yazdığı tərcümeyi-hal, 
səh. 16 
 
 113
Sərdari-milli Səttarxan Məşrutə inqilabından il-
lər öncə bir müddət Qafqazın dəmir yol tikintisində adi 
fəhlə işləmiş və bir neçə gün kərpic sexində briqadir 
olmuşdu.1 
“Səfərnamə”də qeyd edildiyi  kimi, Arazın o ta-
yındakı müsəlmanlar, xüsusilə də, İrəvan müsəlmanları 
Nəsrəddin şahı necə məhəbbət və təəssüb hissiylə 
qarşılamışdılarsa, onun ölüm xəbərini eşidəndə də o 
qədər mütəəssir olmuş, kədərlənmişdilər. "Əxtər" 
qəzeti özünün 22-ci il 42-ci sayında (hicri-qəməri tarixi 
ilə 1313-cü il zilhəccənin 13-ü, miladi tarixi ilə  1896-
cı il mayın 16-sı) "Qarabağdan təsirli məktub" adlı bir 
yazı çap edib. Həmin yazının bir yerində deyilir: 
 
“Cənab, "Əxtər" yazarı 
Təəssüf ki, rüzgar başqa cür oldu. 
Gözlərdəki yaş Ceyhun oldu. 
Təkcə dövlət ziyan görmədi bu hadisədən 
Bütün dünyanın qəlbi qanla doldu. 
 
Həqiqətən, siyasət məzhərinin, xudavəndin haki-
miyyət nümayəndəsinin başına gələn bədbəxtlik bütün 
insanların qəlbinə təsir edib. Çünki şad və gözəl günlə-
rin ən xoş çağında taxt-tac sahibinin və millətin hamı-
sının vücuduna sədəmə toxunub. Bütün Qafqaz müsəl-
manlarının qəlbində bunun təsiri var. Buna görə də Tif-
lis, İrəvan, Naxçıvan, Bakı və digər kimi şəhərlər ma-
təm bayrağı qaldırıb, əzadarlıq mərasimində sıraya 
durublar”.   
                                                 
1 R.Rəisniya. Do mobare-ze conbeş-e məşrute, səh. 8 
 
 114
İrəvan XX əsrin astanasında 
 
XX əsrin astanasında, rüsvayçı Türkmənçay müqa-
viləsinin bağlanmasından və Arazın o tayındakı vila-
yətlərin İrandan ayrılmasından  70 ildən artıq vaxt keç-
məsinə baxmayaraq, hələ də gediş-gəliş davam edir, 
Arazın hər iki tərəfində yaşayan insanlar arasında 
qırılmaz əlaqələr mövcud idi.  
Hicri-qəməri tarixi ilə 1311-ci ildən Təbrizdə nəşrə 
başlayan "Nasiri" qəzetinin bir çox şəhərlərdə nüma-
yəndəliyi vardı. Diqqətçəkən məqam budur ki, qəzetin 
Tehran və İsfahan nümayəndəlikləri ilə yanaşı,  Araz 
çayının o biri sahilindəki şəhərlərin də əksəriyyətində, 
o cümlədən İrəvanda, Bakıda, Tiflisdə, Şuşada, Naxçı-
vanda, Ordubadda, Təmərxanşurada, Dərbənddə, Pet-
rovskidə fəal müxbirləri çalışırdı. Onların göndərdik-
ləri xəbər və məlumatlar qəzetin səhifələrində önəmli 
yer tuturdu. Ağamirzə Cəfər Mirzəcanzadə "Nasiri" 
qəzetinin İrəvan şəhəri üzrə məsul nümayəndəsi idi. 
Qəzetin hicri-qəməri tarixi ilə 1315-ci ilin rəbiüs-sani 
ayında nəşr olunmuş 17-ci sayında deyilirdi: "İrəvan-
dakı müxbirimizin yazdığına görə, həmin şəhərin mü-
səlmanları və möminləri  elm və biliyə xüsusi diqqət 
yetirirlər. Onlar insan həyatının elmdən və bilikdən 
asılı olduğunu yaxşı bilirlər. Buna görə də ibtidai 
məktəb təsis etmək üçün bir məclis təşkil ediblər. Ən 
mötəbər müsəlmanların hər biri öz imkanı daxilində 
həmin məclisə pul köçürərək məktəb tikintisinə yardım 
etməyi qərara alıb. Yaxın zamanda yeni üsullu 
məktəbin bünövrəsi qoyulacaq. İnşallah, onların bu 
xeyirli işi fayda verəcək və tez bir zamanda məktəb 
fəaliyyətə başlayıb və müsəlman balalarına xidmət 
 
 115
edəcək. Allah təala ölkəmizin bütün insanlarını huşyar 
və ayıq etsin”. 
Həmin qəzetin 20-ci sayında isə belə bir məlumat 
vardır: "İrəvan quberniyasının Aleksandropol şəhərin-
də qeyri-millətdən olan bir şəxsdə yaşı təxminən 1200 
il olan antikvar bir qılınc vardır. Qılıncın üzərində iki 
möhür çəkilmiş və Kufə xəttilə qızılla qazılmış aşağı-
dakı cümlələr vardır: “Sən şahi-mərdan Əlidən qalıb-
san yadigar, La fəta illa Əli la seyfə illa Zülfiqar ya 
rəhmanir-rəhim”. Qılınc sahibinin fikrincə, o, mövlalar 
mövlası əleyhüssəlam zamanında Abbasa məxsus olub. 
Qılıncı əldə etmək istəyən şəxs İrəvan quberniyasının 
Aleksandrapol şəhərində tacir Molla Əli bin Kərbəlayi 
Tarıverdiyə müraciət edə bilər".  
Bu illərdə Qacariyyə dövlətindəki kasıblıq və 
işsizlik ucbatından əhalinin çox böyük hissəsi Arazın o 
biri tayına mühacirət edir, bu  şəhərlərdə işə düzəlirdi-
lər. Abdulla Mustafa yazır: "Qacar dövlətinin  təbəələ-
rinin böyük hissəsi Qafqaza gəlmişdi. Hər il xeyli azər-
baycanlı fəhləlik üçün Rusiya torpaqlarına üz tuturdu... 
Fəhlələrdən əlavə, buraya əvvəldən xeyli iranlı köçüb 
gəlmiş və onlar kiçik köşklərdə alver edirdilər. Onların 
bəzisinin çox böyük ticarət evləri də vardı... Bu ticarət 
evlərindəki işləri istiqamətləndirmək və fəhlələrə 
məsləhət vermək üçün Qacarlar  dövləti Tiflisdə bir 
baş konsulluq, Bakı və Batum şəhərlərində isə iki 
konsulluq açmışdı. Bundan əlavə, İrəvanın vilayətinin 
hər bir şəhərində, Gəncədə, Vladiqafqazda bir konsul 
köməkçisi çalışırdı...".1       
Qahirədə çap olunan "Hikmət" qəzeti "Tərcüman"a 
istinad edərək bütün Rusiyadakı və Arazın o biri 
                                                 
1 Abdulla Mustafa. Mənim həyatım və yaxud Qacariyyə dövrünün 
ictimai və inzibati tarixi. II cild, səh. 92 
 
 116
sahilindəki əsas vilayətlərdə yaşayan müsəlmanların 
statistikasını dərc etmişdir.  Bu qəzetin hicri-qəməri 
tarixi ilə 1322-ci ilin şəvval ayında (miladi tarixi ilə 
1904-cü ilin dekabrın 8-də) çap olunan 838-ci sayında 
deyilir: "...1905-ci ildə Rusiya dövlətində müsəlman-
ların sayı 18 milyona çatmışdır. Onların 12 milyon 
nəfəri sünni, 6 milyona qədəri isə Cəfəri məzhəbinə 
aiddir. Onlar türk, türkmən, tatar, qırğız, çeçen, avar, 
çərkəz, laz və başqa dillərdə danışırlar. Taciklərin 
danışdığı dil isə farsca-türkcənin qarışığından ibarətdir. 
Həmin məqalədə Qafqaz müsəlmanlarının sayı 3 
milyon 208 min 875 nəfər göstərilmişdir. Onların 352. 
351 nəfəri İrəvan müsəlmanlarıdır". 
Şəmsi təqvimi ilə 1285-ci ilin mordad ayından 
1286-cı ilin tir ayına qədər Fransanın Qacarlar 
dövlətində səlahiyyətli nümayəndəsi kimi çalışan və 
əsl adı Kular Desko olan Ujen Uben həmin dövrdə bir 
sıra vilayətlərə, o cümlədən Azərbaycana səfər etmiş 
və yol qeydlərini sonradan kitab halında nəşr etdirmiş-
dir. O öz “Səfərnamə”sinin bir yerində İrəvanı azər-
baycanlıların şəhəri adlandırır və yerli dilin xarakteris-
tikasını verməyə çalışır. O yazır: "Qəzvindən çıxandan 
sonra fars dili öz yerini yavaş-yavaş türk dilinə verir... 
Yalnız bir neçə kəndin sakini fars dilində danışır. 
Toponimlərin məzmunu, adların və sözlərin tələffüzü 
fars və ruscadır. Biz türk-azəri ləhcəsində danışan 
bölgəyə çatırıq. Həmin günlərdə Təbrizdə, İrəvanda, 
Tiflisdə, Bakıda söhbət əsasən rus ordusunun yaponlar 
tərəfindən məğlub edilməsinidən, Rusiyanın daxilində, 
eyni zamanda, Qafqazda və İrəvanda  baş verən pro-
seslərdən gedirdi. Bu hadisələr XX əsrin əvvəllərində 
mühüm dəyişikliklərə gətirib çıxardı.  
 
 117
Rus ordusunun Sakit okean hövzəsində ən böyük 
dayağı olan Port Arturun süqutu (1902-ci il yanvarın 
2-də) və Rusiya silahlı qüvvələrinin komandanı gene-
ral Anatoli İstusolun yaponlara təslim olması çarizmin  
qürubunun yaxınlaşması demək idi. Yaponlar Port 
Artur qalasını ələ keçirəndən sonra intensiv hücumlarla 
Maqadanda rus ordusunu darmadağın etdilər. 300 yüz 
min nəfərlik çar ordusunun 120 min nəfəri məhv edil-
di, yaralandı, əsir götürüldü. Bundan sonra Baltik 
dənizindən rus qüvvələrininin möhkəmləndirilməsinə 
kömək üçün Port Artura gətirilmiş  dəniz qüvvəsi Sakit 
okeandakı Susima boğazında bütünlüklə tar-mar edildi. 
İyirmi döyüş gəmisindən 13-ü suya batırıldı, dördü 
düşmənin əlinə keçdi. Çar Rusiyası müharibəni 
bütünlüklə uduzdu. Rusiya yaponlarla alçaldıcı sülh 
müqaviləsi bağlamağa məcbur oldu. 
Rus imperiyasının Yaponiyaya məğlub olması ölkə-
nin daxilində və dünyada böyük rezonans doğurdu".1 
Bu hadisə dünya mətbuatında sensasiya doğurdu. 
"Hikmət" qəzetinin 848-ci sayında (hicri-qəməri 1323-
cü il rəbiüləvvəl ayı, miladi tarixi ilə 1905-ci il iyun 
ayının 4-ü) dərc olunmuş "Siyasi ibrət, rus ordusunun 
məğlubiyyəti və onun məhv olması" başlıqlı məqalədə 
bu hadisəyə xüsusi diqqət yetirilmişdir. Müəllif 
Rusiyanın məğlubiyyətini onun imperiya hərisliyi və 
xalqın öz dövlətinə biganə münasibəti ilə əlaqə-
ləndirmişdir. Elə həmin nömrədəcə bu hadisəyə işarə 
edən bir şeir dərc olunmuşdur. 
Yaponlar II Nikolayın dəniz limanlarını tamamilə 
darmadağın etdilər. Ruslar təkcə Artur limanında 40 
mindən çox qurban verdilər. Çar total çağırış haqqında 
                                                 
1 "İran" qəzeti. “İranda və dünyada XX əsrin tarixi”, 1376-cı il, 
26-27 bəhmən 
 
 118
fərman verəndə kəndli və fəhlələrdən ibarət on min-
lərlə insan "Çarizmə ölüm", "Yaşasın yaponlar" şüarı 
ilə nümayişə çıxdı.1 
Bu təhqiramiz məğlubiyyət çar rejiminin gücdən 
düşdüyünü göstərir, xalqı azadlıq və ədalət uğrunda 
mübarizəyə sövq edirdi. Çar hakimiyyəti ümid edirdi 
ki, müharibə ona öz siyasi mövqeyini möhkəmlətmək-
də kömək edəcək, Rusiyada inqilabın qarşısını alacaq. 
Lakin müharibənin nəticəsi çarizmin gücsüz olduğunu, 
xalqdan ayrı düşdüyünü  göstərdi... Çar hökuməti mü-
haribə yolu narazı qüvvələri boğmaq, əzmək istəyirdi, 
amma əksinə, inqilabı sürətləndirdi. Çünki bu dövrdə 
Rusiyada yaşayan kəndlilər, fəhlələr vəhşi və soyğunçu 
kapitalizmin zülmü altında inildəyir, heç bir insani 
hüquqa malik olmadıqlarından, əzab çəkirdilər. Qafqaz 
və Mərkəzi Asiya xalqları da rus istismarçılarının təz-
yiqi altında idilər. Onlar öz övladlarını ədalətsiz 
müharibə maşınının ağzına atmaq istəmirdilər. Buna 
görə də bu ölkələrdə, xüsusilə Qafqazda ciddi inqilabı 
qüvvələr formalaşmışdı.2  
II Nikolay müvəqqəti də olsa "xalqın istəklərinə 
cavab verməyə məcbur oldu. O, Duma adlanan parla-
mentdə bütün Rusiya xalqlarının nümayəndələrinin 
iştirakını təmin etmək məcburiyyətində qaldı.  1907-ci 
ildə bütün Qafqazda tanınan "Şərqi rus" qəzetinin 
təsisçisi Məhəmməd Ağa Şahtaxtinski (1864-1931) 
İrəvandan II Dumaya deputat  seçildi".3 
 
                                                 
1 "İran" qəzeti. Tarix-e ğərn-e bistom dər İran və cəhani, 1376-cı 
ilin 26-27 bəhmən ayı 
2Bax: yenə orada 
3 R. Rəisniya. “İran və Osmani dər astane-ye ğərn-e bistom”, səh. 601 
 
 119
İrəvan 1905-1906-cı illər  
erməni-müsəlman davasında 
 
Miladi tarixi ilə 1828-ci ildə bağlanmış ədalətsiz 
Türkmənçay müqaviləsi ilə Qüzey Güneydən ayrı 
düşdü. Ermənilər rusların himayəsi altında tədricən 
Qacarlar və Osmanlı dövlətindən köçərək bu regionda, 
o cümlədən İrəvanda məskunlaşdılar. Onlar XX əsrə 
qədər az sayla Qafqazın müxtəlif bölgələrində pəra-
kəndə şəkildə yerləşmişdilər. Anahid Ter Minasyanın 
yazdığına görə, "ermənilər, hətta İrəvan əyalətində də 
hissediləcək say fərqinə malik deyildilər. Yalnız 1905-
ci il inqilabı dövründə onların bu arzu və istəkləri 
gerçəkləşdi".1 
“Böyük Ermənistan” dövləti yaratmaq vəzifəsini 
qarşısına qoyan Daşnaksütyun partiyasının təsisçiləri-
nin ilk məqsədi Şərqi Anadoluda və İrəvan əyalətində 
ermənilərin say üstünlüyünə nail olmaq idi. Onlar bu 
ərazilərdə erməni dövlətini ərsəyə gətirmək üçün artıq 
çox ciddi fəaliyyətə keçmişdilər. Daşnaklar hələ XIX 
əsrin sonlarından Osmanlı dövlətində bu işi həyata 
keçirmək üçün çalışırdılar. Lakin o dövrdə bütün qüv-
vələrini proqramlarının birinci hissəsini, yəni Qafqazda 
qarma-qarışıqlıq yaratmaq məqsədini reallaşdırmağa 
sərf etdiklərindən bu işi başa çatdıra bilməmişdilər. 
Buna görə də onlar fürsət gözləməli olmuşdular. Rus-
yapon müharibəsinin başlaması, çar ordusunun bu mü-
haribədə məğlub olması, 1905-ci il inqilabının baş ver-
məsi onlara bu fürsəti verdi. Yuxarıda adını çəkdiyimiz 
erməni yazıçısının yazdığına görə, "Daşnak partiyası-
                                                 
1  Anahid Ter Minasyan. Enqelab-e 1905 dər Qəfqaz. Tərcümə 
edən: Kavə Bayat, səh. 17 
 
 120
nın 1904-cü ilin fevral-mart aylarında Sofiyada keçi-
rilən III qurultayında qərara alındı ki, partiya Qafqaz 
ermənilərinin müdafiəsi vəzifəsini öz üzərinə götürsün, 
bu məqsədlə təbliğat vasitələrindən, silah və gücdən 
istifadə etsin. Bu qərar gələcək proseslərin dönüş 
nöqtəsi sayılır".1 
Rusiyanın Yaponiya tərəfindən  məğlub edilməsi 
beynəlxalq sensasiyaya səbəb olmaqla bərabər, çar 
dövlətinin əsaslarının möhkəm olmadığını üzə çıxardı 
və 1905-ci il inqilabı ilə nəticələndi. Həmin dövrdə 
Batumda İran konsulluğunda katib vəzifəsində çalışmış 
və bu tarixi hadisələri yaxından müşahidə etmiş Səid 
Marağai  öz xatirələrində yazır: "Mövqelərindən geri 
çəkilmiş və həmin mövqeləri yaponlara təslim etmiş 
məğlub qoşun düşdüyü vəziyyətdən və komandirlərdən 
narazı idi. Bu narazılıqlar ölkə daxilində qarma-qarı-
şıqlıq yaratmışdı. Dövlət əleyhinə olan qüvvələr bu 
fürsətdən istifadə edərək, öz fəaliyyət və təbliğatlarını 
genişləndirmiş, dövlət rəhbərliyini bacarıqsızlıqda və 
qabiliyyətsizlikdə ittiham etməyə başlamışdılar. Əsgər-
lər silah-sursata və geyimə görə narazı idilər. Çox 
bahalı hərbi gəmilər əldən verilmişdi. Dövlət işlərinə 
ictimai nəzarət olmadığından, orduda sui-istifadə hal-
ları baş alıb gedirdi. Bütün bu qüsurlar təbliğat vərəqə-
lərində əks olunur, şəhərlərdə yayılırdı. Ölkənin 
müxtəlif yerlərində qanlı çarpışmalarla nəticələnən 
nümayişlər baş verirdi. Çox keçmədi ki, narazılıq 
dalğası bütün ölkəni bürüdü. Partiyalar, siyasi dairələr, 
dövlət məmurları, fəhlələr öz tələblərində təkid edir, 
azadlıq istəyirdilər. Lakin dövlət onları eşitmirdi. Çar 
hökuməti proseslərin qarşısını almaq üçün dəstə başçı-
                                                 
1  Anahid Ter Minasyan. Enqelab-e 1905 dər Qəfqaz. Tərcümə 
edən: Kavə Bayat, səh. 4 
 
 121
larını, əsas şəxsləri, hərəkətverici insanları, barışmaz 
qüvvələri həbs və sürgün edir, onları aradan götürmək 
üçün  silaha əl atırdı. Sonradan məlum oldu ki, hərəkat 
liderləri gizli iclas keçirərək ümumi tətil elan etmək, 
hakimiyyət nümayəndələrinə qarşı terrordan istifadə 
etmək və dövlət aparatını iflic etmək barədə qərar 
qəbul ediblər. Moskva şəhərinin komendantı, Bakının 
valisi, Gəncə Jandarm İdarəsinin rəisi, Batumun üç 
şəhər rəhbəri iki-üç gün müddətində qətlə yetirildi. 
Əksər dövlət idarələrində: dəmiryol, poçt, teleqraf və s.  
məmurlar sabotaja əl atdılar. Zavodlar tətil edir, fəhlə-
lər işə çıxmırdı, qarma-qarışıqlıq və qeyri-stabillik 
bütün ölkəni bürümüşdü. Hətta çarın öz iqamətgahını 
tərk edərək ailəsi ilə haradasa sığınacaq tapması barədə 
şayiələr dolaşırdı... 
Batumda və Rusiyanın bir çox digər şəhərlərində 
son dərəcə təhlükəli vəziyyət yaranmışdı. Bu zaman 
dövlət rəhbərliyi min bir hiyləyə əl atsa da, xalqın tə-
ləblərini qəbul etməkdən başqa çarəsi yox idi. Beləlik-
lə, 1905-ci ilin oktyabr ayında çar xalqa azadlıq verilə-
cəyi haqda manifest elan etdi. Manifestdə xalqa hər cür 
azadlıq, o cümlədən azad seçkilər, Duma təşkili və s. 
vəd edilirdi. 
Bu mürəkkəb və gərgin illərdə Qafqaz xalqlarının 
milli oyanışı Rusiya sarayında ciddi narahatlıq 
doğurmuşdu. Rusiyanın hakim dairələri bu oyanışın 
mərkəzi hakimiyyətə qarşı yönələcəyindən qorxaraq 
milli münaqişələrə əl atdılar. Jan Mari Karzu yazır: 
"1905-ci ildə Bakıda ermənilərlə azərbaycanlılar ara-
sında qanlı çarpışmalar oldu. Bu çarpışmaların kökünü 
Rusiya imperiyası üçün təhlükəli ola biləcək milli 
oyanışda axtarmalıyıq. Rusiyanın hakim dairələri 
Qafqazın oyanışında  güclü millətçilik tendensiyasının 
 
 122
olduğunu iddia edirdilər. Bu tendensiya böyük Rusiya 
imperiyasının planlarının ziyanına idi. Ona görə də çar 
hökuməti bu oyanışı hansı vasitə ilə olursa-olsun 
beşiyində boğmağa çalışırdı. 1894-cü ildə hakimiyyətə 
yiyələnmiş Rusiyanın sonuncu çarı II Nikolay Roma-
novlar sülaləsinin ömrünü uzatmaq üçün bütün hiylələ-
rə əl atırdı. Rusiyada yaşayan xalqların arasında qırğın 
salmaq da bu fəndlərdən biri idi. Çarizmin fikrincə, 
daxili müharibələrə meydan verməklə, xalqları bir-
birinə qarşı qoymaqla öz zəifliyini gizlədə və 
hakimiyyətdə qala bilər. 
Oktyabr inqilabının rəhbəri Lenin doğru olaraq 
Rusiyanı xalqlar həbsxanası adlandırmışdı. Üzeyir 
Hacıbəyov da belə bir əqidədə idi: "Rusiya məmləkə-
tində bərabərlikdən əsər-əlamət yoxdur. Hamı bir göz-
də görünmür. Birinə ehtiramla yanaşılır, digərinə mə-
həl qoyulmur. Biri qul olur, digəri saray sahibi. Belə 
bir şəraitdə biz müsəlmanların vəziyyəti hamınkından 
dəhşətlidir". 
Çar Rusiyasında milli məsələ həlldedilməz bir 
problemə, xroniki bir xəstəliyə çevrilmişdi. İmperiya-
nın xalqlara eyni gözlə baxmaması, birinə qayğı ilə 
yanaşması, digərinə təhqiramiz münasibət bəsləməsi 
ölkədə hərc-mərcliyə, xaosa gətirb çıxarmışdı. Bununla 
bərabər, çar hökuməti xalqların mərkəzi hakimiyyət 
əleyhinə birgə mübarizəsinin qarşısını almaq üçün 
onları bir-birindən təcrid edir,  açıq və gizli şəkildə bir-
birlərinə qarşı qoyur, yalançı təbliğatlarla onlarda bir-
biri haqqında səhv təsəvvürlər yaratmağa çalışırdı. 
Məsələn, onlardan biri tənbəl, digəri xürafatçı, başqa 
birisi xəsis kimi təqdim edilirdi. Hətta xalqların bir-
birini təhqir etməsi üçün onların xəsisliyi, satqınlığı 
haqqında müxtəlif yalan əhvalatlar düzəldib yayırdı. 
 
 123
Çarizmin bu təfriqəçilik və səhv təsəvvürləri yaymaq-
da  yalnız bir məqsədi var idi - o da özünün qanlı haki-
miyyətini əbədiləşdirmək. Belə məşum hadisələrdən 
biri Arazın o tayında ermənilərlə müsəlmanlar ara-
sındakı dava oldu. 
"Molla Həsrəddin" jurnalının birinci sayında bir 
karikatura çəkilmişdi. Həmin karikaturada bir-birinə 
düşmən olan müsəlmana və erməniyə silahı bir çar 
kazakı verir və bunun müqabilində onların hər ikisinin 
cibini boşaldır.  
Bakı şəhər idarələrinin 1905-ci il qətliamının baş-
laması barədə təhqiqatların və bu münaqişədə rusların 
oynadığı rola aid  (dövlət və ordu idarələrinə aid) 
sənədlərin üzərindən müəmma pərdəsini götürəndə 
məlum olur ki, nifaq və xəyanət toxumunu ruslar ək-
mişlər. Onlar ermənilər və türklər arasında şayiə yayır-
dılar ki, qarşı tərəf hücum məqsədilə silahlanır və əlavə 
edirdilər ki, polis heç bir halda intiqam əməliyyatlarına 
müdaxilə etməyəcək. Xülasə,  barışıq və asayişi bərqə-
rar etməli olan polis (bəzən hadisələrə müdaxilə etmə-
dən) bir şəxsin həbsi və ya düşmən tərəflər arasında 
dava zamanı qəsdən yubanmaqla öz niyyətini həyata 
keçirirdi.1 
Qafqazın ayrı-ayrı xalqları arasında təfriqə və 
düşmənçilik siyasəti yürütmək əvvəldən, bir qədər də 
dəqiq desək, Qafqazın ruslar tərəfindən işğalınadək da-
vam edirdi. "Mərkəzi Asiyada və Qafqazda dəyişiklik-
lərin mahiyyəti" kitabının müəllifləri bu barədə ya-
zırlar: "Rusların azərilərə qarşı diskriminasiya siyasəti 
və onların açıq-aşkar erməniləri himayə etmələri 
                                                 
1 Bax: R. Rəisniya. Üzeyir və inqilab, səh. 50 
 
 124
ermənilərlə azərbaycanlılar arasında ictimai və iqtisadi 
ziddiyyətlərin dərinləşməsinə səbəb oldu.  
1872-ci ildə azərbaycanlıların 5 faizi neft çıxarmaq 
hüququ qazandığı halda, ermənilərin səhmi azərbay-
canlılarınkından 10 dəfə çox idi. 167 neft müəssisə-
sindən cəmi 49 kiçik sex azərilərə məxsus idi. 1900-cü 
ildən sonra 115 neft müəssisəsindən 49 kiçik sex 
azərbaycanlıların əlində olduğu halda, erməni ailələri 
55 orta və böyük istehsal gücünə malik sexə 
yiyələnmişdi. 1900-cü ildən sonra Bakı quberniyasın-
dakı 115 sənaye müəssisəsinin 29 faizi ermənilərin, 
yalnız 18 faizi azərilərin əlində idi. Azərilər rəqabətdən 
tamamilə kənarda idilər. Baxmayaraq ki, məhsuldar 
qüvvə baxımından azərilər qat-qat çox idilər. Bakı 
fəhlələrinin 17,5 faizi erməni, 70 faizi isə azərbaycanlı-
lardan və başqa millətlərin nümayəndələrindən ibarət 
idi. Erməni əhalisinin 4,83 faizi böyük iş icraçısı və 
digər vəzifələrdə çalışırdı. Həmin dövrdə ermənilərin 
39 faizi şəhərlərdə, 61 faizi isə kəndlərdə yaşayırdı. 
Azərbaycanlılarla ermənilər arasında mədəni və 
dini ixtilaflardan əlavə, konflikt yarada biləcək bir sıra 
digər səbəblər də var idi. Məsələn, inkişaf etməkdə 
olan Azərbaycan kapitalizmi erməniləri özü üçün 
maneə hesab edirdi. Üstəlik, azərbaycanlı fəhlələr də 
erməni iş icraçılarına qarşı birləşməyə məcbur olmuş-
dular".1 
Müştərək məzhəbin, adət-ənənənin, dini etiqadın 
mühüm amil sayıldığı bu dövrdə ermənilərlə ruslar ara-
sında əlaqələrin sıxlaşması cənub istiqamətində sərhəd-
lərini genişləndirmək arzusunda olan çar Rusiyasının 
isti sulara çatmaq ehtirasını daha da artırır və bu 
                                                 
1  Mənije Turabzadə və başqaları. Mahiyyət-e təhəvvolat dər  
Asiya-ye Mərkəzi və Qəfqaz, səh. 69 
 
 125
məqsədi həyata keçirməsinə əlverişli şərait yaradırdı. 
Bu məqsəd həmin dövrdə erməniləri Rusiyanın təbii 
müttəfiqinə çevirə bildi. Digər tərəfdən, bu əlverişli 
siyasi şərait onları ifrat millətçiliyə və bəzən bundan da 
artığına sövq edirdi... 
Bununla yanaşı, Rusiyanın nisbətən yeniləşməsi də 
Zaqafqaziyanın rusların hakimiyyəti altında bu bölgə-
sində yaşayan və getdikcə millətçiliyə daha çox meyl 
edən ermənilərin mənafeyinə uyğun idi. Dövlət və 
ordu işlərinə qəbulda onlara daha çox üstünlük verilir 
və rus cəmiyyətinə inteqrasiya olunmalarına şərait 
yaradılırdı. Bölgənin iqtisadi inkişafı ilə əlaqədar 
ermənilər ticarətdə, sənayedə, xüsusilə, Bakı neftinin 
ixracı sahəsində yaxşı mövqe tuta bildilər. 
Şəhər mədəniyyəti, peşə növlərinin artması, Qərblə 
əlaqələrin inkişafı güclü ictimai təbəqələşməyə səbəb 
oldu və cəmiyyət iki yerə parçalandı. Bu zaman 
Daşnak partiyasının ifrat millətçilik fəaliyyəti bu 
təfriqəni daha da gücləndirdi.1 
Daşnak partiyasının ifrat millətçiliyi onları Rusiya 
hökuməti ilə də üz-üzə qoydu. Aliyə Orfeinin fikrincə, 
XIX əsrin son illərində və XX əsrin əvvəllərində 
inqilabçı ermənilərlə çar hökuməti arasında baş verən 
siyasi çarpışmalar ermənilərin millətçilik düşüncə-
lərinin güclənməsindən yaranmışdı.2 
1905-ci il erməni-müsəlman davasını çar Rusiyası 
özü törətsə də, ancaq daşnakların çılğınlığı və onların 
“Böyük Ermənistan” yaratmağa tələsməsi sonrakı qanlı 
                                                 
1 Bax: Aliyə Orfei. "Motaleat-e Asiya-ye Mərkəzi və Qəfqaz" 
jurnalı, 1371-ci il, payız, səh. 153 
2 Bax: yenə orada, səh. 153 
 
 126
və faciəli çarpışmaların meydana gəlməsində ümdə rol 
oynadı.     
Məmməd Səid Ordubadi "Qanlı sənələr" adlı kita-
bında həmin qırğınların başlaması barədə yazır: "Ermə-
nilər hər fikirdən, hər sözdən müsəlmanlar əleyhinə 
qiyam fikrinə düşərək müxtəlif hiylələrə əl atırdılar. 
Onlar hər yerdə müsəlmanları sıxışdırır, acı sözlərlə on-
ları təhqir edir, əlaqələrini kəsir, lazımsız mübahisələr 
başlayırdılar. Müsəlmanlar da bu işin sonunu böyük bir 
uzaqgörənliklə duyaraq, özlərini müdafiə etmək üçün 
hazır olmağa çalışırdılar. Yerli hökumət xırda cinayət-
ləri nəzarət altında saxlasa da, böyük hadisələrin qarşı-
sını almaq fikrində deyildi. Bu hadisələr onu göstərirdi 
ki, hər iki millət bir-birindən təcrid edilərək qarşıdurma-
lara sövq edilir. Bu zaman ermənilər müsəlmanlar əley-
hinə daha çox məhdudiyyətlər yaratmağa başlamışdılar. 
Doğrudur, bəzi ermənilər iğtişaş yaratmaqdan boyun 
qaçırsalar da, nüfuzlu və imkanlı şəxslər davanın tez 
başlamasını istəyirdilər. Araqarışdıranlar partiya komi-
tələrindən olduqlarından onların sözləri təsirsiz 
ötüşmürdü və nəticə onların istədikləri kimi oldu.  
Fevralın 2-də müsəlmanlar arasında xüsusi nüfuza 
malik olan  Ağarza adlı şəxs Quba meydanında erməni 
komitəsinin tapşırığı ilə qətlə yetirildi. Bu faciəvi hadi-
səni müsəlmanlar öz milli heysiyyatlarının təhqir 
olunması kimi qəbul etdilər. Bundan sonra onların his-
slərini cilovlamaq mümkün olardımı? Bu hadisə mü-
səlmanları nəhayətsiz dərəcədə həyacanlandırdığı hal-
da, onlara yuxarıdan intiqam almamaq barədə göstəriş 
gəldi. Lakin bir azərbaycanlı məhbusun istintaq araş-
dırması üçün aparılarkən yolda erməni əsgəri tərəfin-
dən günahsız yerə güllələnməsi müsəlmanları daha çox 
qəzəbləndirdi. 
 
 127
Həmin gün fevralın altısı idi. Hadisələrin gedişi bi-
zi qan dəryasına doğru aparırdı. Həmin gün ermənilər 
həqiqətən qırğın törətmək istəyirdilər, azərbaycanlılar 
isə heyrət və təəccüb içində donub qalmışdılar. Əvvəl-
lər bir-biri ilə mehriban olan qonşular indi əlaqələrini 
kəsmiş, bir-birlərini qətlə yetirməyə hazır idilər. Nəha-
yət, xeyli öncə hər iki millətin vücudunda yerləşdiril-
miş bomba partladı və bütün Qafqaz həmin partlayış-
dan od tutdu. Görək, bu partlayıcı maddə həqiqətən 
bomba idimi? Bəli, bu bomba ayın altısında partlamaq-
la Bakının faciəsinə çevrildi və onun atəşi buradan 
başlayaraq bütün Qafqazı bürüdü...". 
Polis qüvvələri qarşıdurmalara müdaxilə etmirdilər. 
Bu qeyri-sabitlik İrəvana, Naxçıvana, Şuşaya doğru 
uzanmaqda idi. Nəhayət, Gəncə və Tiflisə də sirayət 
etdi. Bu qarşıdurmalarda 128 erməni, 158 azərbaycanlı 
kəndi qarət və talanlara məruz qaldı. Qətlə yetirilən 
azərbaycanlıların sayı ermənilərinkindən çox idi. Bakı-
da, Naxçıvanda azərbaycanlılar qalib gəlmişdilər, 
İrəvanda, Üçkilsədə isə ermənilər qələbə qazandılar. 
Rusların bitərəfliliyi bir o qədər də uzun çəkmədi. 
Vorontsov Daşkov vali vəzifəsinə gələn kimi azərilərin 
əleyhinə hücum fərmanı verildi və erməni-müsəlman 
davasının birinci mərhələsi bir-iki ildən sonra başa 
çatdı.1 
Arazın o biri sahilindəki əksər şəhərlərdə çoxsaylı 
insan itkilərinə səbəb olmuş erməni-müsəlman davala-
rında İrəvan şəhəri də qana bələndi. Görkəmli yazıçı 
Məmməd Səid Ordubadi "Qanlı sənələr" kitabında 
həmin faciələri belə təsvir edir: "1905-ci ildə gözlənil-
mədən Bakıda baş verən qırğınlar birdən-birə sakitləş-
                                                 
1 Bax: Mənije Turabzadə və başqaları. Mahiyyət-e təhəvvolat dər  
Asiya-ye Mərkəzi və Qəfqaz , səh. 70 
 
 128
mədi. May ayının əvvəllərində bu hadisələr Naxçıvan 
və İrəvan şəhərlərinə sirayət etdi. Bu dövrdə Naxçıvan-
da müsəlmanlar say baxımından ermənilərdən çox 
idilər. Əvvəldən dava arzulayan ermənilər Naxçıvan 
qarşıdurmalarında ağır məğlubiyyətə düçar oldular. 
Onların bu uğursuzluğu İrəvan ermənilərinin bərk 
qəzəblənməsinə səbəb oldu.  
Onlar bu hadisədən sonra azərbaycanlılar əleyhinə 
daha çox ləyaqətsiz hərəkətlər etməyə başladılar: qon-
şuluq əlaqələrini kəsir, müsəlmanlara nifrət və qəzəb-
lərini açıq-aydın büruzə verirdilər. Hadisələrin gedişi 
tezliklə İrəvanda da iğtişaşların baş verəcəyini güman 
etməyə şərait yaradırdı. Ayrı-ayrı yerlərdən gələn qor-
xunc xəbərlər şəhər sakinlərini məyus edir, tacirlərin 
əlini işdən soyudur, ticarəti böhrana sürükləyirdi. 
Müsəlmanlar qayğı və narahatçılıq içində idi.  Xüsusilə 
də, düşmənin güclü olması, azərbaycanlıların isə dava-
ya hazır olmaması ziyalı və gözüaçıq azərbaycanlıları 
həyəcanlandırırdı.  Məzlumlar pəjmürdə və iztirablı 
görünürdülər. Hamının üzündə əzab və iztirab var idi. 
Bir sözlə, müsəlmanlar özlərini son dərəcə itirmişdilər. 
Ermənilər Naxçıvandakı məğlubiyyətin intiqamını 
almaq üçün tələsirdilər. Onlar qisas hissi ilə yanıb-
qovrulur, müsəlmanlara zərbə vurmaq, onları pərişan et-
mək üçün hər cür hiyləyə əl atırdılar. Buna görə  Nax-
çıvana gedən yolları nəzarətə götürmüş, şəhərə gedib-
gələnləri pusur, müxtəlif vasitələrlə onlara mane olmağa 
çalışırdılar. Özləri isə gizlincə Naxçıvan ermənilərinə 
silah-sursat yardımı edirdilər. İrəvan müsəlmanları isə 
bu mürəkkəb və ziddiyyətli dövrdə nəinki qırğına 
hazırlaşmır, üstəlik qonşuluq haqqı kimi xam xəyallara 
qapılmışdılar. Şəhərin sakinlərindən hər biri yalnız 
özünü müdafiə etmək haqqında düşünür, vəziyyətdən 
 
 129
çıxmaq üçün davadankənar yollar gəzirdi. Nəhayət, 
Naxçıvan odunu söndürmək üçün general Əlixanov-
Avarski Tiflisdən Naxçıvana ezam oldu. Digər tərəfdən 
də, Voronsov Daşkovun göstərişi ilə şeyxülislam 
Uluxanlı İrəvan qazisi ilə birgə Naxçıvana yola düşdü. 
İrəvan erməniləri barışıq xəbərini eşidən kimi öz 
“ziyalı”larını Naxçıvana göndərib oradakı erməni ca-
maatının vəziyyətindən xəbər tutmağa tələsdi. Onlar 
buradakı məğlubiyyəti pərdələmək, ermənilərin ba-
carıqsızlıqlarını gizləmək üçün müsəlmanlar haqqında 
ləyaqətsiz şayiələr yaymağa başladılar. Buna baxmaya-
raq, İrəvan və onun ətraflarında yaşayan müsəlmanlar 
Naxçıvanda ermənilərin məğlub olmasına sevinir, bu 
qələbəni öz qələbələri hesab edərək, qürurla gəzib-
dolanırdılar. Onlar bu zaman ermənilərin bütün qüvvə-
lərini səfərbərliyə alıb, azərbaycanlıları soyqırıma mə-
ruz qoymaq üçün yeni planlar hazırlamaqda olduqla-
rını başa düşmürdülər. Nəhayət, mayın 23-də baş verən 
hadisə ermənilərə bu planı gerçəkləşdirməyə şərait 
yaratdı. 
1905-ci il mayın 23-də "Qarsaçay" erməni çay bağ-
çasına gedən üç nəfər müsəlman sərxoş vəziyyətdə 
polis idarəsinin qarşısına gəlir. Onlar burada məsuliy-
yətsiz hərəkətlər etməyə başlayırlar. Ermənilər fürsət-
dən istifadə edib, onları möhkəmcə döyür. Sonda 
həmin üç nəfər xəncərini çıxarıb, özlərini müdafiə edə-
edə və qışqıra-qışqıra bazar meydanına tərəf qaçırlar. 
İçkili müsəlmanların səsi hər tərəfə yayılır. 
Bu qışqırıqları eşidən erməni və müsəlmanlar üz-
üzə gəlir və onların arasında şiddətli dava başlayır. 
Ermənilərin hiylə və fırıldağından xəbərsiz olan bəzi 
müsəlmanlar humanistlik nümayiş etdirir, öz dükanla-
rını buraxıb, onların yiyəsiz qalmış mağazalarına 
 
 130
güdükçü olurlar. Bəziləri isə erməniləri qorumaq üçün 
onları öz dükanlarında gizlədirlər. Lakin ermənilərin 
hiddət və qəzəbini görən bəzi müsəlmanlar, nəhayət 
vəziyyəti başa düşüb müqavimət göstərməyə başla-
yırlar. Bir-birinin ardınca cinayətlər baş verir. Əgər 
həmin gün müsəlmanlar “hümanizm bəlasından” xilas 
olub, ermənilərlə həqiqi döyüşə girsəydilər, bu təca-
vüzkarların aqibətinin  necə olacağını indi də təsəvvür 
etmək mümkün deyil. Fəqət müsəlmanların  erməni-
lərin məkrli niyyətindən xəbərləri yox idi. Onlar za-
man-zaman  qoruyub saxladıqları qonşuluq haqqını 
qabardaraq əhalini birtəhər sakitləşdirdilər. Gecə sakit 
və aram keçdi. 
24 may 1905-ci il səhər saat 9-a yaxın ermənilər öz 
mağazalarını açmaq üçün bazara gedən müsəlmanlara 
atəş açdılar. Lakin müsəlmanlardan xəsarət alan 
olmadı,  bir neçə erməni isə yaralandı. Elə bu zaman 
gəlib çıxan əsgərlər bir neçə dəfə havaya atəş açaraq, 
erməniləri sakitləşdirdilər. Bir neçə dəqiqədən sonra 
şəhərdə gediş-gəliş tamamilə kəsildi və hər kəs öz 
yerində donub qaldı. İrəvanı dəhşətli bir sükut bürüdü.  
Lakin saat iki radələrində ermənilər yenidən 
müsəlmanları şiddətli gülləbarana tutdular. Erməni mə-
həllələrindən açılan atəşlər ara vermədən davam edirdi. 
Onlar binaların, hasarların üstündən, pəncərələrdən 
müsəlmanları hədəfə götürürdülər. Asimandan güllə 
dolu kimi yağırdı. Müsəlmanlar isə bu atəşlərə cavab 
vermir, öz təmkinlərini qoruyub saxlamağa çalışırdılar. 
Əslində bu, təmkin də deyildi, sadəcə olaraq  hazırlıq-
sız və müharibə görməyən, ermənilərin məkrli planın-
dan xəbərsiz olan müsəlmanlar özlərini itirmişdilər. 
Belə bir vaxtda İrəvan şəhərində cəmi iyirmi tüfəng, 
təxminən bir qədər də fişəng var idi. Tüfənglərin 
 
 131
əksəriyyəti köhnə və paslanmış ov tüfəngləri idi. 
Tarixçilərdən biri haqlı olaraq, həmin silahları Nuhdan 
qalmış əşya adlandırmışdı. 
 Belə bir şəraitdə hökumət də ermənilərin silahla-
masının qarşısını almır, iğtişaşlara qarşı heç bir tədbir  
görmürdü. Buna görə də ermənilər istədiklərini edir,  
atəş açır, müsəlman məhəllələrinə hücum edirdilər. Bir 
sözlə, müharibə mələyi şəhərin başı üstündə idi. Günün 
ikinci yarısında atəş yenidən şiddətləndi. Qadınların, 
azyaşlı uşaqların fəryadı şəhəri başına götürdü. Ora-
bura vurnuxan müsəlman kişiləri nə edəcəklərini 
bilmir, qadınların, qocaların, uşaqların nalələri onları 
əsəbləşdirirdi. Əslində, hamı - qadın, uşaq, qoca, 
cavan, əyan, xan, rəiyyət öz canının hayındaydı. Belə 
bir vəziyyətdə millət, xalq, mədəniyyət, var-dövlət 
hamının yadından çıxmışdı. Müsəlmanların ermənilərə 
cavab vermək imkanı yox idi.   Erməni məhəlləsində 
yaşayan müsəlmanların imdad səsi hər an asimana 
yüksəlirdi. Lakin onlara imdad edə, fəlakətdən qurtara 
biləsi qüvvə yox idi. Xülasə, güllələrin ildırım 
çaxmasına bənzəyən işığı, bombaların qaldırdığı toz-
duman şəhəri cəhənnəmə döndərdi. Nəhayət, müsəl-
manların fəryadına dözməyən bir zabit əsgərləri ilə 
birgə hadisələrə müdaxilə etdi. O, erməni məhəllələrin-
də yaşayan və güllələrə tuş gəlmiş qadınları, uşaqları 
oradan çıxarıb, müsəlman məhəllələrinə gətirməyə 
başladı. Bu döyüşdə erməni məhəlləsində yaşayan 11 
nəfər qətlə yetirildi: Onların dördü qadın, ikisi uşaq və 
beşi kişi idi. Öz evlərinin içində cəhənnəm əzabı 
yaşamış və yuxarıda qeyd etdiyimiz zabitin köməyi ilə 
xilas olmuş müsəlmanların göz yaşları yağış kimi axır, 
hıçqırıqdan bir kəlmə söz belə deyə bilmirdilər. Bu 
vəziyyəti görən müsəlmanların qeyrət və qürur hissi 
 
 132
oyanmağa başladı. Onlar artıq bu şəkildə  yaşamağın 
mənasız olduğunu düşünməyə, çarə axtarmaq barədə 
fikirləşməyə başlamışdılar. Necə deyərlər, müvəqqəti 
də olsa milli şüurları oyanmışdı.  
İrəvan müsəlmanları özlərində güc taparaq bir yerə 
toplaşdılar.  Şəhərdə könüllülər dəstəsi yarandı. İs-
lamiyyət adı ilə bir yerə yığışan müxtəlif millətlərin 
nümayəndələri silaha sarıldılar. Onlar gecə ikən ermə-
nilərə qarşı yürüşə çıxmaq qərarına gəldilər. Ancaq 
müsəlman  ağsaqqalları bu məsələdən xəbər tutan kimi 
onları nəsihət və məsləhət yolu ilə hücumdan çəkindir-
məyə çalışdılar. Bu zaman hələ də erməni məhəlləsin-
də 30-40 müsəlman ailəsi qalmışdı. Döyüşlərin beşinci 
günü onlar hökumətin və məmurların mühafizəsi altın-
da şəhərin müsəlman hissəsinə köçürüldülər. Ancaq 
yenə də tərəflər arabir bir-birlərinə atəş açırdılar. 
Bəzi yerlərdə ermənilər səngərlərdə gizlənib mü-
səlmanları güdür,  müsəlmanlar da erməniləri izləyərək 
hədəfə alırdılar. Səngər döyüşlərində ermənilər daha 
öndə idilər. Çünki onların əksəriyyəti hərbi xidmət 
keçmiş, silahla düzgün rəftar etməyi öyrənmişdilər. 
Daşnak döyüşçüləri ən müasir silahlara malik idilər. 
Müsəlman könüllülərinin bəzilərinin, ümumiyyətlə, si-
lahı yox idi. Silahların isə əksəriyyəti işləmirdi... An-
caq onların arasında ətraf kəndlərdən gəlmiş bir neçə 
mahir atıcı da var idi. Bu döyüşlərdə ermənilər daha 
çox itki verdi. Onlar  mumdan düzəldilmiş oyuncaq 
kimi bir zərbə ilə yerə sərilirdilər. Döyüşün gedişində 
məlum oldu ki, ermənilər qorxaq və cəsarətsizdirlər. 
Belə ki, onların əksəriyyəti Bakıdakı, Naxçıvandakı 
hadisələr zamanı canlarını götürüb İrəvana gəlmiş və 
döyüşlərə təsadüfən düşmüşdülər. Ruhən sındırılmış 
 
 133
bu insanlar  qorxa-qorxa döyüşə girir və məhv olurdu-
lar.   
Ermənilərin itkilərinin çox olmasının başqa bir 
səbəbi isə onların sərxoşluq etmələri ilə bağlı idi. Belə 
ki, erməni əsgərlərinə əvvəlcədən istənilən qədər  araq, 
çaxır və s. alkoqollu içkilər verilmişdi. Hər öldürülən 
müsəlmana görə erməni əsgəri alkoqollu içki ilə "mü-
kafatlandırılırdı". Buna görə də onlar hərdənbir bayıra 
çıxaraq havaya bir atəş açır və yalandan "bir müsəlman 
vurdum" deyib, içki tələb edirdilər. Beləliklə, onların 
bütün güllələri havayı gedir, məzhəkə qəhrəmanına 
çevrilirdilər.  Bu gün də ermənilərin İrəvan 
davasındakı “qəhrəmanlığı”  xalq lətifəsi kimi səslənir.  
Xülasə, səngər davaları başa çatdı. Naxçıvanda 
sülh və barışıq  elan olunması xəbəri İrəvan erməni-
lərinə və müsəlmanlara çatdı. Hökumət də yuxudan 
oyandı, tərəflərin yorulduğunu və onların ovqatını gö-
rüb, İrəvan şeyxülislamına və yepiskopa teleqraf 
göndərərək hər ikisini eyni vaxtda şəhərə dəvət etdi. 
May ayının 31-də onlar şəhərə gəldilər.  
1905-ci il 31 may tarixində çap olunan bir qəzetdə 
deyilir: "May ayının 31-də erməni və müsəlmanların 
ali qonaqlarından ibarət barışıq heyətinin gəlişi 
münasibətilə şəhər bəzədildi. Yüksək rütbəli şəxslər və 
yerli böyüklər tərəfindən qarşılanan qonaqlar Abbas-
qulu ağa İrəvanskinin evinə yollandılar. Bu məhəllədə 
müsəlmanlar az idi, onların əksəriyyəti şəhərin digər 
hissələrinə köçmüşdü. Bazarın böyük hissəsi erməni 
məhəlləsində yerləşdiyindən, burada alış-veriş dayan-
mış və müsəlmanlar  bir nəfər kimi həmin bazardan üz 
döndərmişdilər. 
1905-ci ilin iyun ayının əvvəllində şeyxülislam və 
yepiskop bulvara çıxaraq camaatın qarşısında moizə 
 
 134
oxuyub nəsihət verməyə başladı. Yalnız bundan sonra, 
daha doğrusu, müvəqqəti sülh bağlanandan sonra əhali 
bazara çıxıb alış-veriş etməyə başladı. Bağda qalan bir 
neçə bağban da şəhərə qayıtdı.  
Amma bu barışıq uzun çəkmədi. Bir neçə gündən 
sonra yenidən bazar və dükanlar bağlandı, gediş-gəliş 
kəsildi. Sanki bütün şəhər donmuşdu. Hamı qorxu və 
həyəcan içində idi. Müsəlmanların məhəlləsində ermə-
nilərin bir neçə anbarı çapılmış, erməni məhəlləsində 
isə müsəlmanların evləri yağmalanmışdı. Üstəlik, er-
məni komitəsi tərəfindən azərbaycanlıların yaşadıqları 
kəndlərə hücum etmək əmri verilmişdi. 
Son xəbərlər - İrəvan ətrafında iğtişaş yaratmaq 
üçün ermənilər Baş Qərargah yaratdı. İğtişaş planı 
hazırlandı. Bölük komandirləri təyin olundu və hansı 
dəstənin hansı məntəqəyə hücum edəcəyi müəy-
yənləşdi. İrəvan müsəlmanları yenə qorxu və vahimə 
içindəydi. Qırğının baş verəcəyi anı gözləyirdilər. 
Arabir şəhərin ayrı-ayrı nöqtələrindən güllə səsi eşidi-
lirdi (İrəvandan gələn xəbərlərdən və İrəvan əyan-
larının hərbi bilgilərindən məlum olur ki, ermənilər 
müsəlmanları aldadıblar. Onlar müsəlmanların başını 
qatıb, nəzərdə tutulmuş hücuma keçmək üçün müxtəlif 
nöqtələrdən tüfənglərlə atəş açıblar ki, müsəlmanlar 
çaşbaş düşsünlər. Bu, müharibələrdə sınaqdan keçmiş 
üsuldur; əgər komandir düşmənin bir cinahından 
hücuma keçmək istəyirsə, düşmənin digər cinahından 
seyrək atəşlərə başlayır ki, onu başqa tədbirlərə əl 
atmaqdan çəkindirsin).  
Buna görə də müsəlmanlar həmin atəşlərə fikir 
vermədən öz işləri ilə məşğul idilər. Digər tərəfdən, 
müsəlmanlar bir-biri ilə dil tapa bilmir və onların 
arasında ciddi ixtilaflar hökm sürürdü. Bu zaman 
 
 135
İrəvan əyan-əşrəfi də xalqı  firqələrə parçalayır, hər kəs 
özü başçı olmaq istəyirdi. Onların arasında gedən 
şiddətli mübarizə hadisələri proqnozlaşdırmaq imkanı 
vermir, camaatı işindən-gücündən ayırırdı. Buna görə 
də şeyxülislam xanlara və əyanlara xitabla oxuduğu 
moizəsini lənətlə tamamlamalı olmuşdu: "Cəmaat, biz 
bu şəhərə gəldik ki, bir-birinə kin bəsləyən iki milləti 
barışdıraq, lakin əyanlar rəhbərlik və firqəbazlıq 
xatirinə münaqişənin qarşısını almağa imkan vermirlər. 
Lənət olsun İrəvan əyanlarına! Lənət!" (Tarixi məlu-
matlardan aydın olur ki, öz ata-babalarından təkəbbür 
xəstəliyini miras almış İrəvan əyanları indi də o 
cürdürlər. Ermənilər onları aradan götürmək fikrində 
idilər, onlar isə bəylik, xanlıq iddiası ilə baş qatırdılar. 
Ar olsun, o şəxslərə ki, atalarının səhvlərini  təkrar-
layır və  qurumuş ağacları  göyərtmək istəyirlər). 
Həmin günlərdə milli məsələləri həll etmək 
məqsədi ilə fərmandarın yanına getmək üçün rəhbər 
seçilirdi... Məclisdə iştirak edənlərin hər biri öz 
namizədliyini irəli sürür və xalqın rəhbəri olmağa 
çalışırdı.  Layiqli bir iş görməyənlər dəridən-qabıqdan 
çıxır, ağzı köpüklənə-köpüklənə millətdən, xalqdan 
danışırdı. Xalqa ağalıq etmək kimi xam xəyala düşən 
bu insanlar əməl paltarı geyinmək istəyirdilər. Onların 
hər biri özünü tayfasının böyüyü kimi tanıdaraq, layiq 
olmadığı surətdə, xalqın da böyüyü olmaq fikrindəydi 
(Əziz müxbirim! İrəvanda hər kəsin özünü rəhbər 
gördüyü üçün xalqa rəhbər olmaq  fikrinə düşməsindən 
darılma. Çünki islam dünyasının harasına baxsan, bu 
cür insanları görəcəksən. Bu da bəzi müsəlmanlarda 
hümmət, insanpərvərlik olmamasından irəli gəlir. 
Bizim bu xüsusiyyətlərimiz XI əsrdə baş verən 
 
 136
pisliklərin oxşarıdır. Bunlardan darılma. Bizim kiçik 
şəhərimiz Ordubad da bu dərdə mübtəladır). 
Bir tərəfdən, vətən və millətin mühafizəsi fikri, di-
gər tərəfdən xalqın əyanların ətəyindən yapışması və 
onların oyunbazlığı, mənasız işlərə görə ədavət toxumu 
səpmələri ziyalıları çox ciddi şəkildə narahat edirdi. 
Həmin günlərdə İrəvana xəbər çatdı ki, ermənilər mü-
səlmanları mühasirəyə alıb və onları qırırlar. Müsəl-
manlar bu xəbəri eşidən kimi bərk həyəcana düşüb, mə-
yusluq və ümidsizliyə qapıldılar. Onlar özlərini  düşmən 
mühasirəsində hiss edirdilər. Ətraf erməni kəndləri ilə 
əhatə olunduğundan  təklənmək  qorxusu var idi.  
Bu zaman İrəvana təkcə cənub yolu ilə gediş-gəliş 
davam edirdi. Ancaq qırğın başlayan kimi o da kəsildi. 
Müsəlman kəndlilərinin vəziyyəti son dərəcə ağırlaşdı. 
Kəndlər təkcə İrəvandan deyil, həm də bir-birlərindən 
təcrid olundular. Müharibə görmüş və savadlı on 
minlərlə erməninin müqabilində, müharibə görməmiş 
və savadsız müsəlman kəndlisinin bircə yumruğu var 
idi (Ermənilər şəhərdə hər gün kiçik çaplı tüfənglərlə 
müsəlmanların evlərini dağıdırdılar. Silahsız-sursatsız 
müsəlmanlar isə öz ölüm saatlarını gözləyirdilər. Buna 
görə də hamının sifətində əcəl kölgəsi vardı. Onlar 
bunu Allahdan gəlmiş bəla hesab edir və əksər halda 
nəzir-niyaz verməklə canlarını xilas edəcəklərinə ümid 
edirdilər (Doğrudur, nəzir-niyaz bəlanı dəf edir, ancaq 
bu məsələdə onun bir faydası ola bilməzdi. Fikrimcə, 
yersiz təvəkkül və vaxtsız ümid axmaqlıqdır). İmkanı 
olan şəxslər istəyirdilər ki, bacardıqca tez başqa bir 
yerə köçsünlər. Onlar canlarını və mallarını 
vətənlərindən çox istəyirdilər. Bu şəxslər təkcə öz 
arvad, uşaqlarını təhlükədən xilas etmək barədə 
düşünürdülər. İmkanı olmayanların düşmən əlində əsir 
 
 137
qalıb-qalmaması onları maraqlandırmırdı. Üstəlik, bu 
biqeyrətlər özlərinə insan və müsəlman deməkdən 
çəkinmirdilər. Bəli! İrəvanda rəhbərlər arasında bu 
intriqalar gedəndə bölgədə qan su yerinə axır, günahsız 
başlar kəsilir, müsəlmanlar qan gölündə üzürdülər. 
İrəvanda müqəddəs kitablar yandırılanda özünü 
Quran əhli kimi təqdim edənlər təfriqəçiliklə məşğul 
idilər. İslam arxivlərinə od vurulanda onlar rəhbərlik 
davası döyürdülər. Köməksiz, kimsəsiz insanların 
fəryadı şəhəri bürüyəndə İrəvanın əyan-əşrəfi iclas 
keçirib, tayfabazlıq edirdilər.  Xülasə, İrəvan şəhəri bir 
atəş ocağına çevrilmiş, nəcib müsəlman milləti od və 
tüstü içində yanıb külə dönürdü. İrəvanın şərq 
tərəfindəki Qırxbulaq adlanan yerdə yaşayan əhalinin 
dörddə üçünü ermənilər, dörddə birini isə yazıq və 
məzlum müsəlmanlar təşkil edirdilər.  
İyun ayının ilk günündə 20 evdən ibatət olan 
Kuzəcik kəndində baş verən faciə ilə yeni fırtına və 
qırğınlar başladı. Tirjabat adlı qonşu erməni kəndində 
hazırlanan və həyata keçirilən həmin hücumu ardıcıl-
lıqla sizə təqdim edirik:   
Məşum Güzəcik faciəsi - 1905-ci il iyunun 1-də 
günortadan sonra ermənilər Güzəcik kəndini mühasirə-
yə alaraq onu  şiddətli atəşə tutdular. Kənd əhli silahsız 
olduğundan, hər kəs öz əhli-əyalını götürüb yarım 
verstlikdə yerləşən Mənkus müsəlman kəndinə doğru 
qaçmağa başladı.  Onları təqib edən ermənilərin Mən-
kus kəndinə də hücum etmək planı  var idi. Kəndin ağ-
saqqalı Hümmət bəy Hüseynzadə şəhərə köçdüyündən, 
əlli yaşlı bir kişi ağsaqqallıq vəzifəsini öz üzərinə 
götürdü. Onun adı Novruz idi. Mənbələr onu Novruz 
Kazım oğlu kimi təqdim edir. Novruz KİŞİ azərbay-
canlıların ermənilərin qabağında qaçdığını görüb, hün-
 
 138
dür bir yerə çıxaraq qışqıra-qışqıra onlara müraciə edir: 
"Ey oğullar, hara qaçırsınız? Siz öz fərariliyinizlə biz 
Qafqaz müsəlmanlarını başqa millətlərin yanında başı-
aşağı eləmək istəyirsiniz? Məgər qaçmaqla ermənilərin 
əlindən qurtara biləcəksiniz? Onlar sizdən əl çəkəcək? 
Yox! Yox! Əgər ermənilərin qabağından qaçsanız, on-
lar daha da cəsarətlənəcək, bizi və ailəmizi  görün-
məmiş təhqirlərə məruz qoyacaqlar. 
Məgər onlar həmin ermənilər deyillərmi ki, bir il 
əvvəl mən bir barmağımı tərpədən kimi az qalırdılar 
Qırxbulağ mahalından baş götürüb qaçsınlar. Bəs indi 
sizə nə olub? Niyə qadınlara qoşulub onların qarşısın-
dan qoyun sürüsü kimi qaçırsınız? Qaçırsınızsa, qaçın, 
amma mən tək-tənha qalsam da, onların qarşısında təs-
lim olmayacağam, ölənəcən öz kəndimi, elimi, evimi 
qoruyacağam.  
Ey müsəlmanlar! Hər bir millət gərək öz şəxsiyyəti-
nə və heysiyyətinə hörmət etsin. İslam şəriətinə, 
peyğəmbəri əkrəm həzrəti Məhəmmədin (s) buyruğuna 
və Allah təalanın hökmünə görə, düşmən qarşısında 
fərarilik edərək ölmək pis əməl və günah işdir. Bilirsi-
nizmi, bu qəbiristanda yatan əcdadlarımızın sümükləri 
qəbirlərdən çıxarılandan və qonşu kəndə od vurulandan 
sonra bu məzarların yerində Ermənistan yaradılacaq. 
Mən axirət məsuliyyətini gözümün önünə alaraq son 
nəfəsədək cihad edəcəyəm. Sizi də cihada çağırıram". 
O, nitqini  başa çatdırır, əhali bu qeyrətli və vətən-
pərvər insanın – Novruz Kişinin dediklərinə əhəmiyyət 
vermədən qaçmağına davam edir (Müəllifin qeydi:  
Bağışla məni, ey ustad! Sənin sözlərinin qarşısında 
özümü saxlaya bilmirəm. Əgər o günlərdə ağalarımız 
ağa, bəylərimiz bəy olsaydılar, özlərini satmasaydılar, 
xalqı başçısız qoymasaydılar, bir çox məsələlər elə o 
 
 139
zaman həll olunar və bu günə qalmazdı. Xalq yaxşı 
deyib: "Mərd, namuslu ağanın həyətinə daş atmazlar, 
bağ-bostanına inək və qoyun buraxmazlar". Buna görə 
mən bilə-bilə Kazımı Novruz ağa əvəzinə Novruz kişi 
yazıram. Həm də "KİŞİ" kəlməsini böyük hərflərlə 
yazıram. 
 Ey xalqımızın comərd oğlu, sən torpağının və vətə-
ninin yolunda şəhidlik camını başına çəkdin. Allah 
sənə qəni-qəni rəhmət etsin! Qoy sənin itkin düşən 
məzarın nurla dolsun! Amin!).  
Novruz Kişi sonadək kəndi tərk etmir və sonra er-
mənilərin mühasirəsinə düşür. Qohumları onu azad et-
mək üçün səy göstərsələr də, düşmən sayca qat-qat  
çox olduğundan, bu, mümkün olmur. Novruz Kişi öz 
qoşalülə tüfəngi ilə evinə yaxınlaşan ermənilərdən biri-
ni vurur, digərləri qorxub geri çəkilirlər...  
Bütün bu rəvayətləri bir erməni danışıb. Bir az ke-
çəndən sonra ermənilər yenidən evin üzərinə hücuma 
keçiblər. Novruz Kişi yenə də onlardan birini öldürüb, 
digərləri qaçmağa məcbur olub. Həyəcanlı Novruz Ki-
şinin gülləsi qurtarandan sonra o, tüfəngini seçmə ilə 
dolduraraq düşmən tərəfə yüyürüb. Düşmənlər çətin-
liklə də olsa onu əsir götürə biliblər. Onlar kəndin 
bütün evlərinə, o cümlədən məscidə, minbərə, müqəd-
dəs kitablara od vuraraq, Novruz Kişini qolubağlı 
Tirjabat kəndinə gətiriblər. Burada  ona uzun müddət 
işgəncələr verdikdən sonra başını kəsiblər. Həmin er-
məninin dediyinə görə, Novruz Kişinin başını Ayrapet 
adlı kənd keşişi kəsib. Çünki Kuzəcikdə Novruz 
Kişinin evinə hücum edənlərdən biri həmin keşişin 
oğlu olub. Novruz Kişi bir güllə ilə onu qanına qəltan 
eləmişdi. Beləliklə, Novruz Kişinin başı "1500 müsəl-
 
 140
manın sərkədəsi" adı ilə əvvəlcə Aleksandropola, sonra 
isə Bakıya göndərilib. 
İyunun 2-nə aid məlumatlar - İyunun ikisində 
ermənilər həmin günə qədər müsəlmanların pənahgahı 
olan Məkus kəndinə hücum edirlər. Bu dəfə erməni 
dəstələrindəki silahlıların sayı 10 min nəfərə qədər 
olub. Hər dəfə də kəndin üzərinə beş min tüfəngdən 
atəş açılırdı. Kəndin müsəlmanlarının çoxunun silahı 
olmadığından, onlar fürsət tapan kimi arvad-uşağını 
götürüb aradan çıxırdılar. Bütün kənd boşalandan 
sonra hərəkət etməyə taqəti olmayan səksən yaşlı 
şikəst bir qoca ermənilərin əlinə keçir. Deyilənə görə, 
ermənilər onun gözlərinə, qarnına təndir şişi soxmaqla 
qətlə yetiriblər.  
Kuzəcik qırğını zamanı müsəlmanlar ətrafdan kö-
mək diləyəndə, həmin kəndin 15 fərsəngində yerləşən 
Qaladibi kəndinin ağsaqqalı Cahanbaxş bəy iki atlı ilə 
birgə Xunqus kəndində idi. Onlar bu fəryadı eşidən 
kimi, tüfənglərini götürüb, kəndin şimali-şərqində 
yerləşən dağın zirvəsinə qalxaraq qadınları təqib edən 
erməniləri atəşə tutublar. Nəticədə iki ermənini məhv 
ediblər. Beləliklə də qadınlar və uşaqlar qaçaraq 15 
fərsəngdə yerləşən Təzəkənd kəndinə gəlib çıxa 
biliblər. Həmin vaxt yaxınlıqdakı 12 kəndin didərgin 
düşmüş müsəlman əhalisi bu kəndə yığışmışdı. 
1905-ci ilin 3 iyunu - İyunun üçündə ermənilər 
mərkəzdə yerləşən və 150 evi olan Güllücə kəndinə 
hücuma başlayırlar... 
Qırğının başlanması - İyunun 3-də sübh vaxtı 
Güllücə kəndinin şimalında yerləşən və hər birində 
dörd yüz ailə olan 12 kəndə 10 min erməni könüllüsü 
toplaşır. Onlar cənub tərəfdə – dağın arxasında yerlə-
şən və beş yüz ailəsi olan Başkən erməni kəndindən 
 
 141
Güllücəni atəşə tuturlar. Ermənilərin məqsədi müsəl-
manları ya öz hakimiyyətləri altına almaq, ya da onları 
məhv etmək idi. İstəyirdilər ki, bu yolla uzun müd-
dətdən bəri beyinlərində dolaşdırdıqları ideyanı ger-
çəkləşdirsinlər. Buna görə də  bütün ermənilər silah-
lanıb, müsəlmanlar əleyhinə müharibəyə başlamışdılar.   
Beləliklə, camaat qaçandan sonra 15 nəfər nüfuzlu 
şəxs, o cümlədən Məşədi Qəmbər, Mahmud, Hacı Hü-
seyn və başqaları öz var-dövlətlərini  qorumaq üçün 
kənddə qaldılar. Onlar silaha sarılaraq ermənilərə 
müqavimət göstərməyə başladılar. İlk qarşılaşmadaca 
8 ermənini məhv etdilər. Ancaq ardı-arası kəsilməyən 
erməni hücumları nəticəsində Mahmud öldürüldü.  
Onun kənddə sahibsiz qalmış arvadını bir erməni 
əsgəri 8 güllə ilə qətlə yetirdi. Qalan müsəlman silah-
lıları birtəhər aradan çıxıb, 1,5 fərsəngdə yerləşən 
Tutiya, Damagirməz və Kamal kəndlərinə sığındılar.  
Bu qırğında hamıdan sonra kəndi tərk edən Seyid 
Mustafanın oğlu Mirsüleymanın atını ermənilər güllə 
ilə vurub öldürdülər. Ancaq o, bir ermənini öldürərək 
canını qurtara bildi. 
1905-ci il 4 iyun - Düz ortada yerləşən 150 evlik 
Kamal kəndinin sakinləri yaşadıqları yerin təhlükəli 
olduğunu görüb, arvad-uşaqlarını götürərək, hücumdan 
qabaq cənub səmtdə yerləşən Damagirməz kəndinə 
qaçdılar. Sonra bu kəndin də adamları onlara qoşulub, 
yuxarıda adı çəkilən iyirmi verstlikdə yerləşən 
Təzəkənd kəndinə üz tutdular.  
Bu hadisələrdən 18 gün sonra İrəvanda sülh 
bağlandı. Hökumət  ətraf kəndlərə qoşun göndərdi. Bir 
qrup əsgər də Güllücədə yerləşdirildi. Bundan sonra 
müsəlmanlar öz yerlərinə qayıtdılar. 
 
 
 142
İrəvan müsəlmanlarının soyqırımı 
 
“Böyük Ermənistan” röyası ilə yaşayan ermənilər 
1918-ci ilə qədər Qafqazın heç bir bölgəsində əksəriy-
yət təşkil etmirdilər.  Ter Minasyan yazır: "Tiflis kon-
fransının əsas nigarançılıqlarından biri Qafqazda  er-
məni əhalisinin sayca az olması idi. Onlar muxtariyyət 
əldə etmək istəyir və belə bir xahişlə konfransa müra-
ciət etmişdilər. Pərakəndə erməni cəmiyyətlərini əhatə 
etmək üçün əyalət vahidlərindən məhdud bir miqyasda 
zemstvolar təsis etmək planı ətrafında fikirlər səs-
ləndi".1 
Daşnak partiyası milli tərkib problemini istismarçı 
dövlətlərin, əsasən də ingilis müstəmləkəçilərinin kö-
məyi ilə cinayətkarcasına həll etdi. Yeri gəlmişkən, sö-
zü "Mərkəzi Asiyada və Qafqazda dəyişikliklərin ma-
hiyyəti" kitabının müəlliflərinə verək və görək onlar bu 
barədə nə deyirlər: "Müttəfiqlərin strateji məqsədlərin-
dən biri böyük Osmanlı dövlətini parçalamaq idi. Bu 
məqsədlə onlar Osmanlı ərazisi daxilində yaşayan 
millətləri  və islam əleyhinə qüvvələri qızışdırmağa ça-
lışırdılar. Bu zaman qərb ölkələrinin, xüsusilə də Fran-
sanın siyasi və mənəvi dəstəyini qazanan, Rusiyanın 
hərbi himayəsi altında fəaliyyət göstərən daşnaklar 
ifrat millətçilik və işğalçılıq hisslərinə qapılmışdılar. 
Onlar Rusiya Ermənistanını, Gəncə-Qarabağ bölgəsini, 
Şərqi Türkiyənin 6 vilayəti, Güney Azərpbaycanın bir 
hissəsini  qəsb edərək "Böyük Ermənistan" yaratmaq 
xülyası uğrunda mübarizəyə başlamışlar. Formalaş-
                                                 
1  Anahid Ter Minasyan. Enqelab-e 1905dər Qəfqaz. Tərcümə 
edən: Kavə Bayat, səh. 63 
 
 143
maqda olan ölkədə ermənilər  tədricən üstünlük təşkil 
edirdilər. 
Rus casusları hələ xeyli əvvəl ermənilərə pul və si-
lah verərək onları Türkiyə əleyhinə müharibəyə təhrik 
etmişdilər. Nəhayət, Osmanlı dövlətinin rəsmiləri er-
mənilərin xəyanətlərini görüb onları sərhəd bölgələr-
dən köçürmək qərarına gəldi. Əks halda, ölkənin  şərq 
sərhədlərini qorumaq mümkün olmayacaqdı. Çünki er-
mənilər Osmanlı dövlətinə qarşı üsyana qalxmış, xarici 
ölkələrlə əlaqəyə girmişdilər. Onların bu xəyanətkar 
addımları XX əsrin astanasında bir milyona yaxın 
insanın fəlakətinə və  səbəb oldu.  
Daşnaklar, eyni zamanda, Urmiya və Salmasda da 
xristianların köməyi ilə bir neçə dəfə türklərin ümumi 
qətli barədə fərman vermiş və görünməmiş cinayətlər 
törətmişdilər.   
 
  
Urmiyada soyqırım 
 
Arazın o biri tayında da həmin hadisələr baş verdi. 
Daşnaklar İrəvan və Qars əhalisini qətliama məruz 
qoydular, onların mülklərini qarət etdilər. Ərdəhanda, 
Axsada, Borçalıda da azərbaycanlılar təzyiq altında 
idilər. 1917-ci il inqilabı və vətəndaş müharibəsi bu 
ölkənin hər yerində olduğu kimi Qafqazda da fəlakət 
və qanların tökülməsinə səbəb oldu. Gürcü, azəri və 
erməni siyasətçiləri Tiflisdə bir hökumət təşkil edib, 
 
 144
müstəqil şəkildə idarəçilik işlərinə başladılar. Bu za-
man Dağıstan da menşeviklərlə ağqvardiyaçılar ara-
sında çəkişmə meydanı idi. İmam Nəcməddin və Uzun 
Hacı da dini ideyalara söykənərək mübarizəyə 
qalxmışdı. Bakı şəhəri bolşeviklərin əlində idi.  
Daşnaklar hakimiyyətsizlikdən istifadə edib, İrəvan 
bölgəsindəki azərbaycan kəndlərini yerlə-yeksan etdi-
lər. İrəvan hadisələri Zaqafqaziya Seymində fevralın 5-
dən–20-dək müzakirə edildi. Seym məsələni araşdır-
maq üçün İrəvana nümayəndə heyəti göndərdi. Təhqi-
qatın nəticəsi belə olmuşdu: İrəvan vilayətində 211 
Azərbaycan kəndi dağıdılmış və yüz minlərlə insan 
qətliam olunmuşdur. 300 minə yaxın İrəvan azərbay-
canlısı qətlə yetirilib və qalanları özlərini bir təhər 
Gəncə və digər şəhərlərə çatdırmışlar. Yalnız az bir 
hissə dədə-baba torpağında qalmışdır.  
Qafqazda ikinci erməni-azərbaycanlı qırğınına 
çevrilən bu hadisələr iki xalq arasında münasibətləri o 
qədər kəskinləşdirib ki, daha onların üçtərəfli Qafqaz 
Federal Hökuməti İttifaqında bir yerdə qalması 
mümkün deyil.  
Buna görə 1918-ci il mayın 26-da Federasiya par-
çalandı. Bundan sonra üç müstəqil cümhuriyyət – 
Azərbaycan, Ermənistan, Gürcüstan təşkil olundu".1  
Bu hadisədən sonra minlərlə İrəvanlı müsəlman 
evini, mülkünü atıb, dağlara və biyabanlara qaçdı. Hə-
min qaçqınlardan biri də maarifçi xadim Mirzə Cabbar 
Baxçaban oldu. O, bir kəndə gəlib çıxaraq xeyli ağır və 
məşəqqətli günlər yaşadı. Sonradan Vətənə – Təbrizə 
köçərək burada öz sevdiyi peşəsi ilə məşğul olmaq 
                                                 
1  Mənije Turabzadə və başqaları. Mahiyyət-e təhəvvolat dər  
Asiya-ye Mərkəzi və Qəfqaz, səh.71 
 
 145
qərarına gəlir. Cabbar Baxçaban əvvəl Təbrizdə, sonra 
isə Tehranda kar və lallar üçün bir mədrəsə açır.  
Mirzə Cabbar Baxçabanın keçirdiyi ağır və dözül-
məz günlər barədə onun ürəkparçalayan xatirələrindən 
bir hissəni burada vermək yerinə düşər. Bu xatirələr o 
qanlı-qadalı illərin mənzərəsini düzgün təsəvvür et-
məyə imkan verir. O yazır: "Dünyanı oda calayan Bi-
rinci Dünya müharibəsinin axırlarında mən yarımcan 
halda bir kəndə gəlib çıxdım. Taqətdən düşmüşdüm. 
Bütün ailəm qarın yatalağı xəstəliyinə tutulmuşdu. 
Mən özüm də 25 gün cəhənnəm əzabı çəkmişdim. Qız-
dırma içində qovrulurdum.  Bizə nəinki dava-dərman, 
heç bir qaşıq su verən də yox idi. Bir gün qızdırmanın 
atəşindən evdən çıxıb qaçdım. Özümü Araz çayına 
atmaq istəyirdim. Lakin adamlar yetişib, məni birtəhər 
sakitləşdirdilər. Nəhayət, 25 gündən sonra özümə gəl-
dim. Bu vaxt gördüm ki, ermənilərin əlindən qaçarkən 
özümüzlə götürdüyümüz xırda-para şeyləri də 
oğurlayıblar.  
Rəbiyə adlı 6 yaşlı bir qız bizə xidmət edirdi. Öz 
arıq vücudu ilə səhra adamını xatırladan bu qız bütün 
günü bizim üçün çöllərdən bitki toplayırdı. On gün 
müddətində yalnız həmin otlarla qidalandım.  Qazaya-
ğı adlanan bitkinin gövdəsini çeynəyir, suyunu udur-
duq. Təbii ki, həmin günlərin məşəqqətlərini adi 
sözlərlə ifadə etmək mümkün deyil. Sadəcə olaraq, 
həmin məşəqqətli günlərdə biz beş nəfərin salamat 
qalması Allah möcüzəsi idi... 
Özümə gələndən sonra hər iki ayağımın topuqdan 
aşağı qaraldığını gördüm. Bir neçə gündən sonra məni 
dəvənin belinə bağlayıb bir kəndə gətirdilər. Ayaq 
barmaqlarım suluqlamışdı. Deyilənə görə, bu, yeyici su 
idi. 
 
 146
...Doğrusu, insan gözləmədiyi anda həyat özünün 
bütün sifətlərini göstərir. Bu hadisədən bir il əvvəl mən 
öz doğma yurdumda vəzifə sahibi idim. Evsiz-eşik-
sizlərə yer-yurd vermək işinə baxır, əhaliyə taxıl bö-
lürdüm. Amma indi məni nə bir tanıyan var, nə də 
özüm və ailəm üçün çörək qazana bilirdim. Bütün mə-
nalarda fəlakətə məhkum olmuş bir insan idim. Həmin 
kəndə çatanda gördüm ki, bütün evlər qaçqın və köç-
künlərlə doludur. Çətinliklə bir boş tövlə tapıb orada 
məskunlaşdıq. 
Ədalətsizlik və mərhəmətsizlikdən məyus olmuş-
dum. Ayaqqabı və papağımı satandan sonra nə edəcə-
yimi bilmirdim. Qara fikirlər məni gecələr səhərəcən  
yatmağa qoymurdu. Qan azlığı və halsızlıq da bir 
yandan sıxırdı. O qara üfunətli tövlənin təndir istisində 
boğulur və təngnəfəs olurdum. Ağcaqanadlar, bit və 
birələr bədənimi lalə kimi qıpqırmızı eləmişdi. Kirpik-
lərim ağırlaşıb qapananda və məni yuxu aparanda 
dəhşətli yuxular görürdüm. Həmin yuxuların bəzisini 
50 ildən sonra da xatırlayıram. 
...Bir vaxt kəndin əhalisi məndən qaçdığı halda, 
indi başıma toplaşır, məndən aralanmırdı. Onlar da 
qaçqın və köçkünlər idilər. Mən onlara təsəlli və ümid 
verməyə çalışırdım. Qəribə idi ki, bu adamlar mənim 
nağıllarıma qulaq asır və inanırdılar. Bəzən mənə elə 
gəlirdi ki, elə bu mehriban və arıq adamlardan biri 
mənim pal-paltarımı oğurlayıb. 
...Noraşen kəndində bir köynək və dizdikdə (alt 
paltarı) qaldığım, hər iki ayağımın qanqrena olduğunu 
və meyidimin bir xəndəyə atılacağını düşündüym 
həmin günlərdə təsadüfən bir xeyirxah insana rast 
gəldim. Onun köməyi ilə məni qəsəbənin yeganə 
həkimi olan doktor Səfizadənin yanına gətirdilər. O, 
 
 147
mənim müəllim olduğumu biləndə çox sevindi. Çünki 
həmin ağır zamanlarda müəllimlər hərəsi bir tərəfə 
qaçmış, qəsəbədə dərs verən bir adam qalmamışdı. 
Tanrı məni sanki nemət göndərmişdi. Üstəlik, həkimin 
uşaqları təhsil baxımından geri qaldığından, mən onun 
üçün göydəndüşmə idim. Doktor yubanmadan mənim 
ayağım üçün dərman hazırlamağa başladı. Asissenti 
olmadığından o, əməliyyatı təkbaşına etməli oldu. 
Doktor ayaq barmaqlarımın arasını kəsib, məlhəm 
qoyaraq yaranı bağladı. Bir qədər keçəndən sonra 
mənim rəhbərliyim altında məktəb fəaliyyətə başladı...  
Təsis etdiyim bu qarışıq məktəbdə yerli uşaqların 
tərbiyə və təlimi ilə məşğul olurdum. Doktorun dörd 
oğlu, üstəgəl digər iki oğlan və bir qıza dərs deyirdim.  
Nəhayət, tarixin bir vərəqi də çevrildi və ermənilər 
həmin kəndə hücum edəndə mən doktorla birgə öz ata-
baba yurduma – İrana qaçdım. Makuya tabe olan 
Ərəblər kəndinə gəlib çıxdım".1   
 
 
Qafqaz müsəlmanlarının beynəlxalq 
təşkilatlara müraciətləri 
 
Daşnaklar müsəlmanlara qarşı davamlı soyqırım 
aktları, istismarçı dövlətlərin cinayətkarları himayə 
etmələri Qafqaz müsəlmanlarını Qacarlar dövlətinə 
müraciət etməyə vadar etdi. Mənşur Gürgani bu barədə 
yazır: "1298-ci ilin ordubehişt ayının 10-da xeyli mü-
səlmanın diri-diri torpağa basdırılması ilə nəticələnən 
erməni qətliamından sonra Naxçıvan əhalisi Qacarlar 
dövlətinin  oradakı konsulluğu qarşısında toplaşıb, 
                                                 
1 Cabbar Baxçabanın öz əli ilə yazdığı tərcümeyi-haldan, səh. 34  
 
 148
dövləti şüarlarla öz qüvvələrindən istifadə etməyə 
çağırdılar. Bu nümayişlər  bir neçə gün davam etdi. 
Ermənilərlə müsəlmanlar arasında sülh bağlanan-
dan sonra ingilislər İrəvanı, Naxçıvanı, Ordubadı, 
Şəruru və daha bir neçə məntəqəni Ermənistana birləş-
dirməyi qərara almışdılar. Lakin həmin məntəqələrin 
müsəlman əhalisi qəti şəkildə bunun əleyhinə çıxdı. 
Ancaq sonda  ingilislərin köməyi ilə ermənilər həmin 
yerləri də işğal etdilər. 
Naxçıvan əhalisi tərəfindən yerli hökumətlərə, yerli 
qoşun komandirlərinə, o cümlədən bölgənin məsul 
şəxslərinə 12 teleqram ünvanladı. Tanınmış və nüfuzlu 
şəxslər isə Qacarlar dövlətinə, şaha, xarici ölkələrin sə-
firlərinə, Amerika prezidentinə, Beynəlxalq Sülh Təş-
kilatına və s. teleqramlar göndərərək, qonşu müsəlman 
dövlətinə birləşmək istədiklərini bəyan etdilər. Onlar 
bu teleqramlarda müsəlman olduqlarını, 92 il öncə 
zorla Rusiyaya birləşdiklərini yazırdılar. Bu zaman 
qoşun komandiri Kəlbəli xandan, hökumət başçısı 
Sultanovdan, qərargah rəisi Hacı Hüseynəli Qurbanov-
dan  və Milli Şuranın  nüfuzlu üzvlərindən ibarət Nax-
çıvanda Müvəqqəti Hökumətin təşkil olunmasını xahiş 
etdilər.  Təşgil olunmuş hökumət dərhal bir qətnamə 
qəbul etdi. Qətnamədə Naxçıvanda təşkil olunmuş 
Müvəqqəti Hökumətin Qacarlar dövlətinə tabe olduğu 
bildirilir və yerli əhali həmin dövlətin təbəəsi kimi 
təqdim olunurdu. Adı çəkilən  hökumət tezliklə Şeyx 
Əbdülcabbar Bektaşdan, Mehdiqulu xan Diyarbəkri-
dən, Hacı Seyid Bağır Heydərzadədən və Hüseynağa 
Novruzzadədən ibarət heyət yaradıb, Təbrizə ezam 
etdi. Heyət üzvlərinin səlahiyyətləri onlara verilmiş 
etibarnamə ilə müəyyən olunmuşdu.  Nümayəndə he-
yəti çox təmtəraqlı üslubda yazılmış  məktubu vəliəhdə 
 
 149
çatdırmalı idi. Həmin məktubda deyilirdi ki, biz türklər 
92 il öncə zorla Arazın o sahilindəki qan qardaşları-
mızdan ayrı salınmışıq. Xahiş edirik ki, bizim  çoxdan-
kı arzumuza – birləşmək istəyimizə diqqətlə yanaşası-
nız.  
Nümayəndə heyəti ordubehişt ayının əvvəllərində 
Təbrizə gəlib çıxdı. Onlar buradakı ingilis nümayən-
dəliyinə belə bir tələbnamə ilə müraciət etdilər: "Əgər 
ingilislər ermənilər üçün dövlət yaratmaq istəyirlərsə, 
bunu ermənilər yaşayan ərazilərdə yaratsınlar. Hətta 
bir nəfər belə erməni yaşamayan müsəlman torpaq-
larında erməni dövləti qurula bilməz.  
İngilis dövləti naxçıvanlıların bu tələbini Sülh 
Konfransının  gündəliyinə  saldı. Təbrizdə isə qısa 
danışıqlardan sonra Qacarlar dövləti Naxçıvana gön-
dərmək üçün bir nümayəndə heyəti hazırladı. Əli 
Heyət həmin heyətin başçısı təyin olundu. Üstəlik, 
Müsəddiq Divan adlı bir şəxs də  Naxçıvanda Qacarlar 
dövlətinin rəsmi nümayəndəsi idi. Lakin ingilislər bu 
torpaqların İrana qaytarılmasının əleyhinə idilər. Onlar 
İranın bu məsələdə təkid edəcəyi halda, mübahisəli 
Bəlucistan məsələsini qaldıracaqlarını  bildirdilər. 
Təbrizdə ermənilərin nümayəndəsi olan Nersin adlı 
şəxs də prosesləri pozmağa çalışırdı.  
Nəhayət, Sülh Konfransında Naxçıvanın İrana bir-
ləşməsinə imkan verilmədi".1 
Vəliəhdin dəftərxana müdiri Mokərrəmülmülk 
Naxçıvan camaatının vəliəhdə göndərdiyi teleqrafı Da-
xili İşlər Nazirliyinin adından yaydı. Bu informasi-
yadan sonra Xoy əhli ayağa qalxaraq  Naxçıvana kö-
mək etmək və təcavüzkar erməniləri cəzalandırmaq 
                                                 
1 Mənşur Gürgani. Rusiya və İngiltərənin İranda rəqabəti, səh. 80 
 
 150
üçün hazırlığa başladı. Lakin onların qarşısı alındı. 
Dövlət nümayəndələri tezliklə Naxçıvana kömək et-
mək barədə rəsmi qərar qəbul edəcəklərini vəd etdilər.  
Naxçıvan camaatı adından Təbrizdən Tehrana 
göndərilən teleqrafın mətnini qısa ixtisarla dərc edirik: 
"316 nömrəli teleqraf. Təbrizdən Tehrana. Göndərilmə 
tarixi 23, çatma tarixi 24 qaus. Təcili və dövlət 
əhəmiyyətli.  
Daxili İşlər Nazirliyinin yüksək məqam sahibinin 
mübarək hüzuruna (Allah onun ömrünü uzun etsin!) 
Naxçıvan əhalisindən. Erməni əsgərləri məskunlaşdır-
ma adı ilə öz mühacirlərini İrəvandan bizim tərəflərə 
və yaxın məntəqələrə gətirirlər. Onlar müsəlmanlar 
yaşayan məntəqələrə çatan kimi  qətl-qarət törədir və 
azərbaycanlıları tərk-silah edirlər. Müsəlmanların 
əleyhinə olan bu əməllər onları özlərini müdafiə etmə-
yə və müqavimət göstərməyə məcbur edir. Biz Naxçı-
van müsəlmanlarının həzrəti-valadan xahişi budur ki, 
bizim məmləkətin siyasi müqəddəratını tezliklə həll 
etsin və bizlərə öz təbəəliyimizə qayıtmaq vaxtını mə-
lum eləsin. Əgər üç gün müddətində bizlərin siyasi mü-
qəddəratı müəyyən olunmasa və böyük dövlətlərdən 
[?] nümayəndə heyəti gəlib çatmasa, bu yerlərin müsə-
lmanları tamamilə məhv olacaq və sonda bu məsələnin 
təhlükəli və pis nəticəsi İran məmləkətinə də sirayət 
edəcək. İnanırıq ki, bu yerin məzlum müsəlmanlarının 
halından böyük dövlətlər ittifaqını  [Antanta nəzərdə 
tutulur] məlumatlandıracaq və nəticəsini bizlərə bildi-
rəcəksiniz. Əgər həqiqətən rəyasət aləmində bu yerin 
müsəlmanları edama məhkumdurlarsa, onda heç bir 
sözümüz yoxdur. Yox, əgər  bizlərin həyat və yaşamaq 
haqqımız varsa, onda açıq-aydın ərz edirik ki, Amerika 
 
 151
prezidenti cənab Vilsonun "hər millətin öz müqəddəra-
tını həll etmək hüququ vardır"  fikrinə əsaslanacağıq.  
Naxçıvanın müsəlman vəkilləri: Cəfərqulu xan, 
Bəhram xan, Mehdiqulu xan, Mirzə Həsrullah, şeyx 
Cabbar”. 
Naxçıvan əhalisi bu teleqrafdan əlavə, Xoy cama-
atına da yardım xahişi ilə müraciət etmişdi. Xoy əhalisi 
də öz növbəsində kömək üçün hər an hazır olduğunu 
bildirmişdi. Mükərrəmül Mülkün bu barədəki 
məktubunda deyilir: “Sizin bəndəniz Xoy əhalisinin 
hazırlığı barədə xəbər tutan kimi onların qarşısını aldı. 
Xoylulara açıq şəkildə yazdım ki, onların atdığı addım 
dövlət əleyhinədir. Əgər sizlər hər hansı bir tədbirə əl 
atsanız, dövlət qarşısında məsuliyyət daşıyacaqsınız.  
Naxçıvan əhalisinə də teleqrafla bildirdim ki, onlara 
rəsmi cavab verilənə qədər sakit oturub, gözləsinlər. 
İndi tədbir görmək üçün tezliklə qərar qəbul etməyinizi 
xahiş edirik. Rəbiüləvvəl ayının 11-i. 9926 nömrəli 
məktub. Mükərrəmül Mülk. Azərbaycan əyaləti". 
Naxçıvan camaatına qarşı erməni silahlı qüvvələri-
nin təcavüzləri ilə bağlı Nazirlər Kabinetinin dəftərxa-
nasından Təbrizdəki vəliəhd aparatının əməkdaşlarına 
müraciətlə bir məktub göndərilib. Həmin məktubda de-
yilir: “Qüdrətli sərhədçilərdən sayılan Maku sərdarı 
İqbalüs-səltənədən və başqa xanlardan öz könüllü dəs-
tələrindən istifadə etməklə erməni təcavüzkarlarının 
qarşısını almağı və ermənilərdən Naxçıvan camaatına 
qarşı təcavüzdən əl çəkməyi tələb etməliyik. Əks halda, 
İran daxilində xalq ermənilərlə pis rəftar edəcək və 
intiqama əl atacaq. Bu barədə erməni rəhbərləri ilə 
müzakirələr aparmaq üçün Təbrizdən də bir nüma-
yəndə heyəti göndərmək lazımdır...”. 
 
 152
Həmin məktubun bütöv mətni belədir: "Əzəmətli, 
şan-şöhrətli əlahəzrət vəliəhdin kargüzarlarının mü-
barək hüzuruna!  
Əvvəlki teleqraflara və müqəddəs əlahəzrətin son 
teleqrafına  cavab olaraq bildiririk: Əvvəla, sərdar İq-
balüs-səltənəyə, digər rəhbərlərə, xanalra əmr verilsin 
ki, tezliklə öz qüvvələrini səfərbər edib, hər hansı si-
lahlı qüvvənin İran torpağına girməsinin qarşısını 
dərhal alsınlar.  
İkincisi, bu fərmanda göstərildiyi kimi, Təbriz və 
Tehranda möhtərəm şəxslərdən ibarət bir heyət yara-
dılaraq xüsusi təlimatla təlimatlandırılıb döyüş və hü-
cum bölgələrinə göndərilsinlər. Onlar erməni silahlıla-
rının böyükləri və komandanları ilə görüşüb əlahəzrə-
tin və İran dövlətinin adından onlarla danışıq aparsın-
lar. Desinlər ki, İran torpaqlarında sizin çoxsaylı həm-
məzhəbləriniz məskunlaşıb və uzun illər asayiş içində 
yaşayıblar. Əgər onlar müsəlmanlara qarşı təcavüzkar  
hərəkətlərinə son qoymasalar, xüsusilə də İran təbəələ-
rinin malına və canına ziyan toxundursalar və bu 
barədə xəbərlər İran dövlətində yayılsa, onda dövlət 
rəhbərliyi İranın erməni sakinlərinin təhlükəsizliyi ilə 
bağlı heç bir hadisənin məsuliyyətini üzərinə götürmə-
yəcək.  Biz dövlət olaraq sizin həmməzhəblərinizə qarşı 
müsəlmanların düşmənçilik hisslərinin qarşısını alma-
ğa qadir olmayacağıq. Bundan əlavə, İran dövləti Nax-
çıvanda öz təbəələrini mühafizə və himayə etməyə məc-
bur olacaq. Buna görə də, intiqam hissini bir kənara 
qoyub sülhlə rəftar etmək və müsəlmanlarda canlarına, 
mallarına və öz gələcəklərinə inam yaratmaq lazımdır.  
Bütün bunlarla bərabər, qorxu və dəhşətdən qaçqı-
na çevrilərək İran torpağına pənah gətirmiş şəxslərlə 
imkan daxilində mehribanlıqla rəftar edilməlidir. Yerli 
 
 153
əhalini onları yaxşı qəbul etməyə təşviq etmək lazımdır 
ki, onlar özlərinə qarşı soyuqluq hiss etməsinlər". 
Naxçıvan camaatının vəliəhdə göndərdiyi və nəticə 
görmədiyi teleqraflardan üç ay keçəndən sonra Naxçı-
van, Ordubad, Şərur camaatı tərəfindən baş nazir Vu-
suqəddövləyə aşağıdakı məzmunda məktub göndərilir.  
Bu zaman İran dövləti gizlində ingilislərlə müqa-
vilə bağlamışdı. 1919-cu ildə bağlanan bu müqavilə ilə 
İran olan-olmaz müstəqilliyini də itirmişdi. Naxçıvan 
camaatı isə bundan xəbərsiz idi. Onların baş nazirə ün-
vanladığı məktubda deyilirdi: "Əzəmətli və şövkətli baş 
nazirin yüksək məqamına!  
Üç ay əvvəl təkrar-təkrar müqəddəs əlahəzrətin 
mübarək hüzuruna və ali məqamına İrana birləşmək 
barədə öz çoxdankı arzumuzu ərz etmişdik. Bildirmiş-
dik ki, Naxçıvan və  Ordubad vilayətlərinin əhalisi  rus 
imperiyasının istibdadı və qəsbkəranə istilasından son-
ra bütün vətənpərvərlik hissləri ilə ümid gözlərini Kəbə 
timsallı ali İran dövlətinə dikib. Onlar gözləyirdilər ki, 
millətlərin azadlığının bütün dünyada sülhün əsası ki-
mi qəbul olunduğu, imperializm hərisliyinin ədalətə 
məğlub olduğu indiki zamanda yenidən ali dövlət bu 
ayrı düşmüş xalqı öz idarəçiliyi altına alaraq, üç yüz 
minlik İran müsəlmanlarının həyatını təmin edəcəkdir. 
Təəssüf ki, əhalinin bu barədə xahişi dövlət başçıları 
tərəfindən qulaqardına vurulmuş, nəticədə İrəvandakı 
müvəqqəti erməni hökuməti bu gün bəyan etdiyi kimi 
istilaçılıq fikrinə düşmüşdür. Onlar istəyirlər ki, bütün 
ədalət və azadlıq ölçülərinin əksinə olaraq Naxçıvanı 
işğal edib, İrəvan müsəlmanlarının başlarına gətirdik-
ləri qanlı olayları bizim də başımıza gətirsinlər. Canı-
mızı, malımızı qətl-qarət etsinlər.  
 
 154
Naxçıvan əhalisi əvvəldən təkbaşına necə müdafiə 
olunubsa, ermənilərin həmlələrini necə dəf edibsə, ye-
nə də o şəkildə onların təcavüzlərinin qarşısını ala bi-
lər.  Lakin bədbəxtçilik bundadır ki, biz ingilis dövləti-
nin müsəlmanlar barədə yaxşı niyyətdə olduğunu dü-
şündüyümüz halda, gözlənti və ümidlərimizin əksinə 
olaraq, həmin dövlətin Qafqazdakı məmurlarının açıq-
lamalarından ermənilərin Naxçıvanı işğal etmələrin-
dən razı qaldıqlarını müşahidə edirik. İranın müqəddə-
ratına məsul olan siz həzrət-əşrəfi-alidən acizanə xahiş 
və mərhəmət diləyirik ki, bu vilayətin nicatında daha 
fəaliyyətsiz qalmayasınız. Bu gün İran cəmiyyətinin bir 
hissəsinin həyatı təhlükədə olduğu üçün İranın bugün-
kü yüksək dövlət rəhbərləri tarixi məsuliyyət daşıya-
caqlar. Birinci növbədə ingilis dövlətinin səfirliyi ilə 
dərhal müzakirəyə başlayın ki, onların məmurları er-
mənilərin hücumlarının qarşısını almağa söz versinlər. 
İkincisi, ali dövlət tərəfindən bu vilayətin idarəçiliyi və 
nizam-intizamı üçün məmurlar ezam etməyiniz və əha-
linin asayişini təmin elməyiniz lazımdır. 
Bu arzu və xahişimizi teleqraf vasitəsilə Təbrizdəki 
konsulluqlara, böyük dövlətlərin Tehrandakı səfirləri-
nə və Fransa səfirinin əli ilə Sülh konfransına təqdim 
etmişik. İnanmırıq ki, Naxçıvan əhalisinin qanuni xa-
hişi haqq və ədalət uğrunda mübarizə aparan, zəif ml-
lətlərin həris imperatorların əlindən xilas edilməsi yo-
lunda milyonlarla  qurban verən və nəticədə adı aləmi-
bəşəriyyətin azadlıq və səadət simvoluna çevrilən bö-
yük müttəfiq dövlətlərin nigarançılığına səbəb olsun.  
Sonda İran ictimaiyyətinin və dünya müsəlmanları-
nın hamısının diqqətinə çatdırırıq ki, əgər biz Naxçı-
van sakinləri öz soydaşlarımız və həmməzhəbimizlə 
birləşmək hüququndan məhrum olsaq və bəşəriyyətin 
 
 155
bütün ədalət və hüquq normalarının əksinə olaraq, 
qaniçən düşmənlərimiz olan ermənilərin tabeliyi altın-
da qalmağa məcbur edilsək, deməli, onlar bu vilayətin 
300 mindən yuxarı günahsız sakinlərinin malını, canı-
nı, namusunu erməni əsarəti altında fəlakət və fənaya 
məhkum edirlər. 
18 səur, Naxçıvan, Şərur, Ordubad və ətraf əhali-
nin ümumi vəkilləri və nümayəndələri: Mehdiqulu xan, 
Şeyxülislam, Əbdülcəbbar, Hacı Seyyid Bağır”. 
Ağayi Mənsur bu teleqrafı da lazımi orqanlara 
göndərir.  
Bəs bu müraciətlərin müqabilində dövlət nə təklif 
edir? 
“19 Səur 98  
[möhür rəqəmi] Nazirlər Kabinetinin arxivi. Nöm-
rə 50. 
...İngilislər bir tərəfdən, camaata hərtərəfli təsir 
göstərirdilər ki, Naxçıvanda ermənilərin hakimiyyətini 
yaratsınlar, digər tərəfdən Naxçıvan camaatının İrana 
birləşmək xahişinin Sülh Konfransının təsdiqinə 
göndərilməsini təxirə salırdılar. Onlar bütün güc və 
qüvvələri ilə İran nümayəndə heyətinin konfransda 
iştirakına mane oldular".1 
Eynulla Müddəli adlı şəxs o böhranlı illərdə Naxçı-
vanın siyasi mənzərəsini belə təsvir edir: "1918-20-ci 
illərdə Azərbaycan Demokratik Cümhuriyyəti dövrün-
də Naxçıvanda siyasi vəziyyət mürəkkəbləşmişdi. Hələ 
1918-ci ilin baharından bu bölgədə ermənilərin təcavü-
zü başlamış, qısa fasilələrlə 1920-ci ilin aprelinə qədər 
davam etmişdi. Azərbaycan Demokratik Cümhuriyyəti 
zəif olduğundan, Naxçıvandan türk ordusu gedəndən 
                                                 
1 Yuxarıdakı üç sənəd doktor Pərviz Caruvəndin "İran və Qafqaz" 
(səh.187-193) kitabından götürülmüşdür. 
 
 156
sonra – 1918-ci ilin noyabrın 3-də burada Türk-Araz 
adlı müstəqil bir dövlət yarandı və Qars İslam Şurası 
adlı bir hökumət təşkil olundu. 1919-cu ilin yanvarın 
7-də bu ittifaq Cənubi-Qərbi Qafqaz adlı dövlətlə bir-
ləşdi və ingilislər onu ləğv edənə – 12 aprelə qədər öz 
mövcudluğunu qoruyub saxladı. Naxçıvanda ingilis 
hərbi komandanlığı yarandı. Bu zaman Naxçıvana er-
məni təcavüzləri gücləndi. İngilislər bütün imkanlarını 
işə salaraq çalışırdılar ki, Naxçıvanı daşnak Ermənis-
tanına versinlər. Buna görə də Azərbaycan Demokratik 
Cümhuriyyətinin nümayəndələrinə təzyiq edərək onları 
Naxçıvanı tərk etməyə məcbur edirdilər.  
Beləliklə, bir neçə aydan sonra – 1919-cu il mayın 
3-də ermənilər Naxçıvana hücum edə bildilər. Ancaq 
onlar orada uzun müddət qala bilmədilər. Naxçıvan 
Milli Şurasının rəhbərliyi (Cəfərqulu xan, Kəlbəli xan, 
Xəlil bəy və başqaları) Azərbaycan Demokratik Cüm-
huriyyətinə ermənilərə heç vaxt itaət etməyəcəklərini 
bildirərək, xalqı ermənilərlə qeyri-bərabər müharibəyə 
dəvət etdilər. Avqustun 30-da Naxçıvan ermənilərdən 
təmizləndi. Ermənilər qaçandan sonra Azərbaycan De-
mokratik Cümhuriyyəti Səməd bəy Cəmilinskini Nax-
çıvanın hərbi komandanı təyin etdi. Lakin bundan son-
ra da Naxçıvan ermənilərin daimi hücumlarına hədəf 
oldu.  
Belə bir şəraitdə Naxçıvan əhalisi gah Türkiyə, gah 
da İrana üz tutaraq erməni hücumlarını dəf etmək üçün 
kömək istəyirdi. Naxçıvanın bəzi dairələri, xüsusilə də 
əvvəlki xanların nəslindən olan şəxslər xarici siyasətdə 
İranın himayədarlığına üstünlük verirdilər. 
Naxçıvan əhalisini erməni təcavüzündən qorumaq 
üçün Naxçıvan və Şərur nümayəndələrindən ibarət bir 
qrup İran dövlətindən yardım almaq məqsədi ilə Təbri-
 
 157
zə – vəliəhd Məhəmməd Həsən Mirzə ilə görüşə yol-
landılar. Nümayəndələri qəbul edən vəliəhd Tehranla 
məsləhətləşmələrdən sonra mötəbər və rəsmi bir nüma-
yəndə heyəti təşkil edib, Naxçıvana yola saldı. Xüsusi 
fərmanla nümayəndə heyətinə Mirzə Əli Heyət  rəh-
bərlik edirdi”.1   
Naxçıvanda vəziyyət ağır olsa da, o erməni cayna-
ğından xilas ola bildi. Lakin gördüyümüz kimi, əsrlər 
boyu müsəlmanların vətəni olmuş İrəvanda və onun ət-
raf yerlərində daşnaklar xaricilərin köməyi ilə soyqırım 
törətməklə, yerli müsəlmanları didərgin salmaqla hə-
min əraziləri qəsb edib, o torpaqların sakinlərinin cə-
sədləri üzərində Ermənistan Respublikasını yaratdılar. 
Bu proses, yəni soyqırım və bu diyarın müsəlman-
larını dərbədər salmaq siyasəti sonralar da davam etdiri-
lib. 1950-ci ildə azərbaycanlıların xeyli hissəsi zorla Er-
mənistandan xaric edildi. Ermənilər öz cinayətkar 
əməllərini gizlətmək üçün türk-azəri məntəqələrinin 
çoxunun adlarını dəyişib erməni adları ilə əvəz etdilər. 
Səbahəddin Eloğlu Zəngəzur hadisələri haqqındakı kita-
bında (Zəngəzur hadisələri, Bakı, 1992) yazır: "Ermə-
nistanın indiki ərazisinin 82 faizi Azərbaycan torpaq-
larıdır. Bu əraziləri 1828-ci il Türkmənçay müqavilə-
sindən sonra ruslar müxtəlif vaxtlarda və müxtəlif 
yollarla Azərbaycandan ayırıb ermənilərə verib. Məsə-
lən, Zəngəzur, Dərələyəz, İrəvan xanlığı, Şəmsəddin 
vilayəti, Göycə azəribaycanlıların ata-baba torpaqlarıdır. 
Bu yerlərdə 15-dən artıq rayon, 10 böyük şəhər, 11 
kiçik şəhər və ya qəsəbə, yüzlərlə kənd adı dəyişdirilib. 
Onlardan bir neçəsini sadalayırıq: Allahyarlı – Tuman-
yan, Hacı Həzər - Kamo, Karvansara - İcevan, Duzkənd 
                                                 
1  Eynulla Müddəli. Heyət ailəsi və Naxçıvan, Doktor Cavad 
Heyət. Məqalələr toplusu, Bakı, 1995, səh.122 
 
 158
- Axuryan, Sərdarabad - Oktembryan, Qəmərli – Artaş-
art, Hamamlı - Spitak, Ağababa- Amasiya".1 
Ermənilər Aşıq Ələsgərin doğulduğu Göyçə vila-
yətini də öz caynaqlarına keçirdilər. Sovet dövründə 
Azərbaycanın bütün tarix kitablarında  Göycə mahalı 
Vardanes kimi Berd, Göycə gölü isə Sevan adlandıra-
raq Ermənistan xəritəsinə daxil edilmişdi. Bu vilayətin 
dərələrinin, təpələrinin, çaylarının da adları erməniləş-
dirilmişdi. Azəri müsəlmanları kütləvi şəkildə köçmə-
yə məcbur etdilər.2  
Yerdə qalan azərbaycanlılar son illərin hadisələrində, 
1988-ci ildə bu torpaqlardan qovuldular. İran İslam 
Respublikasının Ermənistandakı səfiri Həmidrza Hikkar 
İsfəhani "Ermənistanda etnik azlıqlar" kitabında yazır: 
"Ermənistan Respublikası cəmiyyətin quruluşu baxı-
mından keçmiş Sovet İttifaqı resbulikaları arasında milli 
tərkibə görə yekcins cəmiyyətə malik olmuşdur. Burada 
həmişə milli azlıqların sayı qəsdən azadılmışdı". 
Cəmiyyətin monomilli olmasının səbəbi soyqırım 
siyasəti və müsəlmanların qovulması olub. Həmin 
müəllif buradakı müsəlmanların son illərdəki vəziyyəti 
barədə yazır: "Ermənistan azərbaycanlıları ən böyük 
milli tərkib kimi İrəvan şəhərində yaşamış və öz 
mədrəsələrini təsis etməyə çalışmışlar. 1970-ci ildə Er-
mənistanda əhalinin siyahıyaalmasında azərbaycanlı-
ların əksərən kəndlərdə yaşadığı, yalnız az bir qisminin 
İrəvan, Qafan, Qacaran, Gümrü şəhərlərində yaşadıqla-
rı qeyd edilmişdi. Ümumiyyətlə, Ermənistanın müxtə-
lif məntəqələrində azərbaycanlıların sayı aşağıdakı ki-
mi olmuşdur: Amasiyada 82,7%, Vardanesdə [Göycə 
                                                 
1 Əbdüləhəd Behrad. Qarabağ  dər çeşməndaz-e tarix, səh.135 
2  Doktor Hüseyn Məhəmmədzadə Sədiq. Divane-farsiye-Seyid 
Əbülqasim Nəbati, səh.378 
 
 159
mahalı] 65%, Meqridə 57%, Qafanda 53,6%, Krasno-
selskdə 51,5%, Masisdə 33,2 f%, Sisyanda 30,1%, 
Boğqonadzorda 18,8%, Quqarekdə 28,8%, Kalinində 
29,1%, Əzizbəyovda (Vaykeknunidə) 27,7%. 
Ermənistanda yaşayan azərbaycanlıların təkidi və 
təşəbbüsü ilə İrəvanda azərbaycanlıların texniki sahələr 
üzrə məktəbi, qəzet-jurnalı, Azərbaycan dilində tamaşa 
göstərən xüsusi teatrı, Ermənistan sərhədlərindən kə-
narda yaşayan soydaşlar üçün radio verilişləri, Abov-
yan adına Azərbaycan dili və ədəbiyyatı üzrə pedoqoji 
institutu fəaliyyət göstərmişdi. 
Ermənistanda yaşayan azərbaycanlıların hamısı 
müsəlman və əksəriyyəti şiəməzhəb idilər. Masis rayo-
nunda və Ermənistanın digər yerlərində kürdlərlə ya-
xınlıqda sünnüməzhəblər də yaşamışlar. 
Burada qarışıq nikahlar çox az olub. Qarabağ mü-
naqişəsi Ermənistandakı azərbaycanlıların qaçqın və 
didərgin düşməsinə səbəb oldu.1 
Deyilənə görə, təkcə İrəvanda deyil, ümumiyyətlə, 
bütün Ermənistan ərazisində bu gün "bir nəfər də azər-
baycanlı qalmamışdır".2 Sübut olunmuş tarixi faktlara 
görə, uzun əsrlər boyu bu ərazi azərbaycanlılara məx-
sus olub və erməni azlığı da müsəlmanların ətrafında 
sülh və barış içində yaşayıb. Onlar daim bu vilayətin 
müsəlman hakimlərinin himayə və yardımından 
faydalanmışlar. 
İrəvan Dövlət Universitetinin müəllimi doktor Qor-
ki Nalbandiyan yazır: "...Ararat ərazisi və ya Çuxursəd 
vilayətində qızılbaşlara qoşulan böyük sədulu əmirləri 
hökmranlıq edirdilər. Onlar öz xristian təbəələrinə, 
                                                 
1 Məcəlle-ye motaleat-e Asiya-ye mərkəzi və Qəfqaz. Dördüncü 
il, ikinci mərhələ, N9, 1374-cü ilin baharı, səh. 99 
2 "Sirdaş" qəzeti, Bakı nəşri, noyabr, 1992-ci il, səh. 4 
 
 160
xüsusilə yüksək rütbəli erməni ruhanilərinə, tacirlərə, 
qeyri-müsəlmanlara mülayim və xoş üz göstərirdilər. 
Təsdiqlənmiş qaynaqlarda da Şah İsmayılın ermə-
nilərlə mülayim və xoş davranması, xüsusilə də, 
Eçmiədzinin böyük yepiskopu Zəkəriyyəyə yaxşı 
münasibəti dəfələrlə qeyd olunub".  
Hal-hazırda İrəvanda və Tiflisdə Qafqaz incəsənət 
əsərlərinin tədqiqi ilə məşğul olan doktor Şəhriyari Ədl 
1831-ci ilin statistikasına əsaslanaraq İrəvan şəhərində 
6 məscid, 7 kilsə olduğunu bildirir. Görünür ki, 
İrəvanda müsəlman əhalinin say baxımından 
xristianlardan üstün olmasına baxmayaraq, Qacar 
sərdarı bu iki dinin daşıyıcılarının müvazinətini 
qoruyub-saxlamağa  xüsusi diqqət yetirmişdir.1   
 
 
Soyqırımdan xilas olmuş bəzi tayfalar 
 
İrəvan qətliamından canını götürüb Arazın bu 
tayına gəlmiş Baxçaban tayfasından əlavə, İrəvanda 
yaşayan müsəlman tayfalarının da bir qismi təhlükənin 
yaxınlaşdığını görüb illər boyu zəhmətlə qurduqları ev 
və mülklərini atıb Arazın bu tayına üz tutublar. 
Onlardan bir qrupu Xoyda məskunlaşdı və varisləri 
indi də orada yaşayır. Həmin adamlar sırasında Raşidi, 
Əhmədi, Azərm, doktor Necat, Dadur, Dəstrəncin 
adlarını çəkə bilərik. 
İrəvan azərbaycanlılarından biri olan Rəvanşad 
Cəfər Raşidi ailəsi ilə birgə İrana gəlmiş və Xoy 
şəhərində məskunlaşmışdır. O da Cabbar Bağçaban 
kimi maarifpərvər bir ziyalı  olduğundan, bu şəhərdə 
bir sıra  xeyriyyə işləri görüb. 
                                                 
1 Ayətullahzadə Şirazi. Tərh-e motalee və mərəmmət və ehya-ye 
məsced-e came-ye İrəvan, I cild  
 
 161
Raşidilərin əsli Mərənddən idi. Ataları mərhum 
Hacı Molla  Hüseyn hər il məhərrəm və ramazan ay-
larında Arazın o tayına gedib, İrəvanda  vaizlik edər və 
dini təbliğatla məşğul olardı. Nəhayət, XX əsrin 
əvvəllərində Hacı Molla ailəsi ilə birlikdə İrəvan 
şəhərində daimi yaşamağa qərar verir. 
Hacı Molla Hüseynin böyük oğlu Mirzə 
Əbdülhüseyn də molla olduğundan, atası vəfat edəndən 
sonra onun yerini tutur. Ailənin digər bir övladı Mirzə 
Əli Əkbər İrəvanda parça satışı ilə məşğul olsa da, elm, 
bilik tərəfdarı olmuşdur. Onun kiçik qardaşı, xüsusi 
istedada malik olan  Cəfər Raşidi İrəvan mədrəsələrin-
də dərs verirdi. O, Ettehadiyyə mədrəsəsinin rəhbəri 
olmaqla bərabər, xeyriyyə cəmiyyətinin xahişi ilə 
şəhərdəki pedoqoji tərbiyə mərkəzində də dərs verir, 
uşaqlara peşə seçimində kömək göstərirdi.  
Bu maarifpərvər insan əslən İrəvandan olan Şama-
ma adlı bir xanımla ailə qurduqdan sonra Təbrizdə 
yaşamışdır. Qaynatası Tağı Tağıyev İrəvan şəhərinin 
un və çörək şurasının müdiri idi. Onların nigah kağızı 
üç dildə  – türkcə, farsca, rusca yazılmışdır.  
Cəfər Raşidi öz ata-baba yurduna qayıtdıqdan 
sonra daimi yaşayış yeri kimi Xoy şəhərini seçmişdir. 
O, şəmsi tarixi ilə 1298-ci ildən bu şəhərdə  müəllimlik 
etmiş, xeyli qiymətli işlər görmüşdür. Hüseyn Omid 
yazır: "Cəfər Raşidi 1298-ci ildən başlayaraq Xoy 
mədəniyyətinə xidmət etmişdir. Sirus, Nisvan və digər 
mədrəsələrə rəhbərlik etmiş bu şəxs 35 il müddətində 
çox qiymətli işlər görmüşdür".1  
Buna görə də Xoy şəhərindəki mədrəsə onun 
şərəfinə "Raşidi" adlanmış və bu gün də həmin adı 
                                                 
1 Azərbaycan mədəniyyət tarixi (I cild), səh. 364 
 
 162
daşımaqdadır. Cəfər Raşidi şəmsi tarixi ilə 1332-ci ildə  
(1933) Xoy şəhərində vəfat etmişdir. Onun İrəvanda 
türk və rus dillərində təhsil almış həyat yoldaşı Şama-
ma xanım Xoy şəhərinə gəldikdən sonra gecələr ərin-
dən fars dilini öyrənmiş, gündüzlər isə şəhərdəki ilk 
qızlar mədrəsəsində yeniyetmələrin təlim-tərbiyəsi ilə 
məşğul olmuşdur. O, 31 il bu sahədə fəaliyyət göstər-
miş və şəmsi tarixi ilə 1350-ci ildə vəfat etmişdir. 
Onların övladı Əli Raşidi anasının söhbətləri  əsasında 
İrəvanda keçən günlər barədə xatirələr yazmışdır. 
Şamama xanım deyirmiş ki, Novruz bayramı İrəvanda 
xüsusi təmtəraqla keçirilirmiş. Şəhərin müsəlman 
kişiləri fərvərdin (martın 26-da) ayının ilk beş günündə 
qohumlara baş çəkər, sovqat aparardılar. Fərvərdin 
ayının 6-cı günündən başlayaraq xanımlar bayram 
təşrifinə başlardılar. Cəfər Raşidinin onunla bərabər 
İrəvandan qaçmış digər qardaşları da Xoy şəhərində 
məskunlaşmışdılar. Mirzə Əbdülhüseyn Raşidi şəmsi 
tarixi ilə 1322-ci ildə vəfat etmişdir. Təbrizdə Raşidi 
Sabunbişirmə zavodunu yaratmış Mirzə Əli Əkbər isə 
şəmsi tarixi ilə 1354-cü ildə dünyadan köçmüşdür. 
Onu da qeyd edək ki, bu tayfanın İrəvanda qalmış 
üzvləri ermənilərin əli ilə qətlə yetirilmiş, malları-
mülkləri talan edilmişdir. Onlardan biri olan Dadurlar 
ailəsi bütünlüklə  məhv edilmişdir.   O qanlı illərdə 
İrəvandan (İrana) qaçan azərbaycanlılar ömürlərinin 
sonuna qədər vətən həsrəti ilə yanıb-qovrulmuşlar.  
İrəvanın məşhur xanlarından olan Cəmil bəyin qızı 
və Əlixan bəyin nəvəsi Səriyyə xatun (miladi 1908-
1990-cı illər) Bakıya köçsə də, ömrünün axırına qədər 
doğulduğu ana torpağın nisgili ilə yaşamış, 1990-cı ildə 
gözlərini əbədi yummuşdur. Bu şairə xanım uzun illər 
doğulduğu torpaq haqda çoxsaylı bayatılar qoşmuşdur. 
 
 163
Həmin bayatılarda İrəvan sakinlərinin vətən həsrəti, 
vətən nisgili öz əksini tapmışdır. Şairənin ürək qanı ya-
zılmış bayatılarından bir neçəsini  sizlərə təqdim edirik: 
 
İrəvan qana düşdü,  
Qəfil fəqana düşdü, 
Təbriz, Gəncə hardadı, 
Qollarım yana düşdü. 
 
 
İrəvanın dağları, 
Çiçək açıb bağları, 
Yada salıb mən yazıq, 
Ötüb-keçən çağları. 
 
Qardaşım qaladadı,  
Payı piyaladadı,  
Çıx qalanın başına, 
Gör bacın haradadı? 
 
İgid mənim olunca, 
Yada qənim olunca, 
Qəbrimdən günəş doğar 
Vətən mənim olunca. 
 
Şəklimi qara çəkin, 
Daşa-duvara çəkin. 
Yurdumdan doydum desəm, 
Saçımdan dara çəkin. 1 
 
                                                 
1 Bu bayatıları bizə təqdim etdiyinə görə ağayi Nasir Əhmədiyə 
təşəkkür edirik. 
 
 164
Göy məscid və İrəvanın digər məscidləri 
 
Xanlıq dövrünə aid fəsildə bu tarixi mədəniyyət 
abidəsinin tikintisi, quruluşu, daxili strukturu barədə 
bəzi məsələlərə toxunmuşduq. Son illərdə İran İslam 
Respublikası ilə Ermənistan arasında bağlanmış 
müqaviləyə uyğun olaraq İslam Cümhuriyyətinin mə-
dəniyyət abidələri üzrə mütəxəssislərindən ibarət 
nümayəndə heyəti Göy məscidin qalıqlarını tədqiq 
etmiş, onun yenidən qurulması və bərpası ilə bağlı 
təkliflər paketi hazırlamışdır. Heyət üzvlərindən ağayi 
Bağır Ayətullahzadə Şirazinin şəmsi tarixi ilə 1375-ci 
ilin şəhrivər və aban aylarında hazırladığı iki cildlik 
"İrəvan məscidinin tədqiqatı, təmiri və yenidən 
qurulması layihəsi" adlı əsəri bu mənada xüsusi 
əhəmiyyətə malikdir. Bu fəsildə həmin əsərin bəzi 
hissələrindən istifadə edilmişdir. 
Əsərdə bu mədəni-tarixi abidə Came məscidi, Göy 
məscid, Xan və Hüseynəli xan məscidi adları ilə təq-
dim olunub. Onun özünəməxsus quruluşu və memarlıq 
üslubu barədə geniş danışılıb: "Məscidin xüsusi 
quruluşa malik mərkəzi hissəsi (günbəzxana, onunla 
yanaşı olan dua otağı) bütövlükdə 13 metr uzunluqda 
olmaqla 34 kvadratmetrlik yaraşıqlı və geniş salona 
malikdir. O, yeni və orijinal dəsti-xəttə malik olsa da, 
islam dövrü memarlığının bitkin  nümunəsi sayıl-
malıdır.  
Məscidin üslubu islam memarlığının bütün ölçülə-
rini özündə əks etdirir. Məscidin digər yerləri – mədrə-
sə də bu xüsusiyyətlərə malikdir. Mərkəzi hissənin hər 
üç tərəfi günbəzlə örtülüb. Mərkəzi günbəzin  diametri 
11,5 metr, hündürlüyü isə məscidin mərkəzi döşəmə-
sindən sayılmaqla 20 metrdir. Günbəz iki örtüklə (ör-
 
 165
tüklər arasında məsafə 3 metrdir) örtülüb. Günbəzxa-
nanın ərazisi kvadratşəkilli olmaqla 20 guşəli dairəvi 
quruluşdadır. Günbəz sadə bəzəklərlə bəzədilib və 
bütövlükdə kaşı ilə örtülüb. 
Başdan-başa türk-müsəlman mədəniyyətini əks et-
dirən binanın hicri -qəməri tarixi ilə 1305-ci ildən son-
ra 1330-cu ilə qədərki  dövrdə quraşdırılmış qapı və 
divarında təkrar-təkrar müxtəlif formada həzrəti Əlinin 
(ə.) adı yazılıb.  
Bəri başdan etiraf edək ki, binanın qalıqları və 
onun haqqındakı tarixi məlumatlar tədqiqatçılara kö-
mək edə, onların işini asanlaşdıra bilər. Xüsusilə də, 
İranın Tarix Muzeyində saxlanılan 1885-ci ilə aid 
qeydlər olduqca önəmlidir. Doğrudur, həmin mənbələr 
1930-cu illərə qədər yaxşı mühafizə olunsa da, sonrakı 
proseslərdə korlanmış, bir çoxları yararsız hala 
salınmışdır. Həmin sənədlərdə məscidin dəqiq yeri, 
görkəmi verilmişdir. Tədqiqatçı yazır: "Köhnə İrəvanın 
mərkəzi, onun çox axarlı-baxarlı məhəllələrindən biri 
olmuş Köhnə məhəllədə bu gün Əli Came məscidinin 
qalıqlarından savayı başqa bir nişanə qalmamışdır. 
Sürətli dəyişikliklər nəticəsində İrəvan şəhərinin siması 
xeyli dəyişib, xüsusilə də 1921-ci ildən bu yana İrəvan 
fərqli bir şəhərə çevrilmişdir. 
XIX yüzilliyin sonlarında və XX yüzilliyin əvvəl-
lərində çəkilmiş şəkillər İrəvan Came məscidinin yer-
ləşdiyi ərazini təsəvvür etməyə imkan verir. Şəkilləri 
xronoloji ardıcıllıqla nəzərdən keçirdikdə həmin yerin 
tədricən dəyişdiyini görürük. Beləliklə, hicri-qəməri 
tarixi ilə 1330-cu ilə qədər (miladi tarixi ilə 1911-ci il) 
İrəvan sakinlərinin əksər hissəsinin müsəlman olmasını 
təsdiqləyən məsciddən indi heç bir nişanə qalmayıb. 
Bu təsvirlər müsəlmanlar yaşayan məhəllələrin və 
 
 166
məscidin ətrafının necə viranəliyə çevrilməsini də 
əyani şəkildə göstərir".  
Bu gün məscidin ətrafı onun öz ərazisindən iki 
metr hündürdür (Yəqin ki, bu, geoloji proseslər nəticə-
sində baş vermişdir). Tarixi faktlar həmin məscidin bir 
zamanlar necə bir qaynar məkan olduğunu təsdiqləsə 
də, fəqət bu gün onun keçmiş əzəmətindən əsər-əlamət 
qalmayıb. Bu əraziyə daxil olmaq qadağan edilmişdir. 
Fikrimizcə, imkan yarandığı halda, bu yerlərdə arxeo-
loji qazıntılar aparmaqla müsəlman sakinli tarixi 
İrəvan şəhərinin əslini bərpa etmək olar. 
 1885-ci ilə aid (hicri-qəməri tarixi ilə 1303-cü il) 
sənədlər (şəkillər) İrəvan Came məscidinin o zaman 
hələ dağılmadığını və  işlək olduğunu göstərir. Bu 
vəziyyət hicri-qəməri tarixi ilə 1330-cu ilə qədər 
(miladi tarixi ilə 1912-ci ilə qədər) davam edib. Həmin 
dövrə qədər müsəlmanlara Came məscidindən istifadə 
etməyə rəsmən icazə verilibmiş.    
İlk tədqiqat zamanı məlum olub ki, İrəvan Tarix və 
Təbiət  Muzeyi məscid-mədrəsə kompleksinin ərazisini 
bütünlüklə işğal edilib. Binadan muzey kimi istifadə 
olunduğu bu 65 il ərzində ona vəhşi münasibət bəslə-
nilib. Dağıdıclıq elə bir səviyyədə olub ki, bu, faktiki 
olaraq məscidin fiziki mövcudluğuna son qoyub... 
Məsciddə çoxlu kitabələr var. Cənub-şərq tərəfdəki 
şəbistanın cənub divarında mehrabşəkilli daşın 
üzərində nəstəliq xətti ilə Hüseynəli xan, İrəvan şəhəri, 
"Came məscidi", məscidin tikilməsinə çəkilən xərclər 
haqqında məlumatları özündə ehtiva edən 12 beytlik 
bir şeir həkk olunub. Onun sonunda kitabəni yazan 
katibin adı, yazılma ili (1179-cu il) və  binanın tikilmə 
tarixi göstərilib. 
 
 167
Məscidin tikinti xərci bəylərbəyi, İrəvan hakimi 
Hüseynəli xan Qacar tərəfindən ödənilib. Həmin 
məbləğ 6 min tüməndən çox olmuşdur. Kitabələrdə 
yazıdığına görə, günbəzxana və iki qonşu şəbistandan 
ibarət olan məscidin əsas hissəsi Zəndiyyə dövrünün 
əvvəllərində Hüseynəli xan Qacar tərəfindən tikilib və 
istifadəyə verilib.      
Bu məsciddə bir neçə qəbir daşına da rast gəlinib. 
Məsələn, iki qəbir daşı dəhlizdədir. Onlardan birinin 
üzərində hicri-qəməri tarixi ilə 1204-cü il yazılıb, qərb 
eyvanının şimal hissəsindəki digər qəbir daşında isə bu 
sözlər nəqş edilib:    
 
Va fədət aləlkərim Bəğirzad 
Mən əl-həsənat valğəlb-ül islam. 
Vəl həml-ül zad əğbəh koll-i şeyin 
İza Kan əl-vofud il-əl kərim. 
 
 
Zamanın əşrəfi nəcib cənnətməkan xanın 
Mələk sifəti heç bir bəyana sığmaz. 
O, mələk əxlaqı bəyənilmiş bir insan idi, 
O, insan libası geyinmiş bir mələk idi. 
                                                          1330 
 
 
 
 
 168
      
 
 
Azərbaycan türklərinə məxsus qoç heykəli (Orta əsrlər). 
İrəvan xanlığı (indiki Ermənistan) ərazisində Azərbaycan 
türklərinə məxsus heykəllər və qəbirüstü daşlar erməni 
vandalları tərəfindən məhv edilmişdir 
 
 
Məscidin tikintisinə yardım etmiş şəxslər 
 
Bu məscidlə bağlı diqqətçəkən hadisələrdən biri də 
hicri-qəməri tarixi ilə 1325 və 1328-ci illərdə onun 
abadlaşdırılması məqsədilə camaatın maliyyə yardımı 
toplamasıdır. Həmin vəsaitlə bağçanın ətrafına 22 
mildən artıq hasar çəkilmişdir. Ağayi Əbdürrəhman 
Vahabzadə ianə verənlərin adlarını və verdikləri illəri 
bir-bir sadalamışdır: 
 Əli Əkbər Kərbəlayi Əlizadənin ianəsi.  1325 
Əmi Hacı Abbaszadə Gəncəvinin şəxsi ianəsi.  1328 
Kərbəlayi Rza Hacı Cabbarzadənin ianəsi. 1328 
 
 169
Hacı Mirzə Əlizadənin ianəsi.  1328 
Ağa Səməd Bəzzazın ianəsi.  1328-ci il cəmadiül- 
əvvəl ayının 15-i 
Mir Məhəmməd Məhəmmədzadə Səfərlinin ianəsi. 
1328 
Məşhədi Mürtəza Məşhədi Məhəmməd Əlizadənin 
ianəsi. 1328 
Məşhədi Əli Məhəmməd Qasımzadənin ianəsi. 1328 
Bağır bəy Bəzzazın ianəsi. 1328 
Məşhədizadənin ianəsi. 1328 
Rza bəy Lütfəli mərhum Bəyzadənin ianəsi .1328 
İsmayıl Zeynalzadənin ianəsi. 1328  
Məşhədi Əmir İbrahim Mircəmilzadənin ianəsi. 1328 
Məşhədi Əli Əkbər Kərbəlayi Əsgərzadənin ianəsi. 
1328 
Kərbəlayi Abbas Əli... Rəcəbin qardaşının ianəsi. 1328 
Ağa Mirismayıl Mir Heydərzadənin ianəsi. 1328 
Hacı Əliəkbər ağanın ianəsi. 
Kərbəlayi Məşhədi Məhəmmədzadənin ianəsi. 1328 
Hacı İbrahim Xəlilin ianəsi. 1328 
Abdulla Hacı Babazadənin ianəsi. 1328 
Məşhədi Yusif  və onun qardaşı Ağa Həsənin 
ianəsi. 1328 
Məşhədi Bağır Hacı İbrahimzadənin ianəsi. 1328 
 
Bu məlumatın bir yerində deyilir: “Bu əsərin son 
hissələrinin yazıldığı günlərdə bizim həmkarlarımızdan 
olan ağayi Əbdürrəhman Vahabzadə İrəvan "Came 
məscidi"nin bir şəklini bizə göndərib. Həmin şəkil bir 
çox cəhətdən əhəmiyyətlidir və gələcəkdə məscid mey-
danının layihələşdirilməsində ondan istifadə etmək 
olar. Şəkilin altında konkret tarix göstərilsə də, o, bir o 
qədər inandırıcı görünmür. Əlimizdə olan digər şəkil-
 
 170
lərlə müqayisə apardıqda  və məscid hovuzunun ətra-
fında toplanmış camaatın geyimini diqqətlə araşdırdıq-
da məlum olur ki, həmin şəkil hicri-qəməri tarixi ilə 
1328-ci ildən əvvəlki dövrə aiddir. Yəni şəkil hələ 
bağçanın ətrafına dəmir hasar (bu, hicri-qəməri tarixi 
ilə 1328-ci ilə aiddir) vurulmadığı dövrdə çəkilmişdir. 
Həmin dövrdə məscidin hovuzu çox abad olmuşdur. 
Belə ehtimal etmək olar ki, möminlər hovuzun ətrafına 
toplaşaraq, günorta namazı üçün dəstəmaz alırlar. 
Hələlik günbəzxananın şəbistan qapısı bağlıdır. 
Məlumatdan aydın olur ki, bu gün İrəvan şəhərində 
8 məscidin xarabalıqları qalmışdır. İran mütəxəssisiləri 
onların beşinin tarixini araşdırmış, tikilmə və fəaliyyət 
dövrünü öyrənmişlər.  
Məlumatda Sərdar məscid-mədrəsəsi barədə deyi-
lir: "Bu səfərdə Sərdar məscidi ilə yaxından tanış ol-
duq. 1868-ci ildə çəkilmiş 19 saylı şəkli madam Deviv-
lovanın "Səfərnamə"sindəki qravüra ilə tutuşdurduq. 
Şəkillərin müqayisəsi və şəhərdəki dini ocaqların xara-
balıqlarının ilkin təhlili nəticəsində bu məscidin Abbas 
Mirzəyə və İrəvan qalasının sərdarına  aid olması qəra-
rına gəldik". 
1826-cı ildə İrəvana gəlmiş İtaliya diplomatik nü-
mayəndə heyətinin albomundakı 47 saylı şəkil də de-
diklərimizi təsdiq edir. İrəvan qalasına aid həmin şəkil-
də qala divarlarının arasından bir məscidin günbəzi gö-
rünür. Həmin günbəz tarixçilərin təsvir etdikləri gün-
bəzlə eynidir. Hazırda Sərdar məscidindən təkcə gün-
bəzin şimal-şərq guşəsini saxlayan sütun və ona birlə-
şik hücrə tikintilərinin bir hissəsi qalıb. Bu mədrəsə-
məscidin naxışları və onun daş bünövrəsi bir çox cə-
hətdən İrəvanın "Came məscidi"nə bənzəyir. Doğru-
dur, bu məscid Qacariyyə dövrünün əvvəllərinə aiddir, 
 
 171
ancaq o, üslub baxımından Səfəviyyə və Zəndiyyə 
dövrünün memarlıq (İsfahan səbki) xüsusiyyətlərini 
özündə əks etdirir və öz dövrünün bariz memarlıq 
nümunəsidir. 
"Sərdar məscidi" barədə danışarkən madam Devi-
vilovanın bu məscid (o, bu məscidi qədim memarlıq 
abidəsi kimi təqdim etmişdir) barədə yazdıqlarını xatır-
lamamaq olmur. Madam Devivilova iki məqamı xüsusi 
vurğulamışdır:  
1. Filipin də şərhində bu məscidin mərkəzində 
yerləşən böyük hovuzdan danışılır. 
2. Tələbələrin dinləmələrindən, onların təhsillə 
məşğul olmalarından və məsciddəki şəraitdən, onun 
şəkildəki əksindən aydın olur ki, bu gün xaraba qalmış 
məscid bir vaxtlar elm-maarif mərkəzi olub. Ehtimal 
ki, madam Devivlova o zaman abad  İrəvan “Came 
məscidi”ndə tələbələrin qarşısında çıxış edib, sadəcə 
olaraq məscidləri qarışdırıb. Belə görünür ki, madam 
Devivlovanın məlumatı 1881-ci ilə (hicri-qəməri tarixi 
ilə  1299-cu ) aid olmuşdur. Filipin çəkdiyi şəkillə 
onun yazdıqları arasında 19 il fərq vardır. 
 
Ermənistan Respublikasında qalmış  
islam abidələri 
 
Bir qədər əvvəl Ermənistanda olmuş, onun siyasi, 
iqtisadi, mədəni həyatı barədə material hazırlamış 
"Həmşəhri" qəzetinin müxbiri Mustafa Məqsudi Göy 
məscidin və bu ölkədəki digər qiymətli islam abidələ-
rinin də hazırki vəziyyətinə nəzər yetirmişdir. Onun 
qələmə aldığı məqalə adı çəkilən qəzetin 3 sayında 
dərc edilmişdir. Həmin məqalədə deyilir:  "İran səfirli-
yinin Ermənistanın məsul mədəniyyət işçiləri ilə 
 
 172
apardığı üçillik müzakirələrdən sonra da məscid xaraba 
vəziyyətdədir. O, yiyəsiz və sahibsiz qalmışdır. Bürok-
ratik əngəllər və ötür-ötür oyunları onu təmir etməyə 
imkan vermir. Erməni tərəfi bu tarixi binanın təmir və 
bərpasına mane olmaq üçün bütün vasitələrdən istifadə 
edir. 
"Göy məscid" Ermənistanda Səfəviyyə dövründən 
qalmış yeganə islam abidəsidir. O, İrəvan şəhərindəki 
"Müqəddəs Sarkis" kilsəsinin yaxınlığında yerləşir. Bu 
qədim məscid bir zamanlar elmi-ictimai mərkəz olmuş, 
müsəlmanlar buraya toplaşmışdır. Ancaq sonralar Ya-
zıçılar Birliyinə verilmişdir. İndi isə məscid viranə 
qalıb. Qeyd edilməlidir ki, Qarabağ münaqişəsi zamanı 
İrəvan müsəlmanlarının bütün dini mərkəzləri xaraba-
lığa çevrilmiş, bu və digər şəhərlərdəki müsəlman 
qəbiristanlıqları yerlə-yeksan edilmişdir. 
"Göy məscid" 1765-ci ildə təsis edilmişdir. O, Er-
mənistan ərazisində şiəliyin yeganə sənət nümunəsidir. 
Məscidin giriş qapısının yaxınlığındakı şərab dükanı 
adamın gözünə girir. Onunla üzbəüzdə avtobus daya-
nacağı var. Dağılmış divarların ön tərəfindən vurulmuş 
paslı dəmir örtüklər bu məscidi kənardan çox kədərli 
göstərir. Prospektdən baxanda məscid görünmür. 
Pilləkənlə qalxıb məscidin həyətinə daxil oluruq. Bura 
sarı, qırmızı yarpaqlarla örtülmüşdür. Döşəmədəki daş-
lar  zamanın zərbələri altında əyri-üyrü şəklə düşüblər. 
Qövsi qapıları çürümüş  hücrələr həyətin hər tərəfindən 
görünür. Həyətin şərq hissəsi xarabalığa çevrilib, 
divardakı otlar quruyub-qalıb. Həyətdəki kətilin də 
üzərinə sarı-qırmızı yarpaqlar tökülüb. 
Məscidin firuzəyi rəngli günbəzi uzaqdan cilvələn-
sə də, yaxına gələndə onun toz-torpağa batdığını görü-
rük. Günbəzin sol tərəfindən bir ağac budağı qalxıb. 
 
 173
Məscidin həndəvərinə səpələnmiş kaşıların üzərində 
“Qurani-Kərim”in ayələri rəsm olunub və orada hicri-
qəməri tarixi ilə 1305-ci il yazılıb. 
Həyətin ortasındakı hovuz quruyub, çat-çat olub. 
Burada bir neçə ala-bula küçük bizi qarşılayıb, ətrafı-
mızda oynaşır. Bir dalandan keçib məscidin şimal his-
səsinə tərəf gedirik. Günəş göy günbəzin arxasında 
parlayır. Qopub-dağılmış daşlar üzərindəki müqəddəs 
yazılar bir anda xəyalımızı Şah Əbdüləzim ibn Babuy-
yə dövrünə aparır. Xaraba məscidi tənha buraxırıq. 
Çıxış qapısındakı dəlikdən gələn səs sükutu pozur. 
Tramvaylar, avtobuslar, avtomobillər, adamların bitib-
tükənməyən gediş-gəlişi... Bura erməni əlifbasının ilk 
yaradıcısı Mesrop Maştuts prospektidir... 
Ermənistanda çox az islam abidəsinin izi qalmışdır, 
amma onlar böyük dəyərə malikdir. Xarabalığa çevril-
miş "Göy məscid"dən əlavə, Gürcüstan sərhəddi yaxın-
lığındakı Haxçat adlanan məntəqədə Səfəvi dövrünə 
aid dini-tarixi abidələr var. Bununla yanaşı, Ermə-
nistan-Türkiyə sərhəddində də son illərdə viranəliyə 
çevrilmiş bir müsəlman məscidinin izləri qalmaqdadır.  
Hazırda "Ermənistan" adlandırılan respublikada və 
bütün "Qukasiyan" torpaqlarında ən qədim dövrlərdən 
azərbaycanlılar yaşamışlar, indi isə burada çox az say-
da yezidi kürd qalmışdır. Bu bölgənin sakinləri əsasən 
sünniməzhəb olmuşlar. Onlar  ermənilərin təmizləmə 
siyasəti nəticəsində zorla Azərbaycan Respublikasının 
müxtəlif ərazilərinə və digər respublikalara köçürül-
müşlər. Bu siyasətin davamı olaraq Ermənistanda yaşa-
yan rus və kürdlər də bu respublikadan  qovulmuşlar".1 
 
                                                 
1 "Həmşəhri" qəzeti, 25-26 fərvərdin 1375 hicri-şəmsi ili 
 
 174
Köhnə İrəvan bazarı 
(1905-ci il) 
 
İrəvanda Azərbaycan 
türklərinə məxsus 
Gürcü  karvansarasının 
qalıqları 
   
 
                 
İrəvan üləmaları və ruhaniləri 
 
Bu bölgədən bir çox görkəmli elm adamları, ruha-
nilər və din alimləri çıxmışlar. Onların əksəriyyəti 
ömrünün sonunadək İrəvanda yaşamış və İran-rus mü-
haribələrində fəal iştirak etmişlər. Bir çox ruhanilərin 
məzarı indi də bu şəhərdə qalıb. Təbrizdəki Hacı 
Səfərəli məscidinin imam cüməsi mərhum ayətullah 
Seyyid Höccət İrəvaninin atası ayətullah Seyid Əli 
İrəvaninin və onun babası ayətullah Seyid Əbdülməcid 
İrəvaninin (Şəmsi  tarixi ilə 1371-ci ildə vəfat etmişdir) 
məqbərəsi İrəvan şəhərindədir.1      
Doktor Əqiqi Bəxşayişinin yazdığına görə, ayə-
tullah Seyid Əli İrəvaninin ulu babası Xosrov şah döv-
ründə İrəvana köçmüşdür. Seyid Əli hicri-qəməri tarixi 
ilə 1258-ci ildə İrəvan şəhərində doğulmuş və hicri-
qəməri tarixi ilə 1324-cü ildə Nəcəfüləşrəf şəhərini 
                                                 
1 Seyid Mehdi Dərvazeyi. Ayətullah Seyid Əbdülməcid İrəvaninin 
tərcümeyi-halı. Məscid nəşri, şəmsi tarixi ilə 1371-ci ilin şəhrivər 
və mehr ayı 
 
 175
Mərhum Ayətullah 
Mirzə Yusif İrəvani 
Mərhum Ayətullah 
Mirzə Əli İrəvani      
ziyarət edərkən orada vəfat etmişdir. Vəsiyyətinə 
uyğun olaraq o, "Vadi-ül İslam"da dəfn olunmuşdur.1  
 
       
 
  
İrəvandan başqa məşhur ruhanilər də çıxmışdır. 
Ayətullah-ul-əzim Seyid Şəhabəddin Mərəşi Nəcəfinin 
yetirmələri  olan ayətullah Mirzə Əbdülhüseyn İrəvani, 
Mirzə Bağır İrəvani,  mərhum ayətullah Seyid Məhəm-
məd Hadi Milaninin tələbəsi Hacı Mirzə Əliağa İrəvani 
də əslən İrəvandan olmuşlar.2  
Ümumiyyətlə, bu şəhərdən çıxan görkəmli din xa-
dimlərinin hamısının adını çəkmək mümkün deyil. 
Onların arasında elə mötəbər alimlər var ki, onlar təkcə 
elmi dairələrdə deyil, bütün dünyada şiələrin mərcəyi-
təqlidi kimi tanınmışlar. Onlardan biri də Fazil İrəvani 
kimi tanınan mərhum ayətullah molla Məhəmməd İrə-
vanidir. Yəhya Dövlətabadi yazır: "Hicri-qəməri tarixi 
                                                 
1 Məfaxer-e Azərbaycan. I cild, səh.211, 243, 357, 408 
2 Məfaxer-e Azərbaycan. I cild, səh.211, 243, 357, 408 
 
 176
ilə 1281-ci ildə şeyx (Mürtəza) Ənsari dünyadan köçür 
və onun ölümündən sonra görkəmli şəxslərin hamısı 
ortaya öz iddiasını qoyaraq, onun yerinə keçmək 
istəyir. Əlbəttə, bu elmi dairənin tələbələrinin də rəis 
seçkisinə müdaxilə etmək hüququ var idi. Onlar əsasən 
türklərdən ibarət idilər. Hər qrup hövzə rəisinin onlar-
dan olmasına çalışırdı. Göstərilən vəzifəyə isə iki na-
mizəd vardı – bunlardan biri Ağa Seyid Hüseyn Kuh-
kəməri, digəri Molla Məhəmməd İrəvani idi. Belə olan 
halda Hacı Seyid Hüseyn birinci, İrəvani ikinci rəis 
olur. Ancaq çox keçmədən Hacı Seyid Hüseyn dün-
yasını dəyişir. Beləliklə, Molla Məhəmməd İrəvani bi-
rinci rəis və Şeyx Məhəmməd Həsən ikinci rəis 
seçilir".1 
Doktor Əqiqi Bəxşayişi bu görkəmli ruhanini belə 
təqdim edir: "Ayətullah Molla Məhəmməd ibn Mə-
həmməd Bağır İrəvani-Nəcəfi böyük fəqih, əxlaq sahi-
bi, fiqh sahəsində hövzənin ən nüfuzlu şəxslərindən  
biridir. O, görkəmli müctəhidlərdən biri olmaqla, elmi, 
zəkası, natiqliyi sayəsində fazil şəxslər arasında birinci 
yerdə dayanırdı. İrəvani hicri-qəməri tarixi ilə 1232-ci 
ildə İrəvanda dünyaya göz açmış, ibtidai təhsil aldıq-
dan sonra İraqa köçmüşdü. Əvvəl Kərbəlada mərhum 
Seyid İbrahim Qəzvinidən dərs almış, sonra dörd il 
sərasər fiqh və fiqh üsulunu öyrənmişdi. Sonralar Nə-
cəfüləşrəfə mühacirət edərək uzun müddət həmin 
şəhərdə yaşamış, tədris və təlimlə məşğul olmuş, müa-
sirləri arasında Fazil İrəvani kimi şöhrətlənmişdi. Ayə-
tullah Seyid Hüseyn Kuhkəməri vəfat edəndən sonra 
zamanın mərcəyi-təqlidi təyin olunmuş, bütün Azər-
baycan və Qafqaz müsəlmanlarının şəri məsələlərlə 
                                                 
1 Yəhyanın həyatı. I cild, səh.25 
 
 177
bağlı problemlərini həll etmişdir. O, Şeyx Tusi məsci-
dində camaat namazına durar, bütün alim və təhqiqat-
çılar onun hüzuruna gələrdilər. O, idarəetmə fənninin 
bilicisi şeyx Murtəza Ənsarinin, ənvarül-fiqh sayılan  
şeyx Həsənin və məntiq elminin ustadı kimi tanınan 
şeyx Məhəmməd Həsənin yanında oxumuşdu. Şeyx 
Ənsari və şeyx Məhəmməd Həsən ona ictihad icazəsi 
vermişdi. 
Onun  "Kitab-ül-bey-ül-istidlali", "Ehkam-ül-xələl 
fil-səlavat", "Əl-məkasib-ül-məhərrəmə", "Hiceyyəti-
zən", "Əmr və nəhy ictimada” risalələrinin, "Əllamə 
qaydalarına əlavə", "Beyzəvi təfsirinə haşiyə", "Risa-
leyi-elmiyyə"  kimi əsərlərinin adlarını çəkə bilərik. 
Mərhum Böyük Hacağa yazır: "O, zəvabət (idarə-
etmə), məntiq və s. dərslərdə iştirak etsə də, əllamə 
şeyx Murtəza Ənsarinin mühazirələrinə daha çox vu-
rulmuşdu. Seyid Kuhkəmərinin vəfatından sonra o, 
mərcəyi-təqlid oldu. Onun öz xətti ilə yazılan "Kitab-
ül-bey-ül istidlali" əsərini oğlu Şeyx Mahmudun 
yanında gördüm".   
O, hicri-qəməri tarixi ilə 1306-cı il rəbiüləvvəl 
ayının 3-də (cümə günü) vəfat etmişdir.  İrəvani Şeyx 
Cavad, Şeyx Mahmud, Şeyx Murtəza kimi saleh alim-
lər yetişdirmişdir.  
İrəvan bölgəsinin görkəmli simalarından biri də 
həkim Mirzə Əbülqasim İrəvanidir. O, "Məfaxer-e 
Azərbaycan" kitabında belə təqdim olunur: "Mirzə Mə-
həmməd İrəvaninin oğlu həkim Mirzə Əbülqasim hicri 
tarixi ilə XIII əsrin əvvəllərində Azərbaycanın adlı-
sanlı şəxslərindən olub. O, yenilikçi bir təbib, açıqgöz-
lü həkim, bənzərsiz fəqih olmuşdur. Bu böyük alim 
hicri-qəməri tarixi ilə 1187-ci ilin məhərrəm ayının 18-
də (şənbə gecəsi) Azərbaycanın İrəvan şəhərində dün-
 
 178
yaya gəlmişdir. Valideynləri və bütün nəsli həmin 
vilayətin üləmalarından olmuşdur. 
Böyük fəzilət sahibi və alim  olan Mirzə Əbülqa-
sim dini və  dünyəvi elmlərdə bənzərsiz idi. Əsli İrə-
vandan olan bu şəxs İsfəhan şəhərində məntiq və 
natiqlik elmləri üzrə təhsil almışdı. Kərbəla şəhidlərini 
ziyarət etdikdən sonra Təbrizdə məskunlaşmışdı. O, 
böyük fəqihlə Təbrizdə, "Qübbeyi-İslam"da görüşmü-
şəm. O, istedadlı tədqiqatçı və Mürtəza vurğunu idi. 
İraqa, Xorasana səyahət etmiş, ömrünün çox hissəsini 
dövrünün üləmaları və dünyanın fəzilət sahibləri ara-
sında keçirmişdi. İranın bütün ariflərini görmüş, döv-
rün şeyxlərinin xidmətinə yetmişdi".1 
Mərhum Mirzə Əbülqasim dini və dünyəvi elmlərin 
fəziləti ilə bəzənmiş saf xarakterli bir alim, təmizqəlbli 
bir arif insan idi. O, şəriətdə sabitqədəm, təriqətdə və 
mücahidətdə fikrini dəyişməyən, əksər elm və fənlərdə, 
o cümlədən ədəb, şəriət, tibb, hikmət elmləri sahəsində 
bənzərsiz  zəka sahibi idi. O, böyük təfsir ustası ayətul-
lah Seyid Əli Təbatəbaidən rəmz açmağın sirlərini öy-
rənmişdi. Dövrün irfan sahibi olan şeyxlərin - "Bəhr-ül-
məarif" kitabının müəllifi mərhum Molla Əbdüssəməd 
Həmədaninin, Hacı Məhəmməd Hüseyn İsfəhaninin, 
Hacı Məhəmməd Cəfər Həmədaninin, Hacı Molla 
Abbasəli Benabinin (Allah hamısına rəhmət eləsin!) 
təlim etdiyi bilikləri mənimsəmiş və yeri gəldikcə onlar-
dan bəhrələnmişdi. O, qeyd etdiyimiz elmlərdən savayı, 
tibb sahəsində də geniş biliyə malik olmuş, müalicədə 
yeni üsullardan istifadə etmişdir. Lakin təbibliklə da-
vamlı məşğul olmamış, daha çox fəqihliyə fikir vermiş-
dir. Qacarlar dövləti, xüsusilə də Abbas Mirzə ona bö-
                                                 
1 Bustan-ul səyahət, səh.190 
 
 179
yük ehtiramla yanaşar və hər dəfə döyüşə yollanmazdan  
öncə gəlib onunla görüşərdi.     
Azərbaycanın mollabaşısı olmuş mərhum Hacı 
Mirzə Əbdülkərim (hicri-qəməri tarixi ilə 1294-cü ildə 
vəfat etmişdir) onun övladlarından biri olmuşdu. 
Nəvəsi Hacı Mirzə Məhəmməd Əli də mollabaşı ol-
muşdu. Başqa bir nəvəsi Hacı Mirzə Fəzləli isə müctə-
hidliyə qədər yüksəlmişdi.  O, hicri-qəməri tarixi ilə 
1287-ci ildə anadan olmuş, müctəhid Hacı Mirzə Mə-
həmmədhəsən Zinuzinin yanında təhsil almışdı. Sonra-
dan Nəcəfə gedərək burada şeyx Zeynalabidin Mazan-
daraninin, Kaziminin, Fazil Şəribaninin məktəbində öz 
elmini təkmilləşdirmişdi. 
Bu təmiz qəlbli insan, ilahiyyatçı alim, mütəfəkkir 
hicri-qəməri tarixi ilə 1237-ci ildə Təbrizdə vəfat etmiş 
və Seyid Həmzə məqbərəsində dəfn edilmişdi.1  
Təbrizli filosof Əbdülhüseyn "Mətrəh ül-Ənzar" 
kitabında yazır:  "Abbas Mirzə hicri-qəməri tarixi ilə 
1237-ci ildə Osmanlı dövləti ilə müharibəyə yola dü-
şərkən vidalaşmaq və xeyir-dua almaq üçün həkim İrə-
vaninin yanına gəldi. Görüş zamanı İrəvani dedi ki, siz 
bu döyüşdə qalib gələcəksiniz, amma inanmıram biz 
bir daha görüşə bilək. Belə də oldu. O, həmin ildə vəfat 
etdi". 
Mollabaşı kimi tanınan, həkim İrəvaninin oğlu 
Hacı Mirzə Əbdülkərimin qəbri Təbrizin Sərxab dağın-
dadır. Məscid, təkyə, su anbarı ondan yadigar qal-
mışdır.2  
"Səfa" təxəllüslü Hacı Mirzə Fəzləli ağa da İrəva-
ninin nəvələrindən olmuşdur. O, ədəbi-mədəni fəaliy-
yətlə məşğul olmuş və ilk Milli Şura Məclisi dövründə 
                                                 
1 Məfaxer-e Azərbaycan, səh.731 
2 Məhəmməd Əli Sofut. Dostların dastanı, səh.79 
 
 180
Azərbaycandan nümayəndə seçilmişdir. Doktor Müctə-
hidi onu ciddi alim və siyasətçi kimi dəyərləndirmişdir: 
"Mirzə Fəzləli ağa Mollabaşı Hacı Mirzə Əbdülkərim 
İrəvani-Təbrizinin oğlu idi. Onun atası Azərbaycanın 
fəzilət sahiblərindən olmuş və hicri-qəməri tarixi ilə 
1294-cü ildə vəfat etmişdir. Hicri-qəməri tarixi ilə 
1262-ci ildə Təbrizdə onun fars dilinin qrammatikasına 
aid risaləsi nəşr olunub. Bu şəxsin əruz vəzni və qafiyə 
sistemi haqqında da əsərləri də vardır. Mirzə Fəzləli 
ağa hicri-qəməri tarixi ilə 1272-ci ildə anadan olub və  
1337-ci ildə müalicə olunmaq üçün Berlin şəhərinə 
getmiş və orada vəfat etmişdir. 
Mirzə Fəzləli ağanın çoxlu əsərləri var. Onun ən ka-
mil əsəri "Hədayiqül-arifin"dir. Bu əsərdə o, bəzi ayə və 
surələri təfsir etmişdir. Müəllif öz şərhlərində şiələrin 
məşhur yeddi böyük kitabına - "Kafi", "Mən la yəhzər-əl 
fəqih", "Təhzib", "Estebsar", "Vafi", "Vəsail", "Bəhar"a 
istinad etmişdir.  O, şeir yazmış, divan bağlamışdır. 
Əslən İrəvandan olan Mollabaşı tərcümə sahəsində 
də ciddi fəaliyyət göstərmişdir. Ümumiyyətlə, onun əs-
li-nəsli irfan və təsəvvüfə bağlı olmuşdur. Şeyxiyyəçi-
lər və şəriçilər arasında mübahisələr də olsa, Mollabaşı 
hər iki tərəf arasında etimad qazanmışdı. Birinci Məc-
lisə seçkilər zamanı o, şeyxiyyəçilər tərəfindən vəkil 
seçilərək Tehrana göndərilib. 
Mirzə Fəzləli ağa fazil və alim bir insan idi. Onun 
bilik və zəkasnı iki böyük müasiri də təsdiqləmişdir. 
Bunlardan biri Seyid Həsən Tağızadə idi. O, "Kavə" 
qəzetində Mirzə Fəzləli ağanın fəzilətindən və yüksək 
elmi savadından söhbət açmışdır. Məhəmməd xan 
Qəzvini isə özünün iyirmi məqalədən ibarət avtobioq-
rafik əsərində Berlində Mirzə Fəzləli ağa ilə görü-
şündən və onun geniş zəkasından bəhs etmişdir. O 
 
 181
yazırdı: "Mirzə Fəzləli ağanın ərəb və əcəm ədəbiyyatı 
sahəsində heyrətamiz biliyə malik olduğunu gördüm".  
Mollabaşının nəsli Movləvi soyadını  qəbul et-
mişdir. Bununla da onlar irfana olan məhəbbətlərini bir 
daha təsdiq etmişlər.1  
Kəsrəvi Azərbaycan nümayəndələrinin, o cümlə-
dən Mirzə Fəzləli ağanın Tehrana gəlişi barədə yazır: 
"Həmin gün Tehranda başqa bir şadyanalıq var idi. 
Dediyimiz kimi, o gün yeddi vilayətin nümayəndələri 
Tehrana gəlib çıxmışdı. Adamlar dəstə-dəstə küçələrə 
çıxır, gələnləri sevinc və sevgi ilə qarşılayırdı. Tehran 
özlüyündə nadir günlərindən birini yaşayırdı. Həmin 
dövrdə Azərbaycanın adı daha ucadan səslənirdi. Xalq 
yeddi vilayətin nümayəndəsinin gəlişini Məclis üçün 
qələbə hesab edirdi. Sənətkarlar darvazanın ağzında 
sıraya durmuşdular. Tehran camaatı nümayəndələr gə-
lən kimi onların ayağının altında qurbanlar kəsdi. Hacı 
Sadıq adlı bir nəfər ucadan şüarlar səsləndirirdi. O, 
Azərbaycandan gələn nümayəndələrin ayağı altında 
kəsmək üçün iki yeniyetmə oğlunu gətirmişdi. Ağa 
Mirzə Fəzləli dedi: "Biz özümüz gərək bu iki növca-
vanın qurbanı olaq. Bizim dövranımız keçib, biz nə 
ediriksə, onlar üçün edirik". 2  
Məhəmmədəli şah tərəfindən Məclis top atəşinə tu-
tulduqdan sonra Mirzə Fəzləli ağanın da mənzili qarət 
edildi. Yalnız çox-çox sonralar ədliyyə orqanı təşkil 
olunarkən o, Möhtəşəmüssəltənə Mirzə Həsən xanın 
dəvəti ilə onun üzvü oldu. Hicri-qəməri tarixi ilə 1326-
cı ilin rəbiüssani ayının 5-də İran ədliyyə dövlətinin 
ədalət məhkəməsinin Mirzə Fəzləli ağaya göndərdiyi 
                                                 
1 Bax: Doktor Mehdi Müctəhidi. Məşrutə dövründə Azərbaycanın 
şəxsiyyətləri, səh.124 
2 Ə.Kəsrəvi. İranın Məşrutə tarixi, səh.216 
 
 182
məktubda oxuyuruq: "Cümə günü... möhtərəm vücudi- 
şərifinizin ziyarətinə nail olmağı və bununla səadətə 
yetməyi öz həyatımızda ən yaxşı qənimət və sərmayə 
hesab edəcəyik".1 
O, hicri-qəməri tarixi ilə 1334-cü ildə müalicə üçün 
Avropaya səfər etdi və beş il orada yaşamalı oldu. Pet-
roqrad, Stokholm, Hollandiya və Londona səyahət 
edərək, elmi, ədəbi, tarixi məsələlərə aid dərin 
məzmunlu  bir "Səfərnamə" yazdı. Onun əsl iqamətga-
hı və mənzili Berlində olub. O, iranlıların ədəbi cəmiy-
yətinin üzvü idi... Aşağıdakı bir neçə beyt onun 
Berlində yazdığı "Novruziyyə" qəsidəsindəndir:  
 
Yenə Cəmşidin fərvərdin bayramı və novruzdur,  
Qoca dünyanın cavanlıq çağıdır. 
Uzaq insanların və sirr əhli olan dostların heç biri 
Bu məclisdə kədərli və qəmli olmamalıdır. 
Qəlyanları tez yandırın, ud və bərbətləri çalın! 
 
Ey piri muğan, bu gün bayram və şadlıq günüdür,   
Səndən bir işarə gəlməlidir ki, ləbinin şirinliyini bilək. 
Zamanı fövtə vermədən Cəmin yadigarı olan çərx  
                                                              dövr eləyir, 
Asimandan bayram mübarəkdarlığı gəlir: 
"Yaşasın İran və onun xalqının başı uca olsun!" 
 
Bütün iranlılar, onların dünyadakı dostları üçün  
Dövranın humayununu daim xöşbəxt və 
                                                           səadətmənd et. 
Elə et ki, bundan dünyaya pay düşsün.    
Ey bir olan Allah, bütün bu işləri ehtiyacsız et. 
                                                 
1 Qulamhüseyn Mirzə Saleh. Bohran-e demokrasi dər məcles-e 
əvvəl, səh.1 
 
 183
O nadir fazil şəxs Berlində vəfat etdi və öz vəsiy-
yəti əsasında Berlindəki müsəlman qəbiristanlığında 
torpağa tapşırıldı. Onun başdaşının üzərində bu sözlər  
yazılıb: "Qalullah təali fil hədisi qüds: La ilahə illəllah 
hosni. Fəmən dəxəl hosni əmn min əzabi. İlahiyyatçı 
alim Mirzə Fəzləli Təbrizi İrəvani vəfat etdi. Bu zəngin 
bilik sahibi olan alim, abid və arif Mirzə Əbdülkərim 
Mollabaşı Azərbaycanda doğulmuş və hicri-qəməri 
tarixi ilə 1339-cu ilin cəmadiül əvvəl ayının çərşənbə 
gecəsi (miladi tarixi ilə 1921-ci ildə) vəfat etmişdir". 
 
İrəvanın bəzi məşhur adamları  
 
İrəlidəki fəsillərdə haqqında danışdığımız sərdar və 
əmirlərdən əlavə, bu bölgədən bütün İranda ad-san sa-
hibi olan çoxlu görkəmli insanlar çıxmışdır.  Onlardan 
bir neçəsi haqqında qısa məlumat verək. 
Məhəmməd şah Qacar dövrünün sədri-əzəmi olmuş 
Hacı Mirzə Ağası adı ilə tanınan Hacı Mirzə Abbas İrə-
vanda doğulub və orada boya-başa çatmışdı. O, bayat 
tayfasından olan və hicri-qəməri tarixi ilə XIII əsr İrə-
van ədib və şairləri arasında böyük nüfuza malik Mirzə 
Müsəllimin oğlu idi. 14 yaşa qədər İrəvanda ilk təhsilini 
alan Hacı Mirzə Abbas sonradan təhsilini davam etdir-
mək üçün müqəddəs Kərbəlaya yola düşmüş və burada 
bir müddət Fəxrəddin ləqəbli Axund Molla Əbdülsəməd 
Həmədaninin yanında elm öyrənmişdi. Lakin hicri-
qəməri tarixi ilə 1216-cı ilin zilqəddə ayının 18-də 
(Qədri Xum bayramı günü) vəhabi dəstələri Kərbəlaya 
hücum edərkən Molla Əbdülsəməd Həmədani şəhid 
olmuşdu. Bundan sonra Hacı Mirzə Abbas Azərbaycana 
qayıtmış və naib-üs-səltənət Abbas Mirzə ilə tanış ol-
muşdu. Abbas Mirzə onu öz məclislərinin yuxarı başın-
 
 184
da oturdur, xüsusi ehtiram göstərirdi. Bir qədər keçən-
dən sonra Naib-üs-səltənə onu oğlu Məhəmməd Mirzə-
yə müəllim təyin edir. O, sonradan düz 13 il şagirdi 
Məhəmməd şahın sədri-əzəmi olmuşdu. Hicri-qəməri 
tarixi ilə 1264-cü ildə Məhəmməd şah vəfat etdikdən 
sonra o,  yenidən Kərbəlaya getmişdi. 1265-ci ildə vəfat 
edən Hacı Mirzə Abbas Kərbəlada dəfn olunmuşdur. 
Hacı Mirzə Ağasının tərcümeyi-halını yazmış Mə-
həmməd xan onun nazir fəaliyyəti barədə deyir: "...Xa-
ricilərlə ən ciddi məsələlərlə bağlı fikir mübadiləsini 
çox vaxt Hacı aparırdı. Dövlətini və millətini sevən  
nazirlərin bir qismi vacib idarəçilik işinin niyə bu təd-
birsiz adama tapşırılmasının səbəbini anlaya bilmirdi-
lər. Bir-iki məmurun etirazına və narazılığına baxma-
yaraq, camaat indiyə qədər Hacıdan razılıq edir. Onun 
dövründə Tehranda çörək bir abbası olmuşdu. Ət, yağ 
və digər gündəlik tələbat malları o qədər ucuz olmuşdu 
ki, əhali indiyəcən bu barədə danışır.  
Hacı ədalətli idi, heç kəsin edam və həbs olmasını 
istəmirdi. O, çörəyi tək kəsməz, qonaq-qaranı sevirdi. 
Ölümə məhkum edilmiş bir çox insanları xilas etmiş, 
edamdan qurtarmışdı. O, həqiqətən, duası Allah tərə-
findən qəbul edilmiş şəxslərdən idi. Dövlətin və xalqın 
keşiyində dayandığı müddətdə buraxdığı bir-iki səhv 
və ehtiyatsızlıq Hacının xidmətlərini azaltmır. 
Əlbəttə, Allah adamı və iman sahibi olmaq heç kə-
sin dövlət işində səhv buraxmasına bəraət qazandırmır. 
Onun yol verdiyi səhvlər daxilindəki pislikdən doğma-
mışdı. O, bəzi məsələlərdə nə qədər ehtiyatsızlıq edir-
disə, xalqa qarşı bir o qədər  xeyirxah idi. Xalq onun 
dövründə əmin-amanlıq içində yaşayırdı. Mərhum 
şahın ona göstərdiyi etibarın onda biri başqalarına 
göstərilsəydi, ölkə əhalisinin yarısı qətlə yetirilərdi. 
 
 185
...Bir gün Hacı divanxanaya daxil olur. O, hovuzun 
kənarında oturub əlini suya salır. O zamankı divanxana 
işçilərindən biri (bu yaxınlara qədər sağ idi) onu görür. 
Həmin şəxs Hacının yanına bir neçə dəfə xahişə gəlsə 
də, Hacı onu eşitməmişdi. Buna görə də ürəyində 
Hacıya qarşı kin bəsləyirdi. O, Hacını hovuzun kəna-
rında görüb, arxadan yaxınlaşaraq, qəflətən onu ho-
vuza itələyir. Biçarə Hacını sudan  çıxarırlar və bu 
əməlinə görə  həmin xidmətçini cəzalandırmaq istə-
yirlər. Ancaq Hacı icazə vermir, deyir ki, bu çarəsiz 
mənim əlimdən təngə gəldiyi üçün, bu addımı atıb. 
Bundan sonra Hacı onun xahişini yerinə yetirir".1  
Hacını mədh edən bir şeirdə deyilir: 
 
Bu başdan o başa gəzsən dünyanı.  
Tapmazsan İrəvan qocası tək ziyalı bir insanı.2  
                                                                    
Yüksək şairlik istedadı olan Hacı öz müəllimi Fəx-
rəddin Əbdüssəməd Həmədaniyə olan sevgisinə görə 
"Fəxri" təxəllüsünü götürmüşdü. Onun şeirlərindən 
birində deyilir: 
 
Yenə yar məhəlləsinin havası başımdadır,  
Dəvəni yüyən çəkən kimi Təbriz də məni özünə  
                                                                 tərəf çəkir. 
Mən Məcnun kimi Leyli həvəsi ilə gecə -gündüz  
Dağ-daşın  seyrini qılmaqdayam. 
 
Hacı Mirzə Ağasi bir çox risalələr yazmışdır. 
Onlardan bir neçəsini qeyd etməyi lazım bilirik:   
                                                 
1  Etimadüs-səltənə. Sədrüt-təvarix.  Məhəmməd Müşirinin 
redaktorluğu ilə çap olunub, səh.184 
2  Etimadüs-səltənə. Mirat-ül Bildan. Doktor Hüseyn Nəvainin 
redaktəsi  ilə, I cild, səh.187 
 
 186
1. "Sultanlığın 40 fəsli". Hacı bu risaləni hicri-
qəməri tarixi ilə 1245-ci ildə Həcc ziyarətindən qayıt-
dıqdan sonra Xoy şəhərində qələmə almışdı. Risalə 
"Müqəddimə", "Əxlaq", "Fəlsəfə" və "Ürfan" adlı 
fəsillərdən ibarətdir. 
2. "Kəlamlar". Ürfani üslubda yazılmış peyğəm-
bərlik və imamlığın vacib şərtlərini əks etdirən iki qısa 
fəsildən ibarətdir. Risalə belə başlanır: 
"Mənim dediyim məsələ sənin düşüncənə 
uyğundur, 
Xalq düzgün mülahizə həsrətindədir". 
3. Hacı bu risaləsində "Səham Abbasiyyə" risalə-
sindən də bir hissəni xatırladıb. 
4. Onun iki adsız risaləsi də vardır. Onlardan biri 
belə başlanır: 
"Bu zəmanə mənim canımı aldı, 
Yusifin köynəyinin qoxusunu tapmış kimiyəm. 
Qurban olduğum ruh sahibi əmr edir ki...".1  
İkinci risalə isə belə başlayır: "Ürfan təbii məsələ-
lərə bürünməyib. Aşağı aləmdəki cismin cövhəri iki 
hissəyə bölünüb...".2  
  İrəvan mühaciri kimi tanınan Hacı Şeyx Həsən 
rus-İran müharibələrindən sonra İrəvandan Təbrizə 
köçmüşdü. O, "Daniş"  təxəllüsü ilə tanınan Ürfəüd-
dövlə Mirzəxanın atası idi. "Daniş" Qacariyyə dövrü-
nün məşhur adamlarından olub. Doktor Müctəhidi 
onun haqqında yazır: ""Daniş" təxəllüslü Mirzə Rza-
xan Ürfəüddövlə hicri-qəməri tarixi ilə 1270-ci ildə 
Təbrizdə doğulmuşdu... O, burada ibtidai təhsil aldıq-
dan sonra bir nəfər tacirin yanında katib kimi İstanbula 
                                                 
1  Əziz Dövlətabadi. Sərayendeqan-e şer-e parsi dər Qəfqaz, 
səh.306 
2 Yenə orada, səh.45 
 
 187
getmişdir. Orada  fransız və ingilis dillərini müəyyən 
qədər öyrənən Daniş İstanbuldan Qafqaza gələrək Tif-
lisdə konsulun diqqətini çəkmiş və  nəhayət, İran kon-
sulluğunda tərcüməçi sifəti ilə işə qəbul olunmuşdur. 
Hicri-qəməri tarixi ilə 1296-cı ildə ərəb əlifbasının 
çətinliklərindən və onun dəyişdirilməsinin vacib olma-
sından bəhs edən "Risale-ye rüşdiyyə" adlı kitab 
yazaraq çap etdirmişdir. Həmin kitab ona elə bir şöhrət 
və ad-san qazandırdı ki, sonda Peterburqda İranın 
səlahiyyətli nümayəndəsi təyin olundu.  
Miladi tarixi ilə 1899-cu ildə müharibənin qarşısı-
nın alınması məqsədi ilə Haaqada dünya ölkələrinin 
nümayəndələrindən ibarət bir konfrans keçirildi. Hə-
min konfransda bağlanan sülh müqaviləsi sülhsevərlər 
tərəfindən yüksək qiymətləndirildi. Onlar elə guman 
edirdilər ki, bu addımla ümumi sülhə nail olunacaq. 
Ürfəüddövlə bu konfransa İran dövləti tərəfindən 
nümayəndə seçildi və o, "Sülh məsnəvis"i adlı bir şeir 
yazaraq onu bütün ölkələrin prezidentlərinə və rəh-
bərlərinə göndərdi.         
Konfrans ümumi sülhü qoruya bilməsə də, bəşəriy-
yət üçün faydalı və əhəmiyyətli bir addım atılmışdı. 
Ümumiyyətlə, yalnız sülh məqsədi ilə böyük və kiçik 
dövlətlərin nümayəndələrindən ibarət bir konfransın 
təşkil edilməsinin özü mühüm hadisə idi. Buna görə də 
Asiyanın kiçik bir dövlətinin nümayəndəsi olan Ür-
fəüddövlənin "Sülh məsnəvisi" yazması və əsərin şai-
rin özü tərəfindən təbliğ edilməsi onun diqqət çəkmə-
sinə səbəb oldu və o, bir neçə dilə tərcümə olundu. 
Belçika Sülh Cəmiyyəti Ürfəuddövlənin beş büstü-
nü hazırlayıb, Lion Universitetinə, Belçika Sülh Cə-
miyyətinə, Ürfəuddövlənin özünün Tehranda təsis et-
diyi "Daniş" məktəbinə, Monako Universitetinin Qale-
 
 188
reyasına, Monakodakı şahzadə Albert Beynəlxalq Sülh 
Cəmiyyətinə göndərdi. Belçikanın Lion Universiteti 
ona Şərq ədəbiyyatı sahəsində doktor, Paris Sülh Cə-
miyyəti isə "Prins sülh" adını verdi. Xülasə, qısa za-
man ərzində bizim mütərcimimiz bir əsər çap etdirmək 
sayəsində çox münasib mövqe, geniş populyarlıq, belə 
demək mümkünsə, dünya şöhrəti qazandı. Sülhsevərlər 
istəyirdilər ki, bu sahədə bir nəfəri məşhurlaşdırsınlar, 
o da bu insanın bəxtinə düşdü. 
Prins Ürfə "Sülh məsnəvisi"ndən əlavə, farsca, 
türkcə, fransızca ondan artıq mənzum və mənsur risalə 
çap etdirib. O risalələr müfəssəl şəkildə bizim tərtib 
etdiyimiz "Ürfənamə"də dərc olunub".1  
Öz şeir divanında təkrar-təkrar Ürfəuddövləni 
mədh edən şəxslərdən biri də Mirzə Əli Ləli olmuşdur. 
Aşağıdakı qitə Mirzə Rzaxan səfirliyə göndəriləndə 
yazılmışdır: 
 
Ey Ürfəuddövlə, dövlət səndən razıdır, 
Sən həm prins rütbəsindəsən, həm də əşrəfsən. 
İndi ki, sən səfir və sərdar oldun  
Sənin vəsfində qələm qılınca dönüb. 
 
Məşhur Azərbaycan şairi Mirzə Əli Ləli hicri-
qəməri tarixi ilə 1252-ci ildə İrəvan şəhərində dünyaya 
göz açmış, 20 yaşında atası Hacı Ağa Mirzə ilə Təbrizə 
getmişdi. Alimin bacısı oğlu, mərhum Hüseynağa Nax-
çıvani Təbriz Ədəbiyyat İnstitutunun hicri-qəməri ta-
rixi ilə 1335-ci ilin baharında çap etdiyi jurnalda dayısı 
haqqında yazır: "Mirzə Əli Ləli XIII əsrin ikinci 
yarısında və XIV əsrin əvvəllərində məşhur hikmət və 
                                                 
1  Doktor Mehdi Müctəhidi. Recal-e Azərbaycan dər əsr-e 
məşrutiyyət, səh.12 
 
 189
ədəbiyyat bilicilərindən biri idi. Bu böyük alim həm də 
şeirdə fövqəladə istedada malik idi. Onun şeirləri sadə 
və aydın, dolaşıq fikirlərdən uzaq, eyni zamanda dil və 
üslub baxımından mükəmməl poeziya nümunələridir. 
Şair Xoydan İrəvana gəlmiş Hacı Həsən adlı bir şəxsə 
müraciətlə yazdığı  satirasında deyir: 
 
Görün, Hacı Həsən ağa nə qədər canə gəlib, 
Dayanmayıb bu qışı Xoydan İrəvanə gəlib. 
Bu vəxtidə onu qoymadılar çıxa evdən 
Görəsən, onlara nə üzr və bəhanə gəlib? 
Bəli, əgər İrəvan gərmsir olsaydı, 
Demək olurdu qışı şahsun Muğanə gəlib. 
Və ya olaydı bu yerdə bir övliya qəbri, 
Bərayi nəzir deyərdim bu astanə gəlib. 
Bu yer həmin İrəvandı ki, qışda daş çatlar 
Həmişə bu qış əlindən öz əhli canə gəlib.  
Yayı-yazı buraxıb qışda çıxmayan səfərə 
De, bir görüm sənə, ey bəndeyi-xuda, nə gəlib? 
 
Mərhum doktor Əbdülhadi Hairi Məhəmməd Nə-
dim İrəvaninin özünü və əsərini oxuculara təqdim edib. 
Onun yazdıqları barədə qısaca danışacağıq. Doktor 
Hairi yazır: "Məhəmməd Nədim Barforuşinin (Hicri-
qəməri tarixi ilə 1241-ci ildə (miladi tarixi ilə 1825-ci 
ildə) vəfat etmişdir) Qərb tərəfindən istismarın geniş-
lənməsi müqabilində və İranda qarışıqlıq düşdüyü bir 
vaxtda idarəçilik, maliyyə və hərbi sahədə islahatların 
aparılması təklifi ilə yazdığı əsərlərin bəzisi təsir 
altında yazılsa da, lakin çox tutumlu, səlisdir.  O, Fətəli 
şahın sarayında kitabxanaçı, şahın qiraətçisi və nədimi 
olmuşdur. Onun atası Məhəmməd Kazım İrəvani Bar-
foruşi Ağa Məhəmməd xan Qacarın sarayında "xansa-
lar" kimi tanınırdı. Fətəli şahın nədimindən qalan yega-
 
 190
nə kitab "Məfrəhül-qülub"dur. Onu İranda tapa bilmə-
dik. O, kitabın yeganə əlyazma nüsxəsi Britaniya mu-
zeyinin kitabxanasında qalıb... "Məfrəhül qülub"ün beş 
fəsli əxlaq haqqındadır. Kitabın "Xatimə" adlanan 
bölməsi də beş məqalədən ibarətdir.1 
Bu bölgənin müasir İran tarixində adı keçən əsas 
şəxslərindən biri də Münşizadədir. Müvərrixüldövlə 
Sepehr onun haqqında yazır: "Mirzə Kərim xan 
Monşavofun oğlu Mirzə İbrahim Münşizadə İrəvanın 
tanınmış və əsilzadə nəslindəndir. 1126-cı ildə şah 
sultan Hüseyn Səfəvi tərəfindən XIV Luinin sarayına 
səfir göndərilən Məhəmməd Rza bəy də həmin nəslin 
başçılarından idi. 
Münşizadənin atası Kərim xan hicri-qəməri tarixi 
ilə 1307-ci ilin əvvəllərində Nəsrəddin şah Avropaya 
sonuncu dəfə səfər edərkən ondan İrana köçməyə icazə 
istəyir. O vaxt 11 yaşı olan oğlu İbrahimlə birgə hicri-
qəməri tarixi ilə 1307-ci ilin cəmadiülaxir ayında 
Tehrana gəlib çıxır.    
Kərim xan kazak kazarmasında ruslar əleyhinə 
qrup yaradır və bundan qorxan Kaskov Qacar qəsrin-
dəki qonaq evində ona işgəncə verir. Münşizadə ata-
sından sonra kazak kazarmasına daxil olur və bütün 
ömrü boyu burada ruslar əleyhinə iş aparır. Nəhayət, o 
da məşhur Lyaxovun qəzəbinə gəlir və hicri-qəməri 
tarixi ilə 1325-ci ilin səfər ayında dostu, briqada 
generalı Əsədullah Əbulfətzadə (Əbülfətzadənin tərcü-
meyi-halı ilə tanış olmaq üçün "Varlıq" jurnalına bax. 
Hicri-qəməri tarixi ilə 1372-ci ilin payız nömrəsi) ilə 
birgə kazak kazarmasından çıxıraq Məşrutə mücahid-
lərinə qoşulur. Məşrutə yaranandan sonra Münşizadə 
                                                 
1 Nəxostin ruyarui-ye əndişegəran-e İran ba doruye-ye təməddon-
e burjuazi-ye Qərb, səh.443 
 
 191
bir çox mühüm vəzifələrdə çalışmış, Qar və Feşafuyə-
də maliyyə işçisi, hicri-qəməri tarixi ilə 1332-ci ildə 
Xar və Firuzkuhda maliyyə nəzarətçisi olur.  Daha 
sonra isə o, Cəza Komitəsinin əsasını qoyur.1  
1378-ci şəmsi ilində Türkiyədə vəfat etmiş məşhur 
tərcüməçi Məsud Rəcəbniya İranda tanınan məşhur 
irəvanlılardan idi. İrəc Əfşari onun haqında yazır: 
"Güclü qələmə sahib tərcüməçi, ədəbiyyat və mədə-
niyyət yanğısı ilə yaşayan insan Türkiyədə vəfat etdi. 
Atası Rəcəbov tanınmış ziyalı idi və İrəvandan İrana 
köçmüşdü. Doktor Yusif İrəvaninin dostlarından və 
həmyerlilərindən idi. Rəcəbovun üç oğlu var idi; Mə-
həmməd Asim (O da mütərcim idi və 1323-cü ildən 
başlayaraq onun tərcümələri dövrün jurnallarında 
nəşr olunurdu. Bir-iki roman tərcümə edib), mühəndis 
Davud Rəcəbi (Müsəddiq dövlətində nazirlikdə işləyib) 
və bizim fazilimizin qiymətli dostu Məsud Rəcəbniya.   
Doktor Mirin oğlanları deyirdilər ki, onların mər-
hum ataları İsveçdən İrana qayıdanda fars dilini dürüst 
bilmirdi. Doktor Mir həmişə deyirmiş ki, fars dilini Mə-
suddan öyrənmişəm. Məsud üç-dörd yaşında ikən dok-
tor Mir onunla böyüklərdən daha çox söhbət edərmiş. 
Rəcəbniya tarixi kitabları və Səfərnamələri tərcümə 
etməyi sevərmiş. O, Bəhmən Əncüməninin səmimi 
üzvlərindən idi. Bəhmən Əncüməni əlli il doktor Mə-
həmməd Dəbirsiyağinin və doktor Məhəmməd Cavad 
Məşkurun sayəsində mövcud olmuş və hələ də bir neçə 
nəfərin  hesabına yaşamaqdadır. 
Rəcəbniya nəfsi tox, insansevən adam idi. O, 
aramla danışardı və şirin bəlağət sahibi idi".2 
                                                 
1 İran dər cəng-e bozorg, səh.416 
2 "Buxara". 6-cı say, 1378-ci ilin xordad və tir ayları, səh.215 
 
 192
İrəvan şairləri 
 
İrəvandan bir çox görkəmli şairlər çıxmış və onlar 
şeirlərini əsasən Azərbaycan türkcəsində və farsca 
yazmışlar. Onların arasında ərəb dilində yazanlar da 
olmuşdur. Əvvəlki səhifələrdə həmin şairlərdən bəzilə-
rinin haqqında qısa məlumat verdik və onların yara-
dıcılıq  nümunələrilə tanış olduq. Sonda bir daha bu 
mövzuya qayıdaraq İrəvan əsilli bəzi sənətkarlar barə-
də söhbət açmaq, onların yaradıcılığından qısa nümu-
nələrlə sizi tanış etmək istəyirik: Aşüftə İrəvani, Aşub 
İrəvani, Bidil İrəvani, Çeşmə İrəvani, Höccət İrəvani, 
Hərif İrəvani, Dəlil İrəvani, Şakir İrəvani, Fəxri İrə-
vani, Qabil İrəvani, Qüdsi İrəvani, Nazim İrəvani və s. 
Onlardan üçü, Rzaqulu xan - Çeşmə  İrəvani, Hü-
seynəli xan - Qabil İrəvani, Həsən xan - Şəhab İrəvani 
təxəllüsü ilə yazıb yaratmışdır. Çeşmə və Qabil İrəvani 
Fətəli şahın oğlu Mahmud Mirzənin yaxın qohumu, 
Şəhab İrəvani isə Fətəli şahın digər oğlu Rüknüldövlə 
adlanan Molla Zaman Əlinağı Mirzənin nəslindən idi. 
Aşüftə İrəvaninin əsl adı Kəlb Hüseyn bəy idi. O, 
İrəvanın əsil-nəsəbli ailəsindən çıxmış və vilayət 
şeyxülislamı Hacı Molla Məhəmmədin qardaşı oğlu 
idi. Cavanlığında Tehrana gələrək Zilli-sultan Əlişahın 
himayəsində yaşamışdı. Onun bəlağətli və lətafətli 
nitqinə müasirləri həsəd çəkmişdir. Aşuftə İrəvani 
şeirlərindən birində deyirdi: 
Dedin, mənim vüsalımı məgər yuxuda gördün?  
Məgər mən yata bilirəm ki, yuxu da görəm? 
Aşub İrəvani: Bu təxəllüs altında yazıb-yaradan 
Mirzə İsmayıl hicri-qəməri tarixi ilə XIII əsrin məşhur 
İrəvan şairlərindən olmuşdur. O, Fətəli şah Qacarı 
 
 193
(hicri-qəməri tarixi ilə 1211-1250) mədh edən çoxlu 
şeirlər, qəsidələr yazmışdır. 
O, Müslümün oğlanlarının məzarı üstündə Hüseyn 
xan (Fətəli şahın kürəkəni və İrəvan hakimi) və  onun 
qardaşı Həsən xan tərəfindən ucaldılmış məqbərəni 
ziyarət edərək aşağıdakı beytləri söyləmişdi:  
 
Sarayı asimana ucalan xaqanın hakimiyyəti dövründə, 
Cəsarətli şəhriyarın dünyanı bəzədiyi günlərdə,  
Aşub öz qələmilə bu möhtəşəm tarixi yazdı... 
(Bu səadətin əsasını Hüseyn və Həsən qoydu) 
 
Bidil İrəvani: İrəvanın tanınmış zadəganlarından 
biri olan bu şəxsin əsl adı Paşaxan idi. O da hicri-
qəməri tarixi ilə XIII əsrin istedadlı  şairlərindən hesab 
olunur. "Bidil" təxəllüsünü qəbul etmiş sənətkarın 
ürəyəyatımlı məhəbbət şeirləri vardır: 
 
Hüsnündə və nazında çox fitnələr var, 
Kaş ki, əhdində vəfalı olaydın. 
Gəldin, gəlişinlə behişti bəzədin, 
Getdin, gedişinlə qiyaməti əyan etdin və qiyamət  
                                                                   qopardın. 
Əgər sənin billur kimi əlindən bir cam içsəm,  
Məst olub, məhşər gününədək özümə gələ bilmərəm. 
 
Çeşmə İrəvani: Əsl adı Rzaqulu idi. O, Fətəli 
şahın oğlu Mahmud Mirzənin əmirlərindən olan 
Məhəmməd xan Qacar İrəvaninin oğlu idi. Rzaqulu 
İrəvani illərlə Nəhavənddə şahın baş xidmətçisi olmuş, 
yüksək əxlaq və mədəniyyəti ilə fərqlənmişdi. O, hər 
yerdə hörmət və izzətlə qarşılanmışdı. Aşağıdakı 
nümunə onun şeirlərindəndir: 
 
 194
Əgər bu dilbər mənə mehribandırsa,  
Asimanın mehriban olmaması da kədərli deyil. 
Qəlbimdən çıx, ey qəm, çünki bu gecə  
Canan ilə görüş ehtimalı var. 
 
Höccət İrəvani: Mirzə Məhəmməd İrəvani hicri-
qəməri tarixi ilə XIII yüzilliyin söz sahiblərindəndir. 
Fətəli xan Səbanın qəsidəsinə cavabında İrəvan 
sərdarının dilindən aşağıdakı mətləli şeiri deyib: 
  
Ey Səba, sənin yurdundan bu diyara səba gəldi, 
Onun ətrindən hər yan müşki-ənbər qoxusu ilə doldu. 
 
Hərif İrəvani: Hicri-qəməri tarixi ilə XIII əsrdə 
yaşayıb. Naibüssəltənə Abbas Mirzənin mədhinə 
aşağıdakı mətləli qəsidəni yazıb: 
 
Novruz gəldi və isfənd ayı keçdi, 
Keçdi azər ayı və yenə gəldi azar ayı. 
 
Dəlil İrəvani: Fətəli şah Qacar dövrünün şairidir. 
Şahı mədh edən bir qəsidə yazıb və həmin qəsidənin 
bir yerində İrəvan hakimi Hüseyn xanın bünövrəsini 
qoyduğu İrəvan məscidinin tikintisindən söz açmışdı: 
 
Bu mina üzlü məscid 
İrəvanda da onlardan yadigar qaldı, 
Dəlil ondan ilham alıb, yazıb- yaratdı, 
Onların xeyirxahlığından bir məscid ucaldı. 
 
Şakir İrəvani: Şeyx Musa İrəvani hicri-qəməri 
tarixi ilə XIV əsrin söz sahiblərindəndir. O, Şakir 
təxəllüsü ilə yazıb-yaratmışdır. Şeyx Musa  xoşavazlı 
 
 195
vaiz, şirindilli natiq olub. Çiçək xəstəliyi nəticəsində 
iki gözünü itirmiş və üzü çopur-çopur olmuşdu. O, 
hədsiz güclü hafizəyə malik olub. Şair dostları arasında 
qurman kimi tanınıb, çillə plovu və badımcanı sevib. 
Çox vaxt aşağıdakı beyti zümzümə edərmiş: 
  
Canım kimi sevdiyim yeməklər 
Çillə, cücə və badımcandır. 
 
Şəhab İrəvani: Məhəmməd xan Qacar İrəvaninin 
oğlu Həsən xan ilk gəncliyindən nümunəvi əxlaqı, 
gözəl davranışı ilə seçilib. O, dövrünün elmlərini kamil 
öyrənib. Məhəmməd Mirzə yazır: "Həsən xan gəncli-
yində Əli Nağı Mirzənin yaxın dairəsinə düşüb və indi 
də (hicri-qəməri tarixi ilə 1240-cı il) həmin şəxsin ya-
nında hörmət və izzət sahibidir. Bu insanların köməyi 
ilə qəzəl yaradıcılığında xeyli irəli gedib". Həsən xan 
Mahmud Mirzəni mədh eləyən bir şeirində deyir: 
 
Zülfün üzündə oddan çıxan tüstüyə bənzər, 
Ey hökmdar, sənin tüstündən göz yaşarır. 
 
Qabil İrəvani: Məhəmməd xan Qacarın oğlu, Çeş-
mə və Şəhab İrəvanilərin qardaşı olan Hüseynəli Mah-
mud Mirzənin müasirlərindən və yaxınlarındandır. 
Onun belə bir şeiri var: 
 
Sənin zülmlərindən çox gileyim var, 
Bizim gileyimiz çox, sizin hövsələniz. 
O uzun hörüklərdən təkcə mən həyəcanlı deyiləm, 
Bu hörüklər mənim kimi çox insanları divanə etmişdir. 
 
Nazim İrəvani: Abbasqulu xan Cavanşirin oğlunun 
yavəri olan Əli Əkbər xanın oğlu Əli xan İrəvandan 
İrana köçmüşdü. Nəsrəddin şaha yaxın idi. Bir müddət 
 
 196
xarici işlər naziri və ədliyyə naziri olmuşdu. Əli Əkbər 
xan Təbrizdə məskunlaşmışdı. İbrət Naininin yazdığına 
görə, o, buradan Herata göndərilmişdi... Heratdan qayıt-
dıqdan sonra Tehrana gəlmiş və orada vəfat etmişdi.  
Tehranda doğulan Əli xan fars dili üzrə təhsil aldıq-
dan sonra orduda xidmət etmişdi. O, polkovnik rütbəsinə 
yüksəldikdən sonra bir müddət rus səfirliyinin mühafizə-
sinə rəhbərlik etmiş, sonra köhnə qoşun hissələri dağıdıl-
dığına görə, kazak məktəbində çalışmış, bir müddət orada 
hərbi fənləri tədris etmişdi. Tədricən sultanlıq rütbəsinə 
yüksələn Əli xan dəfələrlə Ərdəbil və Qaracadağa ezam 
olunaraq orada öz vəzifəsini yerinə yetirmişdir. Bundan 
sonra ingilis səfirliyinin mühafizəsinə rəhbərliyə cəlb 
edilmiş və altı il həmin vəzifədə çalışmışdı. Hal-hazırda 
qoşun komandanlığının baş müşavirlər idarəsində 
xidmətini davam etdirir. Əsas məşğuliyyəti qəzəl 
yazmaqdır və bu sahədə mərhum şair Mühitin yolunu 
davam etdirir. O, şeirlərindən birində yazır: 
 
Nə üçün sənin ətrini gülə veriblər? 
Məgər onlar sənin gözəl üzünü görməyiblər. 
Gülə de ki, rəngin ilə fəxr eləmə, 
Bir külək əsər səni soldurar. 
 
Əgər qiyamət günü Nazim torpaqdan qalxsa,  
Birinci səni axtarıb tapar. 1  
      
                                                 
1  Tərcümeyi-hallar və ixtisarla verilmiş İrəvan şeir nümunələri 
Əziz Dövlətabadinin "Qafqazda fars şeirinin nümayəndələri" 
kitabı əsasında hazırlanmışdır. 
 
 197
İrəvanın Mirzə Müslüm Qüdsinin  
qələmi ilə tərənnümü 
 
Hacı Mirzə Ağasinin atası “Qüdsi” təxəllüslü 
Mirzə Müslüm İrəvan şairlərindəndir. O, əsərlərində, o 
cümlədən üç yüz beytdən artıq olan bir məsnəvisində 
doğulduğu torpağı vəsf etmişdi. Beytləri kitabın 
müxtəlif fəsillərində Həsən Xəttam adı ilə verilən bu 
məsnəvini oxuculara təqdim etmək yaxşı olar. Əziz 
Dövlətabadi onun haqqında yazır: "Qüdsi divanının bir 
nüsxəsi 2814 nömrəsi altında Hacı Məhəmməd 
Naxçıvaninin “Şadrəvan” kitabxanasında saxlanılır. 23 
x16 ölçüdə olan divan 350 səhifədən ibarətdir və hər 
səhifədə 18 beyt vardır. Burada Rəsuli-Əkrəm (s.s), 
dövrün əmir və vəzirlərinin tərifi, tarixi hadisə və 
faciələrə, böyüklərin vəfatına  aid madeyi-tarixlər, fars, 
türk, ərəbcə məsnəvilər, qəzəllər yer almışdır.  
Bu məsnəvidə Çuxursəd, Qırxbulaq, Xan bazarı, 
Dərəbağı, Xan məscidi, Göyçə yaylağı kimi İrəvan 
məhəllələrinin bir çoxunun adı çəkilir".         
 
 
 198
Mirzə Müslüm Qüdsi 
"İrəvanın vəsfi" məsnəvisi  
 
Yer üzü Şərqdən Qərbə, heç şübhəsiz, 
İnsanın cismi kimidir bir fərqsiz. 
O üzdən ki, bədən cana möhtacdır, 
Bu bədənin ruhu məhz İrəvandır. 
Onda ki, səadət tutmuşdur qərar, 
Ondan adın  Çuxursəd qoydular. 
Fələkdən nə qədər ad nazil olsa,  
Dünyada ona tay tapılmaz əsla. 
Xoşbəxtlikdə o qədər ki, müşərrəf, 
Vilayət adın ondan almış, əlbət. 
Çün qızıldan qiymətlidir torpağı,  
Bəs ondan törəmiş dövləti, varı.  
Gümüşdən qiymətli bir içim suyu, 
İnsana can verər bu su, doğrusu. 
Torpağının hər qarışı qazılar, 
Tanrı sənətinin mədənini andırar. 
Birisi canın qoya bu  ölkəyə,  
Sahib olar çoxlu vara-dövlətə. 
Kimsə bir ovuc yerə toxum səpər,  
Ondan sonsuz qədər məhsullar dərər. 
Hər qarışı bərəkət torpağının, 
Tükənməzdir il boyu məhsulu. 
Torpağının dəmyədir hər parçası, 
Bir çaya deyil möhtac tüm bucagı. 
Araz nəhri qollarsız Araz deyil, 
Dəryaya qovuşmasi yaxın deyil. 
Var suyunun şirinliyi bu sayaq, 
Saysız qollarından deyildir uzaq. 
Kimsə ona sahib ola bilməzdi, 
Gər İrəvan bunu rəva görməzdi. 
 
 199
Hər yaz geniş çölləri başdan-başa,  
Yağış sularından olar tamaşa.  
Qış gələndə dagları sonsuz qardan, 
Gümüş kimi bərq vurarlar uzaqdan. 
Bu yerlərin misilsiz ab-havası, 
İnsanın başından alar həvəsı. 
Saray baxçaların sonsuz səfası, 
Oğrunu sənətdən eylər, qısası. 
Məhlələri vüsal kuyun andırar, 
Pərişan qəlblərin şamın yandırar. 
Qədim şəhrin  möhtəşəm hər küçəsi, 
Cənnət bağının, san, bir nişanəsi. 
Ürəkləri ovlayan bir şəhər bu, 
Sinələri oxşayan bir məkan bu. 
Yarandığı gündən bu günə kimi,     
Görməmiş siması xəzan nəsimi. 
Qırxbulağın zülal çeşməsi axar, 
Abi-kövsər kimi hər yerdən keçər.  
Kimsə suyundan bir qurtum gər dadar,     
Meyin tamın həmən o an unudar. 
Ağaclardan ucadır sarayları, 
Günəş işığına oxuyar meydan. 
Ağac budaqları bir tavus kimi, 
Başında oluşan bir çətir kimi. 
Hər tağının günəşli işləməsi, 
Üfüqdə günəşin bir nişanəsi.  
Hər kimi tutsa İrəm paxıllığı, 
Xatirindən pozular rahatlıgı. 
Suyu şuxluqdan, elə bil, gülər, 
Can evindən qəmi, kədəri silər. 
Cənnət məkanıdır ab-havası, 
Ruha qida verər zövqü səfası. 
Əbədi həyat ağacıdır, sanki, 
 
 200
Qocalığında da bar verər çünki. 
Eyş və işrət saçan bu saraylarda, 
Naxoşluq ürəkdə heç olmaz peyda. 
Gər son zamanlar düşmüş fitnə-bəla, 
Qiymətli nüfuzu olmuş mübtəla. 
Əmniyyətini Xuda var eyləsin, 
Qönçə dodağın gülümsər eyləsin. 
Bazarı, xanı və karvansarası, 
Gül üzlü gözəllər onun səfası. 
Əhli dünyagörmüş bu uca yerin, 
Cümləsi yaranışıdır göylərin. 
Buralarda tədbirlidir hər bir kəs, 
Öz qismətini arar, yazar hər kəs. 
Camaat ölkəsi tək xoşsifətdir, 
Əhali elmə qarşı xoşxilqətdir. 
Yaranışının gözəllik mizagı, 
 Xatırladır Səfaxan çarbazarı. 
Dükanı, pasajı xatir oxşayan, 
Gözəl hücrələri əcəb xoşməkan. 
Hind Turan malları ilə dopdolu, 
Rum və İran mallarının çox bolu.   
Burda hər cür ucuz mallar satılar 
Alış-satış hər zaman rəvac olar. 
Meydanının kənarları hüdudsuz, 
Səfasıdır necə hədsiz-hüdudsuz. 
Xan məscidinin bakirə fəzası, 
Cənnət bağı parçasının səfası. 
Yerdəki daşları dür kimi parlar, 
Hər baxan baxışa bir ruh bağışlar. 
İşlənmiş beytinin həqqi hörməti, 
Riqqətə gətirər, inan, abidi. 
Əgər kimsə burda edə ibadət, 
Tərk etməz buranı bir daha, əlbət.  
 
 201
Göz sataşsa mehrab tağına əgər, 
Onu görməkdən, inan ki, məst edər.  
Üfüqün hər bir tərəfindən, sanki, 
O tağa məhəbbətlər yağar, bil ki. 
Qaşının çatmasının işarəti, 
Nakam ürəyə şəfadır xilqəti. 
Aliliyindən hər bir güşəsinə, 
Ay, Günəş nur qondurar şüşəsinə.  
Qübbəsinin firuzədəndir rəngi, 
Boynundakı daş-qaş kimidir, sanki. 
Minarəsi-boyu uca ümidlər, 
Bu çal kişinin əsasına bənzər. 
Gül dəstələrinin lətafətindən, 
Açarlar yepyeni güllər ətrindən. 
İman əhlinə qapısı açılar, 
Bura girən təklənmiş mələk olar. 
Bir kimsə görməmiş onun bəlasın,  
Rəhmətlər olsun qoyana binasın. 
Xəyal aşa bilməz özəl bürcləri, 
İnsan tuta bilməz burda heyrəti. 
Qalası dünyadan tamam ayrıdır, 
Belə bürclü hasar harada vardır? 
Tikilişidir dünyada əvəzsiz, 
Bərklikdə zərbülməsəl oldu, şəksiz. 
Uca imarətləri zər-zinətli, 
Qəsrinin mənzərələri ləzzətli. 
Zəngi çayının vadisi, xüsusən,  
Xavərnak qəsridir sanki, deyəsən.  
Çayının səfası ilə qəsrləri, 
Əlçatmazlıq təsdiqidir rəmzləri.  
Zəngi çay deyil, cənnət bulağıdır, 
Aynası gözəlliklər soragıdır. 
Adı dillərdə onun dastan oldu, 
 
 202
Bu səbəbdən də adı Zəngi oldu. 
Mənbəsindən ta ki, uzaq çöllərə, 
Suyunun qətrəsi getməz hədərə. 
Onun saf suyu dür kimi parıldar, 
Nisan qətrəsi tək od tutar yanar. 
Suyu içindəki saysız balıqlar, 
Dalğalardan  parça-parça tək olar. 
Üzündəki saysız ördək və qazlar, 
Ovçu və şahinlərdən kənar üzər. 
Burada ab-hava ənbər kimidir, 
Körpünün dörd yanı cənnət kimidir.  
Zəngi ətrafının yaşıl fəzası, 
Sanki, Avropanın olan nəşəsi. 
Göz oxşadıqca gülür yer elə bil, 
Harda var belə gözəllik, onu bil. 
Çəməndə xoş güllər, səbzələr içi, 
Yelpazə çəkər hər an Səba yeli. 
İnsanı şövqü-həvəsə hökm edər, 
Ruhu və canı  əyləncəyə çəkər. 
Agil bilə bilməz harda otursun, 
Güllərdən hansının ətrini alsın. 
İşrət səfa məclisi dolub daşar, 
Zövq, əyləncə və gülüş başdan aşar.  
Hər kim burda baharda getsə bağa, 
Xəzanında yüz yaz açar uçmaga. 
Qala ətrafında söyüdlük bağı, 
Ərən bağçasının eşsiz misalı. 
Yaşıllıqlarının hər bir parçası, 
Arxlarladır aşiq-məşuq misalı. 
Sərvin, ağcaqayının rişəsindən, 
Ab-kövsər su axar çeşməsindən. 
Zülal suyu yaşıllıqları bəzər, 
Göy çəmənləri, sanki, fərşə bənzər. 
 
 203
Küknar söyüd ilə olmuş qol-boyun, 
Narbəndlər başdan ayağa bir oyun. 
Yasəmənlər kölgəsilə əl-ələ, 
Hər birinin altı ayrı mənzərə. 
Gülüstanı bir zümrüd parçasıdır, 
Qırmızı söyüdü mərcan daşıdır. 
Yaşıllıqlarında eşq dolu otlar, 
Səfaları ilə qəlbləri oxşar. 
Bülbülünün fəğanı yaxın qəlbə, 
Şəlalə səsi edər axın qəlbə. 
Cana can verər sərvinin nihalı, 
Azadlığı əldən alar xəyalı. 
Söyüd budaqları, sanki, bir Məcnun, 
Leyli saçları tək olmuş didərgin. 
Şəhər bağçasından bir az aralı, 
Əsən külək, sanki, Səba misalı. 
Ulu böyüklərin təb dünyası tək, 
Yan-yörəsi çox da genişdir, gerçək. 
Yenişli-yoxuşlu bütün hər yanı, 
Cənnət misalı tək səfa bagları. 
Bağçaları Misir bağları tək, 
Dadlı-tamlı meyvələr verər qəşəng. 
Dadanlar bu meyvələrin dadından,   
Olarlar çox uzaq bir daha qəmdən.  
Dadı yüz kam ləzzət verər insana, 
Bal dadı ondan heç düşməz uzağa. 
Qızılı almalarının ətrindən, 
İnsana ruh bağışlar ləzzətindən. 
Ruhu, lətafəti canlı kimidir, 
Bağban yetirdiyi daru kimidir. 
Ayaması Qoşazənəxdanlıdır, 
Dəribən yenməsi daha tamlıdır. 
Narı dodaqlara təbəssüm qoyar, 
 
 204
Dadından dünyada kimsəmi doyar? 
Ləzzəti fərəh bəxş edər aləmə, 
Bağların büsatın yayar aləmə. 
İçi, sanki, balla, şərbətlə dolu, 
De ki, şərab şüşəsidir dopdolu. 
Meyvələrinin nur parlaqlığından, 
Danələri olar kənardan əyan. 
Yeyliməsi insana qüvvət verər, 
Həyat mənbəyi tək ona güc verər. 
Gül, parıltıdan haldan-hala düşər, 
Bağ onun ətrindən gülaba dönər. 
Armud düşkünlərə bir əlac olar, 
Bostan şənliyinə bir saqi olar. 
Qəndli budaqları qızıla bənzər, 
Dolu sürahiləri bal və şəkər. 
Qaranlıqda o çəmənlərdə gecə, 
Damlası şam tək işıq saçar necə. 
Şirinlə lətafət araya gəldi, 
Ondan armud adı dünyaya gəldi. 
Parlaqlıqda meylər ilə yarışar, 
Gözəllərlə bir arada sayrışar. 
Ətəkləri tavus quyruğu kimi, 
Heyva sarılığı çırağban kimi. 
O vadinin quruluşu, sanki, Tur, 
Ağacların rəngi bir behişti-nur.  
Cənnət ağacından başqa heç biri, 
Bu heyvalar qədər verəmməz barı. 
Gözəl şəmailli Yusifin ətri, 
Bir neçə mənzildən alınar ətri. 
Yetməz barın qaldırmağa budağı, 
Torpaq olmuşdur onun səcdəgahı. 
Bülbüllərin qəmli şaqraq səsləri,  
Paran-parça edər duyan qəlbləri. 
 
 205
Təzə əriyi gözəl bir qız kimi, 
Yanağın al ilə süsləmiş kimi. 
Səhər vaxtı günəş üfüqdən parlar, 
Yanar ağac kimi  parıltı saçar. 
Kaftanı çün bədəninə təng gəldi, 
Təpələri zəfərana döndərdi. 
Bir anda hər şey öz yerini aldı, 
Buluğ sərhəddinə özü ucaldı. 
Hər tərəfdən onu arzu edərlər, 
İstək, arzular baş alar, gedərlər. 
Bu xoş mənzərənin çox şövqü olar, 
Bundan çoxlu istəklər peyda olar. 
O ərik deyildir, gözəl, vüqarlı, 
Budaqda meyvədir dolu nabatlı. 
Hacət yoxdur ona tərəf getməyə, 
Və ya azar edib dərdin çəkməyə, 
Aşiqlərin o vəfalı məşuqu, 
Özü düşər, sevindirər aşiqi. 
Saflığından tumu nəmayan olar, 
Huri vücudu, sanki, əyan olar. 
Vəsfin əgər etmək istəsə bir kəs, 
Dadlara bələd olmalıdlr bəs. 
Adını dilinə ğətirsən əğər, 
Şəkərdən dodaqlar yapışar məğər. 
Üzümlərinin rəngarəngliyindən, 
İstəklər qarışar onun əlindən. 
Parlaq ulduzlara tarması bənzər, 
Ətəkləri tərtəmiz, altı ğülzar. 
Saysız salxımından nəşələr yağar, 
Dünya onun eşqinə tərif söylər. 
Gözəl salxımına nəzər edə kəs, 
Baxışından ol şəxs həmən olar məst. 
O nəfis noğulun şəffaflığından, 
 
 206
Nəfis zay olar giriftarlığından. 
Nəşəni üstələmiş dadı ilə, 
Bir mey mənbəsidir salxımı ilə. 
Təminin ləzzətindən kam alar nuş, 
Şirinlik dünyası olar fəramuş. 
O tapılmaz noğula düşsə kölğə, 
Ağırlığa dözməz, su olar, bəlkə. 
Dadlı tamı onun rənginə sığmaz, 
Lətafəti tum fəzasına sığmaz. 
Zənginin kənarı, dərə bağları, 
Dörd tərəfdən xatırladar bulvarı. 
Fələyin kəhkəşanıdır bəzəyi, 
Çün burdan alarlar həmən ənbəri. 
Onun kamalına tam bir nişanə, 
Ağıllar onunla yetişər kama. 
Qüdrəti hiyləsiz pərgar yaratdı, 
Bağçalardan Zəngar xətti yaratdı. 
Həndəsi gözəlliklərin ziynəti, 
Gümüşü arxla bəzədi xilqəti. 
Hər bir bağın var cənnətə oxşarı, 
Zəngidən çox arxlar onun axarı. 
Hərəsi bir çeşmə içməli suyu, 
Gecədən alarlar qara-qorxuyu. 
Ceşmə nuru Günəş işığı qədər, 
Topa buludlardan görünər məgər. 
Ağıl gücü ilə canı dərk edə, 
Mümkünsüzdür gözlər onu dərk edə. 
Su sadəliyin isbatı vardır, 
... dandır ki, dəlili vardır. 
Xəlxəl gözəlləri xoşsifət olar, 
Buzun aynasından həm gözəl olar. 
Ağac boyları huri qaməti tək, 
Baxan ürəklərə nur verər gerçək. 
 
 207
Tuba misal agacın hər guşəsi, 
Xoşavaz quşların saysız yuvası. 
Sərməstlər dövrəsində büsat qurar, 
Başların çiyninə qoyar uyuyar. 
Söyüdlər sərvləri qucmuşlar, bax elə, 
Aradan Ay, Gün nuru sızmaz belə. 
Hər kəs onun ləziz dadına yetər, 
Şəkər neyinə üzü qarə yetər.  
Tut ağacının say-hesabsız qolu, 
Çəmənin olmuşlar ipək örtüyü. 
Yaşıl yarpaqları mənzərə açmış, 
Budaqları zümrüd tablo yaratmış. 
Tut adlı şəkərli noğulu çoxdur, 
Tərifin yetirmək imkanı yoxdur. 
Noğulunun ləzzətin Səba ölçər, 
Xoşluğunu gəlinlər nisar eylər. 
Onun şövqi məzəsinin şənliyi, 
Qənd ilə adam ondan alar tərliyi. 
O, bir huri bakirənini məməsi, 
Şərbət kamıdır ürəyə nəşəsi. 
Ballı südü ilə cocuğa məlhəm, 
Beşik zəifinə bir odur məlhəm. 
O tapılmaz noğula düşsə nəzər, 
Şəffaflıqdan ərir, suya dönər. 
Lütfün gözü ilə, bax, necə haldır, 
Bir baxmaqla hasil olan kamaldır. 
Hər yanıyla o qənd parçası yanar, 
Ulduzlar tək birlikdə də parıldar. 
Baldır, süddür tərliyindən təzəsi, 
Kamlar hasilə yetirər nəşəsi. 
Noğlunun ətəyindən sürüşməsi,  
Budağına zərər verməz düşməsi, 
Gər hüsnü insana bir sevincdir, 
 
 208
Pulla alınması rəvac deyildir. 
Bazarı hər  ləyaqət sahibinin, 
Məskənində olar kasad onun. 
Məxsusən, dünya vəzinən ölkənin, 
Bilgisi süst ola ölkə əhlinin. 
Qələm ki, baxçanın vəsfindən yazar, 
O yazının hər sətrindən bal axar. 
Bax ki, suyun dəyişən qüdrətinə, 
Nəbat butə bal olar qüvvətinə. 
Sənayedə var olmayan ölkənin, 
Torpağından qənd olar hasil, yəqin. 
Nazlı dilbərlərin sözü kimi, 
Həyat bağışlar cana özü kimi. 
Onda gülabla qənd vüsala yetmiş, 
Sonda xam şəkərin dadını vermiş. 
Qəndin gərçi nəşəsi olur da çox, 
Nə yazıq onun qədər fərahı yox. 
Del ki, təzə qəndin eşqinə düşər, 
Dadının atəşi ciyərə düşər. 
Bitki eşitsə zülalın balını, 
Tilsimin şüşəsi sanar  malını. 
İncəliyindən bir uşaq kimidir, 
Dodaqları cocuq təbəssümüdür. 
Sözlərini gözləri ilə söylər,  
Özündən təzə qənd olurmu məgər? 
Yeyə onu, olmamış hasil, xəyal, 
Ürək parçalanar, üz verər məlal. 
Birəcik uşaq kimi o nazpərvər, 
Azca tozdan olar dərdli o sərvər. 
Bıçaq parıltısı tək üzə düşər, 
Şəkər tək çilənər, axar da, gedər. 
Yanında bıçağın çəkilməz adı, 
Yazılar varlığına anda adı. 
 
 209
Nur səsi əgər ona əyan olar, 
Sanasan, Turi-sina yeksan olar. 
Musaya çox da vacib olmuş bu iş, 
Ol vadidə nəleynini çıxarmış. 
Ud, mişki yetişdirən çəkər cəfa, 
İyindən ətrafı alarlar səfa. 
Hər yerdə o yaşasa, salsa məskən, 
Ətrindən o yerlər olarlar gülşən. 
Ancaq Misirli lütf üzlü Yusif, 
Züleyxa mehrinin qurbanı Yusif, 
Bir anda dost əğyarından ayrılar, 
Zindanlar qəminə giriftar olar. 
Qəm yemə, nədən ki, qəm ağladandır, 
Zindandan çıxanlar əziz adamdır. 
Əzm yazını alar, yenidən yazar, 
Yazılmışı qurdlar əlilə pozar. 
Onun ətrafı yaylaq mənzərəsi, 
Meydən sonra olan həyat nəşəsi. 
Gözdə görünər hər kəsə möcüzə, 
Burda hər bir tərəf özü möcüzə. 
Ərz ki, gövhər ətəyindən ayrılar, 
Uzaqlıq, sanasan, bir yaxın olar. 
Dörd tərəfi yaylaq dağları sarmış, 
Elə bil, dörd daşı olan daşqaşmış. 
Bir tərəfdə onun Ağmanqan dağı, 
İran şahlarının bəyən oylağı. 
Vəsfinə bəsdir ki, xaması onun, 
Namələrə olmuş ünvanı onun. 
Oradan bir adlı-sanlı istəsən, 
İşrəti natamam olmaz biləsən. 
İstək yapışar hər kəs yaxasından, 
Çəkər bura İran uzaqlarından. 
İşrətin büsatın qurarlar burda, 
 
 210
Qalmasın arzular gözdə, ürəkdə. 
Əgər bu mənanı tuta bilməsən, 
Təhmasibi, Nadiri düşünəsən. 
Bir yanda Elaks dağı sərəfrazdır, 
Gəlintək gözəldir, işvəlinazdır. 
Tər gül gözəli ilə bir arada, 
Ürəkdə dözüm şövqü qalmaz arada. 
Hər yerdən minlərlə çeşmələr doğmuş, 
Sevinc yaşları tək somsoyuq olmuş. 
Həkim olaydım kaş, gül cövhəri, 
Neçə sirrdən hali edərkən əqli. 
Bir təbdən olur bunca mümkün hasil, 
Bir qarışdan yüz cür gül olur məhsul. 
Bütün çöllər, dərə, səhra və düzlər, 
Maral buynuzundan meşəyə bənzər. 
Bütün kəvşənləri ahu ilə dolu, 
Dağlıqları ağlı, bozlu, kəklikli. 
Havanı tutmuşdur tərlan şahinlər, 
Tüləklər, qırqovullar, həm laçınlar. 
Leyləyin balası güclü və nazlı, 
Poladdan çəngli, almaz dimdikli. 
Gözəl əlamətli xoş mənzərəsi, 
Ürəklər ovlayar mənzərəsi. 
Əgər ondan birini əldə edə kəs, 
Sanki, vilayəti ovlamışdır bəs. 
Ovuna elə ki, pərvazlanar o, 
Cəldlikdə şahini dalda qoyar o. 
Ov qəsdilə qanad çalanda hərdən, 
Qartal qorxusundan tük tökər onlar. 
Erkək quş görsə onun kölgəsin, 
Yuvasında itirər öz kölgəsin. 
Tümüylə açarsa ov qanadını, 
Əsqa quş daha açmaz qanadını. 
 
 211
İran Rum şahlarına bir hədiyyə,  
Tapılmaz belə yaxşı bir töhfə. 
Pəncəsinin, bil ki, ayrıdır hüsnü, 
Ki, əldən-ələ gəzidirərlər onu. 
Yer kürəsində ürəyə ən yaxın, 
Yumurtadan çıxmış bir bala şahin. 
Şirin-şəkər camalı-hüsnü onun, 
Gətirər ağla saf bal aynasın. 
Ağıllı müdriklər bu görünüşdən, 
Haqq dünyasına yol açarlar düşdən.  
Şirindir ağızların püstə suyu, 
Canın nəşəsinə kam verər suyu. 
İki yüz arının neştərində nuş, 
Yazmaqla dadında olmaz fəramuş. 
Gər dayəsi tifli kamlı böyüdər, 
Bəxşiş sovqatın ballı götürər. 
Zaman sonra ömür yetəndə sona, 
Can vermənin kamı olmaz insana. 
Gər nasın şəfası balın şəninə yetər, 
Yeni həyat bundan əvəzsiz olar. 
Səhəndin, Mişabın yaylaq balları, 
Dünyada tapılmaz onun tayları. 
Əgər onları bir araya alasan, 
Gözəlliklərini ölçmək istəsən, 
Sonda işin əsli necə hal olar, 
Kədulu noğul dönər çinar olar. 
Bircə kasə sən doldurasan ondan, 
Qabının gili üstən olar əyan. 
O yaqut məcunun bir parçası olar, 
Ürək qəmdən həmən fərəhnak olar. 
Qənnad usta halva bişirsə ondan,  
Bitki dəmin partlar paxıllığından. 
Niqabın alı versən rüxsarından, 
 
 212
Milçəklər kimi ona cumar insan. 
O üzdən şəkərli oldu ayinə, 
Xosrov meyl elədi gözəl Şirinə. 
Fələk göz aləmə açmış necə? 
Nəzərin yer üzünə dikmiş necə? 
Gözəllik məskəni Göyçə yaylağı, 
Dünyada olmaz ki, onun oxşarı. 
Başdan-başa o, bir behişt kimidir. 
Müşg, ənbər, səfadan doğmuş kimidir.  
Yaşıl xürrəm torpağı zümrüd olmuş, 
Gülü, yaşılı şehlərə qərq olmuş. 
Rəngarəng güllərinin işvəsindən, 
Tüm yer üzü dar olmuş səbzəsindən. 
O gülşəndən gələn ətir, elə bil, 
Məryəmdən gələn Məsihidir, elə bil. 
Necə  ölüm bir dəm cana can verər, 
Cana can gətirən anadan gələr. 
Təzə bitki gülləri bir bəzəkdir, 
Yerə salmış məxməri fərş, bəzəkdir. 
Nazik ot qorxudan, sanki, titrəyər, 
Əlifə nəsimi məgər ki, dəyər? 
Səbzələr bu haldan pəjmürdə olmaz, 
Soyuqluğundan o, əfsurdə olmaz. 
Uzaqdan-uzağa gözün görüşü, 
Dağlar başına yetməz yürüşü. 
Səbanın yeli ətrafına tələsər, 
Sonda, sanasan, hasiləmi yetişər? 
Kimsə bir an bu ölkədə yaşar, 
Həqiqətin behiştin ondan anlar. 
Əcaib olar ordakı insanlar, 
Əgər ki, cənnəti edər təmənna. 
Kimsə gündən qala bilməz narazı, 
Buludlar ondan edərlər razı. 
 
 213
Bulud deyildir, xoşrəngli bir qanad, 
Narahat ürəyə verərlər rahat. 
Bulud deyildir, şahlar çətri, 
İlahi lütfüdür də həm işığı. 
Kölgədə fərqli cah-cəlalı gör, 
Səadətin verdiyi sərmayəyi gör. 
Bəzən yüngülcə yağdırar yağışın, 
Səpər o əhli-işrətə yağışın. 
Bəzən düşərkən parə-parəsinə, 
Şəbəkələr salar öz dövrəsinə. 
Hava rəngli suyundan dolu külüng, 
Huşu aparar o ahəngi-külüng. 
Gözəl nəqşə kimi çox da aramla, 
Havada çəkər o xəttlər nizamla. 
Gah təsbehlər kimi nizamlı olar, 
Gah da dönər, gedər, nəzmi pozular. 
Aləmin qəmi ilə gəlsə də o, 
Təmizlər  ürəkləri qəmlərdən o. 
Belə qurşaq tutdu dünyada qərar, 
Üfüqlər də belə oldu bərqərar. 
Bu cür behiştə oxşar qarış olmaz, 
O cür də xoş sulu çeşmələr olmaz. 
Nə çeşmə, deyəsən, kövsər mədəni, 
Soyuqluqda buzdan olar əzəli. 
Ondan bir qurtum hansı suya düşər, 
O su canlanar, həmən canə gələr. 
Tanrı bu gözəllikləri çox verdi, 
Altı ölçüdə hüsnü digər verdi. 
Göyçə gözəllik siması göstərər, 
Bu mənzərə su çərxi tək dövr edər. 
Gözəllik o üzə çox da yaraşır, 
Üzü parlaq aya bənzər, yaraşır. 
O cilvənin hər bəzək işləməsi, 
 
 214
Artırar ondakı başqa bir hüsnü. 
Burada hər kəs səfa qulluğunda,  
Bu hər səviyyədə olar ortada. 
Dövrəsi bu cənnət misal çəmənlər, 
Özü isə kövsər hovuzu qədər. 
Sanki əbədilik şux bir gözəldir,  
Ləpələnən gülərüzlü mələkdir.  
Bu ləpələrdən qəlblərə qəm girməz, 
Əksinə, nəşələr ondan əksilməz. 
Kimsə bu cürə xoş zülaldan başqa, 
Şirinlik dənizi görməmiş başqa. 
Nə dəniz, bəlkə, balıqlı bir dəniz, 
Nə balıq, bəlkə, Tanrı sirri, şübhəsiz. 
Birisi orda ömrü vursa başa,  
Eyni balığı görməz ki, olsun qoşa. 
Balıqlar o qədər ki, çoxluğundan, 
Su yarıq tapa bilməz sıxlığından. 
Bir gəmi əgər orda xarab olar, 
İçinə su deyil, balıqlar dolar. 
İran Rum ellərində tüm süfrələr, 
O təzə balıqlar ilə süslənər. 
Odur Misir qəndi kimi xoş, əndər, 
Hər tərəfə illik karvanla gedər. 
Faydalı səfa suyundan nə deyim, 
Yaraşar ona "həyat suyu" deyim. 
İki mənalarda edər onca fərq, 
Biri işıq, o biri zülmətə qərq. 
İsgəndərin təfəkkürü ecazkar, 
İsgəndərin bəzək təbi ecazkar. 
Ki, bu təbii suya siz şükr edin, 
Zülmətə əcələ qovuşar, bilin. 
Sorsanız ki, bu su haradan gəlir? 
Hansı bir ölkədən uzanıb gəlir? 
 
 215
Ağmanqan dağından o, rişə alar, 
Can oylağı olan çöllərə axar. 
Mühiti naxoşluq qəmindən uzaq, 
Hava səfasından olar xoşməzaq. 
Torpağı atəşli kibrit parçası, 
O üzdən yetirər qızıl parçası. 
Kəndlərinin xoş ovqatlı durumu, 
Fələyin dörd səmtindən almış onu. 
Yerləri hümmət süfrəsi açmış, 
Arzuya uyğun hər istəyi vermiş. 
Məhsul artımı o qədər ki, olar, 
Mühasib bu işə heyrətdə qalar. 
Birisi o xoş diyara yetişər, 
Ürəyi qəşş edər, torpağa düşər. 
Bəli, o torpağın belədir suyu, 
Kəs görəmməz oxşar yuxuyu. 
Dünyanın gözü işıq bəzəyidir, 
Şərur eli ölkələr mələyidir.  
Elə bir mələk ki, dövr xaqanlığı, 
Tümü o cah-cəlala hökmranlığı. 
İstərlər o torpaqdan bircə parça, 
Mülkləri içində yer ala, bəlkə. 
Ola ki, o şəhrin sahibi ola,  
Dünyanın mülkündə bir qəni ola.  
Əsl adı bu varlı mələyin Sərur, 
Danışıq dili etmiş onu Şərur. 
Suru xatırla, ona şur dedilər, 
İşıq kimi zülmətdə gizlədilər. 
O mələk xakı rəngilə seçilər, 
Yetkin ağıl onu cəvahir bilər. 
İranın o savad bəzək halalı, 
Odur təşnələrə çarə suları. 
İlin tüm günləri burada yazdır, 
 
 216
Yazı yayı xəzandan çox uzaqdır. 
Yanvardan iyula otları yaşıl, 
Çatdırar heyvanı kama bu yaşıl. 
Əgər hörümçək yetişərsə ona, 
Neçə gündə dönər nər bir dəvəyə.1 
                                                 
1 Əsəri fars dilindən Şəmsi Pənahoğlu tərcümə etmişdir. 
 
 217
 Müəllifdən 
 
Yeniyetmə çağlarımdan Arazın o tayındakı məşhur 
şəhərlərin adlarını eşitmişdim. İrəvan da onlardan biri idi. 
Tarix və coğrafiya kitabları ilə ünsiyyət qurduğum sonrakı 
illərdə gördüm ki, bu şəhəri Ermənistan Republikasının pay-
taxtı kimi qələmə verirlər. Halbuki bu şəhəri də Azərbaycan 
Respublikasının digər şəhərləri, o cümlədən Bakı, Gəncə, 
Naxçıvan, Şəki, Şamaxı, Şuşa və s. kimi müsəlman sakinli bir 
şəhər bilirdim. Bu ziddiyyət beynimdə suallar yaratdı və xeyli 
müddət idi ki, onların cavablarını axtarırdım. Beləliklə, tale yar 
oldu və bu məsələ ilə bağlı tədqiqatlara başladım. Nəticəsi 
möhtərəm oxuculara təqdim etdiyim bu əsər oldu.  
Bu əsərin yazılmasında və nəşrində əziz dostlarım kömək-
çim və yardımçım olublar. Onların sırasında Şərqi Azərbaycan 
İrs Təşkilatının müavini möhtərəm Ağayi Əbdürrəhman 
Vahabzadəni qeyd etməliyəm. Bu kitabda Bağır Ayətullahzadə 
Şirazinin hələ çap olunmamış “İrəvan Camiə Məscidinin 
tədqiqi və bərpasının layihələşdirilməsi” adlı iki cildlik kitabın 
“Göy Məscid”ə aid fəslindən də istifadə olunmuşdur. İrəvan-
dakı Göy məscidin şəkillərini mənə onlar vermişdilər.  
İrəvan qətliamından xilas olmuş ailələrdən birinin övla-
dı olan və hal hazırda Azərbaycan bölgəsinin ədəbi simala-
rından sayılan ağayi Nəsir Əhmədi İrəvan Darülmüəlliminin 
şəklini bizə verməkdən əlavə, məni həmin qətliamdan xilas 
olmuş digər ailələrlə tanış etmişdir. Onlardan biri onun 
hörmətli dayısı Mirzə Cəfər Raşidinin oğlu ağayi Əli Raşidi 
bizə sənəd və şəkillərlə yardım etmişdir.  
Bundan əlavə, görkəmli ədib, “Zufa” nəşriyyatının 
müdiri ağayi Həmid Şahnəği də bu əsərin nəşri və çapı sa-
həsində xeyli zəhmət çəkmişdir. Bu şəxslərin hamısına 
təşəkkür edir, onlara cansağlığı, müvəffəqiyyət və 
başucalığı arzulayıram.  
 
Səməd Sərdariniya 
 Təbriz, İsfənd ayı, 1378       
 
 218
Mənbələr və məxəzlər 
 
Kitablar: 
 
  ناظم آخوندوف –  آذربايجان طنز روزنامه لری -١
  پناهی سمنانی–  آغامحمدخان قاجار -٢
  هدايت اهللا بهبودی–يران و روس   ادبيات در جنگ های ا-٣
  محمد حافظ زاده–  ارس در گذرگاه تاريخ -٤
 ترجمه فريبرز – ژان ماری کارزو -١٩١٥ ارمنستان  -٥
 برزگر
 از انتشارات – اسنادی از روابط ايران با منطقه قفقاز -٦
 وزارت امور خارجه
 دکتر محمد ابراهيم – اقتصاد و سياست عصر صفوی -٧
يزیباستانی پار  
 ماده اريوان قوبرنياسی و اريوان – انسيکلوپدی آذربايجان -٨
 خانليغی
  اوژن اوبن– ايران امروز -٩
  مورخ الدوله سپهر– ايران در جنگ بزرگ -١٠
 – ايران در ميان طوفان يا شرح زندگی عباس ميرزا -١١
 ناصر نجمی
  رحيم رئيس نيا– ايران و عثمانی در آستانه قرن بيستم -١٢
  دکتر پرويز ورجاوند–ايران و قفقاز  -١٣
 غالمحسين –  بحران دموکراسی در مجلس اول -١٤
 ميرزاصالح
 – پروفسور و مينورسکی – پژوهش هائی در تاريخ قفقاز -١٥
 ترجمه محسن خادم
افشار.آ. ترجمه ا– تاريخ آذربايجان -١٦  
  ترجمه دکتر نصراهللا اسحقی بيات– تاريخ آذربايجان -١٧
  سعيد نفيسی– اجتماعی و سياسی ايران  تاريخ-١٨
 دکتر – تاريخ اجتماعی و سياسی ايران در عصر صفوی -١٩
 مريم اميراحمدی
 ترجمه محمد – هراند پاسدار ماجيان – تاريخ ارمنستان -٢٠
 قاضی
 
 219
 ترجمه يعقوب – چارلز عيسوی – تاريخ اقتصادی ايران -٢١
 آژند
 –) ٥ و٤ج  (–  پژوهش دانشگاه کمبريج– تاريخ ايران -٢٢
 ترجمه حسن انوشه
  دکتر محمد امين رياحی– تاريخ خوی -٢٣
  عيدالعظيم رضائی–) ٤ج ( تاريخ ده هزار ساله ايران -٢٤
  علی اکبر بينا–) ٢ج  ( تاريخ سياسی و دپلوماسی ايران -٢٥
 ترجمه – پروفسور مينورسکی – تاريخ شروان و دربند -٢٦
 محسن خادم
 به – اسکندربيگ ترکمان – عباسی  تاريخ عالم آرای-٢٧
 کوشش ايرج افشار
  حسين اميد– تاريخ فرهنگ آذربايجان -٢٨
  احمد کسروی– تاريخ مشروطه ايران -٢٩
 ترجمه –پيتر آوری ) ١ج ( تاريخ معصر ايران -٣٠
 محمدرفيع مهرآبادی
  عباس اقبال آشتيانی– تاريخ مغول -٣١
تيانی عباس اقبال آش– تاريخ مفصل ايران -٣٢  
  ميرزا سميعا– تذکرة الملوک -٣٣
 ترجمه – لسترنج – جغرافيای سرزمين خالفت شرقی -٣٤
 محمود عرفان
 علی – حکومت های محلی قفقاز در عصر قاجار -٣٥
 پورصفر
  يحيی دولت آبادی– حيات يحيی -٣٦
  خاطرات سياسی محمدساعد مراغه ای-٣٧
ش  به کوش– محمدعلی صفوت – داستان دوستان -٣٨
 طباطبائی مجد
١٩٩٥ – باکو –) مجموعه مقاالت( دکتر جوادهئيت -٣٩  
 ژان – دالوران گمنام ايران درجنگ های ايران و روسيه -٤٠
  ترجمه ذبيح اهللا منصوری–يونير 
 عبدالحسين – رحيم رئيس نيا – دو مبارز جنبش مشروطه -٤١
 ناهيد
  ديوان اشعار ميرزا علی لعلی-٤٢
رزا مسلم قدسی ديوان اشعار مي-٤٣  
 
 220
 دکتر حسين محمدزاده – ديوان فارسی سيد ابولقاسم نباتی -٤٤
 صديق
 دکتر مهدی – رجال آذربايجان در عصر مشروطيت -٤٥
 مجتهدی
  منشور گرگانی– رقابت روسيه و انگليس در ايران -٤٦
 روزنامه خاطرات ناصرالدين شاه در سفر سوم فرنگستان -٤٧
  ملی از انتشارات سازمان اسناد–
  نصراهللا فلسفی– زندگانی شاه عباس اول -٤٨
 به – زندگی طوفانی، خاطرات سيد حسن تقی زاده -٤٩
 کوشش ايرج افشار
  فخرالدين رشديه– زندگينامه پير معارف رشديه -٥٠
  زندگينامه جبار باغچه بان به قلم خودش-٥١
  عزيز دولت آبادی– سرايندگان شعر پارسی در قفقاز -٥٢
 دکتر قوريه ترجمه عباس اقبال –ال در دربار ايران  سه س-٥٣
 آشتيانی
  پناهی سمنانی– شاه اسماعيل صفوی -٥٤
  حجازی فر– شاه اسماعيل و جنگ چالدران -٥٥
 شرح زندگانی من يا تاريخ اجتماعی و اداری دوره -٥٦
 قاجاريه عبداهللا مستوفی
  احمد کسروی– سهرياران گمنام -٥٧
 به –حمد حسن خان اعتمادالسلطنه  م– صدرالتواريخ -٥٨
 کوشش محمد مشيری
 باقر آيت اهللا – طرح مطالعه و احيای مسجد جامع اروان -٥٩
  از انتشارات ميراث فرهنگی–زاده شيرازی 
 به تصحيح دکتر – محمد کاظم مروی – عالم آرای نادری -٦٠
 محمدامين رياحی
  رحيم رئيس نيا– عزيز و دو انقالب -٦١
  محمد سعيد اردوبادی–سنه لر  قانلی -٦٢
 عزيز علی اکبرلی – اوغوزيورد و ارمنستان – قديم ترک -٦٣
١٩٩٤ – چاپ باکو –  
  عبداالحد بهراد– قره باغ در چشم انداز تاريخ -٦٤
 ترجمه دکتر – پروفسور فاروق سومر – قره قويونلو -٦٥
 وهاب ولی
 
 221
 کاوه  ترجمه– آناهيد ميناسيان – قفقاز در تاريخ معصر -٦٦
 بيات
  عباسقلی آقا باکيخانوف– گلستن ارم -٦٧
 منيژه تراب – ماهيت تحوالت در آسيای مرکزی و قفقاز -٦٨
...زاده و  
 به – محمدحسن خان اعتمادالسلطنه – مرآت البلدان -٦٩
 کوشش دکتر عبدالحسين نوائی
  دکتر عقيقی بخشايشی– مفاخر آذربايجان -٧٠
  نخجوانی حاج حسين– موادالتواريخ -٧١
 موانع تاريخی رشد سرمايه داری در ايران دوره قاجاريه -٧٢
  احمد اشرف –
  باديباچه احمد کسروی – نادرشاه افشار -٧٣
 نخستين روياروئی های انديشه گران ايران با دو رويه -٧٤
  دکتر عبدالهادی حائری–تمدن بورژوازی غرب 
 –صفوی  نقش ترکان آناطولی در تشکيل و توسعه دولت -٧٥
 فاروق سومر ترجمه دکتر احسان اشراقی
)٣ج ( يادداشت های قزوينی -٧٦  
 
Qəzet və jurnallar 
 
ق- ه١٣١٣ - چاپ استانبول – اختر -١  
   ١٠/١٣٧١ / ٢٣ - چاپ تبريز – ارگ -٢
١٣٧٦ بهمن  ٢٦ و ٢٧ - چاپ تهران – ايران -٣  
ق- ه١٣٢٢ و ٢٣ - چاپ قاهره – حکمت -٤  
  ١٣٧١ آبان –اکو  چاپ ب– سرداش -٥
  ١٣٧٥ /١٠ / ٢٠- چاپ تهران – سالم -٦
١٣٧٨ / ١ /١٩ - چاپ تبريز – عصرآزادی -٧  
  ١٣٧١ شهريور و مهر– چاپ تهران – مسجد -٨
 و ١٣٧٤ بهار  – مطالعات آسيای مرکزی و قفقاز -٩
    ١٣٧١پائيز
ق- ه١٣١٥ - چاپ تبريز – ناصری -١٠  
  ١٣٧٤ بهار  – چاپ تهران – وارليق -١١
 ١٣٧٥ فروردين ٢٥ و ٢٦ - چاپ تهران – همشهری -١٢
 
 222
 
MÜNDƏRİCAT 
 
Əkrəm Rəhimli (Bije). İrəvan müsəlman-türk sakinli  
vilayət  olmuşdur ......................................................3 
Müqəddimə ...............................................................8 
Coğrafi mövqe .......................................................11 
Ad............................................................................18 
Tarixi keçmiş ..........................................................18 
Dvin, yoxsa Dəbil ...................................................21 
Çuxursəd .................................................................23 
İrəvan Şah İsmayıldan Şah Abbasa qədər...............28 
İrəvan I Şah Abbas dövründə..................................38 
İrəvan sonuncu Səfəvi şahları dövründə .................49 
İrəvan Nadir şah Əfşar dövründə ............................55 
İrəvan Ağa Məhəmməd xan Qacar dövründə .........70 
XIX əsrin astanasında İrəvanın iqtisadi  
durumuna bir nəzər .................................................73 
İrəvan İran-Rusiya müharibələrində .......................77 
İrəvan Türkmənçay müqaviləsindən sonra .............90 
İrəvan Nəsrəddin şah dövründə ..............................99 
İrəvan XX əsrin astanasında .................................114 
İrəvan 1905-1906-cı illər erməni-müsəlman  
davasında ..............................................................119 
İrəvan müsəlmanlarının soyqırımı ........................142 
Qafqaz müsəlmanlarının beynəlxalq təşkilatlara  
müraciətləri ...........................................................147 
Soyqırımdan xilas olmuş bəzi tayfalar .................160 
Göy məscid və İrəvanın digər məscidləri .............164 
 
 223
Məscidin tikintisinə yardım etmiş şəxslər.............168 
Ermənistan Respublikasında qalmış  
islam abidələri.......................................................171 
İrəvan üləmaları və ruhaniləri...............................174 
İrəvanın bəzi məşhur adamları..............................183 
İrəvan şairləri ........................................................192 
İrəvanın Mirzə Müslüm Qüdsinin qələmi ilə  
tərənnümü .............................................................197 
Mirzə Müslüm Qüdsi "İrəvanın vəsfi"  
məsnəvisi ..............................................................198 
Müəllifdən.............................................................217 
Mənbələr və məxəzlər...........................................218 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Чапа имзаланмышдыр: 04.07.2014 
Каьыз форматы: 60х84 1/16 
Щяъми: 18,25 ч.в.; Сифариш: 391/3; Сайы: 300 
 
 
 
Китаб “Зярдаби ЛТД” ММЪ  
Няшриййат Полиграфийа мцяссисясиндя 
 щазыр диапозитивлярдян истифадя олунмагла 
офсет цсулу иля чап едилмишдир. 
 
 
Цнван: Бакы шящ., Кешля гяс., Н.Абдуллайев кцч., 12 
Тел.: (012) 514-73-73 
 
