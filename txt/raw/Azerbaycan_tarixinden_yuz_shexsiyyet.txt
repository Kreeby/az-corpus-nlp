1 
 
SƏBUHİ ƏHMƏDOV 
 
 
 
 
 
 
 
 
 
 
 
AZƏRBAYCAN TARİXİNDƏN YÜZ  
ŞƏXSİYYƏT 
 
 
 
 
 
 
 
 
 
 
 
 
 
 
 
 
 
 
 
“Ayna Mətbu Evi” 
Bakı – 2006 
2 
 
Tarix elmləri namizədi, Azərbaycan Milli Elmlər Akademiyasının 
Azərbaycan  tarixi Muzeyinin heraldika şöbəsinin müdiri. Respublikanın daxilində 
və xaricində çap edilmiş 70-dən artıq elmi və elmi işlərin müəllifi. 
Əsas əsərləri: “Ağqoyunlu qoşunları” (2002-ci il), “Şirvanşahlar  
dövlətinin hərbi dəniz  donanması (IX-XIII əsrlər)” (2003-cü  il rus və Azərbaycan 
dillərində, N.Əliyevlə birlikdə), “Azərbaycan hərbi tarixi (ən mühüm hərbi-siyasi 
hadisələrin xronoloji xülasəsi)”, (2004-cü  il, rus və Azərbaycan dillərində, 
N.Əliyevlə birlikdə), “Azərbaycanın orta əsr silahları (arxeoloji materiallar 
əsasında)”, (2005-ci il E.Cəfərov ilə birlikdə), “Ak-Koyunlu-Osmanskaya voyna 
(1472-1473 qodı) (2006-cı il, Y.Ağayevlə birlikdə)” kitabları, “Azərbaycan 
bayraqları” (2005-ci il, N.Vəlixanlı, Z.Dulayeva, R.Səfərova ilə birlikdə) kataloqu, 
“Azərbaycanın hərbi işi tarixi (I cild)”  (2006-cı il M.Süleymanov, Y.Ağayev, 
S.Məmmədovla  birlikdə) hərbi məktəblər üçün dərs vəsaiti. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
3 
 
Müəllifdən 
 
Azərbaycan tarixində yüzlərcə parlaq şəxsiyyət olmuşdur. Onların hər 
birinin həyatı, yaradıcılıq yolu bugünkü nəslə örnək ola bilər. Elə bu kitabı da 
yazmaqda məqsəd vətənimizin görkəmli şəxsiyyətləri barədə danışmaq, 
Azərbaycanın keçmişini bu tarixi şəxsiyyətlərin həyat və yaradıcılığı prizmasından 
göstərməkdir. 
Topluya Azərbaycanın qədim keçmişindən ən yeni tarixədək keçdiyi uzun 
və keşməkeşli yolda izlərini qoymuş şəxiyyətlər haqqında yığcam məlumatlar daxil 
edilmişdir. Elə şəxsiyyətlər haqqında ki tarixi hadisələrdə bilavasitə iştirak edib-
etməmələrindən asılı olmayaraq əməlləri ilə onların gedişinə təsir göstərmişlər. 
Sultanlar və şahlar; üsyançılar və inqilabçılar; sərkərdələr və məmurlar; rəssamlar 
və ailmlər; həkimlər və şairlər; fbəstəkarlar və xeyriyyəçilər - bu insanların oxucu 
qarşısında canlandırılan taleləri Azərbaycanın tarixini əyani surətdə təsəvvür 
etməyə imkan verir. 
İşə təzə başladıqda tərəfimizdən topluya adları salınacaq tarixi 
şəxsiyyətlərin geniş siyahısı tərtib edilmiş və bu siyahıda yüzlərcə (!) görkəmli 
şəxsiyyətimizin adları qeyd olunmuşdu. İş prosesində biz tez-tez unudulmaz alim, 
gözəl insan, professor Əkrəm Cəfərin bu sözlərini xatırlayırdıq: "İnsanın ata-anası 
olmayanda ona yetim deyirlər. Daha böyük fəlakətdir ki, millət yetim qalsın. Yetim 
millət kimə deyərlər? Öz tarixini bilməyən millətlər yetimdir. Öz dahilərindən, 
böyük adamlarından xəbərsiz yaşayanlar yetim hesab edilir. Biz elə xalqıq ki, 
böyük dahilər, dünya miqyasında şöhrət tapan adamlar yetirmişik, amma başqa 
millətlər onlara sahib olmaq istəyiblər". 
Toplunun məhdud həcmi bizə siyahıya adları salınmış bütün 
azərbaycanlılar barədə danışmaq imkanı vermədi. Bu səbəbdən də oxucunun 
diqqətinə təqdim edilən topluda 100 böyük azərbaycanlı haqqında məlumat vermək 
qərara alındı. Düzü, ümumi siyahıdan 100 nəfərin adını seçmək çox çətin bir 
məsələ idi. Odur ki biz müəyyən bir prinsiplə hərəkət etmək qərarına gəldik. Bu 
prinsip dörd mühüm şərtə əsaslanırdı. 
Birinci şərt. Bizə görə, 100 nəfər sırasında adı dillər əzbəri olan 
şəxsiyyətlərlə yanaşı, bu və ya digər səbəbdən adları kölgədə qalmış, fəaliyyətləri 
əsasən mütəxəssislərə məlum olan şəxsiyyətlər də nəzərdən qaçırılmamalıdır. 
İkinci şərt. Topluya yalnız ömrünü başa vurmuş, həyat yolu tamamlanmış 
şəxslərin adları salınmalıdır. Belə ki, yalnız haqq dünyasına qovuşmuş insanların 
həyat yolunu tam nəzərdən keçirmək, tarixin gedişində onların rolunu və yerini 
müəyyənləşdirmək mümkündür. 
Üçüncü şərt. Qeyd etdiyimiz kimi, məqsədimiz tarixi şəxsiyyətlərin həyat 
və yaradıcılığı prizmasından Azərbaycanın keçmişini göstərmək olmuşdur. Belə ki, 
4 
 
topluya adı salınan tarixi şəxsiyyətlərimizi xronoloji ardıcıllıqla verərkən biz 
müəyyən tarixi dövrü əhatə etməyə çalışmışıq. Başqa sözlə desək, hər tarixi dövrə 
aid 1 - 2 dövlət xadimi və ya görkəmli sərkərdə, 1 - 2 alim, I -2 mədəniyyət 
xadiminin (yəni hər dövrdə 4 - 8 şəxsiyyət) olması əsas götürülmüşdür. Əlbəttə, 
riyaziyyat qoxusu gələn bu cür yanaşma bütün şəxsiyyətlər barəsində danışmağa 
imkan verməmişdir. Məsələn, XIX əsrin sonu - XX əsrin əvvəllərinin mədəniyyət 
xadimlərinin siyahısı tərtib edilərkən onların sırasından Həsən bəy Zərdabi (ilk 
milli qəzetimizin naşiri) və Cəlil Məmmədquluzadə (təkcə Azərbaycanda deyil, 
Yaxın və Orta Şərqdə tanınan və sevilən on populyar jurnalın naşiri) seçilmiş, 
ancaq bir çox digər görkəmli şəxsiyyətlərimiz siyahıdan kənarda qalmışdır. 
İş prosesində daha bir şərtə - dördüncü şərtə əməl etmək məcburiyyəti 
yaranmışdır. Belə ki, bu və ya digər sahəni təsvir edərkən eyni vaxtda fəaliyyət 
göstərmiş onlarca dahi şəxsiyyətimizi görürdük. Məsələn, XX əsrin 20 - 30-cu 
illərinin ədəbiyyatı barədə məlumat vermək lazım gəldikdə 50-yə yaxın (!) 
görkəmli adlandırıla bilən şəxsin adları üzə çıxdı. Onlardan topluya 1 və ya 2 
nəfəri salmaq məcburiyyəti bu şəxslər sırasında ən birincilərin və ya daha çox 
yenilik gətirənlərin seçilməsinə səbəb oldu. Nəticədə onlarca görkəmli 
şəxsiyyətimiz topludan kənarda qaldı. Ümid edirik ki, bu qəbildən olan növbəti 
kitabda bu topluya adları salınmamış insanlar barəsində məlumat vermək mümkün 
olacaq. 
100 nəfərin siyahısı tərtib edildikdən sonra hər bir şəxs barədə olacaq 
oçerkin forması müəyyənləşdirilmişdir. Forma seçilərkən kitabın əsasən orta 
məktəblərin son sinif şagirdlərinə ünvanlandığı nəzərə alınmışdır. 
Deyirlər ki, "tarix - böyük ustadın rəsm əsəridir". Yuxarıda sadaladığımız 
şərtlər nəticəsində biz bu rəsm əsərinin təkcə ayrı-ayrı fraqmentlərini verə bildik. 
İnanmaq istərdik ki, bu fraqmentlər, azacıq da olsa, gənc nəsildə Azərbaycanın 
tarixi şəxsiyyətləri haqqında müəyyən təsəvvür yaradacaqdır. Yalnız öz keçmişini 
bilən, onunla fəxr edən insanlar respublikada aparılan quruculuq işlərini milli 
zəmində müvəffəqiyyətlə başa vurmağa qadirdirlər. Dahi bəstəkar, yazıçı, 
musiqişünas-alim Üzeyir Hacıbəyli hələ XX əsrin əvvəllərində demişdir: "Binanın 
son daşı heç vaxt bünövrə daşını inkar edə bilməz; etsə də, özü yuxarılarda dayana 
bilməz". 
 
S.Ə.Əhmədov 
 
 
 
 
 
5 
 
Azərbaycan ərazisində  yaranmış ilk 
dövlət Manna dövləti hesab olunur. Manna  bir 
dövlət  kimi e.ə. IX əsrdə formalaşmağa başlasa da  
onu mərkəzləşmiş dövlətə çevirən İranzu 
olmuşdur. Ciddi tədbirlər və keçirdiyi islahatlar  
nəticəsində İranzu ölkədə separatçılığın qarşısını 
almış, daxili sabitliyi təmin etmiş, iqtisadi inkişafa 
təkan vermiş, güclü ordu yaratmış və bütün  bu 
tədbirlərin  öz dövlətini regionun ən qüdrətli 
dövlətlərindən biriinə çevirmişdir. Onu adı 
Azərbaycan tarixinə mərkəzləşmiş dövlər  
tərəfdarı olan siyasi xadim kimi yazılmışdır.  
 
İranzu 
      (e.ə.740-719) 
Azərbaycan ərazisində ilk dövlətçilik 
ənənələri Urmiya gölü ətrafında yerləşən 
vilayətlərdə formalaşmağa başlamışdır. Bu 
vilayətlərə qonşular hələ e.ə. XIV əsrdən yürüşlər 
etmişlər. İşğal təhlükəsi ilə üzləşən Urmiyaətrafı 
vilayətlər - Zamua, Gilzan, Allabria, Messi, Manna, 
Parsua, Uişdiş, Qızılbunda, Andiya, Zikertu, 
Sanqibudu və Puluadi birləşmək məcburiyyəti qarşısında qalmışlar. Vahid dövlət 
yaratmaq cəhdini ilk dəfə Zamua vilayətinin başçıları həyata keçirmişlər. E.ə. 881-
ci ildə tayfa başçısı Nur-Adad Zamua vilayəti daxilində bütün tayfaları 
birləşdirmişdir. Vahid dövlət "Manna dövləti" adını almışdır. 
Lullubey-kuti tayfalarının birindən öz adını götürmüş Manna dövləti 
cənub-qərbdə Assuriya dövləti, qərbdə Urartu dövləti, cənubda Zaqroelam 
qurumları və cənub-şərqdə Maday vilayəti ilə həmsərhəd olmuşdur. Hərbi cəhətdən 
daha güclü olan Assuriya, Urartu və Babilistan Manna üçün böyük təhlükə 
törədirdi. E.ə. IX əsrin 80-ci illərindən başlayaraq assur qoşunları, demək olar, hər 
il Mannanın vilayətlərinə yürüşlər təşkil edir, lakin güclü müqavimətlə üzləşirdi. 
E.ə. IX əsrin sonlarından başlayaraq Manna iki cəbhədə mübarizə 
aparmağa məcbur olur: Assuriya qoşunları ilə bərabər, Mannaya Urartu qoşunları 
da yürüşlər edir. Mannada güclü mərkəzi hakimiyyətin olmaması, tayfa 
başçılarının ədavəti onlara qarşı mübarizəni zəiflədirdi. Müxtəlif xarakterli 
istehkamları olan mannalılar düşmənə güclü zərbələr vururdular. 
6 
 
Manna çarları öz müstəqilliyini qorumaq və ərazi bütövlüyünü təmin 
etmək məqsədi ilə diplomatik səylərini də davam etdirirdilər. Təxminən e.ə. VIII 
əsrin 40-cı illərində Manna dövləti Assuriya ilə müttəfiq olub Urartuya qarşı 
müharibəyə başlamışdır. Bu yolla o nəinki öz müstəqilliyini saxlamış, hətta Urartu 
qoşunlarını işğal olunmuş torpaqlarından qovmuşdur. 
Manna dövlətinin on qüdrətli dövrü çar İranzunun hakimiyyəti illərinə 
təsadüf edir. İranzu hələ gənc yaşlanndan xarici düşmənlərlə toqquşmalarda iştirak 
etmiş, mahir döyüşçü və sərkərdə kimi özünü göstərmişdir. 
O həmçinin bir sıra qiyamçı hakimlərin öncə çarına qarşı çıxışlarının 
şahidi olmuş, belə çıxışların yatırılmasında iştirak etmişdir. E.ə. 740-cı ildə çar 
elan edilən İranzu anlayırdı ki, ölkənin mövcudluğuna ən böyük təhlükə ayrı-ayrı 
tayfa və vilayət başçılarının separatçılıq meyilləridir. Ölkədə olan pərakəndəlik nə 
iqtisadiyyatı inkişaf etdirməyə, nə də düşmənə qarşı mübarizə aparmağa imkan 
verirdi. 
İranzu separatçılığın qarşısını almaq üçün öncə bütün vilayətlərə öz 
canişinlərini başçı qoyur. Canişinlər çarın sadiq məmurları sırasından təyin edilir 
və daim mərkəzi hakimiyyəti dəstəkləyirdilər. Canişinliklər sisteminin tətbiq 
edilməsi mərkəzləşmiş dövlət qurulması yolunda ilk addımlardan hesab olunur. 
Ölkədə sabitliyə nail olduqdan sonra İranzu iqtisadi əlaqələri gücləndirir, 
əkinçilik, maldarlıq, sənətkarlıq və ticarəti inkişaf etdirir. O, sadə xalqın həyatı ilə 
yaxından tanış idi və odur ki iqtisadi tədbirləri ilə onların güzəranını 
yaxşılaşdırmağa çalışır. Təsadüfi deyil ki, Mannada iqtisadiyyatın bütün sahələri 
sürətlə inkişaf edir. 
Mərkəzləşmiş dövlət aparatının qurulması savadlı insanlara olan ehtiyacı 
artırırdı və odur ki İranzunun hakimiyyəti illərində Manna dövlətində yüzlərcə 
məmur hazırlanmışdı. Qonşu ərazilərdə olduğu kimi, Mannada mixi yazılardan, 
bəzən də heroqliflərdən istifadə olunurdu. 
İqtisadi inkişaf sayəsində dövlətin gəlirlərini artıran İranzu güclü qoşun 
yaratmışdı. Manna çarı İranzu qoşunlarını Assuriya nümunəsi əsasında təşkil 
etmiş, at arabaları və piyada dəstələri tərtib etmişdi. Manna dövlətinin qoşunları 
ayrı-ayrı vilayətlərdən gətirilən dəstələrdən ibarət idi. Dəstələr silah növünə görə 
deyil, hansı vilayətə mənsub olduqlarına görə bölünürdülər; yəni bir dəstədə həm 
döyüş arabaları, həm süvarilər, həm də piyadalar olurdu. İranzu piyada dəstələrin 
əhəmiyyətini artırmış, onları ağır silahlanmış və yüngül silahlanmış dəstələrə 
bölmüşdü. Lakin daimi qoşunların olmaması və dövlətin hərbi qüvvəsinin ərazi 
yığma dəstələrindən təşkili müharibələri qısamüddətli edirdi: döyüşçüləri əkin 
sahələrinə qaytarmaq vacib idi. Bu amil həm də İranzunun bir sərkərdə kimi böyük 
insan tələfatına gətirən irimiqyaslı döyüşlərə girişməməsinin əsas səbəbi idi. İranzu 
7 
 
əsasən sürətli reydlərdən ibarət əməliyyatlar keçirməyi və dayaq məntəqələri olan 
qalalar inşa edilməsini üstün tuturdu. 
Mərkəzi hakimiyyətin güclənməsi və iqtisadi inkişaf ölkə ərazisində şəhər 
və qalaların sayının artmasına səbəb olurdu. Dövlətin paytaxtı İzirtu şəhəri 
regionun ən iri sənət və ticarət mərkəzlərindən sayılırdı və Mannanın hərbi-inzibati 
və siyasi mərkəzi idi. Hər belə yaşayış məntəqəsi çarın ayrı-ayrı vilayətlərdə dayaq 
məntəqəsi olmaqla yerli hakimləri nəzarət altında saxlamağa və xarici düşmənə 
qarşı mübarizə aparmağa imkan verirdi. Artıq bu dövrdə od siqnalizasiyası sistemi 
yaradılmışdı: düşmənin yaxınlaşdığını görən sərhəd qalasının döyüşçüləri hündür 
yerdə tonqal qalayır və ölkənin dərinliklərində olan şəhər və qalaları xəbərdar 
edirdilər. Qalalarda iri ərzaq və silah anbarları yaradılmışdı. 
Ölkənin hərbi və iqtisadi qüdrətinin artması İranzuya beynəlxalq siyasətə 
daha fəal qarışmağa imkan verirdi. Dövlətlərarası əlaqələri qurarkən İranzu ilk 
növbədə ölkəsinin maraqlarını üstün tuturdu. Assuriya dövləti ilə dostluq 
münasibətləri yaradan İranzu Mannanı regionun nüfuzlu hərbi-siyasi qüvvəsinə 
çevirmişdi. Öz hərbi qüvvələri və Assuriyanın müttəfiqlik köməyinə arxalanan 
İranzu Urartu ilə müharibəyə başlayır. Qısa müddət ərzində onun qoşunları 
əvvəllər Urartu tərəfindən zəbt edilmiş Urmiya gölündən qərbdə və şimalda 
yerləşən torpaqları geri qaytarır. İranzunun əmri ilə burada sərhəd xətti boyunca 
qalalar inşa olunur. Şimal-şərq istiqamətində irəliləyən Manna qoşunları Xəzər 
dənizinə çatır və ona "Günəş batan dəniz" adını verirlər. Şimal istiqamətində 
Manna döyüşçüləri Araz çayınadək irəliləyirlər. Qonşu dövlətlərlə toqquşmalardan 
qalib çıxan İranzu dövlətinin ərazisini xeyli genişləndirir. Beləliklə, Mannanın 
şimal sərhədləri Araz çayı, cənub sərhədləri Parsua vilayəti, cənub-şərq sərhədləri 
Midiya vilayəti, şərq sərhədləri Xəzər dənizinə çatır. 
İranzu e.ə 718-ci ildə vəfat edəndə varisinə güclü dövlət qoyub gedir. 
Manna dövləti iqtisadi və mədəni cəhətdən yüksək inkişaf səviyyəsinə çatmış, 
hərbi baxımdan möhtəşəm, qüdrətli dövlətə çevrilmişdi. 
 
 
 
 
 
 
 
 
 
 
 
8 
 
E.ə. VII əsrdən başlayaraq Azərbaycan 
ərazisinə şimal tərəfdən kimmer, skit, sak 
tayfaları köçməyə başlmışlar. Onlar burada 
məskunlaşmış və yerli əhaliyə qaynayıb-
qarışmışlar. Bu zaman Şimali 
Azərbaycanda, Araz çayı sahilində 
massaget  tayfaları yaşayırdı. E.ə.VI əsrdə 
İran Əhəməni dövlətinin başçısı II Kir  bu 
tayfaları bu tayfaları tabe etmək məqsədi 
ilə şimala yürüş edir. Massagetlər  tayfa  
başçıları Tomrisin (bəzi mənbələrdə - 
Tomris) başçılığı ilə inadlı müqavimət 
göstərirlər. E.ə. 530-cu ildə həlledici 
döyüşdə II  Kir  məğlub edilir və öldürülür. 
Azərbaycan tarixinə Tomris ölkənin 
azadlığı uğrunda mübarizə aparan 
sərkərdə-qadın kimi daxil olmuşdur. 
 
Tomris 
(e.ə. VI əsr) 
E.ə. VII əsrdən etibarən Şimali Qafqaz, Krım yarımadası və Qara dəniz 
sahillərində yaşayan qədim türkdilli xalqlar - kimmer, skit, saklar cənuba doğru köç etməyə 
başlayırlar. Onların böyük qismi Qafqaz dağlarını aşaraq Azərbaycan ərazisində 
məskunlaşır. 
Azərbaycanın şimal və qərb rayonlarında kimmerlər məskən salırlar. Onlardan 
bizim dövrümüzədək Qımır, Qımırlı, Qəmərli, Kəmərli adları ilə tanınan kəndlər yadigar 
qalmışdır. 
Sak tayfaları şimal-qərb rayonlarında, həmçinin Kür və Arazın qovuşduğu yerdə 
və Araz çayından Urmiya gölünün şimalınadək uzanan ərazilərdə məskunlaşırlar. Onların 
məskunlaşdığı ərazilər Balasakan, yəni "sak düzü", Sakatala, yəni "sak otlağı" (indiki 
Zaqatala), Sakasena, yəni "saklara bənzəyənlər" adları ilə tanınırdı. 
Skit tayfa birlikləri əsasən indiki Cənubi Azərbaycan ərazilərində 
məskunlaşmışlar. Tədricən yerli əhali ilə qaynayıb-qarışmış tayfalar Azərbaycanı özləri üçün 
vətən sanmış, əzəldən burada yaşayan əhali ilə bərabər ölkəmizdə quruculuq işləri ilə 
məşğul olmuş, ərazilərimizi düşmənlərdən qorumuşlar. 
9 
 
Kimmer, sak, skit tayfa birliklərinə onlarca ayrı-ayrı tayfalar daxil idi. Bu tayfalar 
arasında sak tayfa birliyinin tərkibində olan massagetlər seçilirdilər. Onlar əsasən Şimali 
Azərbaycanda - Araz çayı sahilində məskunlaşmışdılar. 
E.ə. V əsrdə yaşamış qədim yunan tarixçisi Herodot "Tarix" əsərində 
massagetlərin təsvirinə böyük yer ayırmışdır. 
Massagetlər köçəri həyat tərzi sürür, əsasən maldarlıqla məşğul idilər. Mal-qara, 
süd, ət, yun, dəri məhsulları istehsal edən massagetlər qonşu xalqlarla ticarət əlaqələri qurur, 
məhsullarını onlara satır, özlərində olmayan məhsulları isə onlardan alırdılar. Köçəri həyat 
tərzi sürmələrinə baxmayaraq sənətkarlıq yüksək inkişaf səviyyəsinə çatmışdı. Massagetlər 
ölülərini torpaq qəbirlərdə dəfn edir, axirət dünyasına, ölümdən sonrakı həyata inandıqlarına 
görə mərhumun yanına qab-qacaq, silah, bəzək əşyaları qoyurdular. Ən hörmətli şəxslərin 
qəbirləri üzərində kurqan ucaldılırdı. Belə kurqan qəbirlərə yüzlərcə 
müxtəlif bahalı əşyalar - qızıl və gümüş qab-qacaq, daş-qaşlarla bəzədilmiş 
bilərziklər, boyunbağılar, üzüklər, silahlar qoyulurdu. 
Massagetlərdə hər bir həddi-büluğa çatmış kişi döyüşçü hesab olunurdu, həmçinin 
qadınlar və yeniyetmələr də silah işlətməyi bacarırdılar. Massagetlərin ordusu təkcə 
süvarilərdən ibarət idi. 
E.ə. VI əsrin 40-cı illərində massagetlərin tayfa başçısı vəfat etmiş, onun oğlu 
kiçik olduğundan müvəqqəti olaraq tayfa başçısı vəzifəsinə onun həyat yoldaşı Tomris 
seçilmişdir. Massagetlərdə qadınların hüquqları kişilərin hüquqları ilə eyni olmuşdur. 
İran Əhəməni dövlətinin banisi II Kir işğalçı siyasət yürüdərək qısa müddət 
ərzində Aralıq dənizindən başlamış Xəzər dənizinədək əraziləri zəbt etmişdir. Yüz minlərlə 
döyüşçüsü olan Əhəməni ordusunda süvarilər, piyadalar, dəvə süvari dəstələri, daşatan 
qurğular da var idi. Midiya, Lidiya, Babil kimi dövrün möhtəşəm dövlətlərinin 
mövcudluğuna son qoyan II Kir dünyanın hakimi olmaq fikrinə düşmüşdü. Qərbdə 
rəqiblərini məğlub etdikdən sonra o, şimala - Araz çayına doğru üz tutur. Onun fikri burada 
yaşayan massagetləri məğlubiyyətə uğradıb Şimali Azərbaycanı zəbt etmək idi. 
II Kir massagetlərin başçısı Tomrisə məktub yollayaraq ondan tabe olmağı tələb 
edir. Məktubu alan Tomris dərhal tayfanın ən müdrik və təcrübəli şəxslərindən ibarət 
ağsaqqallar şurası çağırır və məktubu səsləndirir. Massagetlər ya II Kirin tələbini qəbul edib 
qul olmalı, ya da onun tələbini rədd edib ağır müharibəyə hazırlaşmalı idilər. Azadlıqsevər 
massagetlər ikinci yolu seçirlər - Tomris II Kirə rədd cavabı verir. 
Rədd cavabı alan II Kir bərk qəzəblənir və böyük ordu ilə şimala doğru yürüşə 
başlayır. Qoşunlarının başında II Kir özü dururdu, o, massagetləri qırmaq, onlann qanını 
şəxsən axıtmaq istəyirdi. II Kirin orduları Arazı keçərək şimala doğru irəliləyirlər. 
Massagetlərin qoşunları tədricən geri çəkilirlər. Onlar kəşfiyyatçılarından düşmənin 
sayca çox üstün olması barədə məlumat almışdılar. Ona görə də massagetlər geri çəkilərək 
düşməni sərhəddən uzaqlaşdırmaq, sonra kəskin zərbələrlə onun qüvvələrini zəiflətmək və  
nəhayət, son zərbə ilə düşməni tam məhv etmək qərarına gəlirlər. Massagetlərin ordusu üç 
hissəyə bölünür: birinci hissə Əhəməni qoşununun qarşısına çıxır və onu öz ardınca susuz, 
səhralıq yerlərlə aparır. Bu hissənin başında Tomrisin oğlu dayanırdı və o, vaxtaşırı 
Əhəmənilərə zərbələr vuraraq onlan sanki döyüşə səsləyir və yenidən geriyə çəkilərək 
ölkənin dərinliklərinə aparırdı. Bu hissəni təqib edən II Kir elə zənn edirdi ki, onun önündə 
10 
 
bütün massaget ordusu cəmləşib. Əslində isə massagetlərin əsas qüvvələri Əhəməni 
ordusunun sağında və solunda cəmləşmişdilər. Əhəməni qoşunu sərhəddən uzaqlaşdıqdan 
sonra massagetlərin bu qoşunları hücuma keçərək II Kirin ərzaq və su ehtiyatlarını məhv edir, 
onun öz ölkəsi ilə əlaqələrini tam kəsir. 
Təhlükəni başa düşən II Kir müharibəni tezliklə bitirmək qərarına gəlir. Onun 
qoşunları irəli atılır və massaget ordusunun birinci hissəsinə çatır. Döyüş zamanı massaget 
döyüşçülərinin əksəriyyəti və onların başçıları - Tomrisin oğlu həlak olur. Lakin onlar 
vəzifələrini yerinə yetirmişdilər: düşmən ordusu öz ölkəsindən xeyli uzaq düşmüş və 
mühasirəyə alınmışdı. Oğlunu itirmək Tomris üçün nə qədər ağır olsa da, o, ordusunda ruh 
düşkünlüyü yaranmaması üçün bunu biruzə verməməyə çalışır. 
Massaget qoşunları II Kirin ordusunu sağdan və soldan dövrəyə alır. Geriyə 
qayıtmağa çalışan II Kirin ordusu ilə massagetlərin arasında ağır döyüş baş verir. 
Massagetlər torpaqlarını, vətənlərini qoruduqlarını anladıqları üçün böyük rəşadətlə 
vuruşurlar. Üstəlik, onlar həlak olmuş yoldaşlarının qisasını almağa can atırlar. İşğal məqsədi 
ilə Azərbaycana gəlmiş Əhəməni döyüşçüləri isə canlarını xilas edib Arazı keçməyə 
çalışırlar. Sayca az, lakin mənəvi baxımdan üstün olan, qələbə ruhu ilə yaşayan massagetlər 
qalib gəlirlər. Əhəməni qoşunları darmadağın edilir, II Kir öldürülür. 
Döyüşdən sonra Tomris II Kirin cəsədini tapdırır və onun boynunu vurdurur. 
Tomrisin əmri ilə II Kirin kəsilmiş başı qanla dolu çuvala atılır və bu zaman o, məşhur 
kəlamını deyir: "Sən qan içməyə gəlirdin. Doyunca iç". 
Tomris və onun döyüşçüləri böyük qurbanlar hesabına olsa da torpaqlarını 
düşmən tapdağına vermirlər. 
 
 
 
 
 
 
 
 
 
 
 
 
 
 
 
 
 
 
 
11 
 
E.ə. IV əsrin 30-cu illərində bütün Şərqdə 
yeni  fateh - Makedoniyalı İsgəndər güclü  ordu ilə 
Əhəməni İran dövlətinə qarşı  hücuma  keçmiş və 
bir  neçə döyüşdə bu dövlətin qoşunlarını sarsıdıcı 
məğlubiyyətə uğradaraq, Şərqə doğru yürüşünü  
davam etdirmişdir. İsgəndər qısa müddət ərzində 
Aralıq dənizinin Hind  çayına  qədər ərazilərini 
zəbt  etmişdir. Bütün Şərq hökmdarları arasında 
təkcə Atropat  adlı şəxs onunla dil tapa bilmişdir. 
Vaxtilə Əhəmini qoşunları ilə birgə  
makedoniyalılara qarşı vuruşmasına baxmayaraq, 
İsgəndər  onu yerli hakim kimi tanımış və onun 
iran torpaqlarına, indiki Cənubi Azərbaycan 
ərazisinə toxunmamışdır. Atropat  öz torpaqlarını 
iqtisadi və mədəni baxımdan inkişaf  etdirmişdir. 
E.ə. 323-cü  ildə İsgəndər vəfat edəndə və onun 
dövləti parçalananda Atropat öz dövləti – 
Atropatenanın müstəqilliyini bəyan edir və tezliklə 
Atropatena regionun ən qüdrətli  dövlətinə çevrilir.  
Azərbaycan tarixinə Atropat çətin tarixi 
şəraitdə müstəqillik qazanmış hökmdar və 
mərkəzləşmiş dövlət tərəfdarı olan siyasi xadim 
kimi daxil olmuşdur. 
 
Atropat 
(e.ə. VI əsr) 
Atropat adının kökü "Ater", yəni "od, alov" deməkdir. Atropat Kiçik 
Midiya adı ilə tanınan Cənubi Azərbaycanda zadəgan ailəsində dünyaya göz 
açmışdır. Midiya adı ilə e.ə. 672 - 550-ci illərdə mövcud olmuş möhtəşəm bir 
dövlət tanınır. Bu dövlətin ərazisi Araz çayından İran körfəzinədək, Kiçik 
Asiyadan indiki Əfqanıstanadək uzanırdı. Onun Kiçik Midiya adlanan hissəsi 
dövlətin mərkəzi olan Cənubi Azərbaycana aid idi. E.ə. 550-ci ildən başlayaraq 
Əhəməni dövləti Midiyanı əvəz etdi, əvvəlki kimi Kiçik Midiya adlanan Cənubi 
Azərbaycan bu dövlətin tərkibinə qatıldı. Əhəmənilərin Şimali Azərbaycanı zəbt 
etmək məqsədlərinin qarşısı Tomrisin başçılığı ilə massagetlər tərəfindən alındı. 
Döyüşçü kimi fərqləndiyi üçün Atropat dəstə başçısı təyin edilir və hərbi 
vəzifələrlə tədricən daha yüksək pillələrə qalxırdı. E.ə. IV əsrin 30-cu illərində o, 
Kiçik Midiyanın satrapı təyin edilir. "Satrap" anlayışı "canişin" mənasını verməklə 
vilayət başçısı demək idi. Vilayətin bütün qanunverici, icraedici, məhkəmə 
12 
 
hakimiyyəti satrapın əlində idi, üstəlik, o, vilayətin qoşunlarının başçısı və bəzən 
də dini başçısı hesab edilirdi. Bu zaman Kiçik Midiyada atəşpərəstlik yayılmışdı. 
Atropatın vilayəti digər vilayətlərə nisbətən daha sabit idi və iqtisadi baxımdan 
inkişaf etmişdi. İri quldarları itaət altına alan Atropat əhalini vergilərlə incitməyə 
imkan vermir, ədalətsizliklərin qarşısını alır, ölkədə sənətkarlıq və ticarəti inkişaf 
etdirirdi. Onun nüfuzu təkcə Kiçik Midiyada deyil, həm də Arazdan şimalda, indiki 
Şimali Azərbaycanda da böyük idi. Atropatın qoşunlarında döyüşçü qadınlardan 
ibarət Arazın şimalından toplanmış xüsusi dəstə var idi ki, bu dəstənin 
döyüşçülərinə Avropa müəllifləri "amazonka"lar deyirdilər. 
Əhəməni dövlətinin başçısı III Dara dövlətin bütün varidatını özünün və 
əyanlarının əyləncələrinə sərf edir, təmtəraqlı saraylar və imarətlər tikdirirdi. Artan 
xərcləri ödəmək üçün o, vergiləri artırırdı. E.ə. 336-cı ildə Makedoniyalı İsgəndər 
Əhəməni dövlətinə hücum edəndə III Daranın əmri ilə Atropat başqa satraplarla 
bərabər düşmənə qarşı vuruşa gedir.  Qranik  və İss  döyüşlərində Əhəməni 
qoşunları məğlub olsalar da, Atropat özünü bacarıqlı sərkərdə və merd döyüşçü 
kimi göstərir. E.ə. 331-ci ildə həlledici Qavqamela döyüşünə o öz qoşunları ilə 
bərabər. Arazdan şimalda yerləşən alban, sak, massaget tayfalarının döyüşçülərini 
aparmışdı. Atropatın başçılıq etdiyi dəstələr düşmənin bir cinahını əzir, lakin III 
Daranın qorxaqlığı və vaxtından əvvəl döyüş meydanını tərk etməsi nəticəsində 
döyüş məğlubiyyətlə başa çatır. Xəzərin cənub sahillərinə çatdıqda III Dara 
silahdaşlarından biri tərəfindən öldürülür və beləliklə, Əhəməni imperiyası süquta 
uğrayır. Yeni dövlət - Makedoniya imperiyası formalaşmağa başlayır. 
Makedoniyalı İsgəndərin qoşunları Kiçik Midiyaya çatdıqda onun Atropat 
barəsində fikri mənfi idi. Belə ki, Atropat Əhəmənilərin satrapı olmuş, onlara 
xidmət etmiş, neçə-neçə makedoniyalı döyüşçünü öldürmüşdü. Bu zaman dağ 
vilayətlərində olan Atropat gizlənib canını qurtara bilərdi. Lakin o, qırılmaq 
təhlükəsi ilə üzləşmiş xalqını xilas etmək qərarına gəlir. Kiçik bir dəstə ilə o, 
Makedoniyalı İsgəndərin hərbi düşərgəsinə gəlir və cəzasını çəkməyə hazır 
olduğunu bildirir. Tarixdə ədalətli hökmdar kimi tanınan Makedoniyalı İsgəndər bu 
hərəkətdən heyrətlənir. O başa düşür ki, Atropat əslində vətənpərvər hökmdar və 
qorxmaz insandır. İsgəndər Atropata toxunmur və Kiçik Midiyaya qoşun 
yeritmədən Şərqə doğru yürüşünü davam etdirir. 
İsgəndər tərəfindən Kiçik Midiyaya satrap təyin olunmuş Atropatın 
adamlarından biri ölkəni idarə edə bilmir, iqtisadiyyat dağılır, insanların narazılığı 
artır, quldur və canilərin sayı artır. Vəzifədən kənarlaşdırılan, lakin xalq arasında 
böyük nüfuza malik olan Atropat quldur dəstələrini məhv edir. E.ə. 328-ci ildə 
İsgəndərlə Atropat görüşürlər və İsgəndər onu yenidən Kiçik Midiyanın satrapı 
təyin edir. Vilayətin vəziyyətini sabitləşdirəcəyinə söz verən Atropat Kiçik 
13 
 
Midiyaya Makedoniya qoşunlarının yeridilməməsini xahiş edir və İsgəndər 
bununla razılaşır. 
Bir sıra tədbirlər nəticəsində Atropat iqtisadiyyatı bərpa edir. Çay 
vadilərində, Urmiya gölü ətrafında yerləşən torpaqlarda əkinçilik, bağçılıq və 
üzümçülük inkişaf edir. Dağ ərazilərində yaylaq maldarlığı yayılır, mal-qara və at 
ilxılarının sayı günü-gündən artır. Dəmir, qızıl, gümüş, mis yataqlarının işlənməsi 
genişləndirilir, "Midiya yağı" adı ilə tanınan neft uzaq ölkələrə göndərilirdi; 
neftdən çıraqlarda və hərb işində istifadə edilirdi. Qazaka, Fraaspa, Fanaspa, 
Aqnazana, Vera şəhərləri regionun on iri sənətkarlıq və ticarət mərkəzləri kimi 
tanınırdı. Bu baxımdan Atropatın iqamətgahı yerləşən Qazaka şəhəri xüsusilə 
fərqlənmişdi. Arxeoloji qazıntılar nəticəsində müəyyən edilmişdir ki, sənətkarlar 
yüksək keyfiyyəti ilə seçilən silahlar, metal və gil qablar, parçalar, bəzək əşyaları 
və s. düzəldirdilər. Vilayətdə Makedoniyalı İsgəndərin pul sikkələri geniş istifadə 
edilirdi. 
Qədim müəlliflər Strabon, Plutarx, Ptolemey və digərləri Atropatın 
mədəni inkişafa böyük diqqət yetirməsini xüsusi qeyd edirlər. Sonrakı dövr 
müəllifləri Kiçik Midiya əhalisinin azəri dilində danışdığını qeyd edir, yazıda isə 
yunan yazılarından istifadə etmələrini xəbər verirlər. 
E.ə. 323-cü ildə Makedoniyalı İsgəndər vəfat edir və onun imperiyası 
parçalanmağa başlayır. Atropatın güclü ordusu peşəkar döyüşçülərdən və bacarıqlı 
sərkərdələrdən ibarət idi. Arazdan şimalda yaşayan tayfalarla yenidən əlaqələri 
genişləndirən Atropat hərbi qüdrətini daha da artırır. Bütün görülmüş tədbirlər 
nəticəsində Atropat Kiçik Midiyanı tabe etməyə çalışan makedoniyalıların qarşısını 
ala bilir. 
Öz mövqelərini gücləndirdikdən sonra o, Kiçik Midiyanı "Atropatena 
dövləti" adı ilə müstəqil dövlət elan edir. Dövlətin paytaxtı Qazaka şəhərində 
müstəqilliyin rəmzlərindən biri olan pul sikkələri buraxılır. Həmin dövlətin ərazisi 
indiki Cənubi Azərbaycan torpaqlarını və Şimali Azərbaycanın bəzi rayonlarını 
əhatə edirdi. 
Atropatena dövlətinin yaradılması Azərbaycan xalqının tarixində 
əlamətdar hadisə idi. Ona görə ki, yenidən dövlətçilik ənənələrimiz bərpa edilir, 
dövlət rəmzlərimiz, milli ordumuz formalaşır. Azəri dili dövlət dili səviyyəsində 
inkişaf etdirilir. "Atropatena" sözü tədricən dəyişərək "Aderbayqan" sözü kimi 
işlənir və sonralar "Azərbaycan" termininə çevrilir. "Azərbaycan" sözü isə "Od 
allahının qoruduğu məkan" deməkdir. 
 
 
 
 
14 
 
Qədim Azərbaycan dövləti 
Albaniyada yaşayan 26 tayfadan hər biri 
öz bütlərinə sitayiş edirdi. Bu isə ölkənin 
vahidliyi üçün təhlükə tərpədirdi. Alban 
hökmdarı Urnayr bunu nəzərə alaraq 314-
cü ildə xristianlığı dövlət dini elan edərək 
təkallahlığı yaymağa başlayır. Onun bu 
uzaqgörən addımı Albaniya dövlətinin 
bütövlüyünü, alban xalqının vahidliyini 
təmin edir. 
Azərbaycan tarixində urnayr  Albaniyada  
xristianlığı dövlət  dini elan  etmiş dövlət 
xadfimi, Roma  ilə müharibələrdə öz 
dölətinin müstəqilliyini və ərazi 
bütövlüyünü qorumuş sərkərdə kimi daxil 
olmuşdur. 
Urnayr 
(e.ə.IV əsr) 
 
Tarixi Azərbaycan ərazisi haqlı 
olaraq qədim sivilizasiya ocaqlarından biri 
sayılır. Yaxın Şərq və Şərqi Avropa 
mədəniyyətlərinin kəsişdiyi  yerdə yerləşən dövlətin coğrafi movqeyi bir çox 
etnomədəni   xüsusiyyətlərin   mövcudluğunu şərtləndirirdi. E.ə. III minillikdə bu 
ərazidə unikal  "Kür-Araz mədəniyyəti" formalaşır. R.ə. IV əsrdə bu ərazidə 
yaşamış ayrı-ayrı tayfalar Albaniya dövləti adı ilə tanınan qurumun tərkibində 
birləşmişdilər. Qədim yunan müəllifi Strabon yazırdı ki, Albaniya əhalisi vahid 
mərkəzdən idarə olunan 26 tayfadan ibarətdir. Bu tayfaların vahid mədəniyyəti 
alimlər tərəfindən şərti olaraq Yaloylutəpə mədəniyyəti kimi qeyd olunur. Antik 
dövr müəllifləri qeyd edirdilər ki, Albaniyada 30-dan artıq şəhər mövcud 
olmuşdur. Arxeoloji qazıntılar nəticəsində sübut edilmişdir ki, antik dövr alban 
şəhərləri siyasi-inzibati və sənətkarlıq-ticarət və mədəni mərkəzlər olmuşdur. 
Albaniyada hakimiyyətdə olan hökmdarlar yerli Arranilər sülaləsinə 
mənsub olmuşlar, sonralar bu sülalə Arşakilər sülaləsi ilə əvəz edilmişdir. 
Məlumdur ki, birinci sülalənin adı Arran adı ilə bağlıdırsa, ikinci sülalənin adı 
Azərbaycanda qədimdən məskunlaşmış türk tayfası sakların adı ilə bağlı olmuşdur. 
15 
 
Artıq   I  -  II   əsrlərdə   Yerusəlimdən (Qüdsdən) Albaniya ərazisinə 
xristianlıq yayılmağa başladı. Əvvəllər müxtəlif bütlərə sitayiş edən Albaniya 
əhalisi tədricən xristianlığı qəbul edir. Arxeoloji qazıntılar sübut edir ki, 
xristianlığa qədər Albaniyada bütpərəstlik hökm sürmüş, insanlar günəş və od, su 
və torpağa sitayiş etmişlər. Cənubi Azərbaycanda atəşpərəstlik hökm sürdüyü bir 
dövrdə Albaniyada  (Şimali  Azərbaycan)  bütpərəstlik hökm sürür, bütlərə 
qurbanlar kəsilirdi. Tarixi mənbələrdən məlum olur ki, Fələstindən Albaniyaya 
xristianlığı gətirənlər arasında Yegişe adlı birisi fəallıq göstərirmiş. O, Qiş (indiki 
Kiş) kəndində ilk məbəd inşa etmişdir. Daha sonra kilsələr digər yerlərdə də inşa 
olunmağa başlanmışdır və artıq VII əsrdə, ərəblərin yürüşləri ərəfəsində hər 
kənddə kilsə var idi. Şəhərlərdə olan kilsələrin sayı isə onlarca idi. İndiki erməni 
"müəlliflər"in Yaxın Şərqdə xristianlığı ilk qəbul edənlər sırasında öz əcdadları, 
"qədim erməniləri" göstərmələrinə baxmayaraq, aparılmış tədqiqatlar bunu təkzib 
edir. Yazılı xristian mənbələrində göstərilir ki, Albaniyada xristianlıq 
Ermənistandan (Van gölündən qərbdə olan ərazi nəzərdə tutulur) tez yayılmışdır. 
Qafqazda ilk xristian məbədi olan Qiş məbədi "Şərq kilsələrinin anası" adlandırılır. 
Üzdəniraq erməni "tədqiqatçılar" gah Albaniyanın heç vaxt mövcud olmadığını, 
gah Albaniyanın "Böyük Ermənistan" adlı uydurma dövlətin hissəsi olduğunu, gah 
da alban kilsəsinin erməni kilsəsinə tabe olduğunu iddia etsələr də, aparılmış 
tədqiqatlar bunu təkzib edir. Azərbaycan Respublikasının Şəki rayonunun Kiş 
kəndində 2000 - 2001-ci illərdə Azərbaycan arxeoloqları və Norveç krallığının 
arxeoloqları tərəfindən aparılmış birgə tədqiqatlar buradakı alban kilsəsinin 
doğrudan da Fələstindən şərqdə olan ərazilərdə on qədim kilsə olduğunu sübut 
etmiş, bu da ermənilərin bütün iddialarına qarşı tutarlı cavab olmuşdur. 
Albaniyada xristianlığın dövlət dini statusu qazanması alban hökmdarı 
Urnayrın adı ilə bağlıdır. Hələ 337-ci ildə onun əcdadı Sanatruk (bəzi mənbələrdə 
Sanatürk) ermənilərin romalılarla əlbir olub. Albaniya istiqamətində yürüşlər 
etmələrini görüb Azərbaycana şimaldan gəlmiş türk hun tayfaları ilə birləşərək Van 
gölü istiqamətinə gözlənilmədən güclü yürüş etmişdir. Onun qoşunları düşmənləri 
darmadağın etmiş, alban süvariləri Van gölünün qərb sahillərinə çıxmışlar. İndiki 
dövrdə bütün bu tarixi həqiqətləri unudan erməni "tarixçilər", guya, "dənizdən-
dənizə olan ərazilərin" onların olmasını iddia edir, əslində tarixdə baş vermiş 
hadisələri isə xatırlamamağa çalışırlar. Halbuki qədim Albaniyanın ərazisi Xəzər 
dənizindən başlayıb İberiya sərhədlərinə qədər uzanmışdır, Göyçə gölü isə 
Albaniyanın daxili gölü olmuşdur. 
Hökmdar Urnayrın adı ilk dəfə 314-cü ildə çəkilir. Belə ki, o, Albaniya 
ərazisində yaşayan tayfaları uzaqgörənliklə birləşdirmək qərarına gəlmiş, bu yolda 
əsas vasitənin din olmasını anlamışdır. Nəticədə o, 314-cü ildə xristianlığı 
Albaniyanın dövlət dini elan etmişdir. Təkallahlığı qəbul etməklə o, tayfalarda olan 
16 
 
bütləri məhv edir və tayfaları vahid din ətrafında birləşdirirdi. Xristianlığın qəbul 
edilməsi, həmçinin quldarlıq quruluşunun yeni, feodalizm quruluşu ilə əvəzlənməsi 
prosesi Albaniyanı daim tabe etməyə çalışan və İran feodalları tərəfindən idarə 
olunan Sasani dövləti ilə, həmçinin Şərqi Roma (sonralar Bizans) dövləti ilə 
mübarizə şəraitində baş verirdi. Xristianlığı Fələstin missionerlərindən (yəni 
xristianlığın mənbəyindən) qəbul etməsi isə müstəqil alban kilsəsi yaratmağa, 
Roma xristian rəhbərlərindən asılı olmamağa imkan verirdi. Eyni zamanda, Sasani 
hökmdarları da alban əhalisinə təsir imkanlarını itirirdilər. Beləliklə, Urnayrın 
addımı Albaniyanın vahidliyini və müstəqilliyini təmin edən addım kimi 
qiymətləndirilməlidir. 
Qafqazda ilk xristian dövləti olan Albaniya özü xristianlığı digər Qafqaz 
xalqları arasında yaymağa başlayır. Buradan missionerlər Qafqaz dağları və 
Xəzərsahili çöllərə yollanır, Qafqaz dağlarından şimalda təkallahlılığı yayırlar. 
Məhz alban missionerlərinin sayəsində xristianlıq regionda aparıcı dinə çevrilir, 
vacib siyasi amilə dönür. Nəticədə alban hökmdarı Şimali Qafqaz və Volqaboyu 
əhalisinə təsir etmək imkanı qazanır və bu imkandan istifadə edir. 
Urnayrın regionda artmış qüdrətini görən Sasani hökmdarı II Şapur 
onunla qohum olmaq istədiyini bildirir və razılıq alır. II Şapurun bacısı ilə evlənən 
Urnayr qərbdən gələn yeni təhlükənin qarşısını almağa çalışır. Belə ki, Roma 
qoşunları əlaltıları olan ermənilərlə Albaniyanı zəbt etmək fikirlərindən 
dönməmişdilər. 
Haşiyə çıxaraq qeyd etmək lazımdır ki, romalıların Albaniyaya ilk yürüşü 
e.ə. 66-cı ildə baş vermişdir. O vaxtdan bəri romalılar mütəmadi olaraq Albaniya 
üzərinə yürüşlər etmiş, lakin güclü müqavimətlə üzləşmişlər. Dünyanın ən qüdrətli 
dövləti sayılan Roma imperiyası bütün səylərinə baxmayaraq Albaniyanı zəbt edə 
bilməmişdir. 
359-cu ildə Roma – erməni qoşunu yürüşə hazırlaşdığı dövrdə Urnayr II 
Şapurla görüşüb düşmənin hücumunu gözləməməyin, əksinə, hücum edib onu öz 
torpaqlarındaca məğlub etməyin vacibliyini sübut edir. Birləşmiş alban -Sasani 
ordusu Suriya istiqamətində yürüş edir və Amida şəhəri yaxınlığındakı döyüşdə 
düşmənlərinin belini sındırır. Bu dövr mənbələrində Urnayr haqqında belə 
yazılmışdır: "Urnayr, şərəfli döyüşçü, öz şanlı adını o, böyük müharibələrdə 
qazanmış, Ermənistanın daxilində öz zəfər bayrağını sancmışdır". 
Qələbədən sonra vətənə qayıdan Urnayr ölkədə quruculuq işləri ilə 
məşğul olmuşdur. O, xristianlığı yaymaq üçün xüsusi qanunlar qəbul etmiş, dini 
məktəblər açmışdır. Torpaqların bir qismini kilsə torpaqları adlandırmışdır ki, 
onlardan gələn gəlir kilsənin xərclərini ödəsin. Bununla belə, dədə-baba 
dinlərindən imtina etməyənlərə qarşı o, yumşaq münasibət göstərmiş, heç bir cəza 
tədbirləri həyata keçirməmişdir. Nəticədə artıq IV əsrin ortalarında xristianlıq 
17 
 
Albaniyada əsl dövlət dini olmuşdur. Bu, Sasani hökmdarının xoşuna gəlməsə də, 
Urnayr kimi güclü müttəfiqi itirmək istəməyən II Şapur bu tədbirlərə göz yummağı 
üstün tutmuşdur. 
371-ci ildə Roma qoşunları yeni, daha güclü bir yürüşə başlayır. Alban - 
Sasani ordusu onları qarşılayır, lakin Dzirav yaxınlığında baş verən döyüşdə 
məğlub edilir. İgidliklə vuruşan Urnayr bu döyüşdə ağır yaralanır və 
mühafizəçilərinin köməyi ilə vətəninə çatdırılır. Lakin romalılar da böyük itkilər 
vermişdilər. Nəticədə Roma - Sasani danışıqları başlayır. 387-ci ildə imzalanan 
müqaviləyə əsasən, Ermənistan dövlətinin adı dünyanın siyasi xəritəsindən silinir. 
Van gölü ətrafında olan torpaqlar Roma ilə sasanilər arasında bölünür. Növbəti 
erməni dövləti 1918-ci ildə, Azərbaycanın ermənilərə bağışladığı İrəvan şəhəri 
ətrafında yaranmışdır. 
Urnayrın müqavilədən sonrakı taleyi məlum deyil. Hər halda, bir şey 
məlumdur ki, o, dövlətinin müstəqilliyini və ərazi bütövlüyünü təmin etmiş, xalqın 
bölünməsinə imkan verməmişdir. 
 
 
 
 
 
 
 
 
 
 
 
 
 
 
 
 
 
 
 
 
 
          Şəki rayonu Kiş kəndində qədim Alban kilsəsi 
 
18 
 
E.ə. IV  - eramızın VIII əsrlərdə 
Şimali Azərbaycan ərazisində  mövcud 
olmuş Albaniya dövləti hökmdar 
Cavanşirin vaxtında  çiçəklənmə dövrünü  
yaşamışdır. Cənubdan ərəb hücumu 
təhlükəsi, şimaldan xəzər tayfalarının 
həmlələri, qərbdən Bizans dövlətinin 
təzyiqi - bütün  bu amillər Albaniya 
dövlətinin mövcudluğu üçün  
Böyük təhlükə yaradırdı. Lakin 
fikti sərkərdəlik istedadı, gərgin 
diplomatik  fəaliyyəti və vətəninə olan 
məhəbbəti Cavanşirə bütün problemləri 
həll edib ölkəsinin ərazi bütövlüyünü və 
müstəqilliyini təmin etməyə  imkan  
vermişdi. Daxili sabitliyə nail olan 
Cavanşir ölkənin iqtisadiyyatının və 
mədəniyyətinin inkişafına  böyük  diqqət  
yetirirdi. Nəticədə erkən  orta əsrlər  
dövründə Albaniya  regionun ən inkişaf  
etmiş dövlətlərarası birinə çevrilmişdi. 
Azərbaycan tarixində Cavanşir görkəmli 
dövlət xadimi, diplomat və sərkərdə kimi 
tanınır. 
Cavanşir 
(642-681) 
 
Sasani zülmü altında 
olan Albaniya dövləti daim öz 
müstəqilliyi uğrunda mübarizə 
aparırdı. Ardı-arası kəsilməyən üsyanlar xalqın azadlıq əzmini nümayiş etdirirdi. 
VI əsrin sonlarında Albaniyada Mehranilər feodal sülaləsi hakimiyyətə gəlir. 
Girdiman vilayətini (müasir Şəmkir-Qazax-Tovuz bölgəsi) özünə dayaq seçən 
Mehranilər həm yerli əhaliyə, həm də şimaldan Azərbaycana köçmüş və burada 
məskunlaşmış sabirlər tayfalarına arxalanırdı. Mehranilər sülaləsindən olan Varaz 
Qriqor Sasani hökmdarlarının Albaniyada zərdüştliyi yaymaq istəyinə qarşı çıxırdı, 
çünki anlayırdı ki, bu yolla sasanilər albanları özlərinə tabe etməyə çalışır. Geniş 
dünyagörüşü ilə seçilən Varaz Qriqor təkallahlılığı üstün tutur və xristianlığı qəbul 
edir (Varaz Qriqor adı onun xristian olmasını göstərir). Sasaniləri ölkədən qovan 
və özünü alban çarı elan edən Varaz Qriqor ölkənin dövlətçilik ənənələrini bərpa 
edir və öz iqamətgahını Girdiman qalasından Bərdəyə (o zaman alban dilində 
19 
 
Partav adlanırdı) köçürür. Sasanilərin vassalı hesab edilən Mehranilər müstəqil 
daxili siyasət aparır və öz silahlı qüvvələrinə malik idilər. 633-cü ildə Sasani 
dövlətinə ərəblərin hücumu başlayır. Sasani şahənşahı III Yezdəgird bütün 
qüvvələri ərəblərə qarşı yönəldir. Onun xahişi ilə Varaz Qriqor alban qoşununu 
köməyə göndərir. Qoşunun başında onun oğlu Cavanşir dayanırdı. Ölü sular və 
Kadisi yaxınlığındakı döyüşlərdə Cavanşirin Albaniya döyüşçüləri mərdliklə 
vuruşurlar. Salnaməçilər yazırlar ki, şahənşah şəxsən Cavanşiri fəxri paltar, kəmər, 
zəfər boruları, "hakimiyyət rəmzi olan iki qızıl qalxan və iki qızıl nizə, qızıl dəstəyi 
olan qılınc", həmçinin bəzək əşyaları ilə təltif etmişdi. Cavanşir öz qoşunu ilə 
Sasani dövlətinin paytaxtı Ktesifon (Mədain) şəhərinin müdafiəsində və Nəhavənd 
döyüşündə iştirak etmişdir. Bu döyüşlərdə 11 dəfə yaralanan Cavanşir mərdliyi ilə 
ad qazanmışdır. Hətta ərəb tarixçiləri də onun sərkərdəlik məharətindən xəbər 
verirlər. 9 il qürbətdə olan Cavanşir zəngin döyüş təcrübəsi toplamışdır. Lakin 
Sasani dövlətinin süquta uğradığını gördükdə o, vətənə qayıtmışdır. 642-ci ildə 
Varaz Qriqor vəfat edərkən Cavanşiri özünə varis elan etmişdir. 
Bu zaman Albaniya sərhədlərinə ərəblərlə toqquşmalarda məğlub olmuş 
Sasani ordusunun qalıqları yaxınlaşır və Cavanşirdən sığınacaq istəyir. Cavanşir 
onlara torpaqlarında məskunlaşmağa icazə verir. Lakin yaxşılığı 
qiymətləndirməyən sasanilər yerli əhalini talan etməyə başlayırlar. Bunu eşidən 
Cavanşir qoşunları ilə onları məğlub edir və öz ərazilərindən kənara atır. Belə bir 
vaxtda Albaniya ərəb qoşunları sərhədlərinə yaxınlaşır. 
Ərəbləri güclü rəqib hesab edən Cavanşir qonşu İberiya hökmdarı 
Atrnersexlə ittifaq yaradır, daha sonra isə Bizansa gedib imperator II Konstantinlə 
danışıqlar aparır. O, ərəblərə qarşı birgə mübarizə aparmağı təklif edir. Bu zaman 
ərəb qoşunları artıq Albaniya ərazisindən keçərək Şimali Qafqaza yollanmışdılar. 
Lakin ərəblər burada Xəzər xaqanlığının qoşunları tərəfindən darmadağın 
edilmişdilər. 
İmperatorla danışıqlar zamanı Cavanşir hiss edir ki, əməli köməklik 
göstərmək istəməyən Bizans imperatoru müxtəlif şərtlərlə Albaniyanı özündən asılı 
vəziyyətə salmaq istəyir. Bu səbəbdən də Cavanşir danışıqların xeyirsiz olduğunu 
görüb vətəninə qayıdır. 
662-ci ildə Albaniyaya xəzərlər hücum edir. Onlar Albaniyanın şimal 
ərazilərini talan etməyə başlayırlar. Lakin Cavanşir qoşunuyla onlara qarşı çıxış 
edir və Kür çayı sahilində baş vermiş qanlı döyüşdə xəzərləri məğlubiyyətə 
uğradıb ölkədən qovur. 664-cü ildə xəzərlər yenidən Albaniyaya hücum edir. Bu 
zaman Albaniyanın cənub sərhədi boyunca ərəb qoşunu cəmləşmişdi. Ərəblərlə 
cənubda və xəzərlərlə şimalda müharibə aparmağın mümkünsüzlüyünü anlayan 
Cavanşir Xəzər xaqanının görüşünə gedir və danışıqlar aparır. Cavanşirə bir 
sərkərdə və dövlət başçısı kimi hörmət bəsləyən xaqan tezliklə Cavanşirlə razılığa 
20 
 
gəlir. İmzalanmış müttəfiqlik müqaviləsini daha da möhkəmlətmək məqsədi ilə 
Cavanşir xaqanın qızı ilə evlənir. Beləliklə, qohumluq əlaqəsi vasitəsilə Cavanşir 
xəzərlərlə ittifaq yaradır, öz şimal sərhədlərinin təhlükəsizliyini təmin etməklə 
bərabər, özünə güclü müttəfiq qazanır. Xəzərlər alban əsirlərini, ələ keçirdikləri 
qəniməti və mal-qaranı da qaytarırlar. Bundan sonra lazım gələrdisə, Cavanşir öz 
qoşunundan başqa, xəzər qoşunundan da istifadə edə bilərdi. 
O zaman Şimali Afrikadan Hindistan sərhədlərinədək uzanan Ərəb xilafəti 
dünyanın on möhtəşəm dövləti idi. Bunu anlayan və əbəs yerə öz adamlarının 
qanını axıtmaq istəməyən Cavanşir ərəblərlə danışıqlara başlamaq qərarına gəlir. 
Ərəb xəlifəsi Müaviyə düşmən hesab etdiyi Cavanşirin cüzi mühafizə 
dəstəsi ilə Dəməşqə doğru gəldiyini eşidəndə əvvəlcə buna inanmır. O, 633 - 642-
ci illərdə ərəblərə qarşı Cavanşirin igidliklə vuruşduğunu bilirdi və ona görə də 
albanlarla müharibə olacağını gözləyirdi. Cavanşirin gözlənilməz hərəkəti onu 
çaşbaş salır. Hər halda, mərd insanlara daim hörmətlə yanaşan xəlifə Müaviyə 
Cavanşiri hörmətlə qarşılamağı əmr edir. 667-ci ildə Dəməşqdə aparılan 
danışıqlarda xəlifə Albaniyanın daxili müstəqilliyini tanıyır. Bu o demək idi ki, 
ərəb qoşunları Albaniyaya yeridilməyəcək, Albaniyanın daxilində heç bir işə 
qarışmayacaqlar. Əvəzində Cavanşir hər il müəyyən məbləğdə vergi ödəyəcək. 
Ölkəsinin müstəqilliyini qoruyub-saxlaya bilmiş Cavanşir verginin miqdarının da 
az olmasına razılıq alır. Xəlifə Cavanşirə fəxri silah, qiymətli hədiyyələr və hətta 
fil bağışlayaraq onu hörmətlə yola salır. 
Vətəninə qayıdan Cavanşir qısa zaman ərzində ölkənin həyatını 
normallaşdırmağa nail olur. Albaniya iqtisadi baxımdan çox inkişaf edir. Onun 
paytaxtı Bərdə bütün Şərqdə iri ticarət mərkəzi kimi tanınmağa başlayır. Burada 
şərq və qərbdən, şimal və cənubdan gələn yollar kəsişirdi. 
670-ci ildə xəlifə Cavanşiri Dəməşqə dəvət edərək ərəblərlə Bizans 
arasında gedən danışıqlarda vasitəçi olmasını istəyir. Bu istək Cavanşirin həm 
xilafətdə, həm də Bizansda necə böyük nüfuza malik olmasından xəbər verir. 
Cavanşir vasitəçilik missiyasının öhdəsindən müvəffəqiyyətlə gəlir və Albaniyadan 
ərəblərin xeyrinə yığılan vergilərin 1/3 hissəsinin azaldılmasına nail olur. 
Albaniyada olan sabitliyi Arazdan cənubda da görmək istəyən xəlifə bu ərazilərin 
də idarə olunmasını Cavanşirə təklif edir. "Artıq tamah baş yarar" deyən Cavanşir 
bu təklifdən imtina edir. İri feodalların hakimiyyətini məhdudlaşdıran Cavanşir 
ölkəsində sabitlik yaratmağa müvəffəq olur. Ölkədə yeni-yeni qalalar tikilir 
(onlardan Cavanşir qalası öz möhtəşəmliyi ilə seçilir), şəhərlərdə yeni-yeni binalar 
inşa edilir. Cavanşirin tapşırığı ilə tarixçi Moisey Kalankatlı, “Ağvanların tarixi" 
əsərini  yazmağa başlayır. Ölkədə mədəniyyət sürətlə inkişaf edir. 
Lakin 681-ci ildə bir neçə alban feodalı Cavanşirə sui-qəsdi təşkil edərək 
onu öldürür. Salnaməçilər göstərir ki, başdan-ayağadək silahlanmış suiqəsdçi saray 
21 
 
əyanları gecə ikən silahsız Cavanşirə hücum etmişlər. Lakin o, qılıncını sıyırmağa 
macal tapmış və güclü müqavimət göstərmişdir. Arxadan vurulan zərbə onu 
ölümcül yaralamış və o, üç  gün sonra dünyasını dəyişmişdir. Müəyyən edilmişdir 
ki, sui-qəsdin təşkilində Bizansın da əli olub: imperator Cavanşirin ərəblərlə 
yaxınlıq etməsindən və xəzərlərlə müttəfiqliyindən çox narahat olmuşdur. 
Azərbaycan tarixində Cavanşir özünəməxsus yer tutur. Məharətli 
döyüşçü, mərd  insan olmaqla  bərabər, o, peşəkar  sərkərdə, mahir  diplomat və ən 
əsası ölkənin maraqlarını hər  şeydən üstün tutan görkəmli tarixi şəxsiyyət  kimi 
Azərbaycan  xalqının tarixində bu gün də yaşayır. 
 
 
 
 
22 
 
Qonşu Ermənistan dövləti tərəfindən 
təcavüzə qalmış Azərbaycanın təkcə əraziləri  
deyil, mədəniyyəti, tarixi də təhlükə 
altındadır. Belə ki, özlərini Qafqazın 
avtoxtonları  kimi göstərməyə çalışan, 
azərbaycanlıları isə köçəri adlandıran erməni 
“tədqiqatçılar” xalqımızın yaratdığı bir çox 
maddi mədəniyyət nümunələrini adlarına  
çıxarırlar. Onlar  hətta tarixi şəxsiyyətlərimizi 
belə həyasızcasına özünküləşdirməkdən əl 
çəkmirlər. Belə təcavüzə məruz qalmış 
şəxsiyyətlərimizdən biri  məşhur  Alban 
tarixçisi Moisey Kalankatlıdır.  Qədim 
Azərbaycan dövləti olan Qafqaz Albaniyası  
tarixinə həsr  edilmiş birinci və yeganə  tarixi 
əsərin müəllifi hal-hazırda “Moses 
Kalankatvasi” adlı ilə erməni tarixçisi kimi 
qələmə verilir. 
Moisey Kalankatlı “Albaniya  tarixi” 
əsərinin müəllifi, ilk və bizə məlum olan 
yeganə alban tarixçisi kimi Azərbaycan 
tarixində əhəmiyyətli yer  tutur.  
 
Moisey Kalankatlı 
(VII əsrin sonu – VIII əsrin əvvəli) 
 
Qafqaz Albaniyası 
başçısı Cavanşirin 
hakimiyyət illərində ölkədə 
sabitlik yaranmış, iqtisadi 
dirçəliş başlanmış, bu isə öz 
növbəsində elm və 
mədəniyyətin inkişafına  
səbəb olmuşdu. Ölkədə yeni-
yeni məktəblər açılmış, şair, 
memar və alimlərin çalışması 
üçün yaxşı şərait yaranmışdı. 
İndi Zəngəzur ərazisi kimi 
tanınan Syunik adlı alban 
vilayətində yerləşən 
məktəbdə alban şair və 
filosofu Mafusail dərs deyir 
və əsərlər yaradır, Cavanşirin 
saray şairi Dəvdək poemaları 
ilə bütün Şərqdə tanınır, 
ölkədə möhtəşəm saraylar, 
qalalar, məbədlər inşa 
edilirdi. Cavanşirin əmri ilə 
VII əsrin II yarısında Moisey 
Kalankatlı albanların və 
Albaniya dövlətinin tarixini 
yazmağa başlamışdı. 
Moisey Kalankatlı 
qeyd edir ki, o, Albaniyanın 
Uti vilayətində yerləşən 
Kalankat kəndində anadan 
olub. Alban tayfalarından 
biri olan utilərin adı da Uti 
vilayətinin adından 
götürülüb. Həmin tayfa 
Qanıx (Alazan) çayından 
başlamış cənuba doğru 
23 
 
uzanan ərazilərdə, o cümlədən Yuxarı Qarabağda, Tərtər çayı sahillərində 
yaşayırdı. Mənbələrdə utilərin Kürün hər iki sahilində və hətta Xəzər dənizi 
sahilində yaşamaları göstərilir. Hal-hazırda utilər "udin" adı ilə tanınır və 
Azərbaycan Respublikasının Oğuz rayonunun Nic kəndində yaşayırlar. VII əsrdə 
böyük kəndlərdən sayılan Kalankat kəndi Bərdə şəhərindən cənub-qərbdə, Tərtər 
çayı sahilində yerləşirdi. Bərdə - Dəbil ticarət yolunda yerləşən bu kənd daşdan 
tikilmiş müdafiə divarları ilə hasarlanmışdı. Orta əsrlərdə ərəb coğrafiyaşünasları 
kəndi "Qolqatus" kimi göstərmişlər. Mənbələrdə yazılır ki, Yerusəlimdə (Qüds) V 
- VIII əsrlərdə albanlar tərəfindən tikilmiş monastırlar sırasında Kalankat monastırı 
da var imiş. Bütün deyilənlər sübut edir ki, Moisey Kalankatlı əslən alban olmuş, 
Albaniya ərazisində doğulmuş və burada fəaliyyət göstərmişdir. Oğlanın adının 
Moisey olması onun ailəsinin xristian olması ilə bağlıdır. Məlumdur ki, IV əsrdən 
başlayaraq VIII əsrə - ərəblərin Azərbaycanda bərqərar olmasına qədər ölkəmizdə 
əsasən xristian dininə ibadət edirlərmiş. 
Moisey Kalankatlı "Albaniya tarixi" adlı əsərini Cavanşirin ölümündən 
sonra tamamlamışdır. Əsərdə alban şairi Dəvdəyin Cavanşirin ölümünə həsr etdiyi 
poemadan bir hissəni verməsi bunu təsdiqləyir. Lakin əsərdə hadisələr 999-cu 
ilədək təsvir edilir. Bu o deməkdir ki, Moisey Kalankatlının ölümündən sonra onun 
əsəri hansısa naməlum alban tarixçisi tərəfindən davam etdirilmişdir. 
Albanların yazıları artıq e.ə. II əsrdə məlum olmuşdur. Həm tarixi 
mənbələrin məlumatları, həm də qazıntılar nəticəsində tapılmış əşyalar üzərində 
olan yazılar göstərir ki, qədim alban əlifbasında 52 hərf olmuşdur. 
Moisey Kalankatlının "Albaniya tarixi" əsəri üç hissədən ibarətdir. Əsərin 
ilk səhifələrində ən qədim dövrlərdən, faktik olaraq bəşəriyyətin yarandığı 
zamanlar baş vermiş hadisələrdən bəhs edilir. Təbii ki, bu zaman müəllif dünyanın 
yaranması, insanın peyda olması haqqında informasiyanı "İncil"ə əsaslanaraq 
vermişdir. Kitabın 1-ci hissəsinin 1-ci və 2-ci fəsillərində Bibliya tarixi şərh 
olunur; albanların mənşəyi Yafəs nəsli ilə bağlanılır və öz yazısı olan 15 xalq 
sırasında göstərilir. Bu məlumat sübut edir ki, albanlar artıq qədim dövrlərdə digər 
xalqlardan fərqlənmişlər. Daha sonra müəllif Albaniyanın coğrafi təsvirini verir və 
onun sərhədlərini göstərir. Bu məlumat müasir erməni saxtakarlarına böyük zərbə 
vurur, çünki Albaniyanın ta qədimdən Azərbaycan ərazisində mövcud olmasını 
göstərir və ermənilərin yaşadıqlan ərazilərə heç bir aidiyyətləri olmamasını sübut 
edir. 4-cü fəsildə müəllif ilk alban hökmdarı kimi Arran adlı şəxsin adını çəkir, 
sonra isə Arşakilər sülaləsindən olan Urnayr, II Vaçe, III Vaçaqan kimi alban 
çarlarının hakimiyyətini təsvir edir. Məlumdur ki, həm Arranın nəsli, həm də 
Arşakilər (ər-sak) qədim türkmənşəli tayfalardan əmələ gəlmişlər. Moisey 
Kalankatlı Albaniyada təkallahlılığın yayılmasını, xristianlığın qəbul edilməsini 
təsvir edir. İndiki erməni müəlliflər bildirirlər ki, guya, albanlar xristianlığı 
24 
 
ermənilərdən qəbul ediblər. Lakin həm Kalankatlının əsəri, həm digər müəlliflərin 
tarixi əsərləri, həm də son dövrlərdə Azərbaycan - Norveç arxeoloqlarının Şəkinin 
Kiş kəndində apardıqları qazıntılar sübut etmişdir ki, albanlar xristianlığı 
ermənilərdən çox-çox əvvəl, Suriya və Fələstindən gəlmiş missionerlərin təsiri ilə 
qəbul etmişdilər. Kalankatlı alban kilsəsinin öz başçısına malik olmasını və faktiki 
müstəqil olduğunu bildirir. Halbuki indiki erməni "tarixçilər" alban kilsə 
xadimlərinin guya erməni kilsəsinə tabe olduğunu iddia edirlər. Qarabağın Aquen 
şəhərində 488-ci ildə keçirilən məclisdən söz açan Kalankatlı alban feodallarının 
qanun qəbuletmə prosesini təsvir edir. Onun əsərində albanların Sasanilərə və 
Bizansa qarşı mübarizəsi və s. siyasi hadisələr haqqında da məlumat var. 
Kitabın 2-ci hissəsində müəllif Arşakilər sülaləsinin süqutu, Mehranilərin 
hakimiyyətə gəlməsi, Cavanşirin başçılığı ilə alban qoşunlarının Sasani - Bizans və 
Sasani - ərəb müharibələrində iştirakı haqqında danışır. Müəllif böyük rəğbət hissi 
ilə Cavanşirin gördüyü işlərdən, həyata keçirdiyi tədbirlərdən söhbət açır. 
3-cü hissədə ərəblərin Cənubi Qafqaza hücumları göstərilir. Müəllif 
Albaniya hökmdarlarının və katolikoslarının siyahısını, həmçinin dövrün bir çox 
rəsmi sənədlərinin tam mətnlərini verməklə indiki erməni saxtakarlarına böyük 
zərbə vurmuş olur, çünki göstərilən şəxslər arasında bir nəfər də eməni yoxdur. 
Mətnin təhlili göstərir ki, 710-cu ildən sonrakı hadisələr kitaba başqaları, 
Kalankatlının davamçıları tərəfindən əlavə edilib. 
Moisey Kalankatlının qələmə aldığı "Alban tarixi" əsəri Azərbaycanın 
erkən orta əsrlər tarixinə aid nadir yerli mənbədir. O, dönə-dönə qeyd edir ki, 
Albaniya müstəqil dövlətdir, albanlar isə öz tarixi, dili, yazısı və mədəniyyəti olan 
xalqdır. Bu məlumatlar üzdən-iraq erməni "tədqiqatçılar"ın Azərbaycanda heç vaxt 
yerli dövlətlərin olmaması, Qara dənizdən başlamış Xəzər dənizinə qədər bütün 
ərazilərin ermənilərə məxsus olması barədə uydurmalarını alt-üst edir. Onlar 
Moisey Kalankatlının dediklərini inkar edə bilmirlər, ona görə də Albaniyanı guya 
"Böyük Ermənistan" dövlətinin xırda bir vilayəti, əsərin müəllifini isə "Moses 
Kalankatvasi" adlı bir erməni kimi qələmə verməyə çalışırlar. 
Tarixi ədaləti bərpa etmək, Moisey Kalankatlının alban tarixçisi kimi 
Azərbaycan xalqına məxsus olmasını bütün dünyaya sübut etmək indiki nəslin, 
müasir Azərbaycan tarixçilərinin mənəvi borcudur. 
 
 
 
 
 
 
 
25 
 
Azərbaycan VIII əsrin əvvəllərində 
Ərəb xilafətinin tərkibinə daxil edilir. İlk 
vaxtlar mülayim siyasət yürüdən əsərb  
xəlifələri artıq VIII əsrin ortalarında xalqa  
sözün əsl mənasında  zülm etməyə 
başlayırlar. VIII əsrin II yarısından etibarən  
xalq  ayağa qalxır, üsyanlar edir. Ardı-arası 
kəsilməyən üsyanlar  tədricən iri xalq  
azadlıq hərəkatına  çevrilir.  Xürrəmi xalq-
azadlıq  hərəkatı ərəblərə qarşı yönələn  ən 
iri müqavimət  hərəkatı olmuşdur.  Hərəkatın  
başına  Babək gəldikdən  sonra  o daha  da   
mütəşəkkil  şəkil almış, tədricən  azadlıq 
müharibəsinə çevrilmişdir.  Güclü  ordu 
yaradan Babək  ərəblərə  qarşı 20 il mübarizə  
aparmışdır. Sonda Babək tutulub edam edilsə 
də, onun  səyləri hədər olmamışdır: bir  
müddət  sonra Azərbaycanda  ərəblərin 
hakimiyyəti devrilmiş və onun yerində 
müstəqil dövlətlər  yaranmışdır. 
Azərbaycan tarixinə Babək xalq-azadlıq 
müharibəsinin başçısı və görkəmli sərkərdə 
kimi daxil olmuşdur 
   Babək 
(816-838) 
Ərəb hakimlərinin 
özbaşınalıqları, talançı vergi 
siyasətləri Azərbaycanda 
kəskin narazılığa səbəb olurdu. VIII əsrin ortalarından etibarən ərəblərə qarşı güclü 
üsyanlar başlandı. 748 və 794-cü illərdə Beyləqanda, 752-ci ildə Şəmkirdə, 793 - 
794-cü illərdə Bərdədə baş vermiş üsyanlar çətinliklə yatırıldı. 
Tariximizdə azadlıq mübarizəsinin parlaq səhifələrindən biri, bəlkə də ən 
möhtəşəmi Ərəb xilafətinə qarşı 60 ildən artıq davam etmiş xürrəmilər hərəkatıdır. 
Xürrəmilərin ("xur" - alov, Günəş) təlimində sosial ədalətsizliyə qarşı mübarizə, 
azad kəndli icmasının yaradılması ideyaları mühüm rol oynayırdı. Onlar islam 
ehkamlarını qəbul etmir və Azərbaycanda qədimdə yayılmış atəşpərəstliyə qayıdışı 
təlqin edirdilər. Xürrəmilərin əsas məqsədləri Azərbaycanı yadellilərdən azad 
etmək idi. 778-ci və 807 - 808-ci illərdə Azərbaycanda xürrəmi üsyanları baş 
vermişdir. 
26 
 
816-cı ildən xürrəmi hərəkatının başında Babək dayanmışdır. Babək 798-
ci ildə Ərdəbil yaxınlığındakı Bilalabad kəndində kasıb bir ailədə doğulmuşdur. 
Ərəblərin yazdığına görə, onun adı "Həsən" olmuş, xürrəmilərə qoşulduqdan sonra 
isə atəşpərəstlik təlimində ən hörmətli adlardan olan "Babək" adını götürmüşdür. 
Atasını erkən itirən Babək uşaq yaşlarında əvvəlcə çobanlıq eləmiş, sonra sarvan 
olmuş, daha sonra isə usta köməkçisi işləmişdir. Xürrəmilərin başçısı Cavidan ibn 
Səhli Babəkin cəsarəti, vətənpərvərliyi cəlb etmiş və onu özünə köməkçi 
götürmüşdür. Cavidan həlak olduqdan sonra xürrəmilər Babəki özünə başçı 
seçmişlər. Xürrəmilərin mərkəzi Ərdəbildən 145 km şimal-qərbdə Bəzzeyn 
dağında qurulmuş Bəzz şəhər-qalası olmuşdur. 
Babək ilk gündən zülmkarları məhv edib, əzilənlərə azadlıq verəcək bir 
mübarizəyə başladığını bəyan etmişdi. Bu şüar onun ətrafına minlərlə məzlum 
kəndli, sənətkar, şəhər yoxsullarını toplamışdı. Babək onlardan güclü qoşun 
yaratmağa nail olmuşdu. Bunu gördükdə xəlifəyə düşmən olan bir sıra iri feodallar 
Babəkə qoşulmuşlar. Xürrəmi qoşunlarının hərbi təşkilatı dövrün tələblərinə cavab 
verirdi. Qoşunun əsas hissəsi kəndlilərdən təşkil edilmiş piyadalar idi. Süvari 
hissələr azlıq təşkil edirdi. Qoşunları silahlarla təchiz etmək üçün emalatxanalar 
açılmışdı. Qoşunlarda kəşfiyyat xidmətinin təşkilinə böyük diqqət yetirilirdi. 
Xürrəmi hərəkatının genişlənməsi xəlifə əl-Məmunu Azərbaycana ordu 
göndərməyə vadar edir. 819-cu ildə sərkərdə Yəhya ibn Müaz Azərbaycana 
soxulsa da, üsyanı yatıra bilmir. Xəlifə onun yerinə İsa ibn Məhəmmədi komandan 
təyin edib Azərbaycana göndərir. 821-ci ildə Bərdə döyüşündə Babək qalib gəlir. 
Xəlifə Züreyq ibn Əli əl-Əzdi və Əhməd ibn əl-Cüneyd əl-Askafinin başçılığı ilə 
Azərbaycana yeni qoşun göndərir. Babək yenə də qələbə çalır və əl-Askafi 
xürrəmilər tərəfindən əsir götürülür. Xəlifə bu dəfə ordu komandanı vəzifəsinə 
ərəblərin on yaxşı sərkərdələrindən olan Məhəmməd ibn Hümeyd ət-Tusini təyin 
edir. O, 827-ci ildə Azərbaycana qoşun yeridir, lakin 829-cu ilin yayında Həştadsər 
dağı yaxınlığında (Bəzzdən 6 km aralı) Babək ət-Tusinin ordusunu məğlub edir. 
830-cu ildə digər sərkərdə - İbrahim ibn əl-Leys xürrəmilərin üstünə göndərilir, 
lakin o da məğlub olur. 
Məğlubiyyətlər xilafətdə çaşqınlıq yaradır və Babək təşəbbüsü əlinə alır. 
Onun qoşunları hücum əməliyyatları keçirməyə başlayır. Albanlar yaşayan Şimali 
Azərbaycan əhalisi də Babəkə qoşulur. 830-cu ildə xürrəmilər Həmədan şəhərini 
tutur və bunun nəticəsində xilafətin şərq vilayətlərinin mərkəzdən qoparılması 
təhlükəsi yaranır. Cəzirə, Suriya və Misirdə xalq üsyanları başlayır. 
Yeni xəlifə əl-Mötəsim yeni qoşunlar tərtib edir və onların tərkibində 
türklər çoxluq təşkil edir. Artıq 833-cü ildə İshaq ibn İbrahimin başçılıq etdiyi ərəb 
qoşunları Həmədan yaxınlığında Nəsr adlı sərkərdənin başçılıq etdiyi xürrəmi 
qoşunlarının məğlub etməyə müvəffəq olur. Xəlifə Kiçik Asiyada Bizansa qarşı 
27 
 
aparılan müharibəni dayandırır. O başa düşür ki, xürrəmilərə qarşı mübarizədə 
dövlətin bütün qüvvələri səfərbər olunmalıdır. Ərəb ordusu yüksək səviyyədə silah 
və döyüş sursatı ilə təmin edilir. Türk süvarilərindən başqa, qoşunun tərkibində 
piyada hissələrə geniş yer verilir: qalxandaşıyanlar, oxçular, nefatanlar, yandırıcı 
mərmi atanlar, mühəndis-dağ  dəstələri,  qarovul-mühafizə hissələri. Paytaxt 
Samirə şəhəri ilə cəbhə arasında rabitə xəttinin yaradılmasına böyük diqqət 
yetirilir. Bütün yolboyu qarovul məntəqələri qurulur. İlk dəfə rabitə 
göyərçinlərindən istifadə edilməyə başlayırlar. 
835-ci ilin yayında Afşin Heydər ibn Kavus ərəb qoşununun komandanı 
təyin edilir. Bizansla aparılan döyüşlərdə fərqlənən Afşin əslən Usruşana (Fərqanə) 
türklərindən olmuşdur. Bölgəyə gələn kimi o, Zəncan ilə Ərdəbil arasında olan 
yolları və yolboyu istehkamları bərpa edir, əvvəlcə Ərdəbildə, sonra isə Bərzənddə 
qərargah qurur. Bərzənddən Bəzzə qədər olan məsafə 50 km-dir. O, əsas diqqəti 
kəşfiyyat xidmətinin fəaliyyətinə və xürrəmi kəşfiyyatçılarının 
zərərsizləşdirilməsinə yönəldir. Xürrəmilər ətrafında istehkamlar zolağı yaradılır. 
Babək belə şəraitdə partizan xarakterli əməliyyatlara keçir və xırda kəskin 
zərbələrlə ərəblərin hərəkət sürətini azaldırdı. İşlərin belə getdiyini görən bəzi yerli 
feodallar xürrəmilərə xəyanət edib bu dəfə ərəblərin tərəfinə keçməyə başlayırlar. 
Belə ki, Təbriz şəhəri və Şahı qalasının sahibi feodal əl-Baisin xəyanəti nəticəsində 
bir xürrəmi dəstəsi ərəblər tərəfindən mühasirəyə alınaraq məhv edilir. 
835-ci ildə xürrəmilər ərəblərin silah və sursat karvanlarına, xırda 
dəstələrinə hücumlar edir, ərzaq karvanlarını ələ keçirirlər. Xürrəmi sərkərdəsi 
Tərxanın iki iri ərəb karvanını məhv etməsi ərəblərə böyük zərər vurur. Babəkin 
hücumları isə elə gözlənilməz olurdu ki, bəzi hallarda Afşin döyüşçülərinə gecə də 
atlardan düşməməyi əmr edirdi. 
Yerli şəraitdən məharətlə istifadə edən və dağ müharibəsinin qanunlarını 
mükəmməl bilən xürrəmilər dağlıq ərazilərdə daim qalıb gəlirdilər. Nəticədə Afşin 
sərkərdələrinə əsas qüvvələrdən aralanıb dağlara hərəkət etməyi qadağan edir. 
Buna baxmayaraq 836-cı ildə Həştadsər dağı yaxınlığında Babək növbəti 
qələbəsini qazanır. O, Buğa əl-Kabirin 5 minlik qoşununu məhv edir. 837-ci ildə 
yeni türk süvari hissələri ilə möhkəmləndirilən Afşin həlledici hücumlara başlayır. 
Onun Babəklə danışıqlar aparmaq cəhdi Babək tərəfindən qətiyyətlə rədd edilir. 
Afşin Babəkin əsir düşmüş oğlunun əli ilə yazılmış və təslim olmağa çağıran 
məktubu Bəzzə göndərir. Cavab məktubunda Babək ona belə yazır: "40 il qul kimi 
yaşamaqdansa, bir gün azad yaşamaq daha üstündür". 
837-ci ilin yayında ərəblər Bəzzə tam yaxınlaşır və onu mühasirəyə alır. 
Xürrəmi qoşunlarının pusqu yerini öyrənən Afşin bu dəstəni məhv edir. Bundan 
sonra ərəblər atma qurğular və neftatan döyüşçülərin köməyi ilə Bəzzin hücumuna 
başlayırlar. Xürrəmilər inadla vuruşurlar, lakin qüvvələr nisbəti bərabər deyildi. 
28 
 
837-ci il avqustun 27-də Bəzz qalası süqut edir. Babək xırda dəstə ilə Arrana doğru 
hərəkət etməyə başlayır. Lakin əvvəllər onun müttəfiqi olmuş alban knyazı Səhl 
ibn Smbat artıq ərəblərin tərəfinə keçibmiş. Tutulub ərəblərə verilən Babək və 
onun qardaşı Əbdallah xilafətin mərkəzi şəhəri və xəlifənin iqamətgahı sayılan 
Samirəyə aparılır. 838-ci il martın 14-də xəlifə əl-Mötəsimin iştirakı ilə Babək və 
onun qardaşı əzabla edam olunurlar. Ərəb müəllifləri xüsusi olaraq qeyd edirlər ki, 
Azərbaycanın xalq qəhrəmanı ölümünü mərdliklə qarşılayır. 
Xürrəmilərin Babəkin başçılığı ilə apardıqları xalq-azadlıq müharibəsi 
Azərbaycan tarixinin ən şanlı səhifələrindəndir. İrimiqyaslı və qanlı müharibədə o 
zaman dünyanın on güclü dövlətlərindən olan Ərəb xilafətinə 20 il müqavimət 
göstərmiş xürrəmilər təxmini hesablamalara görə düşmənin 200 mindən artıq 
döyüşçüsünü və onlarca sərkərdəsini məhv etmişdir. Müharibə məğlubiyyətlə 
nəticələnsə də, Azərbaycanın azad edilməsi üçün zəmin yaranmışdır. Müharibə 
zəncirvarı reaksiya əsasında digər regionlarda da üsyanlar doğurmuş və son 
nəticədə Ərəb xilafətinin parçalanmasına səbəb olmuşdur. 
Babəkin adı isə Azərbaycan xalqının istiqlaliyyət uğrunda mübarizə 
rəmzinə çevrilmişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
29 
 
IX əsrin II yarısında Azərbaycanda 
yaradılmış feodal dövlətləri arasında  ən 
möhtəşəmi Sacilər dövləti olmuşdur. Bu dövlətin 
təməlini Əbu Sac Divdad   qoymuş, böyük oğlu 
Məhəmməd isə  onun iqtisadi inkişafını təmin 
etmişdir. Əbu Sacın kiçik oğlu Yusifin 
hakimiyyət illəri  Sacilər dövlətinin  ən parlaq  
illəri  sayılır.  Güclü  ordu hesabına  xilafətdən  
asılılığı ləğv etmiş, Bizasn qoşunlarını geri atmış 
Yusif  bütün Azərbaycanı  öz hakimiyyəti  
altında  birləşdirmişdir.  Azərbaycandan kənarda 
olan  bir  çox  ərazilər  də onun dövlətinə 
birləşdirilmişdir.  
Yusif 927-ci ildə islamın müqəddəs  
şəhərlərinə hücum edən  qərməti  təriqəti ilə 
vuruşmada  həlak olmuşdur.  
Beləliklə,  Yusif ibn Əbu Sac  Azərbaycan  
tarixinə bütün  Azərbaycan torpaqlarını ilk dəfə 
vahid Azərbaycan dövləti hüdudlarında 
birləşdirən hökmdar, görkəmli sərkərdə və  
islamın müqəddəs yerləri uğrunda  şəhid  olmuş 
döyüşçü  kimi daxil olub. 
     Yusif ibn 
Əbu Sac Divdad 
    (912-927) 
Xürrəmilər üsyanı və 
onun ardınca Ərəb xilafətini 
bürümüş digər üsyanlar bu 
dövləti tam zəiflətmiş və IX əsrin II yarısında onun parçalanması ilə 
nəticələnmişdi. Əvvəllər ərəb dövlətinə daxil olmuş ərazilərdə müxtəlif feodal 
dövlətləri yaranmağa başlamışdı. Azərbaycanda da bir neçə belə dövlət 
yaradılmışdı. Şirvan ərazisində Məzyədilər, sonra isə Kəsranilər sülaləsi 
Şirvanşahlar dövlətini yaratmış, Arranda Şəddadilər sülaləsi hakimiyyətə gəlmiş, 
Cənubi Azərbaycanda Sacilər, Salarilər və Rəvvadilər sülalələri bir-birini əvəz 
etmişdi. 
Sacilər sülaləsinin banisi "Afşin" ləqəbli Əbu-s-Sac Divdad türk əmirləri 
nəslindən olan adlı-sanlı sərkərdə idi. Vicdanlı xidməti müqabilində xəlifə 
tərəfindən dəfələrlə mükafatlandırılan sərkərdə 866-cı ildə Kufə şəhəri və Məkkə 
yolunun rəisi vəzifəsinə təyin edilmişdi. İslam dünyasında bu vəzifə ən şərəfli və 
məsuliyyətli vəzifələrdən biri sayılırdı, çünki onu icra edən şəxs dünyanın hər 
yerindən Məkkəyə gələn zəvvarların təhlükəsizliyini təmin etməli idi. Onun oğlu 
Məhəmməd ibn Əbu Sac Məkkə və Mədinə şəhərlərinin hakimi təyin edilmişdi. 
Vəzifə borcunu layiqincə yerinə yetirdiyi üçün Əbu Sac yenidən Azərbaycana 
30 
 
qaytarılmışdı. Ərəb xilafəti parçalandığı dövrdə müstəqil dövlət yaratmağa çalışan 
Əbu Sac 879-cu ildə vəfat edir. Atasının ölümündən sonra oğlu Məhəmməd 
Azərbaycana qayıdır. 889-893-cü illər toqquşmalarından sonra Marağada 
möhkəmlənən Məhəmməd artıq tam müstəqil siyasət yeritməyə başlayır. 
Paytaxtı Marağa şəhəri olan Sacilər dövlətinin sərhədləri o zaman qərbdə 
Ani və Dvin, şərqdə Xəzər dənizi, cənubda Zəncan, şimalda isə Dərbəndi əhatə 
edirdi. Azərbaycan ərazisindəki xırda dövlət qurumları Sacilərə vergilər ödəyirdi. 
Uğurlu iqtisadi tədbirlər həyata keçirən Məhəmməd dövlətinin iqtisadi 
müstəqilliyini təmin edir, öz pullarını buraxır. 
Sacilər dövlətinin ən parlaq dövrü Məhəmməd ibn Əbu Sacın qardaşı 
Yusif ibn Əbu Sacın adı ilə bağlıdır. Qardaşının vəfatından sonra hakimiyyətə 
gələn Yusifin ordusu regionun ən qüdrətli ordusu hesab edilirdi. 
Sacilər dövlətinin hərb təşkilatı öz  sadəliyi ilə seçilirdi. Dövlət başçısı baş 
komandan vəzifəsini icra edir, sərləşkər titulunu daşıyan sərkərdə əsgəri qoşun və 
istehkam qarnizonlarına, hacib ol-xass titulunu daşıyan sərkərdə isə qvardiya 
dəstələrinə başçılıq edirdi. 
Sacilər dövlətinin hərb sənəti bir tərəfdən regionun iqtisadi, sosial və 
siyasi inkişafından asılı olmuş, digər tərəfdən isə ümum-müsəlman-ümumtürk hərb 
sənəti ilə sıx bağlı olmuşdur. Buna baxmayaraq Sacilər ordusunda bu dövr 
Azərbaycan hərb sənətinə xas olan xüsusiyyətlər də vardı. Türk və ərəb hərb 
sistemlərinin on yaxşı cəhətlərini öz qoşunlarında tətbiq edən Yusif döyüşlərdə 
parlaq qələbələr qazanırdı. 
Yusif ibn Əbu Sac qısa müddət ərzində Azərbaycan ərazisində keçirdiyi 
əməliyyatlar nəticəsində iri feodal hakimlərini özünə tabe edir, dövlətin 
birləşdirilməsinə maneçilik törədənlər öldürülürdü. Beləliklə, Yusif ibn Əbu Sac 
Azərbaycan torpaqlannı ilk dəfə vahid Azərbaycan dövləti hüdudlarında birləşdirən 
hökmdar olur. Şimali və Cənubi Azərbaycan əvvəllər vahid şəkildə yalnız yadelli 
dövlətlərin (Sasanilər, Ərəb xilafəti) tərkibində olmuşdur. Bütün Azərbaycanı 
özündə birləşdirən ilk yerli dövlət Sacilər dövləti olmuşdur. 
Öz qüdrətli ordusu ilə Yusif Azərbaycan sərhədlərinə yaxınlaşmağa cəhd 
göstərən Bizans xristian dövlətinin qoşunlarını geri oturdur. 
Azərbaycan kimi əhəmiyyətli coğrafi mövqeyə malik və böyük gəlir 
gətirən ölkənin əllərindən çıxmasından hiddətlənən və Yusifin güclənməsindən 
ehtiyat edən ərəb xəlifələri Sacilər dövlətini dağıtmağa çalışırlar. Onlar müxtəlif 
təxribatlar törədir, quldur dəstələri, sui-qəsdlər yolu ilə Yusifi aradan götürməyə 
çalışırlar. Bütün bu səylər puça çıxdıqda onlar hərbi gücə əl atmaq qərarına 
gəlirlər. Ərəb qoşunları Azərbaycan sərhədlərinə toplamnağa başlayır. Bu xəbər 
Yusifə çatan kimi sürətlə hərəkət edərək Rey, Zəncan, Əbhər və Qəzvin şəhərlərini 
tutur. O, sərkərdəlik məharəti göstərərək 7 minlik ordu ilə xəlifə Xaqan əl-
31 
 
Müflihinin 20 minlik qoşununu məğlub edir. Xəlifə yeni ordu toplayır və Yusifə 
qarşı ikinci ordu göndərir. Cənubi Azərbaycanın Sərab şəhəri yaxınlığında ağır 
döyüş baş verir. Bu döyüşdə də Yusif qalib gəlir. Qələbələrdən arxayınlaşan Yusif 
ordunu buraxır və xırda dəstə ilə 
Ərdəbilə yollanır, lakin 919-cu ildə ərəblər tərəfindən əsir götürülür. 
Sacilər dövlətinin başsız qalmasından istifadə edən xəlifə sərkərdə Məhəmməd əl-
Fariqini böyük ərəb qoşunu ilə Azərbaycanın üzərinə göndərir. Yusifin əsir 
düşməsi xəbərini alan Bizans imperatoru da Azərbaycan üzərinə qoşun çəkir. 
Azərbaycan böyük təhlükə ilə üzləşir. Lakin Yusifin sadiq 
silahdaşlarından Subuk adlı sərkərdə Sacilər dövlətinin bütün qoşunlarını toplayır 
və əl-Fariqini darmadağın edir. Daha sonra o, sürətli yürüş edərək Dvin 
istiqamətindən hücum edən Bizans qoşunlarına həmlə edir və onlan geri oturdur. 
Xəlifə Azərbaycanı tuta bilməyəcəyini görüncə Yusiflə düşmən deyil, müttəfiq 
olmaq istəyir. O, Yusifi həbsxanadan azad edir. Onu müstəqil Sacilər dövlətinin 
başçısı kimi tamyır. Yusif Rey, Qəzvin, Əbhər və Zəncanı öz dövlətinə birləşdirir. 
Daha sonra o, Van gölündən qərbdə yerləşən Ərməniyyə vilayətini tutur. Əslində, 
son erməni dövləti 387-ci ildə ləğv edilmişdi; bu ərazilər isə gah Sasanilər, gah 
Bizans, gah da Ərəb xilafəti tərkibinə daxil olurdu. 921-ci ildə Yusif Ərməniyyəni 
ərəblərin əlindən alır. 
Bu dövrdə islamın müqəddəs şəhərlərinə qarşı böyük təhlükə yaranmışdı. 
Ərəbistanda, Bəhreyn ərazisində qərmətilər adı ilə tanınan təriqət meydana gəlmiş 
və qərmətilər islamın müqəddəs şəhərləri və ziyarətgahlarına hücum etməyə 
başlamışdılar. Onlar xəlifənin qoşunlarını məğlubiyyətə uğradırlar. Yusif bilirdi ki, 
bir zamanlar onun atası və böyük qardaşı Məkkə və Mədinə şəhərlərinin 
təhlükəsizliyini can-başla təmin etmişlər. Odur ki qərməti hücumu təhlükəsi 
yarananda o öz qoşunlarının bir qismi ilə cənuba doğru yürüş edir. Bir neçə 
döyüşdə qərmətiləri geri atan Yusif 927-ci il dekabrın sonunda Kufə şəhərinin 
qarşısında baş verən döyüşdə ağır yaralanır və islam amalları uğrunda şəhid olur. 
929-cu ildən başlayaraq Sacilər dövlətini qulamlar arasından çıxan sərkərdələr 
idarə etməyə başlayır. 
Beləliklə, Yusif ibn Əbu Sac Azərbaycan tarixinə bütün Azərbaycan 
torpaqlarını ilk dəfə vahid Azərbaycan dövləti hüdudlarında birləşdirən hökmdar, 
görkəmli sərkərdə və islamın müqəddəs yerləri uğrunda şəhid olmuş döyüşçü kimi 
daxil olur. 
 
 
 
 
 
32 
 
IX yüzilliyin ortalarından  etibarən 
Azərbaycan  mədəniyyəti sürətlə inkişaf  etməyə 
başlayır. Bunun üçün əlverişli  tarixi zəmin 
yaranmışdı. Əvvəlcə Sasani imperiyası, sonra  isə 
Ərəb xilafəti tərkibində olan Azərbaycan  Yaxın və 
Orta Şərqin məşhur mədəniyyət ocaqları ilə sıx 
qarşılıqlı əlaqə saxlamış, Şərq  mədəniyyətinin 
inkişafında yaxından  iştirak etmişdir.  
Azərbaycan alimləri Orta  Asiya  və 
Hindistan hüdudlarından tutmuş Priney   
yarmadasınadək uzanan çox geniş əraziləri əhatə 
edən xilafətin sərhədləri daxilində  baş vermiş 
mədəni oyanışdı -  “Müsəlman  intibahında” 
bilavasitə  iştirak etmişlər. Xilafətin süququ 
nəticəsində  Azərbaycanda  başlamış siyasi dirçəliş 
həyatın bütün sahələrində, o cümlədən elm və 
mədəniyyətdə öz əksini tapmışdır.  
Bu dövr görkəmli Azərbaycanlı 
alimlərindən  biri filosof Bəhmənyar ibn Mərzban  
olmuşdur.  
Azərbaycan  tarixində Bəhmənyar  ibn 
Mərzban  görməkli mütəfəkkir, bir  çox fəlsəfi və 
etika  əsərlərinin  müəllifi, orta  əsr  Şərq  
fəlsəfəsinin inkişafında   böyük rolu olmuş alim 
kimi tanınır.  
 
 
Bəhmənyar  ibn Mərzban  
            (?-1066) 
Ərəb xilafətinin süqutu 
nəticəsində Azərbaycanda yaranmış müstəqil feodal dövlətlərin hökmdarları elmin, 
maarifin inkişafina xüsusi fikir verir, dövrün qabaqcıl şəxsiyyətlərini saraylarına 
dəvət edir, onların yaradıcılığı üçün şərait yaradırdılar. Azərbaycanın Təbriz, 
Şamaxı, Gəncə, Bərdə, Ərdəbil və digər şəhərlərində açılmış mədrəsələr savadlı 
mütəxəssislər yetişdirirdilər. Sonradan onların bir çoxu Bağdad, Dəməşq, 
Qahirənin ali təhsil ocaqlarında təhsillərini davam etdirərək elmə yeni-yeni töhfələr 
verirdilər. 
Dünya sivilizasiyasının ən qədim mərkəzlərindən biri sayılan 
Azərbaycanın Şimalla Cənubun, Şərqlə Qərbin kəsişdiyi yerdə yerləşməsi də 
burada elm və mədəniyyətin müxtəlif sahələrinin inkişafı üçün əlavə imkanlar 
yaradırdı. Əl-Biruni, İbn Sina, əl-Fərabi, Bələzuri, Məsudi, əl-İstəxri, İbn Havgəl, 
əl-Kindi və digər məşhur Şərq alimləri Azərbaycanın elmi-ədəbi mühiti ilə 
bilavasitə bağlı olmuşlar. 
IX-XII əsrlərdə dünya mədəniyyətinə Qətran Təbrizi, Məhsəti Gəncəvi, 
Xaqani Şirvani, Nizami Gəncəvi, Ömər Gəncəvi, Yusif ibn Tahir, Fələki Şirvani, 
33 
 
Mücirəddin Beyləqani, Xətib Təbrizi kimi ədəbiyyat xadimləri, Əcəmi Əbubəkr, 
Məsud ibn Davud kimi memarlar bəxş etmiş Azərbaycan mədəni oyanışın ən 
mühüm mərkəzlərindən biri idi. Bu dövrdə Azərbaycanın vahid dövlət sərhədləri 
daxilində birləşdirilməsi Azərbaycan ədəbi dilinin formalaşmasına səbəb olur və 
azərbaycanlılar vahid bir xalq kimi dünyada tanınır. 
Azərbaycan alimləri müxtəlif elm sahələrinin, o cümlədən təbabət, fəlsəfə, 
astronomiya, tarix və coğrafiyanın inkişafında dünya elminin önündə gedirdilər. 
Eynəlqüzzat Miyanəçi, Məkki əl-Bərdəyi, Səid əl-Əzdi kimi filosoflarımız, Əbu 
Miaz Əbdai Xoylu kimi təbibimiz, Əbubəkr Məhəmməd Şirvani kimi 
hüquqşünasımız, Fazil Fəridəddin Şirvani kimi astronomumuz "Azərbaycan 
İntibahı"nın görkəmli nümayəndələridir. 
"Azərbaycan İntibahı”nın ilk görkəmli simalarından biri Bəhmənyar ibn 
Mərzban olmuşdur. Bəhmənyar Əbülhəsən ibn Mərzbanın uşaqlığı və gəncliyi 
barəsində məlumdur ki, o, Cənubi Azərbaycanda sadə azərbaycanlı sənətkar 
ailəsində anadan olmuşdur. Bir dəfə Azərbaycanda olan görkəmli Şərq alimi Əbu 
Əli İbn Sina sənətkar Mərzbanın emalatxanasının yanından keçəndə həyətdə 
oynayan uşaqlardan ona od gətirməyi xahiş edir. Səbadan od və ya kömür gətirmək 
üçün uşaqların qabı yox imiş, buna baxmayaraq uşaqlardan biri ovucuna torpaq 
tökdürür və közərən kömürləri bu torpağın üstünə yığdıraraq İbn Sinaya gətirir. Bu 
uşaq Bəhmənyar imiş. Uşağın ağlına heyrətlənən İbn Sina onun valideynləri ilə 
danışır və uşağı onun yanına göndərmələrini xahiş edir. Beləliklə, Bəhmənyar İbn 
Sinanın şagirdi olur. 
Həm İbn Sinanın qeydləri, həm də onun əsərlərini təhlil etmiş alimlərin 
fikrincə, görkəmli alimin bir çox nailiyyətləri onun gənc Bəhmənyarla apardığı 
söhbətlər və mübahisələr əsasında qazanılmışdır. Bir müddət keçdikdən sonra 
Bəhmənyara o dövrün əsas aparıcı elmlərindən ətraflı məlumatlar verən və onu 
istiqamətləndirən İbn Sina şagirdinin müstəqil çalışmasına icazə verir. Şərqin ən 
məşhur mədrəsələrində dərs deməyə başlayan Bəhmənyar sonda vətəni 
Azərbaycana qayıdır və burada özünün on məşhur əsərlərini yazır. "Metafizika 
elminin mövzusuna dair traktat" adlı folsofi əsərində Bəhmənyar qədim yunan və 
Roma filosofiarının əsərlərini təhlil etmiş, onların nəticələrini XI əsr elmi 
səviyyəsindən yoxlamış, fərziyyələrinə qiymət vermişdir. Bəhmənyar hərəkət, 
məkan və zaman anlayışlarının fəlsəfi şərhini vermiş, onların vəhdətini, bir-
birindən ayrılmazlığını göstərmişdir. 
"Məntiqə dair zinət kitabı" adlı digər əsərində Bəhmənyar o dövrdə 
fəlsəfənin tərkib hissəsi kimi təzəcə formalaşmağa başlayan məntiq və onun 
qanunları araşdırmış, onun anlayışlarının tərifini vermişdir. O özünə qədərki Şərq 
fəlsəfəsini dərindən öyrənmiş, onun nailiyyətləri ilə yaxından tanış olmuş, 
məntiqdə anlayış, hökm, istiqlal anlayışlarını geniş işıqlandırmışdır. 
34 
 
"Mövcudatın mərtəbələri" adlı növbəti fəlsəfi əsərində Bəhmənyar dünya, 
onun qanunlarını, yaranma və inkişafetmə səbəblərini araşdırmış, insanın bu 
dünyada tutduğu yeri və oynadığı rolu nəzərdən keçirmişdir. O, idrakda hiss və 
rasional məqamların əlaqəsini vermişdir. Bəhmənyarın "Təhsil kitabı" adlı əsəri də 
əhatəliliyinə, məzmun dərinliyinə görə onun yaradıcılığında xüsusi yer tutur. 
Bəhmənyar fəlsəfi əsərlərində bildirir ki, hər şeyin əsasını on ümumi 
mənada varlıq təşkil edir. Varlıq, onun fikrincə, iki formada olur: vacib varlıq və 
mümkün varlıq. Vacib varlıq zəruridir, mütləq mövcuddur, səbəbsizdir, heç kim 
tərəfindən yaradılmayıb, əbədidir, mümkün varlığı yaradandır. Mümkün varlıq 
qeyri-mövcud və mövcud fərz ediləndir, onun varlığı və yoxluğu birsəbəblidir, 
daha doğrusu, o, nəticədir. Bəhmənyar yazırdı ki, Allah məxluqatdan zamanca 
qabaqdır. Onun fikrincə, nəticənin dərk olunması ilk səbəbin dərk olunmasına 
aparıb çıxarır. Bəhmənyarın bu fikirləri müsəlman alimləri tərəfindən müsbət 
qarşılansa da, mütəkəllimlər (ortodoksal filosoflar) onun "səbəbin varlığından 
nəticənin varlığının hasili vacibdir", habelə "ilk səbəb zaman etibarilə nəticəyə 
bərabərdir" fikirlərini qəbul etmirdilər. 
Bəhmənyarın etik baxışları toplandığı "Gözəllik və səadət kitabı", 
həmçinin bir çox təzkirələri də bizə qədər gəlib çatmışdır. "Musiqi kitabı" adlı əsəri 
etik-fəlsəfi xarakter daşıyır. Bəhmənyarın hal-hazırda Sankt-Peterburq və Daşkənd 
arxivlərində saxlanılan İbn Sina ilə fəlsəfi yazışması onun bir filosof kimi necə 
püxtələşməsini, kamilləşməsini öyrənməyə imkan verir. 
Maraqlıdır ki, hələ sağlığında Bəhmənyarın əsərləri Şərq filosofları 
tərəfindən dərindən öyrənilmiş, onlar üzü köçürülərək çoxaldılmışdır. Avropa 
Bəhmənyarın əsərləri ilə XIX əsrdə tanış olmuş və onların bir qismi Almaniyanın 
Leypsiq şəhərində çap edilmişdir. Onun XX əsrdə də aktuallığını itirməyən fəlsəfi 
əsərləri Tehranda və Qahirədə nəşr olunmuşdur. 
Şərqin görkəmli alim və mütəfəkkirləri Əbül Abbas Ləvkəri, Əfzələddin 
Xünəci, Nəsirəddin Tusi, Siracəddin Urməvi fəlsəfə elmində özlərini Bəhmənyarın 
davamçıları hesab etmişlər. 
İbn Sinanın şagirdi və davamçısı, Azərbaycan filosofu Bəhmənyarın orta 
əsr müsəlman Şərqində fəlsəfi fikrin inkişafında böyük rolu olmuşdur. 
Bəhmənyar ibn Mərzban 1066-cı ildə Cənubi Azərbaycanda vəfat 
etmişdir. 
 
 
 
 
 
 
35 
 
Ərəb xilafətinin süqutu 
nəticəsində Azərbaycanda  başlayan  
siyasi dirçəliş elm və mədəniyyətin 
inkişafında  da  özünü  büruzə  verdi. Bu 
dövrdə Azərbaycan “Müsəlman İntibahı” 
adlanan  mühüm  mərkəzlərindən biri idi.  
Azərbaycan intibah mədəniyyətinin  ilk 
böyük şairlərindən biri, Şərqdə tanınan  
ilk Azərbaycan şairi Qətran  Təbrizi idi. 
Azərbaycan tarixinə Qətran  Təbrizi  
dövrün hadisələrini əsərlərində tərənnüm  
edən istedadlı şir, ilk izahlı lüğət tərtib 
etmiş filoloq alim və mütəfəkkir  kimi 
daxil olmuşdur. 
Qətran Təbrizi 
(1012-1080) 
Ərəb xilafətinin süqutu nəticəsində Azərbaycanda başlayan siyasi dirçəliş, 
müstəqil dövlətlərin meydana gəlməsi elm və mədəniyyətin inkişafında da özünü 
büruzə verdi. Bəhs edilən dövrdə Azərbaycan "Müsəlman intibahı" adlanan məşhur 
mədəni oyanışın ən mühüm mərkəzlərindən biri idi. Bəhmənyar ibn Mərzban kimi 
filosof, Xətib Təbrizi kimi filosof və ədəbiyyatşünas, Eynəlqüzzat Miyanəçi kimi 
şair və filosof, Əbu Miyaz Əbdai Xoylu kimi həkim, Əbu Bəkr Məhəmməd Şirvani 
və Fazil Fəriddin Şirvani kimi astronom, Yusif ibn Tahir Xoylu və Ömər Gəncəyi 
kimi ədəbiyyatşünas, Nizaməddin Əbül-üla Gəncəvi, Fələki Şirvani, Əmir İzzəddin 
Şirvani, Mücirəddin Beyləqani, Qivami Gəncəvi kimi şair, Məhsəti Gəncəvi kimi 
şairə yetişdirən Azərbaycan mədəni mühiti sonda "Müsəlman İntibahı"na Xaqani 
Şirvani və Nizami Gəncəvi kimi dahilər bəxş etdi. 
Qətran Təbrizi (Əbu Mansur Qətran Cili Təbrizi Azərbaycani) 1012-cı 
ildə Təbriz yaxınlığında Şadiabad adlanan xırda şəhərcikdə anadan olmuşdur. 
Həmin şəhərcikdə məktəbi bitirən Qətran sonradan Təbrizə köçmüş və burada 
mədrəsədə təhsilini davam etdirmişdir. Artıq mədrəsədə oxuyarkən o, ilk 
qəsidələrini yazmışdır. 
O dövrdə Azərbaycanda feodal pərakəndəliyi hökm sürürdü. Burada bir 
neçə müstəqil dövlət vardı. Cənubi Azərbaycan paytaxtı Təbriz şəhəri olan 
Rəvvadilər dövlətinin tərkibində idi. 1028-ci ildə Orta Asiya ərazisindən 
Azərbaycana oğuz türk tayfaları gəlir. Rəvvadilər dövlətinin hökmdarı Əbu 
Mənsur Vəhsudan onların azərbaycanlılarla qohum olmasını nəzərə alaraq bu 
36 
 
oğuzlara dövlətin ərazilərində məskunlaşmağa icazə verir, sonra isə onları öz 
ordusuna yazır. Azərbaycanı ikinci vətənləri kimi qəbul edən oğuzlar canla-başla 
Bizansa qarşı vuruşurlar. Mədrəsədə təhsilini bitirdikdən sonra şairlik istedadı ilə 
seçilən Qətran Təbrizi Gəncəyə köçür. Bu dövrdə Gəncə Azərbaycan Şəddadilər 
dövlətinin paytaxtı idi. Əsasən Şimali Azərbaycanın qərb ərazilərində yerləşən bu 
dövlət cənub-qərbdən Bizansın, qərbdən isə onun müttəfiqi olan gürcü 
feodallarının təcavüzü ilə üzləşmişdi. Tiflis müsəlman əmirliyini (bu dövlət VIII - 
XII əsrlərdə mövcud olmuş, ərəbmənşəli Cəfərilər sülaləsi tərəfindən idarə olunsa 
da, əhalinin əksəriyyətini türklər təşkil edirdi) daim dəstəkləyən Şəddadilər dövləti 
hərbi baxımdan güclü dövlət olmuş, lazım gəldikdə Rəvvadilərə də köməklik 
göstərmişdir. Məhz bu dövlətin qoşunları Azərbaycanın digər feodal dövləti - 
Şirvanşahlar dövlətinə şimaldan edilən təcavüzlərə qarşı mübarizə aparmağa 
köməklik edirdi. 
Güclü istehkamlarla qorunan Gəncə müsəlman dünyasının Şərq 
hüdudlarının mədəni mərkəzi sayılırdı. Burada məktəblər, mədrəsələr, şəxsi və 
şəhər kitabxanaları, rəsədxana, tibb ocaqları, çoxsaylı sənətkarlıq emalatxanaları və 
tacir dükanları fəaliyyət göstərirdi. 
Gəncədə dərs deməyə başlayan Qətran Təbrizinin şairlik istedadı 
barəsində söhbətlər Şəddadilər dövlətinin başçısı Əbdül Həsən Ləşkəriyə çatanda 
o, şairi çağırtdırıb dinləmiş və onu sarayına dəvət etmişdir. Lirik şeirlərində insana 
məhəbbət, təbiətə vurğunluğu tərənnüm edən şair bu təklifi qəbul etmişdir. 
Həmin vaxtdan etibarən saray şairi Qətran Təbrizinin əksər şeirləri siyasi 
və hərbi-siyasi hadisələrin tərənnümünə, dövlət başçısı və onun köməkçilərinin 
vəsfinə həsr olunmuşdur. Maraqlıdır ki, bizim günlərdə onun bu şeirləri mühüm 
tarixi mənbə kimi tədqiqatçılar tərəfindən qiymətləndirilir. Belə ki, şair 1036 - 
I037-ci illərdə Əbu Mənsur Vəhsudanın Gəncəyə səfərini təsvir edir, onun Əbdül 
Həsən Ləşkəri ilə apardıqları danışıqlardan xəbər verir. Həmçinin onun oğuzların 
Azərbaycana gəlişi, onların yerli əhali ilə qayrıayıb-qarışması haqqında verdiyi 
məlumatları maraq doğurur. Məlumdur ki, oğuzların bir qismi Şəddadilər dövləti 
ərazisinə köçdükdə burada yaxşı qarşılanmış və Gəncə ətrafında məskunlaşmışlar. 
Hökmdar onları Şəddadi qoşunlarına daxil etmişdir. 1037 və 1038-ci illərdə Bizans 
və gürcü qoşunlarının Şəddadilər dövlətinə hücumlarının dəf edilməsində, 
düşmənlərin məğlubiyyətə uğradılmasında oğuzların böyük rolu olmuşdur. 
Qətran Təbrizinin ən məşhur əsərləri "Qövsnamə", "Quşnamə", "Vamiq 
və Əzra" və "Divan"dır ki, o da əsasən qəsidələr toplusundan ibarətdir. 
Şairin qəsidələrindəki məlumatlar çox vaxt obyektiv xarakter daşıdığından 
bir çox feodallar ona qarşı çıxır, onu hökmdarın gözündən salmağa çalışırdılar. Bu 
dövrdə ona qarşı olan kəskin münasibət şairin şeirlərində öz əksini tapmışdır. 
Şair həqiqəti yazmaq əvəzinə məddahlıqla məşğul olmağı qəbul etmirdi. 
37 
 
Təxminən 1041 - 1042-ci illərdə Qətran Təbrizi Şəddadilər dövlətini tərk 
edərək Təbrizə gəlir. O burada dəhşətli Təbriz zəlzələsinin şahidi olur və onu öz 
əsərində təsvir edir. 
1046-cı ildə Təbrizə gəlmiş məşhur Şərq şairi və səyyahı Nəsir Xosrov 
burada bir çox alim və şairlərlə görüşmüşdür. O özünün "Səfərnamə" kitabında 
Qətran Təbrizinin şeirlərini yüksək qiymətləndirmişdir. 
Filoloq alim Qətran Təbrizi fars leksiko-qrafiyası tarixində izahlı lüğət 
yazan ilk tədqiqatçı olmuşdur. Yaşadığı dövrdə "Lüğəti-Qətran" və ya "Fərhəngi-
Qətran" ("Qətranın lüğəti") adlanan elmi əsər sonralar "Təfasir filuqatil-yurs" 
("Fars sözlərinin izahlı lüğəti") və ya sadəcə, "Təfasir" adlandırılırdı. Lüğətdə o, 
fars sözlərinin izahını vermiş, onların türk analoqlarını göstərmişdir. 
Qeyd etmək lazımdır ki, bu dövrdə bütün elmi əsərləri ərəb dilində, bədii 
əsərləri fars dilində yazmaq dəbdə idi. Ona görə də türkmənşəli şairlərə, o 
cümlədən Azərbaycan şairlərinə belə bir lüğət olduqca vacib idi. Sonrakı dövrlərdə 
özləri lüğətlər tərtib etmiş bir çox şair və filoloqlar Qətran Təbrizinin lüğətini 
yüksək qiymətləndirmişlər. Azərbaycan və İran poeziyasının inkişafında Qətran 
Təbrizinin lüğətinin böyük rol oynadığını bir çox alimlər qeyd edir. 
Daha sonrakı dövrlərin mənbələrində Qətran Təbrizinin bir ara 
Naxçıvanda yaşadığı göstərilir. Lakin ömrünün axırında o, yenidən Təbrizə 
qayıdır. 
Qətran Təbrizi 1086-cı ildə Təbrizdə vəfat etmiş və Söhrab məhəlləsi 
yanında şairlər qəbiristanlığında dəfn olunmuşdur. 
XII əsr Mərkəzi Asiya şairi Rəşidəddin Vatvat yazırdı ki, onun 
təsəvvüründə təkcə bir əsl şair vardır ki, o da Qətran Təbrizidir. 
 
 
 
 
 
 
 
 
 
 
 
 
 
 
 
38 
 
XII əsrdə Cənubi Qafqazda  ən sabit 
dövlət Şirvanşahlar dövləti olmuşdur. Bu, 
Məzyədilər və Kəsranilər sülalələrində olan  
şirvanşahların uğurlu daxili və xarici siyasətlərinin 
nəticəsi idi.  Şirvanşah I Axsitan  hakimiyyəti 
illərində Şirvanşahlar dövləti özünün  ən qüdrətli 
çağlarını yaşayırdı.  Şirvaşah I Axsitan  
hakimiyyəti illərində  Azərbaycanın  Şirvan  
bölgəsində  yaranmış siyasi sabitlik, onun 
Azərbaycan  Atabəylər dövləti və  Gürcüstanla  
dostluq siyasəti,  hərbi qüdrətin artırılması iqtisadi 
inkişafa  və mədəniyyətin tərəqqisinə müsbət təsir 
göstərmişdi.  
Azərbaycan tarixinə şirvanşah I Axsitan  ibn 
Mənuçöhr dövlətinin iqtisadi inkişafını təmin 
etməyə cat atan, qonşu dövlətlərlə dostluq  
əlaqələri qurmağa  çalışan dövlət xadimi, qüdrətli 
ordu və güclü  hərbi donanma  yaradan  təşkilatçı, 
1175-ci il qələbəsi ilə  orta əsrlər dövründə rusların 
Azərbaycana yürüşlərinin qarşısını tamamilə alan 
sərkərdə, Şirvan şəhərində  yüzlərlə yeni müxtəlif 
təyinatlı binalar inşa  etdirən qurucu şəxs  kimi 
daxil olmuşdur 
I Axsitan ibn Mənuçöhr  
           (1160-1196) 
Şirvanşahlar dövləti XII 
əsrdə Cənubi Qafqazda ən sabit dövlət olmuşdur. Hələ VI əsrdə Sasani şahənşahı 
Şirvan vilayətini idarə etmək üçün buraya Məzyədilər sülaləsindən olan hakimlər 
göndərir. Bu sülalənin nümayəndələri özlərini "şirvanşah", yəni "Şirvan hakimləri" 
adlandırmağa başlayırlar. Sasanilər, sonra isə Ərəb xilafəti dövründə şirvanşahlar 
xırda yerli hakim hesab olunurdular. Ərəb xilafəti parçalananda şirvanşah Heysam 
ibn Xalid 861-ci ildə öz müstəqilliyini bəyan edir. Beləliklə, xəritədə Şirvanşahlar 
dövləti meydana gəlir. 
Dərbənddən Kür çayınadək ərazilərdə möhkəmlənən şirvanşahlar adətən 
neytral mövqe tuturdular. Bu onlara öz ərazilərində siyasi sabitlik yaratmağa imkan 
verir. Siyasi sabitlik isə öz növbəsində təsərrüfatın dirçəlişi və mədəniyyətin 
çiçəklənməsinə səbəb olur. 1027-ci ildə Məzyədilər sülaləsi əvəzinə hakimiyyətə 
Kəsranilər sülaləsi gəlir, lakin ölkənin siyasi inkişaf yolu dəyişməz qalır. 1066-cı 
ildə şirvanşah I Fəriburz güclü türk dövləti olan Böyük Səlcuq dövlətindən asılılığı 
qəbul edir. Şirvanşahlar dövləti səlcuqlara vergilər ödəməli və lazım gəldikdə 
əsgəri qüvvə ilə kömək göstərməli idi. Asılılıqdan yaxa qurtarmağa çalışan 
şirvanşahlar, nəhayət, 1123-cü ildə buna nail olurlar. Bir tərəfdən səlcuqlar, digər 
tərəfdən gürcülərlə mübarizə şəraitində hakimiyyətə gəlmiş şirvanşah III Mənuçöhr 
39 
 
1120 - 1160-cı illərdə düz 40 il hakimiyyətdə olmuş və dövləti gücləndirmişdir. III 
Mənuçöhrün oğlu I Axsitan (bəzi mənbələrdə I Axsartan) 1160 - 1196-cı illərdə 
hakimiyyətdə olmuşdur. Şirvanşah I Axsitan tarazlaşmış xarici və daxili siyasət 
həyata keçirmişdir. Azərbaycan Atabəyləri dövləti ilə sıx dostluq əlaqələri yaradan 
şirvanşah Gürcüstanla da dostluq əlaqələri qurmuşdur. 1173-cü ildə Gürcüstanda 
çar III Georgiyə qarşı iri feodalların qiyamı qalxanda şirvanşah ona hərbi kömək 
göstərmişdir. 
I Axsitanın vaxtında ölkədə sənətkarlıq və ticarətin inkişafına böyük 
diqqət yetirilir, haqsız vergilər və rüsumlar ləğv edilir. Nəticədə Şirvanşahlar 
dövləti Şərqdə ən varlı dövlətlərdən birinə çevrilir, onun Şamaxı, Dərbənd, Bakı, 
Şabran, Quştasfi şəhərləri iri ticarət və sənətkarlıq mərkəzləri kimi məşhurlaşır. 
Əvvəllər səlcuqlara vergi kimi göndərilən 40 min dinar indi müdafiə tikililərinin 
inşasına, ordunun gücləndirilməsinə, hərbi gəmilərin yaradılmasına yönəldilir. Qısa 
zaman ərzində hərbi dəniz qüvvələri Şirvanşahlar ordusunun vacib tərkib hissəsinə 
çevrilir. Şirvan hərbi gəmiləri "şəbəkə" tipli döyüş və "baqala" tipli nəqliyyat 
gəmilərindən ibarət idi. Hərbi donanmaya "əmir əl-bəhr", yəni "dəniz sahibi" 
adlanan vəzifəli şəxs başçılıq edirdi. İri gəmilərin kapitanları "əmir", xırda 
gəmilərin kapitanları "rəis", köməkçi gəmilərin kapitanları isə "iştiyyam" adlanırdı. 
Dövlətin bütün hərbi gəmiləri Bakı şəhərinin hərbi limanında cəmləşdirilmişdi. 
Şirvan donanmasının hərbi bazası da Bakıda yaradılmışdı. Limanın 
müdafiə sistemi şəhərin sahilyanı divar xəttindən, Səbayıl qalasından və 
xəbərdarlıq bürclərinən ibarət idi. Sahilyanı divar xətti hələ şirvanşah III 
Mənuçöhrün əmri ilə inşa edilmişdi və şəhəri hər tərəfdən əhatələyirdi. Divar 
xəttinin bir hissəsi dənizə doğru – Səbayıl qalasına tərəf gedirdi. İndi həmin qala 
divarı İçərişəhəri əhatələyir. Öz dövrü üçün möhtəşəm qalalardan biri olan Bakı 
qalası müxtəlif forma və ölçülü bürclərlə gücləndirilmişdi. Qala divarının önündə 
dərin xəndək qazılmışdı. Düşmən qoşunları şəhərə yaxınlaşanda xəndək dəniz suyu 
ilə doldurulurdu. Xəndəyin olması düşmənin divardağıdan qurğularının divara 
yaxınlaşmasına imkan vermir, üstəlik, divarın altına lağım atmağa da mane olurdu. 
I Axsitan hakimiyyətə gəldikdən sonra 1161-ci ildə Bakıda inşasına 
başlanan Qız qalası rəsədxana və mayak rolunu oynamışdır. Hündürlüyü 28 m, 
divarlarının eni 4 - 5 m olan belə möhtəşəm qurğunun inşa edilməsi göstərir ki, 
şirvanşah I Axsitan ölkədə elmin inkişafına böyük diqqət yetirirmiş. Təsadüfi deyil 
ki, Qız qalası orta əsr Azərbaycan memarlığının unikal incilərindən biri sayılır. 
1175-ci ildə Şirvanşahlar dövləti xarici təcavüzə məruz qalır. 73 gəmidən 
ibarət rus donanması Volqa çayından keçərək Xəzərə çıxır və Şirvan sahillərinə 
yan alır. Onlarla əlbir olan qıpçaqlar şimaldan Dərbənd keçidini aşaraq quru yolla 
Şirvana hücum edirlər. Qıpçaqlar Dərbənd və Şabranı zəbt edirlər. Rus donanması 
Xəzərdən Kürə keçib irəliləmək və əraziləri talamaq məqsədi güdürdü. Lakin 
40 
 
şirvanşahın hərbi donanması kifayət qədər güclü idi. Sarı adası yaxınlığında baş 
vermiş dəniz döyüşündə şirvanşah rus donanmasını darmadağın edir, rusların 75 
gəmisindən 73-ü geri çəkilib aradan çıxır. Bu qələbə orta əsrlər dövründə rusların 
dənizdən Azərbaycana hücumlarına birdəfəlik son qoyur. Qıpçaqların qarşısını 
almaq mümkün olsa da, onları ölkədən çıxarmaq çox çətin idi. Belə şəraitdə 
yaxşılığı unutmayan gürcü çarı III Georgi şirvanşahın köməyinə gəlir. Birləşmiş 
Şirvan - gürcü qoşunları qıpçaqları ölkədən qovur. 
Bu qələbələr, əlbəttə, şirvanşah I Axsitanın nüfuzunu artırır. 
1192-ci ildə Şirvanşahlar dövlətinin paytaxtı Şamaxı şəhəri güclü zəlzələ 
nəticəsində dağılır. Şəhərin əksər iri və xırda binaları uçur, on minlərlə insan həlak 
olur. Həlak olanlar arasında şirvanşah I Axsartanın ailəsi də var idi. Yer 
təkanlarının gücü o dərəcədə böyük imiş ki, hətta yaxınlıqdakı dağ qalalarında da 
dağıntılar olur. Şamaxılıların köməyinə bütün Azərbaycandan minlərlə insan gəlir. 
Ümumi səylərlə şəhər yenidən bərpa olunmağa başlayır. Lakin şirvanşah yaxşı 
başa düşür ki, zəlzələ yenidən təkrarlana bilər. Ona görə də yeni paytaxt üçün yer 
seçir. Beləliklə, Bakı şəhəri Şirvanşahlar dövlətinin ikinci, ehtiyat paytaxtı elan 
edilir. Məqsəd hər hansı bir təhlükə yaranarsa, hökuməti və xəzinəni Şamaxıdan 
Bakıya köçürmək idi. XII əsrdə Bakı şəhəri artıq paytaxt ola biləcək qədər 
böyüyür. Şəhərdə gedən tikinti işləri geniş vüsət alır. Saraylar və qalalar, bazarlar 
və dükanlar, məscidlər və mədrəsələr şəhəri bəzəyir. Sənətkarlıq-ticarət mərkəzi 
kimi inkişaf edən Bakı Dərbənddən sonra Xəzər sahilində ikinci mühüm ticarət 
limanı hesab edilir və əsasən neft və duz istehsalçısı kimi şöhrət tapır. Şəhərdə 
gəmi tərsanələri, sənətkar emalatxanaları, anbarlar, evlər və imarətlərin sayı günü-
gündən artır. 
Şirvanşah I Axsitanın hakimiyyəti illərində Azərbaycanın Şirvan 
bölgəsində yaranmış siyasi sabitlik, onun Azərbaycan Atabəyləri dövləti və 
Gürcüstanla dostluq siyasəti, hərbi qüdrətinin artması iqtisadi inkişafa və 
mədəniyyətin tərəqqisinə müsbət təsir göstərir. 
 
 
 
 
 
 
 
 
 
 
 
41 
 
  1136-cı ildə Şəmsəddin Eldəniz 
tərəfindən yaradılmış Azərbaycan Atabəylər 
dövləti  (Eldənizlər dövləti)  tariximizdə ən 
möhtəşəm dövlətlərdən biri olmuşdur. 1175-ci 
ildən etibarən dövləti idarə edən Məhəmməd 
Canah Pəhləvan onu daha  da  
qüdrətləndirmişdir. Atasının ən yaxın 
silahdaşlarından sərkərdəlik və dövlər 
idarəçiliyi dərsləri almış Cahan Pəhləvan 
dövləti daxili sabitliyinin təmin edilməsinə 
yönəlmiş kompleks  tədbirlər  həyata keçirir.  
Bunun sayəsində qüdrətli ordu yaradan, 
Dərbənddən İran körfəzinədək, Diyarbəkirdən 
Əfqanıstan sərhələrinədək əraziləri tabe edən 
Cahan Pəhləvan dövlətinin ərazisinə  bir  dəfə 
də olsun düşmən qüvvələri buraxmamışdır! 
 Azərbaycan tarixinə Məhəmməd Cahan 
Pəhləvan mərkələşmiş dövlət yaratmağa 
çalışan, Azərbaycanın vahidliyini təmin edən 
şəxs  kimi daxil olmuşdur. 
Məhəmməd  Canah Pəhləvan   
(1175-1186) 
136-cı ildə Şəmsəddin 
Eldəniz tərəfindən yaradılmış 
Azərbaycan Atabəyləri dövləti (Eldənizlər dövləti) tariximizdə ən möhtəşəm 
dövlətlərdən biri olmuşdur. Görkəmli sərkərdə və uzaqgörən siyasi xadim olan 
Şəmsəddin Eldəniz çətin hərbi-siyasi vəziyyətdə nəinki öz dövlətinin müstəqilliyini 
təmin etmiş, hətta az vaxt ərzində bir çox iri feodalların özbaşınalığına son qoyaraq 
bütün Azərbaycanı öz hakimiyyəti altında birləşdirmişdir. Naxçıvan şəhəri bu 
dövlətin paytaxtı olmuşdur. Naxçıvanın Şərqin ən gözəl şəhərlərindən birinə 
çevrilməsi məhz Şəmsəddin Eldənizin adı ilə bağlıdır. 1161-ci ildə İraq 
sultanlığının taxtında nümayəndəsini oturdan Şəmsəddin Eldəniz bu dövləti də 
idarə etmişdir. Onun böyük oğlu Məhəmməd Cahan Pəhləvan İraq sultanının 
xacibi təyin edilmişdi. O dövrdə xacib sultanın köməkçisi olmaqla dövlətin 
vəzirindən də yüksək vəzifə hesab edilirdi. Şəmsəddinin kiçik oğlu Qızıl Arslan 
İraq sultanlığı qoşunlarının baş komandanı olmuşdur. Belə ki, Azərbaycan 
Eldənizlər sülaləsinin hakimiyyəti altında olan İraq sultanlığı faktik olaraq 
Eldənizlər dövlətinin tərkib hissəsi hesab edilmişdir. Şirvanşahlar dövləti də 
Eldənizlərdən asılı vəziyyətdə olmuşdur. Beləliklə, Azərbaycanın vahidliyi təmin 
edilmişdir. Şəmsəddin Eldənizin hakimiyyətinin sonuna yaxın Eldənizlər dövləti 
Dərbənd şəhərindən İran körfəzinədək olan əraziləri əhatə etmişdir. 
42 
 
1175-ci ildə - Şəmsəddin Eldənizin vəfatından sonra böyük oğlu 
Məhəmməd Cahan Pəhləvan hakimiyyət başına keçir. Atasının peşəkar 
sərkərdələrindən hərbi dərslər almış, dövlət xadimlərinin rəhbərliyi altında 
dövlətçiliyin sirlərini öyrənmiş, elm və mədəniyyətlə yaxından maraqlanan Cahan 
Pəhləvan hakimiyyətə gələndə artıq hansı tədbirləri həyata keçirəcəyini yaxşı 
bilirdi. Hələ İraq sultanının xacibi işlədiyi zaman o anlamışdı ki, iri feodallar 
dövlətin dayaqları olsalar da, onları nəzarətsiz qoyanda dövlət zəifləyir. İri 
feodalların arasında baş verən münaqişələr ucbatından son nəticədə dövlətin 
ordusu və iqtisadiyyatı tənəzzülə uğrayır. Məhz bu səbəbdən də o, əsas diqqətini 
mərkəzi hakimiyyətin gücləndirilməsinə verir, bir sıra düşündüyü tədbirlər 
kompleksini həyata keçirir. Bütün vacib vəzifələrə o öz şəxsi məmlüklərini təyin 
edir. Həmçinin iri şəhərlərə və vilayətlərə də məmlüklərini başçı qoyur. Qeyd 
etmək lazımdır ki, "məmlük" sözü şəxsi qul mənasını versə də, o məmlüklər bizim 
"qul" kimi qəbul etdiyimiz anlayışdan fərqlənirdi. Belə ki, məmlük kimi qeydə 
alınmış gənc mütləq 5 illik təlim-xidmət mərhələsi keçirdi. Yalnız bundan sonra o, 
tam hazırlıqlı döyüşçü hesab olunurdu. Belə məmlüklər hökmdarın şəxsi mühafizə 
dəstəsinə götürülür, onun və ailəsinin, həmçinin dövlətinin xəzinəsinin 
təhlükəsizliyini təmin edirdi. 
Belə döyüşçülər arasından ən yaxşıları seçilir və onların təlimi davam 
etdirilirdi. Təlimin altıncı ilində məmlüklər xüsusi rəmz kimi badə alaraq hökmdar 
sarayına daxil olmaq və burada xidmət etmək səlahiyyəti qazanırdılar. Beləliklə, 
məmlük saray qayda-qanunları ilə qonaq qəbul etmə, şikayətçilərlə münasibət 
saxlama və s. proseslərlə yaxından tanış olurdu. Yeddinci xidmət ilində məmlük 
hökmdarı əhatə edən şəxslər sırasına daxil edilir, ona "hökmdarın silahdan", 
"hökmdarın mehtəri", "hökmdarın paltar qoruyanı" və s. vəzifələrindən biri verilsə 
də, əslində, bütün dövlət əhəmiyyətli işlərdə iştirak etməyə başlayırdı. Bu zaman 
dövləti idarə etmək qanunları ilə tanış olur, bəzi hallarda məsləhətlər vermək 
hüququna malik olurdu. Beləliklə, 35 yaşına çatmış və bütün göstərilən mərhələləri 
keçmiş məmlük sipəhsalar, yəni qoşun komandanı təyin edilə bilər, 37 yaşına 
çatdıqda isə əmir titulunu ala bilərdi. Əmir titulu almış məmlük iri inzibati 
vahidlərə başçı və vacib dövlət vəzifələrini icra edən şəxs təyin edilmək hüququ 
qazanırdı. Vilayət başçıları və vəzifəli şəxslər məmlüklərdən təyin edildikdə 
vəzifəni layiqincə icra edirdilər. Buna onların keçdiyi zəngin həyat dərsi imkan 
verirdi. Hərtərəfli hazırlıqdan başqa, məmlüklərin bir üstünlüyü də var idi. Onlar 
uşaq ikən kasıb ailələrdən seçilir və ya qul bazarlarından alınır, bu səbəbdən də 
onların qohum-əqrabası olmurdu. Bu, bir-birləri ilə qohum olan iri, güclü feodal 
nəsilləri ilə hökmdarın apardığı mübarizədə vacib məqam idi. Doğrudan da, 
Məhəmməd Cahan Pəhləvanın məmlükIəri bütün hallarda ona sədaqətlə xidmət 
etmiş, onun vəfatından sonra isə onun qardaşı və oğullarına xidmət göstərmişdilər. 
43 
 
Yüksək peşəkarlığı və hərtərəfli hazırlığı ilə seçilən məmlüklər təbəqəsinin 
yaradılması mərkəzləşmiş dövlət quruculuğu yolunda feodalizm dövrü üçün vacib 
nailiyyət idi. 
Məmlüklərə arxalanan Cahan Pəhləvan itaət göstərməyən, daim 
müstəqilliyə can atan və bununla dövləti parçalamağa çalışan bəzi iri əmirlərin 
müqavimətini qətiyyətlə qırır. 
Dövlətinin mərkəzi olan Azərbaycanı idarə etməyi Məhəmməd Cahan 
Pəhləvan qardaşı Qızıl Arslana tapşırır. Bununla Eldənizlər dövlətinin siyasi, 
iqtisadi, mədəni həyatında Azərbaycanın aparıcı rolu təmin edilir. Qızıl Arslan həm 
də Məhəmmədin oğulları Əbu Bəkr və Özbəyin tərbiyəçisi olmuşdur. 
Məhəmməd Cahan Pəhləvan isə özünü İraq sultanı azyaşlı III Toğrulun 
atabəyi elan edərək onun adından sultanlığı idarə etməyə başlayır. Belə ki, III 
Toğrul Naxçıvanda yaşayır, Cahan Pəhləvanın məmlükləri isə onun adından 
sultanhğı idarə edirdi. 
Silahlı qüvvələrin əsası 50 minlik daimi qoşundan ibarət idi. Feodallıq 
dövrünün ən zəif cəhətlərindən biri də daimi qoşun hissələrinin əvəzinə yerlərdən 
yığılan pərakəndə qoşunların mövcud olması idi. Belə qoşun qəfil düşmən 
hücumunun qarşısını ala bilmir, daxildə qiyamları yatırmaqda çətinlik çəkirdi. 
Daimi qoşun isə həm mərkəzi hakimiyyəti gücləndirməyə, həm də müstəqillik və 
ərazi bütövlüyünü təmin etməyə imkan verirdi. 
Eldənizlər dövlətinin ərazisinə əl-Cibal, İraq, Gilan, Mazandaran, İsfahan, 
Rey, Həmədan daxil edilmişdi. Xilat, Diyarbəkir, Fars, Xuzistan, Mosul, Kirman 
və Təbəristan vilayətlərinin başçıları da bu dövlətdən asılı idilər. Dövlətin ərazisi 
böyüdüyündən paytaxt Naxçıvandan Həmədana köçürülür. 
Dövlətdə sənətkarlıq və ticarətin tərəqqisinə, kənd təsərrüfatının inkişafına 
böyük diqqət yetirilirdi. Təsadüfi deyil ki, "Azərbaycan Renessansı" kimi tanınan 
mədəni oyanış məhz bu dövlətin mövcudluğu dövrdə baş vermişdir. 
1186-cı ildə Məhəmməd Cahan Pəhləvanın vəfatından sonra hakimiyyətə 
gələn Qızıl Arslan atası Şəmsəddinin və qardaşı Məhəmmədin yolunu davam 
etdirir. 
 
 
 
 
 
 
 
 
 
44 
 
Yaxın Şərq ədəbiyyatı tarixində epik 
poeziyanın ilk sanballı nümayəndələrindən  hesab 
edilən “Töhfət ül-İraqeyn” adlı məsnəvisi, “Mədain 
xərabələri” adlı məşhur fəlsəfi qəsidəsi, “Qəsideyi-
şirniyyə” adlı digər məşhur qəsidəsi Xaqani tərəfində 
yazılmışdır. Onun “Həbsiyyə” adlandırdığı qəsidə və 
mərsiyələrində feodal əsarəti, zülm və haqsızlıq 
əleyhinə kəskin ittihamnamələr səslənir, fəryad  
qoparılırdı. İnsan ləyaqətini, comərdliyi, yaradıcı 
əməyi yüksək qiymətləndirən Xaqani Şirvani 
vətənpərvər  şair  olub. 
Əsərləri Yaxın və Orta  Şərq ölkələrində 
yayılaraq müasirlərinin nəzərini cəlb edən şair saray 
həyatı çərçivəsində  daim iztirablar  keçimişdir ki, bu 
da onun ədəbi irsinə təsirsiz qalmamışdır. Onun 
əsərləri təkcə  bədii keyfiyyətləri ilə deyil, dövrün 
sosial-iqtisadi şəraitini öyrənmək  baxımından da  
əhəmiyyətlidir. 
Azərbaycan tarixinə Əfzələddin Xaqani Şirvani 
poeziyamızda ilk epik məsnəvi, həmçinin fəlsəfi 
qəsidələr yazmış şair, saray  şairi  olmasına  
baxmayarq, saray həyatına qarşı cəsarətlə çıxan insan 
kimi daxil olmuşdur. 
Əfzələddin Xaqani Şirvani 
(1126-1199) 
Əfzələddin 
İbrahim ibn Əli Nəccar 
Xaqani Şirvani 1126-cı 
ildə Şirvanşahlar dövlətinin paytaxtı Şamaxıda anadan olmuşdur. O dövrdə Şamaxı 
regionda və ümumiyyətlə müsləman Şərqində elm və mədəniyyət ocağı kimi 
tanınırdı. Burada yerli və gəlmə alim və ədiblər şirvanşahın sarayında və ya 
mədrəsələrdə dərs deyirdilər. 8 yaşında atasını itirmiş Əfzələddin dövrünün məşhur 
alimi və həkimi əmisi Kafiəddin Ömər ibn Osmanın himayəsində olmuş, onun 
tərbiyəsi ilə böyümüşdür. Əmisi ona o dövrkü elmi biliklərin əsasları barəsində 
məlumat vermiş, onda mütaliəyə həvəs oyatmışdır. 
Əfzələddin hələ gənc yaşlarından şeir yazmağa həvəs göstərmişdir. O, ilk 
şeirlərini məşhur Şərq şairi Sənainin üslubunda yazırmış. Maraqlıdır ki, 
Əfzələddinin hələ "Həqayiqi" təxəllüsü ilə yazdığı ilk şeirləri ona xalq arasında 
şöhrət qazandırmışdır. Nəticədə 1151-ci ildə, şairin 25 yaşı tamam olanda Şirvan 
şahlarının məlik üş-şüərası, yəni şairlər məclisinin başçısı Əbül-üla Gəncəvi onu 
saraya dəvət etmişdir. O dövrdə saray şairləri maddi baxımdan korluq çəkmir, 
onların bütün tələbatları saray xəzinəsi hesabına ödənirdi. Əvəzində isə onlar öz 
45 
 
hökmdarlarının vəsf etməli, onun bütün hərəkətlərinə haqq qazandırmalı idilər. 
Çox az hökmdar var idi ki, saray şairlərinə təzyiq göstərmədən onlara azad 
yaradıcılıqla məşğul olmaq imkanı versin. Bütün bunlardan bixəbər olan 
Əfzələddin saraya gəlir. Çox keçmir ki, Əbül-üla Gəncəvi ilə dostlaşır, onun qızı 
ilə evlənir və şeirlərini də onun verdiyi "Xaqani" təxəllüsü ilə yazır. Əfzələddinə 
verilən təxəllüs onun xaqana, yəni şirvanşaha məxsus olmasını göstərirdi. 
Xaqani Şirvani klassik Şərq poeziyasının bütün janrlarında yüksək 
sənətkarlq nümunələri yaratmışdır. Şirvanşahların sarayına gələn məşhur Şərq 
şairləri Rəşidəddin Vətvat, Əxsikəti Əsirəddin və Əbdürrəzzaq İsfahani və 
başqaları gəncin fitri şairlik istedadından danışır, onunla şeir yarışına çıxırdılar. 
1156-cı ildə Məkkəyə ziyarətə gedən Xaqani yolüstü bir çox Yaxın Şərq 
ölkələrində də olmuşdur. Səfərdən qayıtdıqdan sonra Xaqani Yaxın Şərq 
ədəbiyyatı tarixində epik poeziyanın ilk görkəmli nümunələrindən hesab edilən 
"Töhfət ül-İraqeyn" adlı məsnəvisini yazmışdır. Şair əsərdə səfər macəraları ilə 
yanaşı, Yaxın Şərq xalqlarının həyatından, rast gəldiyi alimlərlə görüşlərindən 
aldığı təəssüratlarını təsvir etmişdir. Xaqani burada özü, əsil-nəcabəti və ailəsi 
haqqında ətraflı məlumat vermişdir. 
"Mədain xərabələri" adlı məşhur fəlsəfi qəsidəsində tarixdə adil qələmə 
verilən Sasani şahlarının xaraba qalmış "Taği Kəsra" adlı sarayının timsalında 
zülm ilə şöhrətlənmiş sarayların viran olacağı fikrini irəli sürmüş, müasirlərini bu 
xaraba qalmış saraydan ibrət dərsi almağa çağırmışdır. Əlbəttə, saray şairinin belə 
şeirlər yazması gözlənilməz idi. 
"Qəsideyi-şiniyyə" adlı başqa məşhur qəsidəsində şair insan ləyaqətini, 
comərdliyi, yaradıcı əməyi yüksək qiymətləndirmişdir. Həm Xaqaninin dövründə, 
həm də ondan çox-çox sonra yaşamış Yaxın və Orta Şərqin 30-dan çox görkəmli 
şairi bu fəlsəfi qəsidəyə nəzirələr yazmışdır. 
Xaqaninin lirik əsərləri, xüsusilə insan mənəviyyatını yüksəldən, saf eşqi, 
məhəbbəti, vəfa və sədaqəti tərənnüm edən qəzəlləri diqqətəlayiqdir. Xaqaninin 
lirik qəzəllərində eyni zamanda ictimai mövzular da əksini tapmışdır. O, bir sıra 
şeirlərin mühitindən, zülmkar hökmdarlardan gileylənmiş, nadanların yüksəkdə, 
arif adamların, alimlərin isə zəlalətdə olduğunu cəsarətlə söyləmişdir. Xaqaninin 
qitə və rübailəri şairin daxili həyəcanlarını, ictimai mühitə münasibətini dərk etmək 
baxımından müstəsna əhəmiyyətə malikdir. Bu əsərlərində şair ətrafında cərəyan 
edən hadisələri real surətdə əks etdirməyə çalışmış, saraylara nifrətini, xalqa 
yaxınlıq və sdaqətini, "Xaqani" deyil, "Xəlqani" olduğunu poetik bir dildə 
bildirmişdir. 
Xaqani Şirvani vətənpərvər şairdir. O, vətəni Şirvani füsunkar təbiətli bir 
diyar, bolluq, bərəkət ölkəsi, şairlər yuvası kimi tərənnüm etmişdir. Bəzən zülmkar 
şahlardan və nadan müasirlərindən şikayətlənərək Şamaxını dar qəfəs, qaranlıq 
46 
 
zindan adlandırsa da, qürbətdə olarkən həmişə ürəkdən sevdiyi doğma yurda can 
atmışdır. Doğma yurdun gözəl təbiət mənzərələri, özünün dərin ictimai-tərbiyəvi 
amalları, fəlsəfi görüşləri yazdığı əsərlərdə parlaq əksini tapmışdır. Xaqani 
qəsidələrində feodalların zülmünü və özbaşınalığını, ictimai ədalətsizliyi cəsarətlə 
qamçılamışdır. 
Xaqaninin ədəbi irsi çox zəngindir. Onun "Həbsiyyə" adlandırılan 
qəsidələri və mərsiyələri də yaradıcılığında mühüm yer tutur. O, feodal əsarəti, 
zülm və haqsızlıq əleyhinə kəskin ittihamnamə olan "həbsiyyə"lərində fəryad 
qoparmışsa, mərsiyələrində ruhi əzablarını, sonsuz kədərini ifadə etmişdir. 20 yaşlı 
oğlu Rəşidin ölümünə yazdığı mərsiyələrdə şairin ruhi sarsıntıları, əzab və 
iztirabları, həyatdan küskünlüyü xüsusilə təsirli və riqqətlidir. Xaqani eyni 
zamanda mahir nasir olmuşdur. "Töhfət ül-İraqeyn" məsnəvisinə nəsrlə yazdığı 
müqəddimə və dövrünün məşhur adamlarına mənsur məktubları mürəkkəb bədii 
tərzi-ifadə, istiarə, eyham və mübaliğələri ilə diqqəti cəlb edir. 
Xaqanidə riyakar saray həyatına qarşı narazılıq yarananda o, yazdığı 
mədhiyyələrin peşmançılığını çəkmişdir. Bədxah saray şairlərinin haqsız 
hücumlarına məruz qalan, sarayda özünü "qanadı qırılmış quş kimi dəmir qəfəsdə" 
hiss edən şair saraydan tamamilə üz döndərmək qərarına gəlmişdir. Bu məqsədlə 
yenidən səfərə çıxmaq haqqında xahiş etmiş, lakin xahişi rədd edilmişdir. Xaqani 
gizli surətdə Şirvandan getməyə cəhd göstərmiş, lakin I Axsitanın əmri ilə həbs 
olunaraq 1170-ci ildə Şabran qalasına salınmışdır. 7 ay həbsdə qaldıqdan sonra 
azad edilən şair, nəhayət, 1173-cü ildə ailəsi ilə birlikdə Şirvanı həmişəlik tərk edib 
Təbrizə köçmüş və ömrünün axırınadək orada yaşamışdır. 
Yaxın və Orta Şərqin bir çox görkəmli şairləri (Əmir Xosrov Dəhləvi, 
Ə.Cami, Əbülqasım Şirazi, Əmri, Qaani və b.) Xaqani Şirvanini özlərinin ustadı 
adlandırmış, əsərlərinə nəzirələr yazmışlar. Əsərləri İranda, Hindistanda dəfələrlə 
nəşr edilmişdir. Yaradıcılığı XIII əsrdən bəri tədqiqatçıların diqqətini cəlb etmiş, 
Şərqin bütün təzkirələrində ondan böyük şair kimi bəhs olunmuşdur. 
Xaqani Şirvani 1199-cu ildə Təbrizdə vəfat edib və Təbriz yaxınlığında, 
sonralar "Məqbərət üş-şüəra" ("Şairlərin dəfn olunduğu yer") adlandırılan Surxab 
qəbiristanında dəfn olunmuşdur. 
 
 
 
 
 
 
 
 
47 
 
Şərq Renessansının zirvəsi görkəmli 
Azərbaycan şairi Nizami Gəncəvi adı ilə bağlıdır. 
Onun əsərlərində dövrün ən humanist, ümumbəşəri 
ictimai-fəlsəfi, sosial və mənəvi-əxlaqi idealları parlaq 
bədii əksini tapmışdır. Nizami Gəncəvi lirikası, yüksək 
sənətkarlığı,  məhəbbətə dünyəvi münasibəti, insan 
taleyi ilə bağlı humanist  düşüncələri ilə seçilir. 
Məhəbbət mövzusunun Şərq ədəbiyyatında geniş 
yayılmasında, ictimai-bəşəri ideallarla, humanist 
məzmunla zənginləşməsində Nizami Gəncəvi 
poemalarının  mühüm rolu olmuşdur.  
Nizami Gəncəvi (İlyas Yusif oğlu) dünya ədəbiyyatı 
xəzinəsinə beş dahiyanə məzmun poemadan ibarət 
“Xəmsə” (“Beşlik”) bəxş etmiş bir  sənətkardır. Onun 
adı yalnız Azərbaycan tarixində deyil, ümumən dünya 
tarixi ədəbiyyatına görkəmli şair  və mütəfəkkir  kimi 
yazılmışdır. 
 
   Nizami Gəncəvi  
      (1141- 1209) 
İlyas Yusif oğlu 1141-ci ildə Azərbaycanın qədim Gəncə şəhərində 
anadan olmuşdur. Adi bir sənətçi olan atası oğlunun təhsil almasını istəmiş və onu 
əvvəlcə məktəbdə, sonra isə mədrəsədə oxutmaqçün əlindən gələni 
əsirgəməmişdir. Mədrəsədə verilən biliklərdən başqa, İlyas şəxsi mütaliə sayəsində 
orta əsrlərdə məlum olan bir çox elmi biliklərə yiyələnmişdir. O xüsusən Yaxın 
Şərq xalqlarının şifahi və yazılı ədəbiyyatını, ərəb, fars və yunan dillərini, qədim 
yunan tarixini və fəlsəfəsini, hind fəlsəfəsini, astronomiyanı öyrənmiş, tibb və 
həndəsə elmlərinə bələd olmuşdur. İslamın əsas ehkamlarını ən dərin incəliklərinə 
qədər öyrənən İlyas gənc olsa da, Gəncədə böyük hörmət qazanmışdır. 
İlyas Yusif oğlu yaradıcılığa Nizami Gəncəvi təxəllüsü ilə lirik şair kimi 
başlamışdır. Onun yaratdığı ilk əsər 20 min beytdən ibarət sanballı bir divan 
(şeirlər toplusu) olmuşdur ki, bizə qədər ordakı şeirlərin çox cuzi bir hissəsi gəlib 
çatmışdır. Əlimizdə olan şeirlərdə lirik məqamlarla yanaşı, Nizaminin mütərəqqi 
ictimai-fəlsəfi fikirlərinə də rast gəlmək olar. 
N.Gəncəviyə böyük hörmətlə yanaşan Azərbaycan Eldənizlər dövlətinin 
hökmdarı Qızıl Arslan onunla Gəncə yaxınlığında görüşmüş, dövləti ədalətli idarə 
etmək barədə dəyərli məsləhətlərinə qulaq asmışdır. Qızıl Arslan şairə Həmdünyan 
adlı bir kənd bağışlamışdır. Bununla belə, Nizami saray şairi olmaqdan qətiyyətlə 
imtina etmişdir. 
48 
 
O, 1169-cu ildə qıpçaq qızı Afaqla evlənmiş, 1174-cü ildə oğlu 
Məhəmməd anadan olmuşdur. 
Nizami Gəncəvinin 1177-ci ildə bitirdiyi "Sirlər xəzinəsi" adlı ilk poeması 
ona böyük şöhrət qazandırmışdır. Bu əsər Yaxın Şərqdə didaktik-fəlsəfi şerin ən 
yaxşı nümunəsidir. Əsərdə şair insanları ədalət, düzlük, mərdlik, xeyirxahlıq, 
təvazökarlıq və dostluğa çağırmış, "şəhərləri xaraba", "kəndli xırmanlarını dənsiz" 
qoyan zülmkar hökmdarları kəskin tənqid etmişdir. Orijinal kompozisiyaya malik 
bu əsərin 20 məqaləsi arasında sıx ideya vəhdəti vardır. "Sirlər xəzinəsi"ndə ilk 
dəfə ədalətli hökmdar ideyasını irəli sürən şair sonrakı poemalarında onu daha da 
genişləndirmişdir. 
1180-ci ildə Nizami Gəncəvi "Xosrov və Şirin" poemasını bitirmiş və onu 
Azərbaycan Eldənizlər dövlətinin hökmdarı Məhəmməd Cahan Pəhləvana 
göndərmişdir. Məhəbbət mövzusunda qələmə aldığı bu lirik-epik poema ilə Nizami 
Yaxın Şərq ədəbiyyatında mənzum roman janrının əsasını qoymuş, yeni ədəbi 
məktəb yaratmışdır. 
Nizami Gəncəvi 1188-ci ildə Şərqdə ilk dəfə ərəb nağılı əsasında "Leyli 
və Məcnun" poemasını yazmış və onu şirvanşah I Axsitana göndərmişdir. Azad 
məhəbbətdən bəhs edən bu faciəvi poemada şair məhəbbəti fəlsəfi mənada şərh 
edərək nəcib məhəbbət konsepsiyası yaratmış, onu insan azadlığı, vicdan azadlığı 
və mənəvi təkamül problemləri ilə bağlamışdır. Qəhrəmanlarının daxili dünyasını 
açan şair onların keçirdiyi iztirabları məharətlə göstərmişdir. 
Nizami Gəncəvi 1196-cı ildə "Yeddi gözəl" əsərini yazmış və onu Marağa 
hakimi Əlaəddin Körpə Arslana göndərmişdir. Yarım fantastik əsər olan bu poema 
quruluşu ilə digər poemalardan fərqlənir. Yaxın Şərq ədəbiyyatında bu səpkidə ilk 
dəfə qələmə alınmış "Yeddi gözəl" poeması təkcə Şərq ədəbiyyatına deyil, elə 
Qərb ədəbiyyatına da təsir göstərmişdir. 
Nizami Gəncəvi 1203-cü ildə tamamladığı "İsgəndərnamə" əsərində bütün 
ədəbi-estetik, ictimai-fəlsəfi görüşlərini bir növ yekunlaşdırmışdı. Yaradıcılığının 
zirvəsi sayılan bu poema 2 hissədən ibarətdir. "Şərəfnamə" adlanan birinci hissədə 
Makedoniyalı İsgəndərin müharibələrindən bəhs olunur. İkinci "İqbalnamə" 
hissəsində isə daha çox ictimai-siyasi, fəlsəfi məsələlərdən danışılır. Əsərdə şair 
ideal, xoşbəxt bir dövlət quruluşu, milli və dini ayrılıqlara fərq qoymayan, 
bəşəriyyətə səadət gətirəcək adil bir hökmdar obrazı yaradır. Nizami Gəncəvi orta 
əsrlərin qaranlıqlarından gələcəyə müraciət edir, insanlığa səadət və xoşbəxtlik, 
dinclik və əmin-amanlıq gətirən bir quruluş arzulayır və ideal hökmdarın belə bir 
quruluş yarada biləcəyini düşünürdü. Əsərdə ilk dəfə olaraq utopik cəmiyyət təsvir 
edilmişdir. Şairin xəyali ölkəsində insanlar firavan həyat sürür, halal zəhmətləri ilə 
yaşayırlar, hamının da hüquqları bərabərdir. Bu ölkədə sürülər çobansız, evlər 
qıfılsız, bağlar gözətçisizdir. Şair əsərdə müxtəlif dövrlərin və ölkələrin məşhur 
49 
 
filosoflarının (Aristotel, Platon, Sokrat və b.) iştirak etdiyi fəlsəfi məclislərdən 
söhbət açdığı zaman, əslində, dünya, həyat və kainat haqqında öz görüşlərini şərh 
etmişdir. Əgər əvvəlki əsərlərdə Nizami Gəncəvi zalıamın pis yoldan dönüb rəhmli 
hökmdar olacağına inanırdısa, bu əsərində o, ölkəni ya adil hökmdarın, ya da 
qədim yunan demokratiyasına bənzər qurumun (xalq yığıncağı və onun seçdiyi 
şəxslər) idarə etməsinin tərəfdaşı kimi çıxış edir. Nizaminin utopik cəmiyyətində 
xüsusi mülkiyyət, qeyri-bərabərlik, zülm, ictimai mübarizə, cinayət, ehtiyac və 
dərd yoxdur. Buna nail olmaq üçün cəmiyyətdə birlik, bərabərlik, səmimilik, 
doğruçuluq, qarşılıqlı ehtiram və yardım hökm sürməlidir. Şairin utopiyası sonralar 
bir çox Şərq humanistlərinin ictimai-siyasi görüşlərinə təsir göstərmişdir. 
Nizami Gəncəvi dövrünün bütün əsas elmlərinə, o cümlədən astronomiya, 
tibb, hərb sənəti, fəlsəfə, tarix, coğrafıya və başqa elmlərə aid maraqlı fikirlər 
söyləmişdr. İlk dəfə o bildirmişdir ki, Ay qaradır və öz işığına malik deyil. 
Nizaminin pedaqogika haqqında söylədiyi mühakimələri ibrətamizdir. Onun 
pedaqoji fikirlərində mənəvi-əxlaqi tərbiyə məsələləri mühüm yer tutur. O, əməyi 
insanın mənəvi saflığının əsas amili kimi yüksək qiymətləndirir, təlimə inad və 
müstəqillik tələb edən əmək kimi baxırdı. Nizami tərbiyədə nümunənin 
əhəmiyyətini, bu sahədə müəllimin böyük rolunu xüsusilə qeyd etmişdir. 
Dövrünün görkəmli mütəfəkkiri olan Nizami Gəncəvi dünyanın Allah 
tərəfindən yaradılmasına inanır, bununla belə, maddi dünyanın dərk edilməsi üçün 
elmin inkişaf etdirilməsini vacib sayırdı. 
Nizami Gəncəvi ümumbəşəri şair olmaqla yanaşı, böyük vətənpərvər idi. 
O, bütün əsərlərində təsvir etdiyi hadisələri Azərbaycanla əlaqələndirməyə, 
vətəninin qüdrətli günlərini tərənnüm etməyə çalışmışdır. Onun yaradıcılığında 
vətənə məhəbbət doğma xalq yolunda qəhrəmanlıq ideyası ilə birləşir. Şair vətən 
tarixində olan qəhrəmanları hətta ideal saydığı qəhrəmanlara qarşı qoymuş, onların 
daha üstün olduğunu göstərməyə çalışmışdır. Nizami yaradıcılığında Azərbaycan 
şifahi xalq ədəbiyyatından - dastan, əfsanə, nağıl və atalar sözlərindən bol-bol və 
məharətlə bəhrələnmişdir. Onun poemalarında olan süjetlər isə, öz növbəsində, 
Azərbaycan folkloruna əhəmiyyətli təsir göstərmişdir. 
Nizami Gəncəvinin yaradıcılığı hələ sağlığında Azərbaycan, eləcə də 
bütün Yaxın Şərq ədəbiyyatı və elmi fikri üçün nümunə olmuş, məhəbbətlə 
izlənilmişdir. Şairin mövzularında əsər yazmaq, onun "Xəmsə"sinə cavab vermək 
əsrlər boyu Şərq poeziyasında ənənəvi şairlik imtahanı sayılmışdır. XIII əsrdən 
başlayaraq onun poemalarına 40-dan çox nəzirə yazılmışdr. Əmir Xosrov Dəhləvi, 
Ə.Cami, Ə.Nəvai kimi böyük sənətkarlar Nizamini ustad adlandırmışlar. Şairin 
yaradıcılığı Qərbi Avropa ədəbiyyatına da təsir göstərmişdir. Görkəmli tədqiqatçı 
Y.E.Bertels sübut etmişdir ki, Nizaminin poemaları ilə Avropanın cəngavərlik 
romanları arasında müəyyən bənzərlik mövcuddur. C.Bokkaççonun "Ameto", 
50 
 
K.Qostinin "Turandot", A.R.Lesajın "Çin şahzadə xanımı", Volterin "Zadiq, yaxud 
tale" və başqa əsərlər Nizaminin poemalarının süjetləri əsasında qurulmuşdur. 
Nizaminin yaradıcılığı Şərq incəsənətinin, xüsusilə miniatür sənətinin inkişafında 
mühüm rol oynamışdır. 
Nizami Gəncəvinin əsərləri bu gün də maraqla oxunur, insanları 
düşündürməkdə davam edir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
51 
 
Azərbaycan mədəniyyətinin neçə-neçə 
nümunəsi dünya mədəniyyəti xəzinəsində  
özünəməxsus yer  tutur. Azərbaycan  
memarlığının çoxəsrlik  inkişaf  yolu orta  əsr  
memarlarımızın yaratdıqları abidələrdə əsk 
olunmuşdur.  Orta  əsr  memarlığımızın  inşa 
etdikləri abidələr sırasında xalq  arasında  memar 
Əcəmi kimi tanınan Əcəmi ibn Əbubəkrin  
abidələrinin xüsusi yeri var. Əcəmi Əbu Bəkr  
“Azərbaycan Ressesansı” kimi tanınan mədəni 
oyanış dövrünün  nümayəndələrindən birdir.  
Əcəmi Əbubəkr oğlu Naxçıvani Azərbaycan 
tarixinə orta əsr Azərbaycan memarlığının 
görkəmli nümayəndəsi, Naxçıvan memarlıq 
məktəbinin banisi, orta əsr dünya memarlığının 
şedevr əsərlərində hesab  edilən Mömünə xatın 
türbəsinin memarı kimi daxil olmuşdur. 
 
 
Əcəmi Əbubəkr oğlu Naxçıvani 
(XII əsrin 20-ci illəri - XII əsrin sonu) 
Naxçıvan şəhərini dövlətinin paytaxtı elan etmiş Şəmsəddin Eldəniz onu 
dünyanın ən gözəl şəhərlərindən birinə çevirməyi qarşısına məqsəd qoyur. Tikinti 
işlərinə böyük vəsait ayıran Şəmsəddin burada möhtəşəm saraylar, dəbdəbəli 
imarətlər, valehedici məscidlər tikdirir. Onun bu işini oğlanları Məhəmməd Cahan 
Pəhləvan və Qızıl Arslan davam etdirirlər. Memarlıq işlərinə göstərilən dövlət 
qayğısı çox çəkmir ki, bəhrəsini verir. Azərbaycan Atabəyləri dövlətinin 
(Eldənizlər dövləti) ən məşhur memarı Əcəmi Əbubəkr oğlu olmuşdur. Onun 
uşaqlığı və gəncliyi barəsində məlumat, demək olar, yoxdur. İnşa etdirdiyi abidələr 
üzərində "Əcəmi Əbubəkr oğlu Naxçıvani" yazılması göstərir ki, o əslən 
Naxçıvandan imiş. Alimlərin ehtimallarına görə, ilkin təhsilini başa vurduqdan 
sonra mühəndis təhsili almışdır, çünki o dövrdə mühəndis təhsili olmayan şəxs, nə 
qədər yaxşı usta olursa-olsun, dövlət və dini binaların inşasına buraxılmırdı. 
Əcəminin bizim dövrə qədər gəlib çatmış ilk müstəqil işi Yusif ibn 
Küseyir türbəsidir. 1162-ci ildə inşa olunmuş bu türbə, adından da göründüyü kimi, 
Yusif ibn Küseyir adlı şəxsin şərəfinə ucaldılmışdır; yəni həmin şəxs bu türbədə 
dəfn olunmuşdur. Xalq arasında türbəyə "Atababa türbəsi" deyilir. Türbə iki 
hissədən ibarətdir: yeraltı və yerüstü. Yeraltı hissə sərdabə formasında düzəldilib 
52 
 
və burada mərhum dəfn olunub. Sərdabənin tavanı tağvan formadadır. Türbənin 
yerüstü hissəsi xatirə abidəsi və ibadət yeri hesab edilmiş və olduqca möhtəşəm 
formada inşa olunmuşdur. Yerüstü hissə səkkizbucaqlıdır, kərpic və gəclə işlənib. 
Bucaqlar qabarıq şəkildə, divarlar isə onlara nisbətən dərində işlənilib. Abidənin 
giriş hissəsi baştağlıdır. Maraqlıdır ki, yerüstü hissənin iç tərəfdən tavanı günbəz 
şəklindədir, damı isə çöl tərəfdən piramidanı xatırladır. Türbənin divarları çöl 
tərəfdən kərpiclərdən qurulmuş mozaika xarakterli ornamentlərlə bəzədilib. 
Ornamentlər arasında kitabələr yerləşdirilib ki, onların da üzərində Qurandan 
ayələr həkk olunub. Korpusun üst xətti boyunca enli zolaq şəklində qurulan 
kitabələr binanın möhtəşəmliyini sanki bir daha təsdiqləyir. 
Alimlərin fikrincə, Yusif ibn Küseyir türbəsi göstərir ki, Əcəmi binaların 
inşasında arxitektonik sxemə üstünlük vermişdir. Bu sxem əsasında bir prinsip 
dururdu: inşa edilən binaların korpusu bucaqlar vasitəsilə sanki böyük həndəsi 
hissələrə bölünürdü. Ömrünün axırınadək Əcəmi bu sxemə sadiq qalmış, abidədən-
abidəyə onu daha da kamilləşdirmişdir. Türbənin quruluşu sübut edir ki, Əcəmi 
riyaziyyatı çox yaxşı bilirmiş və inşa edəcəyi abidənin bütün göstəricilərini 
əvvəlcədən hesablayırmış. Geniş dünyagörüşü, dərin və zəngin biliyi, gözəl zövqü 
ona möhtəşəm abidələr inşa etməyə imkan vermişdir. 
Naxçıvanda Atabəylərin "Darül-mülk" adlanan sarayını da xalq arasında 
daha çox "memar Əcəmi" kimi tanınan Əcəmi ibn Əbubəkr inşa etmişdir. 
Səyyahlar onun ümumi gözəlliyi, günbəzinin möhtəşəmliyi barəsində çox yazırlar, 
lakin bu abidə bizim dövrə qədər gəlib çatmamışdır. Memar Əcəminin digər 
monumental əsəri Naxçıvan şəhərinin Cümə məscididir. Səyyahların yazdıqlarına 
görə, qoşa minarələr ilk dəfə məhz bu məsciddə inşa olunmuşdur. Bu abidə də 
bizim dövrə qədər gəlib çatmamışdır. 
Memar Əcəminin inşa etdiyi abidələrin şöhrəti uzaq Suriyadan başlamış 
Hindistanadək olan ərazilərə yayıldığından hər yerdən yanına tələbələr gəlir və 
ondan memarlığın sirlərini öyrənirmişlər. Dövrün mənbələrində Əcəmiyə "Şeyx-
ül-mühəndisin", yəni "bütün mühəndislərin başçısı" deyilir. O isə təvazökarcasına 
özünü "bənna" adlandırırmış. 
Onun yaratdığı abidələr memarlıqda tamamilə yeni istiqamət olmuşdur və 
sonralar alimlər bu istiqamətə "Naxçıvan memarlıq məktəbi" adını vermişlər. 
Əcəmidən dərs almış şagirdləri də binalarını Naxçıvan memarlıq məktəbinin 
qanunları əsasında inşa etmişlər. Belə abidələr Naxçıvanın Qarabağlar kəndində, 
Bərdədə, Cənubi Azərbaycanın Marağa, Səlmas şəhərlərində indiyədək qorunur. 
XVI əsr məşhur osmanlı memarı Sinan xüsusi olaraq Naxçıvana gəlmiş və 
Əcəminin abidələri ilə tanış olmuşdur. 
53 
 
1186-cı ildə memar Əcəmi sənətinin zirvəsi sayılan Mömünə xatın 
türbəsinin inşasını başa çatdırır. Bu abidə indiyədək öz gözəlliyi ilə insanları valeh 
edir. 
Mömünə xatın türbəsi Məhəmməd Cahan Pəhləvanın əmri ilə arvadı (bəzi 
mülahizələrə görə, atasının arvadı, yəni Cahan Pəhləvanın anası) Mömünə xatının 
şərəfinə inşa edilmişdir. Türbə iki hissədən ibarətdir: yeraltı və yerüstü. Yeraltı 
hissə sərdabə formasındadır və burada mərhumə dəfn olunub. Sərdabənin tavanı 
tağvaridir. İçəridə ortada böyük sütün qurulub və hər on divardan ona doğru tağlar 
aşırılıb. 
Türbənin yerüstü hissəsi xatirə abidəsi və ibadət yeri hesab edilir və 
olduqca möhtəşəmdir. Yerüstü hissənin hündürlüyü 34 m-dir və onbucaqlıdır; 
kərpic və gəclə işlənib. Bu hissənin alt tərəfi qırmızı rəngli diorit qaya parçaları ilə 
hörülüb. Yusif ibn Küseyir türbəsindən fərqli olaraq burada bucaqlar aydın 
seçilmir və sanki ornament lentləri altında gizlədilib. Formaların yumşaqlığı 
pilləkənvari stalaktitlərin qurulması ilə təmin edilib. Abidənin giriş hissəsi 
baştağlıdır. Türbənin divarları çöl tərəfdən kərpiclərdən qurulmuş mozaika 
xarakterli ornamentlərlə bəzədilib. Ornamentlər arasında kitabələr yerləşdirilib ki, 
onların da üzərində Qurandan ayələr həkk olunub. Kitabələrin ümumi uzunluğu 
500 metrə bərabərdir. Ornamentlər firuzəyi rəngli kaşıdan qurulub. Ornamentlərdə 
həndəsi fiqurlar kufi ərəb xətti ilə böyük ustalıqla birləşdirilib. 
Alimlərin fikrincə, əvvəllər türbənin damı çadırvari olmuşdur, lakin 
dövrümüzə qədər gəlib çatmayıb. Yerüstü hissənin iç tərəfdən tavanı günbəz 
formasındadır. İçəridə ortada böyük sütün qurulub və hər 10 divardan ona doğru 
tağlar aşırılıb. Bu üslubda binalar Avropada XIII əsrin sonu - XIV əsrin 
əvvəllərində inşa edilib və "qotik abidələr" adı ilə tanınır. Tavan üzərində 
mərkəzdə dəyirmi ornament, yanlarda daxillərində yazılar olan dörd medalyon, 
tavanla divarlar arasında isə kufi yazılar mövcuddur. 
XIX əsr səyyahlarının rəsm və fotoşəkilləri sübut edir ki, türbənin yanında 
əvvəllər tağvari keçidlə birləşdirilən qoşa minarə olmuşdur. Həmçinin türbədən bir 
az aralı böyük məscid və mədrəsə binaları varmış. Lakin onlar dövrümüzə qədər 
gəlib çatmamışdır. 
Abidənin inşası zamanı memar yenə də arxitektonik sxemə vurğunluğunu 
nümayiş etdirmişdir. Lakin eyni zamanda Yusif ibn Küseyir türbəsinə nisbətən 
Mömünə xatın türbəsinin kompozisiyası daha təkmil, memarlıq formaları daha 
incə, ornamentlər isə daha təmtəraqlıdır. 
Mömünə xatın türbəsi öz dövrü üçün şedevr əsərlərdən hesab edilirdi. 
Təsadüfi deyil ki, Mömünə xatından sonra Şərqdə bu üslubda oxşatma binalar inşa 
edilməyə başlanmışdır. Onların sırasında Marağada Qunbad-e Kabud və Qunbad-e 
54 
 
Surx türbələri, Dəmavənddə Şeyx Şibli türbəsi, Axanqanda (Məşhəd yaxınlığında) 
türbə, Əlincə çayı üzərində Şeyx Xorasan türbəsi indiyənədək qalmaqdadır. 
Şərq memarlığı və incəsənəti üzrə məşhur mütəxəssis M.V.Alpatov 
demişdir: "XII əsr ustalarının Naxçıvanda yaratdıqları Mömünə xatın türbəsi nadir 
gözəllik və zəriflik abidəsidir. Mömünə xatın türbəsi Şərqin ən gözəl klassik 
əsərləri - Firdovsinin "Şahnamə" və Nizaminin "Leyli və Məcnun" əsərləri kimi 
əbədidir". 
Azərbaycan memarlığının görkəmli nümayəndəsi Əcəmi Əbubəkr oğlu 
Naxçıvani memarlıq sənətimizə riyazi təfəkkürlə bərabər, zəriflik, oynaqlıq, 
bədilik gətirmişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
55 
 
Azərbaycan torpaqlarına  göz  dikən 
ermənilər  xalqımızın mədəni irsini 
özününküləşdirməklə bərabər,  tariximizə də 
təcavüz  edirlər.  Onlar  hətta  tarixi 
şəxsiyyətlərimizi belə erməniləşdirməkdən 
çəkinmirlər.  Belə şəxsiyyətlərdən biri də  
Qafqaz Albaniyasının Mehranilər  sülaləsindən 
olan və XIII əsrdə Qarabağda  fəaliyyət 
göstərmiş Həısın Cəlal  adlı knyazdır. Ermənilər  
onu “Həsən Cəlalyan”  adı ilə qələmə verir, 
onun bütün təbdirlərini özününküləşdirir, ondan  
miras  qalan abidələri  kimi dünyaya  təqdim 
edir və abidələrdə olan milli ornametlərimizi, 
alban yazılarının məhv edirlər.  
Azərbaycan tarixinə Həsən Cəlal 
monqolların hakimiyyəti illərində  albanların 
milli-mədəni irsinin qoruyub-saxlamış başçı,  
tarixdə “Alban  Renessansı” adı ilə tanınan  
tədbirləri həyata  keçirmiş hökmdar  kimi daxil 
olmuşdur.  
 
Həsən Cəlal 
(1215-1261) 
Azərbaycan Ərəb 
xilafətinin tərkibinə qatılanda 
ərəblər Şimali Azərbaycan - Albaniyada yaşayan xristianlarla çox mülayim 
davranmış, buradakı qeyri-müsəlmanlara qoyulan cüzi vergi müqabilində onlara 
dini ayinlərini icra etməkdə heç bir maneçilik törətməmişdilər. Tədricən bütün 
Azərbaycan islam dinini qəbul edəndə alban mənşəli xristianlar əsasən Qarabağın 
dağlıq ərazilərində cəmləşmişdilər. Beləliklə, faktik olaraq burada alban xristian 
kilsəsinin mərkəzi yaradılır. Alban kilsəsi dünyanın başqa xristian kilsələrindən 
tam müstəqil şəkildə fəaliyyət göstərirdi. Ərəb xilafəti parçalanandan sonra 
Azərbaycan dövlətlərinin başçıları da eyni siyasəti yürüdür, Dağlıq Qarabağda 
albanların yaşamasına heç bir maneçilik törətmirdilər. Bu da təbii idi, çünki Dağlıq 
Qarabağda yaşayan albanlar Azərbaycanın müsəlman əhalisindən təkcə dinləri ilə 
fərqlənirdilər. Onların milli mənsubiyyəti, dili, adət-ənənələri eyni idi, onlar 
özlərini xalqımızın tərkib hissəsi kimi qəbul edirdilər. Hələ qədim dövrlərdən 
başlayaraq Qarabağın dağlıq hissəsi alban mənbələrində Arsax (yəni Ərsak, 
"Saklar ölkəsi"), yunan-Roma mənbələrində isə Orxistena adlanırdı. Eləcə də 
Zəngəzurun qədim alban mənbələrində Sünik adı məlum idi. Qarabağın dağlıq 
hissəsinin ayrı-ayrı vilayətlərində, həmçinin Zəngəzurda xırda xristian knyazlıqları 
yaranmışdı. Onların arasında Sünik knyazlığı nisbətən daha güclü idi. Alban-
56 
 
xristian knyazları həmişə Azərbaycanın müsəlman hökmdarları ilə normal əlaqədə 
olmuş, knyazlıqlar həmin Azərbaycan müsəlman dövlətlərinin tərkib hissəsi 
sayılmışlar. 
XII əsrin sonlarında Sünik knyazlığı tam zəifləyir və belə şəraitdə Xaçın 
knyazlığı güclənməyə başlayır. Xaçın knyazlığı Qarabağda Xaçınçayla Tərtərçay 
arasında yerləşirdi və mərkəzi Xaçın qalası idi. Vaxtilə bütün Albaniyanı idarə 
etmiş Mehranilər sülaləsi burada hakimiyyətini qoruyub-saxlaya bilmişdi. 
I215-ci ildə Xaçın knyazlığında hakimiyyətə Həsən Cəlal adlı bir şəxs 
gəlir. Ondan qalmış çoxsaylı yazılar onun mənşəyini öyrənməyə imkan verir. Belə 
ki, yazıların birində o belə qeyd edir: "Mən, Tanrının aciz qulu Həsən, Vaxtanqın 
oğlu, böyük Həsənin nəvəsi...". Müəyyən edilmişdir ki, onun atası Mehranilər 
sülaləsindən olan Vaxtanq, anası isə Xorişax adlı qadın olmuşdur (həyatının 
sonunda bu qadın Qüds (Yerusəlim) şəhərinə ziyarətə getmiş və orada vəfat 
etmişdir). Dövrün mənbələrində Həsən Cəlala "knyazlar knyazı" deyilsə də, o özü 
"işxan" titulu daşıdığını göstərir. Erkən türk dövlətlərində bu titul hökmdarlarda 
olmuş və "işıq xan" söz birləşməsindən əmələ gəlmişdir. Bu ondan irəli gəlirdi ki, 
erkən türk dövlətlərində dövlət başçısı həm də dini ayinlərin icraçısı hesab edilirdi. 
Olduqca mömin bir ailədən çıxmış Həsən Cəlal özü də dindar adam olmuşdur. 
Dövrün mənbələri onu sakit, mülayim, kasıblara və zəiflərə əl tutan, dini ayinləri 
xırdalıqlarına qədər icra edən, daim kitab oxuyan bir şəxs kimi göstərirlər. Alban 
ailəsindən olan həyat yoldaşı da günlərini fağırlara kömək göstərməkdə və dua 
etməkdə keçirirmiş. 
Siyasi qalmaqallardan uzaq olmağa çalışan Həsən Cəlal Azərbaycan 
Atabəyləri dövlətinin (Eldənizlər dövləti) tərkibində olduğu dövrdə əsasən tikinti 
işləri ilə məşğul olmuşdur. İnşa edilən məktəblərə, kilsə və monastırlara kitablar 
bağışlanır, orada xristian alimləri dərs deyirmiş. Müstəqil Alban kilsəsinin başçısı 
Nerses bu işlərə başçılıq edirmiş. 
Monqol qoşunları Azərbaycana hücum edəndə Həsən Cəlal Atabəylərə 
əlindən gələn köməyi göstərmiş, Atabəylər dövləti məğlub olduqda isə əhalini dağ 
qalalarına köçürmüşdür. Azərbaycanda qısa müddətə xarəzmşah Cəlaləddinin 
hakimiyyəti qurulanda Həsən Cəlal onunla dil tapa bilmişdi. 1231-ci ildə monqol 
qoşunlarının Azərbaycana ikinci - dağıdıcı yürüşü başlayır. Sərkərdə Cormaqunun 
başçılığı ilə monqol qoşunları ardıcıl olaraq bütün şəhərlərimizi zəbt edir, 
müqavimət göstərənləri qılıncdan keçirirlər. Vəziyyətin belə olduğunu görən və 
heç yerdən kömək almaq ümidi olmayan Həsən Cəlal Cormaqunun düşərgəsinə 
gedir və itaətini bildirir. Cormaqun da öz qoşunlarına onun knyazlığında heç kimə 
xətər yetirməməyi tapşırır.  Beləliklə, Həsən Cəlal Qarabağın qədim alban 
tikililərini dağıntılardan qorumağa müvəffəq olur. 
57 
 
Daim monqolların nəzarəti altında olan Həsən Cəlal Azərbaycanın hər 
bölgəsindən Qarabağa axışanlara köməklik göstərir, alban ziyalılarına isə xüsusi 
qayğı ilə yanaşır. 
Monqolların yürüşündən əvvəl Gəncədə yaşamış alban tarixçisi Kirakos 
Qanzakesi (Gəncəli) özünün "Tarix" əsərini yazmışdır. Əvvəllər Gəncədə yaşamış 
məşhur alban alimi Mxitar Qoş Xaçında "Alban xronikası" adlı əsərini tamamlayır. 
Monqollar hakimiyyətlərinin ilk dövrlərində ölkədə islam dininə mənfi yanaşır, 
şəriət qanunlarını icra etməyə imkan vermirlər. Qanunsuzluğun qarşısının 
alınmasına çalışan Həsən Cəlalın tapşırığı ilə Mxitar Qoş "Məhkəmə 
qanunnaməsi" adlı bir əsər yazır və ölkədə ədalət məhkəməsi onun əsasında icra 
olunur. Mxitar Qoşun tərtib etdiyi alban kilsə başçılarının siyahısından aydın olur 
ki, bu kilsə lap qədimdə də, monqolların dövründə də müstəqil olmuş, onun 
başında yalnız albanlar dayanmışlar. Həsən Cəlalın əmri ilə VII əsr alban tarixçisi 
Moisey Kalankatlının əsərinin davamı yazılmışdır. 
Bütün bu tədbirləri rəğbətlə qarşılayan Cormaqun oğluna Həsən Cəlalın 
qızını alır və beləliklə, mövqeləri möhkəmlənən Həsən Cəlal geniş tikinti işləri 
aparmaq üçün imkan əldə edir. Onun dövründə Qarabağda inşa edilən abidələr 
arasında ən möhtəşəmi Qandzasar monastır kompleksidir. İndiyədək bu kompleks 
Qafqazda alban-xristian memarlığının ən nadir incisi hesab olunur. Onun inşası 
1238-ci ildə başa çatmışdır. O fəaliyyətə başlayanda Həsən Cəlal ətraf torpaqları və 
bağları monastırın əmlakı elan etmiş, monastıra gümüş qab-qacaq bağışlamışdır. 
Alban kilsəsinin mərkəzinə çevrildiyindən bəzən Alban katolikosluğu Qandzasar 
katolikosluğu adlanmağa başlayır. Qandzasarın divarında "Albaniyanın baş kilsəsi" 
və "Mən, Həsən Cəlal onu mənim alban xalqım üçün inşa etdim" sözləri 
yazılmışdır. 
Həsən Cəlalın uğurlu fəaliyyəti bir çox monqol sərkərdələrinin xoşuna 
gəlmir. Odur ki, Cormaqunun ölümündən sonra onun vəziyyəti ağırlaşır. 1246-cı 
ildə monqol düşərgəsinə dəvət olunan Həsən Cəlal Buğa adlı sərkərdə tərəfindən 
həbs edilir, bir çox qalaları talanır. Xəzinəsi talanandan sonra Həsən Cəlal 
buraxılır. 1261-ci ildə o növbəti dəfə həbs olunur və ağır işgəncələrdən sonra 
öldürülür. 
Həsən Cəlalın ölümü ilə "Alban renessansı" adlı dövr də sona çatır. O, 
ağır tarixi şəraitdə Azərbaycan xalqının tərkib hissəsi olan albanların mənliyini 
qoruyub-saxlamış, onların mədəniyyətini inkişaf etdirmiş, onların kilsələrinin 
müstəqilliyini təmin etmişdir. 
Hər zaman erməniləri dəstəkləyən Rusiya çarizmi 1836-cı ildə xüsusi 
fərmanla müstəqil alban kilsəsini ləğv edir. Albanlara aid bütün tikililər və nadir 
əlyazmalar erməni kilsəsinə verilir. Bundan istifadə edən ermənilər onları öz 
adlarına çıxmağa başlayırlar. Erməniləri Azərbaycan torpaqlarına köçürən 
58 
 
imperiyaya da elə bu lazım idi. Beləliklə, onlar albanların tarixini silməklə 
Azərbaycan tarixinin çox mühüm bir hissəsini silməyə cəhd edirlər. 
Qarabağa göz dikən ermənilər hal-hazırda Həsən Cəlalı və onun 
tikililərini özününküləşdirirlər. Onlar çəkinmədən görkəmli tarixi şəxsiyyətimizə 
"Həsən Cəlalyan" deyir, Qanzasar monastırı üzərində olan alban yazıları və 
ornamentlərini qoparıb onu "erməni kilsə kompleksi" kimi qələmə verirlər. Hətta 
Kirakos Qanzakesinin "Tarix" əsərini özlərinə lazım olan şəkildə "Ermənistan 
tarixi" adı ilə çap edirlər. 
Zəbt etdikləri Azərbaycan torpaqlarında möhkəmlənməyə çalışan 
ermənilər bunun üçün xalqımızın mədəni irsini və tarixini özününküləşdirirlər. 
Bunun qarşısı mütləq alınmalıdır. 
59 
 
Orta  əsrlərdə Azərbaycan Şərqin elm və mədəniyyət 
mərkəzlərindən hesab  olunmuşdur.  Bu da  təsadüfi  deyildi. 
Alimlərimizin və  ədiblərimizin yaratdığı əsərlər Azərbaycana  
minlərlər şagird və tələbə cəlb edir,  burada  elmi mərkəzlər 
yaradılır,  bu elmi mərkəzlərdə dövrün ən məşhur  alimləri 
işləməyi özləri üçün  şərəf  sayırdılar. Belə elm mərkəzlərindən 
biri də 1259-cu ildə Marağa şəhərində inşa  edilmiş rəsədxana  
idi.  Riyaziyyat  və astronomiya tədqiqatları üzrə dünyanın   
tanınan mərkəzinə çevrilmiş bu rəsədxana görkəmli alim 
Nəsirəddin Tusi tərəfindən  təşkil olunmuşdu. Monqol yürüşləri 
zamanı əsir düşmüş  və ölümə məhkum edilmiş onlarla  alim  
ölümün  pəncəsində qurtaran,  onlara azadlıq  verən Tusi 
Marağaya dövrün ən mükəmməl alətlərini, cihazlarını gətirtmiş 
və orada  böyük bir  kitabxana  təşkil etmişdir.  
Hələ sağlığında “elm ölkəsinin şahı”  adı ilə tanınan Nəsirəddin 
Tusi  astronomiya, həndəsə, triqonometriya, fəlsəfə, etika, 
sosialogiya, siyasət, iqtisadiyyat sahələrində yazdığı əsərləri ilə 
geniş şöhrət qazanmışdır. Tusinin nailiyyətləi Avropada  yalnız  
XVIII əsrin əvvəllərindən də təsdiqini tapmışdır. 
Nəsirəddin Tusi 
(1201-1274)  
Nəsirəddin Məhəmməd ibn Həsən Tusi 1201-ci ildə Həmədan şəhərində 
azərbaycanlı ailəsində dünyaya göz açıb. İlk müəllimi atası olub. Sonralar isə o, 
Tus şəhərində məktəb və mədrəsədə təhsilini davam etdirib. Təhsilini başa 
vurduqdan sonra adına "Tusi" təxəllüsü əlavə etməsi təhsil aldığı şəhərə böyük 
məhəbbəti ilə bağlıdır. 
Uşaqlığından kitab oxumağa böyük həvəsi olan Nəsirəddin Məhəmmədin 
şəxsiyyət kimi formalaşmasına görkəmli alim İbn Sina və onun şagirdi, əslən 
azərbaycanlı Bəhmənyarın əsərləri böyük təsir göstərmişdir. Artıq gənc yaşlarında 
mədrəsə müəllimləri Tusinin riyaziyyat və nücum (astronomiya) elminə böyük 
həvəs göstərdiyinin şahidi olmuşlar. İlk əsərlərini fizika elmi ilə bağlayan 
Nəsirəddin Tusi təbiətdə maddənin saxlanması və çevrilməsi haqqında ilk fikir 
söyləmişdir. Bu dövrdə o, mineralogiya və tibb sahəsində bir neçə elmi əsər və 
şeirlər yazmağa başlamışdır. 
XIII əsrin 30-cu illərində İranın Kuxistan vilayətinə gələn Nəsirəddin Tusi 
bu ərazilərdə üstün olan ismailiyyə təriqətinin sifarişi ilə "Əxlaqi Nasiri" 
(ismaililərin lideri Nasirin əxlaqa aid kitabı) əsərini yazmışdır. İslam təriqəti 
sayılan ismaililər bu dövrdə yalnız dini fəaliyyətlə məşğul olmurdular, regionun 
siyasi hadisələrinə də fəal müdaxilə edirdilər. Başqa vilayət və hətta ölkələri də öz 
hakimiyyəti altında birləşdirmək fikirləri ilə çıxış edən ismaililərin liderləri bu 
60 
 
yolda bütün vasitələrə əl atmışdılar. 1236-cı ildə üzü yüzlərcə nüsxə köçürələn 
"Əxlaqi Nasiri" kitabı Orta və Yaxın Şərqdə yayılmış, məktəblərdə əxlaq dərsliyi 
kimi istifadə olunmuşdur. Maraqlıdır ki, indi də bəzi müsəlman ölkələrində bu 
kitabın müəyyən hissələrindən dərslik kimi istifadə edilir. 
Tusinin şöhrətinə paxıllıq etməyə başlayan Nasirin əmri ilə o həbs olunub 
Ələmut qalasına salınır. Lakin bu haqsızlıq çox çəkmir. İsmailiyyə təriqəti monqol 
qoşunlarının zərbəsinə məruz qalır, Ələmut qalası monqollar tərəfindən işğal edilir. 
Monqol qoşununun başçısı Hülakü xanla görüşən Tusi ona elmi inkişaf etdirməyin 
böyük əhəmiyyətindən danışır. Tusi azad edilir və Hülakü xan onu özünə 
məsləhətçi götürür. Sadə həyat tərzi sürən alim yeni təyinatından özü üçün heç bir 
xeyir ummur, o, bəşəriyyət elmi üçün böyük işlər görür. Hülakü xanın yürüşlərində 
iştirak edən Tusi minlərlə təhsil ocağını dağılmaqdan, yüzlərcə kitabxananı 
yandırılmaqdan xilas edir. Tusi monqol əsirliyində olan minlərlə alim və müəllimin 
azad olunmasına nail olur. 
1259-cu ildə Tusinin təklifi ilə Cənubi Azərbaycanın Marağa şəhəri 
yaxınlığında rəsədxana inşa olunmağa başlanır. Rəsədxana yeri elə dəqiq 
seçilmişdir ki, orada indi də rəsədxana fəaliyyət göstərir. Marağa astronomiya 
Rəsədxanasının o dövrdə tayı-bərabəri olmamışdır. Sonralar Şərqdə inşa olunan 
rəsədxanalar məhz Marağa rəsədxanasının planı əsasında tikilirdi. Ən mürəkkəb 
alətlər, ən nadir kitablar bu rəsədxanada toplanır, bura dünyanın hər yerindən 
məşhur alimlər dəvət edilirdi. Faktik olaraq rəsədxana riyaziyyat və astronomiya 
üzrə böyük elmi mərkəzə çevrilmişdi. 
Nəsirəddin Tusinin əsərləri arasında "Zic Elxani" kitabı çox mühüm yer 
tutur. Bu əsərdə planetlərin geosentrik orbitinin əsas elementləri verilmiş, onların 
sutka ərzində orta hərəkəti dəqiq təyin edilmişdir. XVIII əsrin əvvəllərinədək "Zic 
Elxani" dünya astronomlarının ən qiymətli kitabı hesab olunurdu. Əsərdə verilən 
cədvəllər Şərqdə dəfələrlə ərəb dilində, 1652-ci ildə Londonda və 1711-ci ildə 
Oksfordda latın dilində nəşr edilmişdir. Cədvəllərin birində XIII əsrin 256 iri 
şəhərinin dəqiq coğrafi koordinatı göstərilmişdir. Məşhur Avropa səyyahı Xristofor 
Kolumbun müəllimi Toskanelli bu cədvəldən istifadə etmişdir. Həmçinin Tusi 
sinus və tangensin 60-lıq say sistemində üçrəqəmli triqonometriya cədvəllərini 
vermiş, yerin fırlanma oxunun illik presessiyasının qiyməti (51 ",4) tapılmışdır 
(müasir qiyməti 51",2). Maraqlıdır ki, Tusi Avropa ilə Asiya arasında böyük bir 
qitənin olmasını fərziyyə kimi irəli sürmüş, sonralar onun fikri təsdiqlənərək 
Amerika kəşf edilmişdir. 
Astronomiyanın riyaziyyatla sıx bağlılığını qəbul edən Nəsirəddin Tusi 
"Təhriri-Öqlidis" ("Evklidin şərhi") əsərini yazmış və bu əsər həndəsənin 
inkişafına böyük təsir göstərmişdir. Bu əsərdə, həmçinin "Həndəsənin əsasları" 
kitabında Tusi qədim dövr alimləri Arximed və Evklidin nailiyyətlərini davam 
61 
 
etdirmiş, nisbətlər nəzəriyyəsini vermiş, üçbucağın daxili bucaqları cəmi arasında 
olan əlaqəni tapmışdır. Bu sahədəki işləri ilə Tusi Avropa alimlərini 400 il 
qabaqlamışdır. Onun "Şəklül-qita" ("Tam dördtərəfli haqqında traktat") əsərində 
müstəvi və sferik triqonometriyadan bəhs edilir. O bu əsərdə Menelay teoremini, 
müasir triqonometriyanın əsas teorem və düsturlarını vermişdir. Onun bu 
nailiyyətləri sayəsində triqonometriya ayrıca bir riyazi fənn şəklinə düşmüşdür. 
Nəsirəddin Tusinin ilk dəfə Romada 1594-cü ildən başlayaraq nəşr edilən həndəsi 
əsərləri sonralar Avropa alimləri A.Lejandr, C.Vallis, C.Sakkerinin elmi işlərinə 
böyük təsir göstərmişdir. 
Nəsirəddin Tusi "Cəleul hesab" ("Taxta və qum vasitəsilə hesablama") 
əsərində müsbət ədəddən istənilən dərəcədən kökalma qaydasını, binomial hədlərin 
12 dərəcəli həddədək əmsallarını vermişdir. "Təhrir əl-Məcəsti" və "Təzkireyi 
Nəsiriyyə" əsərlərində Tusi planetlərin hərəkət nəzəriyyəsi və Ptolemeyin 
geosentrik sisteminin təshihini vermişdir. Riyaziyyat tarixində ilk dəfə Tusi tam 
ədəddən ixtiyari dərəcədən kökalma əməlini izah etmiş, ədəd üçbucağını əmələ 
gətirən binomial əmsalları və onlar arasındakı qanunauyğunluqları göstərmiş, 
sonralar "Nyutonun binomu" kimi tanınan riyazi kəşfi sözlə ifadə etmişdir. 
1265-ci ildə Hülakü xanın vəfatından sonra Tusi onun oğlu Abaqa xanın 
(1265 -1274) vəziri olmuşdur. Hülakülər monqol dövlətinin daxili sabitliyinin 
qorunmasına, iqtisadi gücünün artırılmasına çalışan Tusi bir çox monqol 
feodallarının müqaviməti ilə üzləşir. Tusi onları zəiflətməyi təklif edir, əks təqdirdə 
mərkəzi hakimiyyətin zəifləyəcəyi barəsində fikir söyləyirdi. Sonralar dövlətin 
zəifləməsi Tusinin haqlı olduğunu sübut edir. 
Vəzir olduğu dövrdə Nəsirəddin Tusi əsasən fəlsəfi və ictimai-siyasi 
əsərlər yazmağa başlayır. "İbn Sinanın fəlsəfəsi və məntiqinə şərhlər", 
"Səhifələrində ər-Razinin qeydləri", "Teologiya və metafizikaya dair risalə", 
"Alicənab insanların xarakterləri və keyfiyyətləri" kimi əsərlərində Tusi fəlsəfə 
tarixinə nəzər salmış, İbn Sinanın fəlsəfi əsərlərini o dövrün bəzi tənqidçilərindən, 
ilk növbədə ilahiyyatçı ər-Razinin hücumlarından qorumuşdur. Həmçinin o, şiəlik 
cərəyanını fəlsəfi səpkidə şərh etmiş, etika və sosiologiya məsələlərinə 
toxunmuşdur. "Əsas ül-iqtibas" əsərində Tusi məntiq məsələləri və poeziyanın 
nəzəriyyəsini şərh etmişdir. "İki mülahizə haqqında mülahizə" əsərində Nəsirəddin 
Tusi fəlsəfi məqamlarla bərabər, Ayın və Günəşin tutulmasını, işığın sınmasını, 
göyqurşağının yaranmasını elmi cəhətdən izah etmişdir. 
Özünün ictimai-siyasi əsərlərində Nəsirəddin Tusi "dövlət" anlayışının 
açılmasına böyük yer ayırmışdır. Faktik olaraq Tusi Azərbaycanın siyasi fikir 
tarixində ilk dövlət nəzəriyyəçisi hesab olunur. "Maliyyə haqqında" risaləsində 
verilən qayda-qanunlar sonralar bir çox orta əsr dövlətlərində qanunlar toplularına 
daxil edilmişdir. 
62 
 
Nəsirəddin Tusi 1274-cü ildə Bağdada səfəri zamanı vəfat emiş və 
Bağdaddakı "Cəlil məscid"də dəfn olunmuşdur. Onun qəbrinin üstündə 
yazılmışdır: "Elmin köməkçisi, elm ölkəsinin şahı - dövr anası belə oğul hələ 
doğmamışdır". 
 
 
 
 
 
 
 
63 
 
Orta  əsr  Şərqində ən böyük musiqiçi və 
musiqişünasın kim olması  barədə sual ortaya  
çıxanda, şübhəsiz, Səfiəddin Urməvinin  adı çəkilir. 
Onun ud  çalmaq  məharəti haqqında müsəlman 
Şərqində rəvayətlər danışılırdı.  Musiqi 
nəzəriyyəsini öyrəndikdən sonra  Şərq  musiqi 
yazılış sistemini yaradan  Səfiəddin  onu özünün 
“Kitan-əl Ədvar” əsərində təsvir  etmişdir. XIII 
əsrdə Qütbəddin Şirazi, XIV  əsrdə Əbdülqadir 
Marağayi və Məhəmməd əl-Curcani, XV əsrdə  
Əbdürrəhman  Cami onun yaratdığı sistemi  açan  
əsərlər yaratmışdır.  Urməvinin  əsərini türk dilində 
XV əsrdə Şükrullah Əhmədoğlu tərcümə etmişdir. 
Sonralar  o, fransız dilində tərcümə olunmuşdur.  
Azərbaycan  tarixinə Səfiəddin Urməvi Şərq  
musiqi sistemini yaratmış musiqişünas, musiqi 
nəzəriyyəsinin bilicisi, bəstəkar, mahir ifaçı və 
pedoqoq  kimi daxil olmuşdur. 
 
Səfiəddin Urməvi 
(1216-1294) 
Səfiəddin Əbdülmömin ibn Yusif Urməvi 1216-cı ildə Azərbaycanın 
qədim mədəniyyət mərkəzi Urmiya şəhərində anadan olmuşdur. O dövrdə bu şəhər 
Azərbaycan Atabəyləri dövlətinin tərkibində idi. Elm və mədəniyyətin inkişafına 
daim diqqət yetirən dövlət başçılarının səyləri nəticəsində şəhərdə çoxlu məktəb və 
mədrəsə fəaliyyət göstərirdi. 
İlkin təhsilini Urmiyada alan Səfiəddin burada da mədrəsəyə gedir və 
mədrəsədə oxuduğu dövrdə musiqinin əsasları ilə tanış olur. Burada o, bir neçə 
musiqi alətində çalmağı öyrənir. Lakin onun ən çox sevdiyi alət ud idi. Urmiyada 
mədrəsədə təhsilini bitirdikdən sonra Urməvi Bağdada köçərək bu şəhərdə təhsilini 
davam etdirmək qərarına gəlir. O dövrdə bütün Yaxın və Orta Şərqin elm və 
mədəniyyət mərkəzi sayılan Bağdad şəhərində müsəlman dünyasının ən görkəmli 
şəxsiyyətləri fəaliyyət göstərir və buranın mədrəsələri ən yüksəksəviyyəli mədrəsə-
universitet hesab olunurdu. 
Bağdada gələn Səfiəddin dövrün ən məşhur universiteti sayılan 
Müstənsəriyyə universitetində təhsilini davam etdirir. Burada oxumaqla bərabər, o, 
xəttatlıqla da məşğul olur. Qısa müddət ərzində mahir xəttat kimi tanınan Səfiəddin 
müsəlman dünyasının mənəvi lideri, Bağdad xilafətinin dövlət başçısı xəlifə əl-
Müstəsimin saray katibliyinə dəvət alır və burada çalışmağa başlayır. Əmək 
64 
 
fəaliyyətinə katib kimi başlayan Səfiəddin özünü təkcə mahir xəttat kimi deyil, 
həm də olduqca təmiz və ürəyiaçıq insan kimi göstərir. Katiblikdə pillə-pillə 
yüksələn Səfiəddin əvvəlcə dövlətin baş xəttatı, sonra isə saray kitabxanasının rəisi 
vəzifəsinə təyin edilir. Bu, olduqca məsuliyyətli bir vəzifə idi, çünki kitabxana rəisi 
katiblərin, xəttatların fəaliyyətinə nəzarət etməli, üstəlik, aydınlıq tələb edilən 
məsələlərə dair dövlət rəhbərinə qısa və eyni zamanda ətraflı rəy vermək üçün 
kifayət qədər bilikli olmalı idi. Saray işləri ilə bərabər, o, musiqi ilə məşğuliyyətini 
davam etdirirdi. İmkan düşdükcə udda məşq edən Səfiəddin təkcə yaxın dostlarına 
sirrini açmışdı. Dostlarından biri, Bağdadın məşhur xanəndəsi Lizax xan məşqlər 
zamanı  öz mahnılarını  Səfiəddin Urməvinin müşayiəti ilə oxuyurdu. Onun 
sarayda çıxış etmək təklifini Səfiəddin qəbul etmir və özünün peşəkar musiqiçi 
olmadığını bildirirdi. Bununla bərabər, Səfiəddin bir neçə məşhur şeirə mahnı 
bəstələmişdi ki, onları da Lizax xan məmnuniyyətlə ifa edirdi. Xəlifə qarşısında 
çıxışlarının birində o, gözlənilmədən Səfiəddinin mahnılarından birini oxuyur. 
Xəlifə təəccüblə bu gözəl musiqini heç vaxt eşitmədiyini bildirir və onun müəllifi 
ilə maraqlandıqda xanəndə Səfiəddini göstərir. Bundan sonra xəlifə Səfiəddinin 
daim saray konsertlərində çıxış etməsini xahiş edir. 
Əksər tədbirlərdə ud ifaçısı kimi çıxış edən Səfiəddin Urməvinin ud 
çalmaq qabiliyyətindən Bağdadda rəvayətlər danışılırdı. Rəvayətlərin birinə görə, 
40 gün susuz qalmış dəvə su hovuzundan su içməyə başlayanda Səfiəddinin ud 
çaldığını eşitmiş və su içməyini dayandırmışdır. Hər dəfə musiqi dayananda dəvə 
su içir, musiqi səslənəndə isə diqqətlə qulaq asırdı. Musiqi bitəndən sonra dəvənin 
gözləri yaşarmışdır. Digər bir rəvayətə görə, bir dəfə bağda Səfiəddin şagirdlərinə 
ud çalmağı öyrədəndə budaqların birinə bülbül qonur və başlayır ud ifasına qulaq 
asmağa. İfa o dərəcədə onun xoşuna gəlir ki, bülbül qonur Səfiəddinin yanına və 
onun müşayiəti ilə öz quş dilində mahnısını ifa edir. 
Çoxsaylı tələbələri olan Səfiəddin qısa müddət ərzində kamil müəllim 
kimi məşhurlaşır. Dövrün bir çox musiqişünasları onun tələbələri olmuşlar. XIII 
əsrin sonu - XIV əsrin əvvəllərində fəaliyyət göstərmiş görkəmli Azərbaycan 
musiqişünası Əbdulqədir Marağayi özünün "Maqasidul-Alxan" əsərində yazırdı ki, 
ondan başqa Səfiəddin Urməvinin tələbələri arasında məşhur musiqiçilər 
Şəmsəddin Suxravərdi, Əli Sitan, Həsən Zəfər, Xisaməddin Qutluq Buğa və 
başqaları vardır. 
Səfiəddin Urməvi iki yeni musiqi aləti icad etmişdi ki, onlar da udun 
təkmilləşdirilmiş variantları idi. "Muzxa" musiqi aləti tetraqonal formada söyüd 
ağacından düzəldilmiş gövdə və üzərinə taxılmış 81 simdən ibarət idi. Sırf muğam 
ifaları üçün nəzərdə tutulmuş "Muğani" musiqi aləti müasir rübaba bənzəyirdi, 
lakin onun gövdəsi böyük idi, özü də şaftalı ağacından düzəldilməli idi. Alətin 33 
simi var idi. 
65 
 
Səfiəddin Urməvinin ən böyük elmi işi 1252-ci ildə tamamladığı "Kitab 
əl-ədvar" adlanan musiqi traktatıdır. Ərəb dilində yazılmış kitab 15 fəsildən 
ibarətdir. Musiqi nəzəriyyəsi problemlərinin işıqlandırılmasına həsr olunmuş əsər 
Şərqdə musiqi aləmində əsl inqilaba səbəb oldu. Tədqiqatçı alim Henri Corc 
Farmerin fikrincə, Şərq musiqisinin sistemini məhz Səfiəddin Urməvi və məhz bu 
əsərində yaradıb. XIX əsrin ortalarınadək bütün ərəb, fars, türk dünyasının 
musiqişünas müəllifləri onun davamçıları olaraq Urməvinin yaratdığı sistemi tətbiq 
edirdilər. Kitab dəfələrlə köçürüldüyündən onun nüsxələrinə dünyanın bütün 
yerlərində rast gəlmək olar. Ən zəngin tərtib edilmiş əlyazmaları London, İstanbul, 
Sankt-Peterburq və Nyu-Yorkun muzey və kitabxanalarında saxlanılır. 
Kitabın birinci fəsillərində müəllif Şərq musiqisinin qanunlarından xəbər 
verir, qısa tarixçəsini açıqlayır. Kitabın 9-cu fəslində Səfiəddin Urməvi muğamlar 
barəsində müfəssəl məlumat verir. O, 12 muğamın adını çəkir və onları təsvir edir. 
Bunların sırasında "Üşşaq", "Nəva", "Əbu Saliq" (Busaliq), "Rast", "İraqi", 
"İsfahani", "Zirefkənd", "Bozorg", "Zəngulə", "Rəhvi", "Hüseyni", "Hicaz" 
muğamları xüsusi qeyd olunur. Əsərin 11 və 12-ci fəsilləri uda həsr olunub. 
Əsərin 15-ci fəsli musiqinin notlar vasitəsilə yazılmasına həsr olunub və 
kitabın ən vacib və orijinal fəslidir. Səfiəddin Urməvi Şərq musiqisinin, ilk 
növbədə muğamların xüsusiyyətlərini nəzərə alaraq hərf-rəqəm notlar sistemini 
təklif etmişdir. Əbcəd ərəb hərfləri sisteminin tətbiq edilməsi musiqinin səsinin 
yüksəkliyini və uzunluğunu göstərir. Bu məqsədlə həmçinin müəyyən işarələrdən 
də istifadə edilir. 
Müasir Qərb musiqi yazılış sistemi 1,5 tondan aşağı olan səsləri yazmağa 
imkan vermir və muğamın açıq duyulmayan, "gizli" səslərini ifa etməyə imkan 
vermir. Urməvinin sistemi isə buna imkan verirdi və məhz buna görə XIX əsrin 
sonunadək tətbiq edilirdi.  Sonralar Şərq musiqişünaslarının Qərb üslublu musiqi 
məktəblərində təhsil alması Urməvinin sisteminin unudulmasına gətirib çıxardı. 
Tədqiqatçıların fikrincə, Qərb not sistemi ilə yazılmış muğam Urməvinin sistemi 
ilə yazılmış muğamdan ayrı cür səslənir. 1258-ci ildə monqol sərkərdəsi Hülakü 
xanın türk-monqol ordusu Bağdadı ağır döyüşdən sonra tutur, əsir düşən xəlifə və 
onun ailə üzvləri edam olunur. Şəhər məhəllə-məhəllə talan edilir. Səfiəddin 
Urməvinin yaşadığı məhəllə monqol qoşunları tərəfindən mühasirəyə alınanda o, 
məhəllənin ağsaqqalı kimi monqol dəstəsinin qarşısına çıxır, onların dəstə başçısını 
evinə dəvət edərək sadə əhalinin günahsız olduğunu sübut etməyə çalışır. Monqol 
dəstə başçısı müvafiq əmr aldığından dəstəsini çəkə bilməyəcəyini bildirir və 
Səfiəddin Urməvini saraya aparır. Hülakü xana məsələni danışan musiqişünas 
məhəllənin əhalisinin qırğından qurtarmasına nail olur. Xana onun mahir 
musiqişünas olması barədə məlumat verirlər və Urməvi yenidən saraya aparılaraq 
66 
 
Hülakü xan üçün udda çalır. Ziya adlı xanəndəni müşayiət edir. Musiqişünas 
Hülakünün sarayına qəbul edilir. 
Hülakü xanın vəziri, məşhur tarixçi Əlaəddin Cuveyninin qardaşı 
Şəmsəddin Cuveyni Səfiəddin Urməviyə himayədarlıq etmişdir. Musiqişünas 
Şəmsəddinin iki oğluna musiqi təhsili vermişdir. Hər iki şagirdi məşhur 
musiqişünas olmuşdur: böyük qardaş Şərəfəddinin "Risalitsa Şərəfi" musiqi 
nəzəriyyəsi əsəri sonralar bütün Şərqdə yayılmışdır. 
Lakin Cüveynilər Bağdadı tərk edəndə himayəsiz qalan musiqişünas 
fəzilət içində yaşayır və 1294-cü ildə borclular üçün həbsxanaya atılaraq orada 
vəfat edir. 
 
 
 
 
 
67 
 
Şərq təbabəti mərkəzlərindən biri olan 
Azərbaycan həmişə həkimləri, loğmanları ilə tanınırdı. 
Orta  əsr  Azərbaycan həkimləri arasında ən məşhuru  
Mahmud ibn İlyas Şirvanidir.  Təbabət  elminin 
naliyyətlərini “Təbabət haqqında  elmi kitab” adlı 
əsərində sistemləşdirən müəllif dünyada ilk dəfə olaraq 
tibb komplekslərinin inkişafını təklif etmişdir. 
Hülakülər (Elxanilər) dövlətinin tibb xidməti rəisi 
vəzifəsini icra  etməsi və dövlətin vəziri Rəşiddədinin 
dəstəyi ona  bu təklifini həyata  keçirməyə imkan 
vermişdir.  Qərbi və Şərqi Avropada, Afrikada, Cənubi 
və Cənub Şərqi Asiyada  mütəmadi olaraq  başlayan 
epidemiyalar yüz  minlərlə insanın həyatına son 
qoyduğu bir dövrdə Hülakülər (Elxanilər)  dövlətinin 
ərazsinə daxil olan  Yaxın və Orta  Şərqində bir  dəfə 
də olsun epidemiya  qeydə almamışdır. Bunun səbəbi 
dövlətdə tibb xidmətinin qurulması ilə bağlıdır.  
Rəşidəddin Mahmud Şirvanini “dövrün Əflatunu 
(Platonu) və əsrimizin Ərəstunu (Asitoteli)” 
adlandırırdı. 
Azərbaycan  tarixinə Mahmud ibn İlyas 
məşhur həkim, tibb sisteminin yaradıcısı olan  
təşkilatçı, nəzəriyyəçi alim kimi daxil olmuşdur.  
 
 
 
       Mahmun Şirvani 
(XIII əsrin II yarısı - XIV əsrin əvvəlləri) 
Nisbətən sabit ərazi olan Şirvanda iri təhsil ocaqlarının mövcud olması, 
monqol yürüşlərindən qaçan yüzlərcə alimin bu mərkəzlərdə fəaliyyət göstərməsi 
burada təhsil alanların dərin biliklərə sahib olmasına imkan yaratmışdır. 
1260-cı ildə Mahmud ibn İlyas "Təbabət haqqında elmi kitab" şərti adı ilə 
tanınan böyük elmi əsər yazmışdır. Bilmədiyini öyrənməyi eyib saymayan 
Mahmud Şirvani hər səyahətdən çoxlu sayda kitab və qeydlərlə qayıdarmış. Belə 
səyahətlərinin biri haqqında o yazırdı: "Mən çox şeyi gördüm, çox şeyi duydum". 
Çox vaxt vətəni Azərbaycandan və onun tərkib hissəsi olan Şirvandan ayrı düşən 
Mahmud Şirvani qeydlərin birində təsadüfən yolda Kafiəddin Şirvani adlı 
həmyerlisi ilə görüşünü xatırlayır, onunla "doğma torpağın xatirələrini 
vərəqləməyin necə sevindirici olmasını" yazır. Digər bir qeydində isə o yazır: "Bu 
dövrdə Şirazda olsam da, vətənim Şirvanı düşünürəm". 
68 
 
Mahmud ibn İlyas Şirvaninin əsəri 4 hissədən ibarətdir: nəzəri təbabət, 
təcrübi təbabət, ümumi təbabət, kompleks təbabət. Əsərin girişində o qeyd edir ki, 
digər tibbi əsərlərdən fərqli olaraq onun əsərində xəstəliklər təsvir edilmir, onun 
məqsədi tibbi bilikləri sistemləşdirmək, nəzəri və təcrübi xüsusiyyətləri 
öyrənməkdən ibarətdir. "Təbabətin köməyi ilə biz insan orqanizminin vəziyyətini 
öyrənir, diaqnozu müəyyən edirik, həmçinin bu elmin köməyi ilə orqanizmin 
xəstəlik nəticəsində itirdiyi maddələri bərpa edir və bu yolla sağlamlığı qaytarırıq". 
Müəllifin fikrincə, "nəzəri təbabət təbii və qeyri-təbii olanları hərəkətdə 
öyrənir, onların səbəb və dövranlarını müəyyən edir". O, xəstəliklərin səbəblərini 
çox soyuq və ya çox isti iqlimdə, çirkli və tüstülü mühitdə, nə ilə isə 
zəhərlənməkdə, həddindən artıq işləməkdə, tənbəllikdə və boş-boşuna vaxt 
keçirməkdə, yemək və içməkdə hüdud bilməməkdə və s.-də görürdü. 
Mahmud ibn İlyas bildirirdi ki, "təcrübi təbabət faydalı olanların necə 
tətbiq edilməsini, zərərli olanların necə çıxarılmasını, sağlamlığın necə 
qorunmasını, müxtəlif xəstəliklərdən necə qurtulmağı" öyrənir. Onun təklif etdiyi 
və uğurla həyata keçirdiyi xəstəliklərin diaqnozunun düzgün müəyyənləşdirilməsi 
texnikası əslində ona qədər tətbiq olunan bir neçə metodikanı özündə 
birləşdirmişdir. Xəstə xaricdən yoxlanılmalı, onun nəbzi və hərarəti müəyyən 
edilməli, gözlərinin, dilinin vəziyyəti, hərəkət etmək qabiliyyəti və s. 
yoxlanılmalıdır. Müəllif müxtəlif növ nəbzlərin təsvirini vermiş, onların hansı 
xəstəliklərin əlaməti olmasını vurğulamış, nəbz formalarını sistemləşdirmişdir. 
Kitabın 3-cü fəsli tibbi-izahlı lüğətdən ibarətdir, 4-cü hissədə tibb sisteminin 
qurulması prinsipləri öz əksini tapıb. 
Mahmud Şirvani İbn Sinanın təklif etdiyi tibbi ocaqlar ideyasını 
dəstəkləmişdir. Belə ki, İbn Sina tibb ocağında həkimləri və tibbi kitabxanaları 
cəmləşdirməyi təklif etmişdir. Mahmud ibn İlyas bu ideyanı davam etdirmiş və 
tibb ocağında hospitallar, tibbi kitabxanalarla bərabər, tibbi ləvazimat istehsal edən 
emalatxanalar, tibb universiteti, dərmanlar hazırlayan əczaxanaları cəmləşdirməyi 
təklif etmişdir. 
Hülakülərin saray həkimi təyin edilən təbib qısa müddət ərzində dövlət 
başçısı Qazan xanın və onun vəziri, əvvəllər həkim olan Fəzlullah Rəşidəddinin 
etimadını qazanmış və dövlətin tibb xidməti rəisi təyin edilmişdir. 
Mahmud ibn İlyas Şirvaninin təklifı ilə ölkədə "Dar üş-şəfa" ("Şəfa 
evləri") adlanan tibbi ocaqlar yaradılmağa başlanmışdır. Birinci və eyni zamanda 
ən böyük belə tibb ocağı Təbrizdə açılmış və qısa müddət ərzində elmi-təcrübi 
mərkəzə çevrilmişdir. Bütün Şərqdən bura ən məşhur alim və həkimlər dəvət 
edilmiş və Təbrizin tərkib hissəsi olan "Rəbi Rəşidiyyə" qəsəbəsində 
yerləşdirilmişlər. 500-dən artıq alim və həkim burada dövlət hesabına yaşayış yeri, 
ərzaq, paltarla təmin edilirdi. Müalicə ilə bağlı xərclər, hər xəstənin sağaldılmasına 
69 
 
görə həkimə verilən pul mükafatı, yeni elmi əsərlərə görə qonorarlar dövlət 
hesabına verilirdi. Rəbi Rəşidiyyədə məscidlər, xəstəxana və hospitallar, 
rəsədxana, kağız və tibbi ləvazimat istehsalı üzrə emalatxanalar, karvansaralar inşa 
edilmişdi. Kitabxanada 600 mindən atıq nadir kitab toplanmışdı. Tibbi kadrların 
hazırlanması məqsədi ilə burada 6000 tələbənin təhsil aldığı universitet açılmışdı. 
Tələbələr "hücrə"lər adlanan yataqxana kompleksində yaşayır, onların da xərcləri 
dövlətin hesabına ödənilirdi. Hospital və xəstəxanalarda qəbul otaqları, müalicə 
otaqları, əməliyyat otaqları, meyitxana təşkil edilmişdi. Dünyada ilk dəfə olaraq 
hospitallarda ventilyasiya sistemi qurulmuş, təmizliyə riayət olunması üçün 
kompleks tədbirlər həyata keçirilmişdi. Hospital binası yaxınlığında həkimlərin 
istirahət otaqları, mühazirə otaqları və əczaxana açılmışdı. Əczaxana nəzdində 
böyük bağ var idi ki, burada tibbi bitkilər becərilirdi. Bütün tibbi kompleksin idarə 
edilməsi bilavasitə Mahmud ibn İlyas Şirvaniyə tapşırılmışdı. 
Mahmud Şirvani öz əsərində hər bir tibbi peşə sahibinin göstərdiyi 
köməkliyə görə hansı məbləğlə qiymətləndirildiyini qeyd etmişdir. Həmçinin 
xəstəxana xərclərinin adları və miqdarı da göstərilmişdir. Belə ki, xəstəxanaya 
dövlət tərəfindən pul aşağıdakı maddələrlə ayrılırdı: işçilərin məvacibi, tələbələrin 
müavinətləri, tibbi avadanlığın alınması, qeyri-tibbi avadanlığın alınması, xəstələr 
üçün həblər, dərmanlar hazırlanması üçün, gündəlik düyü, ciyər yeməkləri 
hazırlanması üçün, dini ayinlərin icra edilməsi, kəfənlərin alınması üçün vəsait. 
Təbriz "Dar üş-Şəfa"sı əsasında dövlətin müxtəlif yerlərində 67 eynitipli 
tibb ocağı açılmışdı. Maraqlıdır ki, tibb ocaqlarının birinin nəzdində təkcə müalicə 
vasitələri ilə deyil, təbiət təsiri ilə müalicə də nəzərdə tutulurdu. Ətraf mühitdən 
divarlarla ayrılan, böyük bağlarla əhatələnən bu tibb ocağına "Baği Rəşidabad" 
("Rəşidabadın bağları") deyilsə də, xalq arasında ona "Kuçe mualicun" ("Müalicə 
həbsxanası") deyilirdi. Ən böyük əczaxana "Fəthabad" əczaxanası idi ki, burada 
olan bağlarda dünyanın on nadir bitkiləri becərilir, onlardan hazırlanan dərmanlar 
ölkə əczaxanalarına göndərilirdi. 
Qərbi və Şərqi Avropada, Afrikada, Cənub və Cənub-Şərqi Asiyada 
mütəmadi olaraq başlayan epidemiyalar yüz minlərlə insanın həyatına son qoyduğu 
bir dövrdə Hülakülər (Elxanilər) dövlətinin ərazisində bir dəfə də olsun epidemiya 
qeydə alınmamışdı və bunun səbəbi dövlətdə tibb xidmətinin yaxşı səviyyədə 
qurulması ilə bağlı idi. Təsadüfi deyil ki, Fəzlullah Rəşidəddin Mahmud Şirvanini 
"dövrün Əflatunu (Platonu) və əsrimizin Ərəstunu (Aristoteli)" adlandırırdı. 
 
 
 
 
 
70 
 
Yaradıcılığa  lirik şeirlərlə başlayan  
İmadəddin Nəsimi sonralar  daha  çox fəlsəfi şeirlər 
yazmış, hətta fəlsəfi və siyasi fikirlərini belə insanlara 
bədii söz vasitələri ilə çatdırmışdır. Onun ilk 
şeirlərində məhəbbət, insan gözəlliyinin tərrənümü 
əsas yer tutmuşdur. Tədricən püxtələşən şair  
əsərlərində siyasi, ictimai, əxlaqi  mövzulara daha 
geniş yer verməyə başlayır. Nəsiminin bədii 
yaradıcılığı Azərbaycan şerinin şəkli xüsusiyyətlərinin 
təkmilləşməsində mühüm rol oynamışdır. Nəsiminin 
qəzəlləri, rübailəri, tüyuğları orijinal və orijinal olduğu 
qədər  də qiymətlidir. 
 Nəsiminin şeirləri hələ sağlığında  bütün 
Yaxın Şərqdə, İraqda, Kiçik Asiyada, Suriyada, Orta 
Asiyada, hətta Uzaq Şərqdə yaşayan uyğurlar arasında  
çox  populyar  olmuşdur. 
Azərbaycan tarixinə İmadəddin Nəsimi ana dilində 
yazılmış ilk fəlsəfi qəzəlin müəllifi kimi daxil 
olmuşdur.  İlk müstəzad, mürəbbe və tərcibəndlər 
yazan şair də məhz odur. 
İmadəddin Nəsimi  
(1369-1417) 
İmadəddin 
Nəsimi (əsl adı Seyid Əli) 1369-cu ildə Şamaxı şəhərində anadan olmuşdur. O 
zaman Şamaxı şəhəri Şirvanşahlar dövlətinin paytaxtı idi. Cəlairilər monqol 
dövlətinin vassalı olan Şirvanşahlar dövləti Yaxın və Orta Şərq ərazilərini özündə 
cəmləşdirən bu dövlətə böyük məbləğdə vergi ödəyirdi. Tam müstəqilliyə can atan 
Şirvanşahlar müharibələrdən çəkinir və hər vasitə ilə ölkənin iqtisadi və mədəni 
qüdrətini artırırdılar. Nəticədə XIII - XIV əsrlərin təlatümlü hadisələrinə 
baxmayaraq Şirvan ərazisi öz sabitliyi ilə seçilir, buranın təhsil və elm ocaqlarında 
Şərqin ən məşhur elm xadimləri fəaliyyət göstərirdilər. 
İlk təhsilini Şamaxıda alan Seyid Əli elmi biliklərə can atmış, islam tarixi, 
şəriət, məntiq, astronomiyanı öyrənmişdir. Biliyi ilə həmyaşıdları arasında seçilən 
Seyid Əli məktəb və mədrəsə proqramlarının tələb etdiyindən daha çox oxuyur və 
şeirlər yazırdı. İslami biliklərə dərindən yiyələndiyinə görə ona İmadəddin, yəni 
"Dinin dayağı" ləqəbini vermişdilər. 
Gənclik illərində İmadəddin islamın sufi cərəyanına güclü meyl etmiş 
məşhur sufi şeyxi Hüseyn ibn Mənsur Həllacın fəlsəfi fikirləri ilə yaxından 
maraqlanmışdır. X əsr mütəfəkkiri Mənsur Həllac islamın sufi cərəyanının təbliğ 
etdiyi ümumi bərabərlik haqqında fikirlərinə görə Bağdadda edam olunmuşdur. 
71 
 
İmadəddin onu özünə bir ideal kimi seçmiş və hətta onun elə pərəstişkarlarından 
olmuşdur ki, şeirlərini belə "Hüseyni" təxəllüsü ilə yazırdı. 
Lakin yetkinləşdikcə İmadəddini Mənsur Həllacın fəlsəfəsi artıq qane 
etmir, bir çox suallara onun təlimində cavab tapa bilmirdi. Həyat isə ortaya yeni-
yeni suallar qoyurdu. XIV əsrin sonlarında Azərbaycana türk dünyasının məşhur 
sərkərdəsi Əmir Teymur qoşun çəkmişdir. Əksər Azərbaycan əraziləri müqavimət 
göstərmiş və qəhrəmanlıqla müdafiə olunmalarına baxmayaraq viran qoyulmuşdur. 
Naxçıvanda yerləşən Əlincə qalası igidlik və rəşadət nümunələri göstərərək 
Teymurun qoşunlarına qarşı 14 il vuruşmuşdur. Azərbaycanın əksər ərazilərinin 
dağıdıldığını görən şirvanşah I İbrahim ölkəsini belə dağıntılardan xilas etməyə 
çalışmış və Əmir Teymurdan vassal asılılığını qəbul etmişdir. Onun şəxsi nüfuzu 
sayəsində Əmir Teymur vergilərin miqdarını tamam azaltmış, I İbrahim onun 
müttəfiqinə çevrilmişdir. Bu zaman bütün Azərbaycandan elm və mədəniyyət 
adamları Şirvana axışmağa başlayırlar. Azərbaycanda hürufilik cərəyanı da məhz 
bu zaman yayılır. Belə ki, hürufiliyin banisi Fəzlullah Nəiminin özü Şirvana gəlir 
və fikirlərini burada təbliğ etməyə başlayır. 
Hürufilik təliminin əsas ideyaları Nəiminin beş kitabında - 
"Cavidannamə", "Məhəbbətnamə", "Növmnamə", "İsgəndərnamə" və 
"Vəsiyyətnamə"də öz əksini tapmışdır. 
Hürufilər maddi və ilahi aləmi - Allahı, insanı və bütün varlıqları vəhdətdə 
götürür və kamil insanı yüksək dəyərləndirirdilər. Onlar hər şeydə Allahın 
əlamətini görür və hesab edirdilər ki, bütün varlıqların yeganə səbəbkarı Allahın 
kəlamı olan "Quran"dır. "Quran" isə hərflərdən ibarət olduğu üçün bu fikirləri 
qəbul edənlər özlərini hürufi (hüruf - "hərf” sözünün cəmi) adlandırırdılar. 
Hürufilərə görə, insanda Allahın əlamətləri - "Quran"ın nişanələri vardır. 
Hürufilərin bu məsələdə əsas məqsədi insanın, xüsusilə də kamil insanın 
böyüklüyünü nəzərə çatdırmaq 
idi. Bu səbəbdən onlar din xadimləri tərəfindən təqib olunurdular. 
Hürufilər Əmir Teymuru onun əməllərinə görə "cahil insan", yəni "geridəqalmış", 
"mənfur" hesab edir, xalqı Teymura qarşı mübarizəyə səsləyirdilər. Nəticədə onlar 
teymurilər tərəfindən də təqib olunurdular. Teymurun müttəfiqi sayılan, lakin onun 
vassalı kimi özünü hiss edən şirvanşah I İbrahim tam müstəqilliyə can atır, bu 
səbəbdən hürufiləri öz ərazisində gizlədirdi. 
Nəsimi ilə yaxından tanış olan İmadəddin o zaman artıq lirik şair kimi 
bütün Azərbaycanda tanınırdı. O, əsərlərini ana dili olan Azərbaycan dilində, 
həmçinin farsca yazırdı. Onun lirik şeirlər toplusu Azərbaycandan kənarlarda da 
maraqla oxunurdu. Lakin Nəimi ilə tanışlıq onun həyatını dəyişir. O, hürufiliyi 
qəbul edir və bütün qalan həyatını insanların kamilləşdirilməsinə sərf edəcəyini 
bildirir. Bəşəriyyətin xilasını kamil insanların mövcudluğunda görən  İmadəddin 
72 
 
həvəslə hürufiliyin əsas müddəalarını yaymağa başlayır. Şairlik istedadı bu işdə 
ona kömək edirdi. Faktik olaraq İmadəddinin şeirləri hürufi fikirlərin sürətlə 
yayılmasına səbəb olur, o özü isə Nəiminin sağ əli kimi qəbul edilirdi. O hətta 
ustadına hörmət əlaməti olaraq Nəimi adı ilə həmahəng olan "Nəsimi" adını özünə 
təxəllüs seçir ("nəsim" - "xəfif səhər küləyi" deməkdir). 
Fəzlullah Nəimi 1394-cü ildə həbs edilmiş və Naxçıvan ərazisində 
teymurilər tərəfindən işgəncə ilə edam olunmuşdur. Ölümündən əvvəl yazdığı 
"Vəsiyyətnamə"yə əsasən o, Nəsimini öz davamçısı elan etmişdir. 
Müəlliminin vəsiyyətini yerinə yetirən Nəsimi özü üçün təhlükəsiz olan 
Şirvandan çıxmış və Təbrizə, ordan isə Anadoluya yollanmışdır. 
Nəsimi yaradıcılığa, dediyimiz kimi, lirik, aşiqanə şeirlərlə başlamışdır. 
Onun şeirlərində məhəbbət, insan gözəlliyinin tərənnümü əsas yer tutur. O 
həmçinin acgözlük, paxıllıq, xudpəsəndlik, riyakarlıq, vəfasızlıq kimi yaramaz 
sifətləri pisləmişdir. Tədricən püxtələşən şair öz əsərlərində siyasi, ictimai, əxlaqi 
mövzulara daha geniş yer ayırmağa başlayır. Hakim təbəqənin zülm və 
ədalətsizliyini, özbaşınalıqlarını cəsarətlə göstərən şair haqsızlıqlara qarşı üsyan 
edirdi. O, insanı yaradıcı varlıq kimi görmək istəyir, onu ilahiləşdirirdi. 
Nəsiminin bədii yaradıcılığı Azərbaycan şerinin şəkli xüsusiyyətlərinin 
təkmilləşməsində mühüm rol oynamışdır. Əruz vəzninin Azərbaycan dilinin 
xüsusiyyətlərinə uyğunlaşdırılması, daxili və rədif qafiyələrdən, mürəkkəb və 
dolğun cinaslardan uğurla istifadə edilməsi Nəsimi poetikasının üstünlükləridir. 
Nəsimi Azərbaycan ədəbiyyatında ana dilində ilk dəfə müstəzad, mürəbbe və 
tərcibəndlər yazmışdır. Onun qəzəlləri, rübailəri, tüyuğları bədii quruluş və 
məzmunca orijinal və qiymətlidir. 
Nəsiminin şeirləri hələ sağlığında bütün Yaxın Şərqdə - İraqda, Suriyada, 
Kiçik Asiyada, Orta Asiyada, hətta Uzaq Şərqdə yaşayan uyğurlar arasında çox 
populyar olmuşdur. Onun əsərlərinin üzü köçürülür və insanlar arasında geniş 
yayılırdı. Nəsiminin qəzəllərindən çox vaxt aşıqlar da istifadə etmiş, bu da 
qəzəllərin şifahi xalq ədəbiyyatı yolu ilə yayılmasına səbəb olmuşdur. Onun ana 
dilində yazdığı şeirlər XV əsr Azərbaycan şairi Cahanşah Həqiqi, XVI əsr şairləri 
Xətai, Füzuli, XVIII əsr şairi Vaqifin poetikasına böyük təsir göstərmişdir. 
Osmanlı şairi Rəfii, türkmən şairləri Məhdumqulu və Əndəlib, özbək şairləri Əsiri 
və Nəvai Nəsimini öz ustadları kimi qəbul etmiş, onun irsini sənətkarlıq 
baxımından öyrənmişlər. Onun "əlif-lam" və "tərs əlifba" adlanan şeirləri maraq 
doğurur. Hər beyti, bəzən də hər misrasının ilk kəlməsi ərəb əlifbasının sırasına 
uyğun hərflərlə başlayan belə əsərlər daha çox aşıqlar tərəfindən sevilirdi. 
Nəsiminin bədii yaradıcılığı Azərbaycan poeziyasını zənginləşdirməklə 
bərabər, xalqımızın ədəbi dilini də inkişaf etdirmişdir. O, Azərbaycan 
ədəbiyyatında ana dilində yazılan ilk fəlsəfi qəzəlin müəllifidir. Canlı xalq danışıq 
73 
 
dilinin imkanlarından bacarıqla istifadə edən Nəsimi klassik poeziya dilinin bədii 
ifadə vasitələrini də məharətlə işlətmişdir. 
Hürufiliyi yaydığına görə dəfələrlə həbs edilən Nəsimi məsləkindən 
dönmürdü. Anadoludan Aralıq dənizinin şərq sahillərinə keçən Nəsimi burada da 
hürufi fikirlərini yayırdı. Lakin Suriyanın Hələb şəhərinə çatdıqda o həbs edilir və 
Misir sultanının əmri ilə 1417-ci ildə elə Hələb şəhərində edam olunur. Onun 
ölümü ilə bağlı rəvayətlərdə fədakar şairin ölüm ayağında özünü mərdliklə 
aparması və məsləkindən dönməməsi göstərilir. Rəvayətə görə, Nəsimi "Ağrımaz" 
rədifli məşhur qəzəlini elə edam zamanı söyləmişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
74 
 
Azərbaycan  Qaraqoyunlu dövlətinin 
hökmdarı Cəmaləddin Qara Yusif Barani xalq 
arasında  daha  çox “Qara Yusif” kimi tanınır. 
XV əsr tarixi-fəlsəfi mahiyyətinə görə 
tariximizin dönüş mərhələsi ola  bilər. 
Azərbaycan  türklərinin milli inkişaf tarixində 
bu dövrün xüsusi yeri var. Monqol dövlətlərinin 
uzunmüddətli hökmranlığından sonra məhz XV 
əsrin əvvəllərində Azərbaycanda yadellilərin 
ağalığına son qoyulmuş, oğuz-türk dövlətçilik 
ənənəsi bərpa edilmişdir. Azərbaycanda  
Qaraqoyunlu və onu əvəz edən Ağqoyunlu 
dövlətlərinin yaranması ilə ölkəmizdə oğuzlar 
(türkmanlar) artıq  yalnız etnik cəhətdən deyil, 
həm də siyasi baxımdan hakim mövqe 
qazandılar. Azərbaycanda Teymuri ağalığına son 
qoyulması və dövlətçiliyimizin bərpa 
edilməsində Qaraqoyunlu Qara Yusifin tarixi 
xidmətləri əvəzsizdir.  
Azərbaycan tarixinə Cəmaləddin Qara 
Yusif Barani Azərbaycanda monqol və Teymuri 
ağalığına son qoymuş, Azərbaycan dövlətçiliyini 
bərpa etmiş, Qaraqoyunlu dövlətinin əsasını 
qoymuş görkəmli dövlət xadimi və  sərkərdə 
kimi daxil olmuşdur. 
Cəmaləddin Qara Yusif Barani  
(1355-1420) 
 
Qara Yusif 1389-cu ildə 
atası Qara Məhəmmədin 
öldürülməsindən sonra mərkəzi 
Ərciş qalası olan Qaraqoyunlu 
tayfa birliyinə etmişdir. Möhkəm 
iradə sahibi olan Qara Yusif 
rəqiblərinin müqavimətini qırıb 
qaraqoyunluların nüfuzunu daha 
da artırmış və bölgədə yaranmış əlverişli vəziyyətdən faydalanaraq 1391-ci ildə 
Təbriz şəhərini ələ keçirmişdi. Bu zaman Azərbaycanda monqol mənşəli Cəlairi 
dövləti hakimiyyətdə idi, şərq tərəfdən isə Əmir Teymurun qoşunları hücumlar 
edirdi. 
Əmir Teymurun yürüşü zamanı Cəlairi hökmdarı Sultan Əhmədlə Qara 
Yusif arasında düşmənə qarşı ittifaq bağlanmışdı. Əmir Teymurun ordusu 
Azərbaycanı fəth edən zaman ona müqavimət göstərən başlıca qüvvə məhz 
qaraqoyunlular olmuşdu. Əmir Teymurun Qızıl Orda xanı Toxtamışa qarşı yürüşə 
başlamasından istifadə edən Qara Yusif doğma yurdunu düşməndən azad etmək 
üçün hərəkət etmişdi. O, Avnik qalasında Teymuri qüvvələrini məğlub edərək əmir 
Atlamışı əsir almışdı. Dövrün mənbələri Əmir Teymurun Hindistan səfərində 
olmasından faydalanan Qara Yusif və Sultan Əhmədin itirilmiş torpaqlarını geri 
75 
 
almağa səy göstərdiklərini yazırlar. Lakin 1399-cu ildə Əmir Teymurun 
"yeddiillik" səfərə çıxması onların bu cəhdini boşa çıxarmışdı. 1400-cü ilin 
ortalarında Qara Yusif və Sultan Əhməd Osmanlı sultanı Bəyazidə sığınmağa qərar 
verirlər və 8 ay Türkiyədə yaşayırlar. 
Əmir Teymurun Qarabağdan Osmanlı sultanına göndərdiyi məktublarda 
Qara Yusifin öldürülməsi, təslim edilməsi, yaxud da ölkədən çıxarılması tələb 
edilmişdi. Osmanlı sultanı İldırım Bəyazid cavab məktubunda Teymurun bu 
tələblərini rədd edərək ona sığınmış bir qonağın qovulmasını amansızlıq və 
imansızlıq kimi qiymətləndirmişdi. 
1402-ci ilin əvvəllərində Qara Yusif Türkiyəni tərk edərək Sultan 
Əhmədin Bağdadı ələ keçirməsinə yardım etmiş və Hillədə möhkəmlənmişdi. 
1403-cü il iyulun sonunda Qara Yusif Hillə yaxınlığında teymurilərlə döyüşdə 
böyük qəhrəmanlıq göstərsə də, məğlub olmuş və Suriyaya çəkilmişdi. Lakin 
Teymurun qəzəbindən qorxan yerli hakimin əmri ilə Qara Yusif və Sultan Əhməd 
Dəməşqdə bir il həbsdə qalmışlar. 
Onlar azadlığa çıxdıqdan sonra daim bir-birinə dost olacaqlarına and 
içirlər. Aralarındakı anlaşmaya görə, Sultan Əhməd İraqda, Qara Yusif isə doğma 
yurdu Azərbaycanda möhkəmlənəcəyinə qərar verir. 
1405-ci ildə Teymurun vəfatı xəbəri gələn kimi həbsdən buraxılan Qara 
Yusif ətrafındakı silahdaşları ilə vətəninə doğru hərəkət edir. O dövrün 
mənbələrinin yazdıqlarına görə, Qara Yusif yolda ayrı-ayrı əmirlərlə 180 dəfə 
döyüşə girir və qalib gəlir. Ağqoyunlu Qara Osmanla qarşılaşan zaman Qara Yusif 
ona bu məzmunda məktub göndərmişdir: "Biz hər ikimiz türkük. Bundan sonra bir-
birimizə qarşı vuruşmamalı, bundan artıq bir-birimizi əzməməliyik. Bizlərdən hər 
birimiz düşmənlərimiz olan Rum (yəni osmanlılar) və cağataylarla (yəni 
monqollar) vuruşmalıyıq. Son Şam və Ruma qarşı, mən də cağataylara qarşı 
vuruşmalıyıq". Qara Yusifin bu məktubu milli özünüdərkimiz üçün mühüm 
əhəmiyyətə malikdir. 
Qara Yusif Azərbaycana hakim olmaq üçün teymurilərin qüvvələrini 
məğlub edərək Azərbaycanda onların ağalığına son qoymalı idi. 1406-cı il 
oktyabrın 14-də Naxçıvanın qərbində Araz çayı sahilində Qaraqoyunlu və Teymuri 
qoşunları qarşı-qarşıya gəlirlər. Bu zaman Qara Yusif "Bizim şəxsi 
düşmənçiliyimiz üzündən bu qədər insan tələf olur; igidlik və bahadırlıq ikimizin 
qarşı-qarşıya gələrək vuruşmasındadır" deyərək düşmən sərkərdəsi Əbu Bəkri açıq 
döyüşə çağırır. Lakin o bu təklifdən imtina edir. Döyüşdə teymuri ordusu məğlub 
olur, Qara Yusif Təbrizə gəlir. 1408-ci il aprelin 21-də o, Təbriz yaxınlığında 
Sərdrud döyüşündə Miranşahın başçılıq etdiyi teymuriləri ağır məğlubiyyətə 
uğradır. Bu zəfərin mühüm tarixi əhəmiyyəti vardı, çünki bununla da teymurilərin 
Azərbaycandakı ağalığına son qoyulmuşdu. 
76 
 
Azərbaycan Qaraqoyunlu dövlətinin getdikcə güclənməsindən narahat 
olan Sultan Əhməd Cəlairi Qara Yusifin Anadoluya getməsindən istifadə edərək 
Təbriz üzərinə hücum etmiş, bununla nəinki Qara Yusiflə bağladığı əhdi pozmuş, 
həmçinin İraqda möhkəmlənməsində də dostu Qara Yusifin ona göstərdiyi yardımı 
lazımi səviyyədə qiymətləndirməyi bacarmamışdı. 1410-cu il avqustun 30-da 
Təbriz yaxınlığındakı Əsəd kəndində tərəflər arasında baş verən döyüşdə Qara 
Yusif tam qələbə qazanaraq Cəlairi monqol dövlətinə son qoymuş və beləliklə 
mərkəzi Təbriz şəhəri olan Azərbaycan Qaraqoyunlu dövlətinin yaradılması 
rəsmiləşdirilmişdi. 
Qara Yusif Təbrizdə Azərbaycanın tanınmış adamlarından topladığı 
məclisdə oğlu Pir Budağı sultan, özünü isə oğlunun vəkili elan etmişdir. 
Qara Yusif 1412-ci il dekabrın 19-da Kür çayı sahilində şirvanşah 
İbrahimi və Şəki hakimi Seyid Əhmədi məğlub edərək Şəki və Şirvanı özündən 
asılı vəziyyətə salmışdır. Azərbaycan Qaraqoyunlu dövlətinin qurucusu Qara Yusif 
dövrünün görkəmli sərkərdələrindən və tanınmış simalarından biri olmuşdur. Onun 
çox mükəmməl sərkərdə olmasını, igidliyini başda teymurilər olmaqla bütün 
düşmənləri də etiraf etmişlər. Qara Yusifin qələbələri artıq bütün Şərqdə 
"Azərbaycan qoşununun tüğyanı" kimi qiymətləndirilirdi. 
Qara Yusif ölkəsində quruculuq işlərinə xüsusi diqqət yetirmiş, əhaliyə 
xoş münasibət göstərərək onları daim diqqətdə saxlamışdır. Qara Yusif savadsız 
olsa da, ləyaqətli insanları lazımi səviyyədə qiymətləndirməyi bacarmış və onlara 
xidmətlərinə görə etibar etmişdir. O dövrün qayrıaqları oxlaq və din baxımından 
Qara Yusifin kamil bir şəxsiyyət olduğunu göstərirlər. Osmanlı tarixçiləri yazır ki, 
Qara Yusif qan tökməyə və zülm etməyə meyilli deyilmiş. 
Qara Yusifin mövqeyinin getdikcə güclənməsi Orta Asiya teymuri 
hökmdarı sultan Şahruxu narahat edir. Sultan Şahrux Azərbaycanı, İraqı Qara 
Yusifin əlindən almaq və onu asılı bir hökmdar halına salmaq məqsədi ilə 1420-ci 
il avqustun 25-də Heratdan 200 minlik ordu ilə Azərbaycana yürüşə başlayır. 
Sultan Şahruxun qaraqoyunlularla döyüşdən qabaq qələbə naminə Quranın Fəth 
surəsini 12 min dəfə əsgərlərinə oxutdurması faktı onun Qara Yusifə necə 
təhlükəli, ciddi bir rəqib kimi baxdığını təsdiq edir. 
Teymuri hökmdarı Şahruxla savaşa qərar verən Qara Yusif xəstə olmasına 
baxmayaraq, ordusunun Təbrizdə toplanmasına qərar verir. O, döyüşə getməzdən 
öncə oğlanlarına yazdığı məktublarda teymuri ordusundan çəkiniləcək bir şeyin 
olmadığını güstərir. Şübhəsiz, teymurilərin hərb üsullarını, döyüş qaydalarını, 
qüvvətli və zəif tərəflərini onun qədər bilən olmamışdır. Mənbələr yazır ki, o 
dövrün heç bir hökmdarının qoşunu Qara Yusifin ordusu qədər yaxşı silahlanmır 
və ərzaqla təmin edilmirdi, dövrün heç bir sərkərdəsi Qara Yusif qədər əsgərinə 
77 
 
hərbi təlim keçmirdi. Mənbələr Qara Yusifin müəyyən hərbi-taktiki planlar 
hazırlaması haqda da xəbər verirlər. 
Qara Yusif Təbrizdən ayrılarkən xəzinəsindəki bütün qızıllarını 
əsgərlərinə paylayır. Qaraqoyunlu qoşunu Təbrizdən cənubda Ucan şəhərinin 
şimal-qərbində yerləşən Səidabad kəndinə gələn zaman Qara Yusifin xəstəliyi daha 
da ağırlaşır. O, 1420-ci il noyabrın 13-də 65 yaşında vəfat edir. Beləliklə, sultan 
Şahruxla gözlənilən döyüş baş tutur. Qara Yusifin cəsədi oğlu Cahanşah tərəfindən 
Ərcişə aparılaraq atasının yanında dəfn edilir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
78 
 
Uzun Həsənin adı çəkiləndə çox 
zaman onun uzun olması, Ağqoyunlu 
dövlətinin əsasının qoyması yada salınır. 
Lakin, çox az adam  bilir  ki, məhz o, 
pərakəndə olan qanunları vahid 
“Qanunnamə” çərçivəsində birləşdirərək 
indiki hüququ kodekslərin əsasını yaratmış,  
islami bilikləri sadə əhaliyə çatdırmaq üçün 
“Quran” kitabını Azərbaycan türkcəsinə 
tərcümə etdirmiş, həmçinin apardığı  
müharibələr vasitəsilə ticarət yollarını və 
limanları nəzarət altına almış və beləliklə, 
Azərbaycanın gələcəkdə inkişafını təmin 
etməyə çalışmışdır.    
Azərbaycan tarixinə Uzun Həsən 
uzaqgörən siyasətçi, mahir diplomat, 
bacarıqlı sərkərdə, qanunlar toplusu tərtib 
etməklə mərkəzləşdirilmiş dövlət qurmağa 
çalışan padşah, həmçinin quruculuq 
işlərinə, elm və mədəniyyətə himayədarlıq  
edən hökmdar kimi daxil olmuşdur.  
 
Uzun Həsən  
(1424-1478) 
Nüsrətəddin Əbu-Nəsr Həsən bəy  1424-cü ildə Azərbaycanın bayandur 
tayfasında anadan olmuşdur. Hələ erkən orta əsrlər dövründə Azərbaycan  
ərazisində  məskunlaşmış bu  türkdilli tayfa səlcuqların və monqolların yürüşləri 
nəticəsində Göyçə gölü, Şərqi Anadolu sərhədi və Dəclə və Fəratın yuxarı axarı 
arasında möhkəmlənmişdi. XIV əsrin sonunda fəallaşan tayfa tədricən Ağqoyunlu 
tayfa birliyi adı ilə tanınan türkdilli tayfalardan ibarət güclü ittifaq yaratmışdır. 
Həsən bəy bu tayfa birliyini idarə edən ailədə anadan olmuşdur. 
Həsən bəy uşaq yaşlarından hərb işinə aludə olmuşdur. Uca boyu, 
fövqəladə fiziki gücü və eyni zamanda nəhəng zahiri görkəmi ona "Uzun Həsən" 
adının verilməsinə səbəb olmuşdur. Onun uşaqlıq və gənclik illərini təsvir edən XV 
əsr salnaməçisi Əbu-Bəkr Tehrani yazırdı ki, Uzun Həsən olduqca sadə həyat tərzi 
sürür, bəy olsa da, təkcə bəylərlə deyil, sadə insanlarla da əlaqə saxlayır, durub-
otururdu. Hamı ilə birlikdə əziyyətlərə qatlaşan Uzun Həsən özünə qarşı hansısa 
xüsusi şəraitin yaradılmasını tələb etmir və bununla dövrün bir çox 
şahzadələrindən seçilirdi. 1434 - 1453-cü illərdə dövlət yaratmağa yaxın olan 
Ağqoyunlu tayfa birliyi bu yolda qonşu və qohum tayfa birliyi olan 
Qaraqoyunluların yaratdığı eyniadlı dövlətlə toqquşur və Azərbaycanda 
79 
 
məhkəmlənə bilmir. Bununla belə, Diyarbəkri özünə mərkəz seçən tayfa birliyi 
regiona nəzarət etmək fikrindən dönmür. 
1453-cü ildə Uzun Həsənin atası vəfat edəndən sonra anaları Sara xatun 
oğulları arasında az qala başlanacaq ara müharibəsinin qarşısını alır. Öz biliyi və 
müdrikliyi ilə seçilən bu qadın Azərbaycanın orta əsr tarixində xüsusi yer tutur. 
Tayfa birliyinin başında möhkəmlənən Uzun Həsən regionun ticarət yollarını 
nəzarət altına almaq istiqamətində ardıcıl tədbirlər həyata keçirir. Artıq bu dövrdə 
o, dəfələrlə sayca üstün olan düşməni məğlub edərək mahir sərkərdə kimi şöhrət 
tapır. Döyüşlərdə müxtəlif hərbi hiylələr tətbiq edən Uzun Həsən özü də bilavasitə 
hərb meydanında iştirak edirdi. Ağqoyunlu tayfa birliyinin genişlənməsi və 
möhkəmlənməsi Qaraqoyunlu dövlətinin başçısı padşah Cahanşahı narahat edir və 
o, 1467-ci ildə Uzun Həsənə qarşı yürüş başlayır. Həmin ildə Muş döyüşündə 
Uzun Həsən qalib gəlir, Cahanşah həlak olur. 1468-ci ildə Təbrizi tutan Uzun 
Həsən Qaraqoyunlu dövlətini ləğv edir, əvəzinə Azərbaycan Ağqoyunlu dövlətini 
yaradır. 
Bu dövrdə Azərbaycana Teymurilər dövlətinin başçısı Əbu Səid yürüş 
edir. Onun məqsədi Əmir Teymurun dövlətini bərpa etmək, Azərbaycanı və ətraf 
əraziləri zəbt etmək idi. Özünü mahir diplomat kimi göstərən Uzun Həsən Əbu 
Səidin müttəfiqlərini ondan uzaqlaşdırmış, özü isə Ərdəbil hakimi Şeyx Heydər və 
şirvanşah Fərrux Yasarın qismində müttəfiq qazanmışdı. Nəticədə 1469-cu ilin 
əvvəllərində baş vermiş Mahmudabad döyüşündə Əbu Səid məğlub edilir və 
öldürülür. 
Mərkəzləşmə siyasəti yürüdən Uzun Həsən Azərbaycan Ağqoyunlu 
dövlətini gücləndirmək məqsədi ilə bir sıra tədbirlər həyata keçirmişdir. Ölkənin 
iqtisadi həyatını dirçəltmək və vergi toplanmasını nizama salmaq məqsədi ilə onun 
başçılığı altında "Qanunnamə" adlı qanunlar toplusu yazılmışdır (ona "Həsən 
padşah qanunları" da deyilir). Dövlətin məşhur iqtisadçı və hüquqşünasları 
tərəfindən burada toplanmış qanunlar dövrün tələblərinə tam cavab verirdi. Belə ki, 
sonralar Səvəfi hökmdarları və Osmanlı sultanı Sultan Süleyman öz qanunlarını 
tərtib edərkən Uzun Həsənin "Qanunnamə"sindən istifadə etmişdilər. Görülən 
tədbirlər sayəsində hərbi-köçəri əyanların imtiyazları məhdudlaşdırıldı, mərkəzi 
hakimiyyətə qarşı çıxanlar məğlub edildi. Daimi nizami qoşun yaratmaq məqsədi 
ilə qoşunlara aylıq məvacib təyin edildi. 
Uzun Həsənin dövründə dövlətin ərazisi Qafqaz sıra dağlarından Fars 
körfəzinədək, Xorasandan Mərkəzi Anadoluyadək uzanmışdır. 
Uzun Həsənin dini siyasəti ölkənin möhkəmlənməsinə yönəldilmişdi: 
dövlətin əsas dininin faktiki sünnilik olmasına baxmayaraq şiələr təqib olunmurdu. 
O hətta bacısını şiələrin lideri Şeyx Cüneydə, qızı Aləmşah Bəyimi isə (I Şah 
İsmayılın anası) Cüneydin ölümündən sonra onun oğlu Şeyx Heydərə ərə vermişdi. 
80 
 
Dövlətin ən məşhur din xadimləri Uzun Həsənin əmri ilə müsəlmanların müqəddəs 
kitabı "Quran"ı Azərbaycan dilinə tərcümə etmişdilər. Bu addım islami biliklərin 
sadə əhaliyə çatdırılmasında mühüm addım idi. 
Avropa dövlətləri və Rusiya ilə daimi diplomatik əlaqələr yaradılmış, 
Təbrizdə onların səfirlikləri, bəzi Avropa şəhərlərində isə Ağqoyunlu səfirlikləri 
açılmışdır. 
Geniş quruculuq işləri aparan Uzun Həsəndən dövrümüzə bir çox abidələr 
qalmışdır. Həsən-Keyf qalası, Təbrizdə Nəsriyyə məscidi və onun nəzdində 
fəaliyyət göstərən mədrəsə, bir çox digər dini və ictimai binalar Uzun Həsən 
tərəfindən inşa etdirilmişdir. Təbrizdə ucaldılmış Qeysəriyyə bazarı bir zamanlar 
dünyanın ən böyük üstüörtülü bazarı hesab olunurdu. 
Uzun Həsənin sarayında elmi məclis fəaliyyət göstərir, burada 58 alim 
çalışırdı. Onun yaratdığı xüsusi ansamblda 98 musiqiçidən əksəriyyətini aşıqlar 
təşkil edirdi. 
Avropa ilə ticarət əlaqələrini günü-gündən genişləndirən Uzun Həsən eyni 
zamanda kompleks tədbirlər həyata keçirir. Belə ki, Osmanlı dövləti Avropaya 
yolları bağladıqda aydın olur ki, ənənəvi Böyük İpək yolu marşrutu qapanıb. Odur 
ki yolun mərkəzində yerləşən Azərbaycana böyük zərər dəyir (digər Şərq ölkələri 
də bundan əziyyət çəkirdi). Uzun Həsən Qara dənizin cənub sahillərində yerləşən 
Trabzon imperatorluğu vasitəsilə Avropa ilə əlaqə yaratmağa çalışır. Bu məqsədlə 
o, imperator IV İoanın qızı Despinə xatunla evlənir. 1461-ci ildə osmanlı qoşunu 
Trabzona hücum edəndə hələ Qaraqoyunlularla vuruşmalara başı qarışan Uzun 
Həsən başda anası Sara xatun olmaqla diplomatik danışıqlara nümayəndə heyəti 
göndərir. Osmanlıların yürüşə toplar götürməməsindən xəbərdar olan Uzun Həsən 
danışıqlar yolu ilə onları yubatmaq və bundan istifadə edib qoşunları ilə Trabzona 
doğru irəliləməyi planlaşdırır. Lakin Trabzon imperatoru Trabzonu osmanlılara 
döyüşsüz təslim etdiyindən Sara xatunun missiyası əhəmiyyətini itirir. Bununla 
belə, 1461-ci ildə Yassıçəməndə Ağqoyunlularla osmanlılar arasında müqavilə 
imzalanır: osmanlılar Trabzon şəhərini, Ağqoyunlular isə onun bütün xəzinəsini 
götürürlər. 
Avropaya yol açmaq fikrindən dönməyən Uzun Həsən Aralıq dənizi 
limanlarından istifadə etmək qərarına gəlir. Danışıqlardan sonra Venesiya 
Respublikası, Macarıstan, Neapol krallığı, Papalıq, Rodos, Kipr, Burqundiya 
hersoqluğu, Qaraman əmirliyi ona qoşulur. Onlar müharibə zamanı osmanlılara 
qərbdən zərbə vuracaqlarına söz verirdilər. 1472-ci ildə Ağqoyunlu dövləti ilə 
Venesiya Respublikası arasında birgə mübarizə haqqında Təbriz müqaviləsi 
bağlanır. Digər Avropa dövlətləri bu müqaviləyə qoşulmur və gözləmə mövqeyi 
seçirlər. 
81 
 
1472 - 1473-cü illər Ağqoyunlu - Osmanlı müharibəsi hər iki dövlətin var 
qüvvələrinin səfərbər edilməsini tələb edirdi. Ağqoyunlu qoşunu Osmanlı 
dövlətinin lap içərilərinə qədər irəliləyir və Aralıq dənizinin sahilində yerləşən 
Qaraman vilayətinə çatır. Lakin Venesiya öhdəliklərini yerinə yetirmədiyi üçün 
Ağqoyunlu dövlətinin planları pozulur. 1473-cü ildə baş vermiş birinci döyüşdə 
(Malatya döyüşü) Uzun Həsən qalib gəlir, lakin ikinci döyüşdə (Otluqbeli döyüşü) 
məğlub edilir. Aydın olur ki, Ağqoyunlu qoşunları bütün Osmanlı dövlətinin 
ərazisini yarıb Avropaya çıxış əldə etmək iqtidarında deyil. 
Bunu başa düşdükdən sonra Uzun Həsən Suriya və ya Gürcüstanı məğlub 
edib, ya Aralıq dənizi, ya da Qara dəniz vasitəsilə Avropaya çıxış əldə etmək 
qərarına gəlir. O, Urfa və Amid şəhərlərinin yaxınlığında Suriyanı nəzarət altında 
saxlayan Misir məmlük dövlətinin qoşunlarını məğlub edir. Daha sonra isə gürcü 
çarlarını da məğlub edir. Lakin qələbələrinin nəticəsini görə bilmir. 
Uzun Həsən 1478-ci ildə Təbrizdə vəfat edib və Nəsriyyə kompleksində 
dəfn olunub. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
82 
 
XV əsrin sonu - XVI əsrin əvvəli Azərbaycan 
xalqının iqtisadi-siyasi və mədəni həyatında yeni 
yüksəliş dövrü olmuşdur. Şah I İsmayıl və onun 
oğlu  şah I Təhmasibin səyləri ilə Təbrizdə şah 
kitabxanası nəzdində məşhur xəttat və rəssamlar  
toplanır. Onların fəaliyyəti çox-çox əvvəldən 
başlamış bədii ənənəni davam etdirir və Təbriz 
miniatür məktəbinin yaranmasına səbəb olur. 
XVI-XVII əsrlərdə təsviri sənətin ən geniş 
yayılmış, yüksək inkişaf etmiş növünü kitab  
miniatürü təşkil edirdi. Elmi ədəbiyyatda “Səfəvi 
məktəbi”, “Təhmasib məktəbi”, çox zaman isə 
“Sultan Məhəmməd məktəbi” adlandırılan bu 
üslubun  inkişafında  dövrünün ən görkəmli ustad 
sənətkarı olan Sultan Məhəmmədin 
yaradıcılığının müstəsna əhəmiyyəti olmuşdur. 
Sultan Məhəmməd 
           (XVI əsr) 
Digər qədim və orta əsr rəssamları kimi, Sultan Məhəmmədin də həyat və 
yaradıcılığının ilk çağları haqqında ətraflı məlumat verən mənbə yoxdur. Müxtəlif 
salnaməçilər və təzkirəçilərin qeydləri, üstəlik, rəssamın dövrümüzə qədər gəlib 
çatmış əsərləri bu böyük sənətkarın yaradıcılığını işıqlandırmağa imkan verir. 
Ehtimal ki, əslən Təbrizdən olan rəssam XVI əsrin ortalarında artıq tanınmışdır; 
misal üçün: dövrün sənət tarixçisi və rəssamı Dust Məhəmməd onun çəkdiyi 
miniatürlərin tayı-bərabəri olmadığını qeyd edir, Budaq Qəzvini və Qazi 
Məhəmməd isə onun "qızılbaşlara aid xüsusiyyətləri hamıdan yaxşı təsvir etdiyini" 
göstərir. 
Nizami Gəncəvinin "Xəmsə"sinin 1524-cü il əlyazmasına və Nəvainin 
divanının əlyazmasına 1527-ci ildə çəkilmiş miniatürlər rəssamın sənət ustalığının 
inkişaf etməsindən xəbər verir. Obrazların həlli, kompozisiyanın mürəkkəbliyi, 
insan və heyvan fiqurlarının canlı, ifadəli və dinamik təsviri bu əsərlərin 
püxtələşmiş qabil bir sənətkar tərəfindən çəkildiyini sübut edir. Hal-hazırda 
adıçəkilən əlyazmalar müvafiq olaraq Nyu-Yorkun Metropoliten muzeyində və 
Parisin Milli kitabxanasında qorunur. 
Sultan Məhəmmədin təxminən 1535-ci ildə Hafizin divanına çəkdiyi 
miniatürlərdə adi insanların həyat tərzi ilə bərabər, saray əyanlarının həyat tərzi də 
təsvir edilib. Dövrün tarixçisi İsgəndər Münşi isə rəssamın "öz nəcib sənətinin 
83 
 
zirvəsinə çatması və ecazkar fırçalarının zərifliyi ilə bütün dünyada şöhrət 
qazanması"nı fəxrlə qeyd edirdi. 
Ona görə də Sultan Məhəmmədin XVI əsrin ortalarında Təbrizdə şah 
sarayı nəzdində fəaliyyət göstərən sarayın bədii emalatxanasının rəisi və dövlətin 
baş rəssamı təyin edilməsi təsadüfi deyildi. 
XV əsrin sonu - XVI əsrin əvvəli Azərbaycan xalqının iqtisadi-siyasi və 
mədəni həyatında yeni yüksəliş dövrü olmuşdur. Ağqoyunlu, sonra isə Səfəvi 
dövlətlərinin başçılarının həyata keçirdikləri siyasət ölkədə daxili sabitliyin təmin 
edilməsinə, təsərrüfatın inkişafına, Qərb və Şərq ölkələri ilə ticarət əlaqələrinin 
genişləndirilməsinə yönəlmişdi. Bu dövrdə müxtəlif sənət növləri ilə bərabər, 
Azərbaycanda elm və mədəniyyət də sürətlə inkişaf edirdi. Şah I İsmayıl və onun 
oğlu şah 1 Təhmasibin səyləri ilə Təbrizdə şah kitabxanası nəzdində məşhur xəttat 
və rəssamlar toplanmışdı. Onların fəaliyyəti hələ çox-çox əvvəldən başlamış bədii 
ənənəni davam etdirir və Təbriz miniatür məktəbinin yaranmasına səbəb olur. 
Burada fəaliyyət göstərən rəssamlar bir neçə sənət sahəsi üzrə peşəkar olmuşlar. 
Bu isə onlara öz əsərlərində sənətlərin sintezi məsələsini həll etməyə imkan 
vermişdir. 
Bu dövrdə klassik ədəbiyyata maraq daha da artdığından görkəmli 
şairlərin əsərlərinin əlyazma kitabları şəklində tərtibinə xüsusi fikir verilirdi. Bu isə 
Azərbaycanda xəttatlıqla bərabər, miniatür sənəti və bədii tərtibatçılığın daha geniş 
yayılmasına, yüksək inkişaf zirvəsinə çatmasına səbəb olur. Saray emalatxanasında 
toplanan rəssamlar kitabları zəngin ornament kompozisiyaları və əlvan 
miniatürlərlə bəzəməklə bərabər, məscid və saray binaları üzərində monumental 
kitabələr yaradır, bədii xalça və parçaların çeşnilərini verir, binaların daxilini 
bəzəyən monumental divar təsvirləri çəkir, sonralar xüsusi albomlarda-
murakkalarda toplanmış portret və süjetli kompozisiyalardan ibarət müstəqil 
miniatürlər tərtib edirdilər. XVI - XVII əsrlərdə təsviri sənətin ən geniş yayılmış, 
yüksək inkişaf etmiş növünü kitab miniatürü təşkil edirdi. 
XVI əsrdə Təbriz miniatür məktəbinin keçdiyi tədrici inkişaf, aparılan 
yaradıcılıq axtarışları, bədii üslubun formalaşması və getdikcə təkmilləşməsi 
birinci növbədə bu dövrün ən görkəmli rəssamlarının, Sultan Məhəmmədin 
rəhbərliyi altında saray emalatxanasında çalışan ustad sənətkarların yaradıcılığı ilə 
bağlı olmuşdur. 
Sultan Məhəmmədin şah əsəri Səfəvi hökmdarı I Təhmasibin əmri ilə yeni 
bədii tərtibat verilmiş "Şahnamə"yə çəkdiyi miniatürlərdir. Budaq Qəzvini qeyd 
edir ki, 20 ilə tam tərtib edilən bu əsər şah tərəfindən osmanlı sultanı III Murada 
göndəriləndə ən qiymətli hədiyyə kimi qəbul edilmişdir. Məlumdur ki, Firdovsinin 
"Şahnamə" əsərinin bədii-estetik baxımdan dəyərli, yüksək sənət əsərləri sayılan 
yüzlərcə nəfis nüsxələri vardır. Lakin bunlardan yalnız üçü incəsənət tarixində 
84 
 
xüsusi şöhrət qazanmışdır. XIV əsrdə Təbrizdə tərtib edilmiş "Şahnamə", XV əsrdə 
Heratda tərtib edilmiş "Şahnamə" və nəhayət, XVI əsrdə Sultan Məhəmməd 
tərəfindən Təbrizdə tərtib edilmiş "Şahnamə" nüsxələri orta əsr Şərq kitab 
sənətinin nadir inciləri hesab olunur. 
Sultan Məhəmmədin tərtibat verdiyi "Şahnamə"də süjeti, üslubu və sənət 
xüsusiyyətlərinə görə müxtəlif olan 258 miniatür çəkilib. Bu miniatürlər üzərində 
iş zamanı rəssamın yaradıcılıq fantaziyasının qol-qanad açması üçün gözəl imkan 
yaradılmış və rəssam bu fürsətdən məharətlə istifadə etmişdir. Təkcə əsas səhnələr 
deyil, arxa planda olan xırda, köməkçi səhnələr belə rəssam tərəfindən böyük 
zövqlə işlənmişdir. Hətta bəzi hallarda (misal üçün: məclisdə sərxoşların təsviri) 
Şərq miniatürlərinə xas olmayan karikaturalara da rast gəlmək olur. Bütün 
miniatürlərdə rəssam doğma təbiətin əsrarəngiz gözəlliklərini göstərə bilmiş, 
zəngin rəng çalarlarından istifadə etmişdir. 
Sultan Məhəmmədin tərtibat verdiyi digər əsərlər arasında hal-hazırda 
Londonun Britaniya muzeyində qorunan, rəssam tərəfindən 1543-cü ildə başa 
çatdırılmış Nizami Gəncəvinin "Xəmsə" əsəridir. Səhifələrinin zəngin bədii 
tərtibatı və miniatürlərinin misilsiz bədii keyfiyyətinə görə bu əlyazma təkcə 
Azərbaycanda deyil, ümumiyyətlə Yaxın və Orta Şərqdə kitab sənətinin ən zərif, 
ən qiymətli şah əsərlərindən sayılır. "Məhəmmədin meracı" adlı miniatür Şərq 
rəssamlarının yaradıcılığında çox az təsadüf edilən dini məzmunlu süjeti təsvir 
edir. Kompozisiyanın mürəkkəbliyi və dinamikliyi, kontrast rənglərin uyğunluğu, 
vəhdəti əsasında əldə olunan rəsmin zəngin koloriti göstərir ki, rəssam bu rəsmin 
çəkilməsinə bütün var-qüvvəsini, bilik və bacarığını, topladığı təcrübəni sərf 
etmişdir. Bu səbəbdən bu miniatür Azərbaycan miniatür sənətinin ən dəyərli, 
misilsiz nümunələrindən sayılır. 
Kitab miniatürlərindən əlavə, Sultan Məhəmmədin işlədiyi bir neçə 
portret və real həyat hadisələrini əks etdirən məişət janrlı əsərləri də dövrümüzə 
qədər gəlib çatmışdır. Bu əsərlərin əksəriyyətində (Sankt-Peterburqun Saltıkov-
Şedrin adına kitabxanasında saxlanılır) rəssamın yaşadığı dövr üçün səciyyəvi 
sayılan saray həyatı, şah I Təhmasib başda olmaqla saray əyanlarının əyləncələri 
təsvir edilib. Rəssamın on xırda detalları böyük ustalıqla işləməsi dövrün saray 
həyatını, xalqın adət-ənənələrini, etnoqrafık xüsusiyyətlərini öyrənməyə yaxşı 
imkan verir. 
Qeyd etmək lazımdır ki, Sultan Məhəmmədin çəkdiyi illüstrasiyalar və 
müstəqil miniatürlər məzmununa görə ənənəvidir, yəni ümumiyyətlə müsəlman 
aləmində təsvir edilən süjetlərdir. Lakin rəssamın böyük ustalığı elə burasındadır 
ki, ənənəvi mövzuları təsvir edərkən o onları yeni süjet xətləri ilə zənginləşdirir, 
yeni obrazlı ifadə vasitələri tapır. Sultan Məhəmmədin əsərlərinin bədii-estetik 
təsir qüvvəsinin əsasını təşkil edən, onlara əsrarəngiz gözəllik verən kolorit və 
85 
 
dekorativlik Azərbaycan miniatürləri üçün səciyyəvi üslub xüsusiyyətlərindən 
olub, onları başqa rəssamlıq məktəblərinin əsərlərindən fərqləndirir. Elmi 
ədəbiyyatda "Səfəvi məktəbi", "Təhmasib məktəbi", çox zaman isə "Sultan 
Məhəmməd məktəbi" adlandırılan bu üslubun inkişafında dövrünün ən görkəmli 
ustad sənətkarı olan Sultan Məhəmmədin yaradıcılığının müstəsna əhəmiyyəti 
olmuşdur. Sultan Məhəmmədin davamçıları - oğlu Mirzə Əli Təbrizi, şagirdləri 
Müzəffər Əli, Mir Seyidəli və digər miniatür ustalarımızın yaratdığı əsərlər Yaxın 
və Orta Şərqdə, Hindistandan Misirə qədər olan ərazilərdə fəaliyyət göstərən 
rəssamların yaradıcılığına müsbət təsir göstərmişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
86 
 
Azərbaycan tarixində I Şah 
İsmayıl Xətai xüsusi yer tutur. 
Azərbaycan  Səfəvilər dövlətinin banisi, 
görkəmli dövlət  xadimi və sərkərdə, 
həmçinin gözəl şair olan Xətai 
Azərbaycan ədəbi dilinin inkişafında 
mühüm rol oynamışdır. O, şeirimizin ana 
dilində yazılmasına  müstəsna  əhəmiyyət  
vermiş, onun hakimiyyəti dövründə  
Azərbaycan dili nəinki hakim ədəbi dilə 
çevrilmiş, eyni zamanda dövlət dili 
səviyyəsinə yüksəlmişdir: ondan 
diplomatik yazışmalarda istifadə 
olunmuşdur. 
Şah İsmayıl Xətai 
      (1487-1524) 
Ərdəbilin hakimləri, 
Səfəvi şeyxləri XV əsrin sonlarında dünyəvi hakimiyyət uğrunda mübarizəyə 
qatılırlar. Azərbaycanda və ondan kənarlarda böyük nüfuz sahibi olan Səfəvi 
şeyxləri dərin bilikləri, müdrik məsləhətləri və sadə həyat tərzləri ilə seçilirdilər. 
XI-II əsrdən başlayaraq şiəliyi qəbul etmiş Səfəvilər o dövrdə Azərbaycanda 
hakimiyyətdə olan sülalələrin haqsızlıqlarından danışır, onların aradan qaldırılması 
yollarını təklif edirdilər. Səfəvi şeyxlərinin elə böyük nüfuzu olmuşdur ki, XIV 
əsrin sonlarında Azərbaycana yürüş etmiş Əmir Teymur onların mülklərinə 
toxunmamış, hətta şeyxlə görüşə piyada yollanmışdır. XV əsrdə Ağqoyunlu 
dövlətinin banisi Uzun Həsənlə qohumluq əlaqəsi yaradan, onun bütün tədbirlərini 
dəstəkləyən Səfəvi şeyxləri Uzun Həsənin ölümündən sonra öz dövlətlərinin 
qurulması barəsində fikirləşməyə başlamışlar. Onlar Şirvanı zəbt edib, burada öz 
dövlətlərini yaratmaq arzusunu gizlətməmişlər. Lakin təriqətin başçısı Şeyx 
Cüneydin, sonra isə onun oğlu Şeyx Heydərin Şirvan yürüşləri məğlubiyyətlə 
nəticələnmişdi. Şirvanşahları öz vassalı hesab edən və Şirvanda Səfəvi dövlətinin 
qurulmasını istəməyən Ağqoyunlu padşahları şirvanşahlara hərbi yardım 
göstərmiş, nəticədə Cüneyd və Heydər öldürülmüşlər. Şeyx Heydər 1488-ci ildə 
həlak olanda təriqətin başında onun böyük oğlu Sultanəli dayanır. 
87 
 
1487-ci ildə Şeyx Heydərin ailəsində anadan olan oğlana İsmayıl adı 
qoyurlar. Onun anası Uzun Həsənin qızı, Şeyx Heydərin arvadı Aləmşah Bəyim 
idi. 
Şeyx Heydərin ölümündən sonra onun hərəkətlərindən qəzəblənən 
Ağqoyunlu Sultan Yaqub 1488-ci ildə kiçikyaşlı İsmayılı anası və qardaşları 
Sultanəli və İbrahimlə birlikdə həbs etmək əmrini verir. Sultan Yaqubun 
ölümündən sonra hakimiyyətə gələn Rüstəm Mirzənin əmri ilə Şeyx Heydərin 
ailəsi 1492-ci ildə həbsdən azad olunur. Rüstəm Mirzə hakimiyyətdə 
möhkəmləndikdən sonra Səfəvi şahzadələrini aradan götürməyə çalışır, çünki onun 
tərəfdaşı olan Sultanəli böyük nüfuza sahib olmaqdan başqa, istedadlı sərkərdə 
kimi də özünü göstərmişdi. Böyük qardaşı Şeyx Sultanəli İsmayılı özünün varisi 
təyin edərək Ərdəbilə göndərir, özü isə cüzi qüvvə ilə Rüstəm Mirzənin göndərdiyi 
qoşunlarla döyüşə atılaraq həlak olur. Bir müddət Ərdəbildə və Rəştdə gizlədilən 
İsmayıl sonralar Lahicanda Gilan hakimi Mirzə Əlinin sarayına aparılır. Vaxtilə 
onun atası və böyük qardaşına xidmət etmiş Səfəvi sərkərdələri və üləmaları ona 
dərs deməyə başlayırlar. Qısa müddət ərzində hərb işinin xüsusiyyətlərini öyrənən, 
silah işlətməkdə məharət göstərən İsmayıl həm də dövrün elmləri ilə məşğul olur, 
üstəlik, ona siyasət və beynəlxalq əlaqələrin prinsiplərindən də məlumatlar 
verilirdi. 
Bu dövrdə Ağqoyunlu dövlətində daxili müharibələr ara vermirdi. Vaxtilə 
möhtəşəm Azərbaycan dövləti kimi tanınan Ağqoyunlu dövləti bir sülalənin 
nümayəndələrinin bir-birləri ilə apardığı çəkişmələrdən tənəzzül keçirir və 1499-cu 
ildə iki hissəyə parçalanır. Onların birinin başında Əlvənd (paytaxtı - Təbriz), 
digərinin başında Murad (paytaxtı - İsfahan) dayanırdı. Bu şəraitdə hamının diqqəti 
Səfəvilər təriqətinə yönəlmişdi. Hələ Şeyx Heydərin dövründən onlar qırmızı 
zolaqlı papaqlar geydiyindən onlara "qızılbaşlar" deyilirdi. 
1499-cu ilin avqust ayında Şeyx İsmayıl özünün yaxın tərbiyəçi və 
məsləhətçisi olan bir neçə qızılbaş əmiri, həmçinin onların tərəfini saxlayan tayfa 
başçıları ilə birlikdə qoşun toplamaq üçün Ərdəbilə yollanır. Lakin Ərdəbil hakimi 
onları qəbul etmir. Qışı Ərcivanda (indiki Azərbaycan Respublikasının Astara 
rayonu) keçirən İsmayıl 1500-cü ilin yazında şamlı və rumlu tayfalarından, habelə 
Qaradağ və Talış əhalisindən ona qoşulmuş 2 minə yaxın qızılbaşla Qarabağ, 
Çuxursəd, Şuragil, Kağızman, Tərcan yolu ilə Ərzincana gəlir. Burada qızılbaş 
tayfalarından, habelə Qaradağ sufilərindən təqribən 7 min tərəfdaş toplayan 
İsmayıl 1500-cü ilin axırlarında Şirvana hücum edir və Şirvan qoşunlarını Cabani 
döyüşündə məğlub edir. Döyüşdə şirvanşah Fərrux Yasar öldürülür. Qızılbaşlar 
1501-ci ilin yazında uzunsürən mühasirədən sonra Bakını tuturlar. Daha sonra 
Şamaxı yaxınlığında yerləşən Gülüstan qalasında möhkəmlənmiş Şirvan 
qoşunlarının qalıqlarını mühasirəyə alırlar. Lakin Ağqoyunlu Əlvənd Mirzənin 
88 
 
hücuma keçdiyini eşidən qızılbaşlar mühasirədən əl çəkərək Naxçıvan 
istiqamətində hərəkət edirlər. Şərur düzündə baş vermiş döyüşdə 7 minlik qızılbaş 
qoşunu 30 minlik Ağqoyunlu ordusunu məğlubiyyətə uğradır. Bu qələbəni 
qazanmağa əsasən döyüşçülərin İsmayıla olan böyük inamı, Səfəvi sərkərdələrinin 
bilik və bacarıqları imkan verir. 
1501-ci ilin payızında Təbrizə daxil olan İsmayıl özünü şah elan edir. 
Bununla da paytaxtı Təbriz olan Azərbaycan Səfəvilər dövlətinin əsası qoyulur. 
İsmayılın tabe olmaq təklifini rədd edən Ağqoyunlu hökmdarı Muradla 1503-cü 
ildə Həmədan yaxınlığındakı döyüş qızılbaşların qələbəsi ilə nəticələnir. I Şah 
İsmayıl Ağqoyunlu dövlətini ləğv edib, sonrakı illərdə bütün İranı, Xorasanı, İraqı 
öz dövlətinə qatır. 
Beləliklə, I Şah İsmayılın dövründə Səfəvilər dövləti Yaxın Şərqin ən 
qüdrətli dövlətlərindən birinə çevrilir. İsmayıl kənd təsərrüfatını dirçəltmək, 
şəhərlərdə sənətkarlıq və ticarəti inkişaf etdirmək, xarici ölkələrlə iqtisadi əlaqələri 
genişləndirmək siyasəti yürüdürdü. O, mərkəzi hakimiyyəti möhkəmləndirmək 
məqsədi ilə soyurqal torpaq sahibliyini tiyulla əvəz etməyə çalışırdı. Çünki 
soyurqal almış feodal onun tam sahibinə çevrilir və separatizmə meyilli olurdu. 
Şiəliyi rəsmi dövlət dini mövqeyinə qaldıran İsmayıl geniş ərazidə yaşayan 
müxtəlif xalqları vahid ideologiya ətrafında birləşdirməkdə Səfəvi dövlətini 
daxildən möhkəmləndirmək məqsədi güdürdü. O, şiəliyi həm də sünni olan 
Ağqoyunlulara, Şirvanşahlara, Şeybanilərə və osmanlılara qarşı mübarizə 
bayrağına çevirmişdi. 
Avropaya gedən ticarət yollarının osmanlılar tərəfindən bağlanması 
əvvəllər xarici ticarətdən böyük gəlirlər əldə edən Səfəviləri narahat edirdi. 
Tərəflər arasında danışıqlar uğursuz olduğu üçün müharibə ilə nəticələnir. 1514-cü 
ildə sultan I Səlimin başçılıq etdiyi osmanlı ordusu ilə Çaldıran düzündə baş 
vermiş döyüşdə (Çaldıran vuruşması) qızılbaşlar məğlubiyyətə uğrayır. Osmanlı 
imperiyasına qarşı mübarizə aparmaq məqsədi ilə hərbi ittifaq yaratmağa çalışan 
İsmayıl Venesiya, Macarıstan, Almaniya, Roma papalığı və s. Avropa ölkələri ilə 
diplomatik danışıqlar aparır. Lakin onun səyləri nəticəsiz qalır. Sonrakı illərdə 
İsmayıl Şəki hakimliyini, Şirvanşahları, Gürcüstan çarlıqlarını asılı vəziyyətə salır. 
I Şah İsmayıl "Xətai" təxəllüsü ilə Azərbaycan, fars, ərəb dillərində şeirlər 
yazan görkəmli şair olmuşdur. Əsərlərinin çox hissəsini ana dilində yazmış 
İsmayılın yaradıcılığı Azərbaycan poeziyası tarixində mühüm mərhələ təşkil edir. 
O, Azərbaycan və İran ədəbiyyatı klassiklərinin əsərlərindən bəhrələnsə də, 
yaradıcılığının təşəkkülü və inkişafında Nəsiminin şeirləri daha əsas rol 
oynamışdır. Nəsiminin bir çox şeirlərinə o, nəzirələr yazmışdır. 
Xətainin əruz və heca vəznlərində həm klassik, həm də xalq şeirləri 
formalarında epik və gözəl lirik əsərləri vardır. 1506-cı ildə yazdığı "Dəhnamə" 
89 
 
poeması, daha sonra yazdığı əxlaqi-didaktik və fəlsəfi "Nəsihətnamə" məsnəvisi 
anadilli Azərbaycan epik şerinin ilk nümunələrindəndir. "Dəhnamə"də sufilik 
görüşlərinin müəyyən təsirinə baxmayaraq şair əsasən insani məhəbbəti vəsf edir. 
Onun əsərlərində təbiət gözəllikləri olduqca real təsvir olunub. Təbiəti təsvir edən 
şairlər arasında Xətainin əsərləri ən mükəmməlləri hesab olunur. Poemadakı 
qəzəllər əsərin lirizmini daha da artırır. Xətainin lirikasında şairin siyasi baxışları, 
qəhrəmanlığa, mübarizəyə çağırış, həyat eşqi, gözəllik, mənəvi saflıq, eləcə də 
vüsal sevinci, ayrılıq iztirabları tərənnüm olunur. "Nəsihətnamə"də şairin öyüd-
nəsihətləri dərin insanpərvərliyi ilə seçilir. 
Xətainin əsərləri poetik dilinin sadəliyi, təbiliyi, orijinal üslubu ilə diqqəti 
cəlb edir; bu səbəbdən sadə xalq arasında da geniş yayılmışdır. Azərbaycan ədəbi 
dilinin inkişafında Şah İsmayılın mühüm xidmətləri olmuşdur. O, anadilli 
poeziyanın inkişafına müstəsna əhəmiyyət vermiş, Azərbaycan dilində yazan 
şairlərə hamilik etmiş, sarayında şairlər məclisi yaratmışdır. Onun hakimiyyəti 
dövründə Azərbaycan dili nəinki hakim ədəbi dilə çevrilmiş, eyni zamanda dövlət 
dili səviyyəsinə yüksəlmiş, ondan diplomatik yazışmalarda belə istifadə 
olunmuşdur. İsmayılın əsərləri Yaxın Şərqin bir sıra ölkələrində yayılmışdır. Hal-
hazırda İsmayılın əsərlərinin əlyazmaları dünyanın məşhur əlyazma fondları və 
kitabxanalarında saxlanılır. 
I Şah İsmayıl Xətai 1524-cü ildə Şəkidən qayıdarkən vəfat edib, cənazəsi 
gətirilib Ərdəbildə dəfn olunub. 
90 
 
I Şah İsmayılın vəfatından sonra Səfəvilər dövləti 
parçalanmaq  təhlükəsi ilə üzləşdi: I İsmayılın taxta 
oturdulmuş qulu – I Təhmasibin cəmi 10 uşağı var  idi və 
bundan istifadə edən iri feodallar  özbaşınalıqlar edir, daxili 
münaqişələr yaradır, aralarında  apardıqları ədavətlə vətəndaş 
müharibəsi üçün zəmin yaradırdılar. Tarixdə hökmdarın 
azyaşlı olması ucbatından dağılan  dövlətlər  çox  olmuşdur, 
lakin xoşbəxtlikdən Səfəvilər bu aqibət gözləmirdi. Atasının 
istedad  və bacarığını özündə cəmləşdirən I Təhmasib həddi-
büluğa çatdıqda ölkəni parçalayan  qüvvələri məhv etmiş, 
mərkəzləşmiş dövlət yaratmış, iqtisadiyyatı bərpa etmiş, 
Səfəvilər dövlətini dünya  dövlətləri sırasına  çxarmışlar. 
I Şah Təhmasib Azərbaycan tarixinə mərkəzləşmiş 
dövlət yaratmış hökmdar, hərbi islahatlar keçirmiş görkəmli 
sərkərdə, iqtisadiyyatı bərpa edən, elm və mədəniyyətin 
inkişafına daim diqqət yetirən dövlət başçısı kimi 
düşümüşdür. 
 
I Şah Təhmasib 
    (1513-1576) 
Səfəvi hökmdarı I Şah İsmayılın 1513-cü 
ildə anadan olan oğlu - I Təhmasib Azərbaycan 
tarixinə qızıl səhifələr yazmaqla atasının və 
nəslinin şöhrətini daha da artırmışdır. Onun hakimiyyət illəri - 1524 - 1576-cı illər 
Səfəvilər dövləti üçün sınaq illəri olmuşdur. Uşaqlığında mükəmməl təhsil almış I 
Təhmasib atası kimi böyük sərkərdə və müdrik dövlət başçısı olmaq arzusunda idi. 
On yaşında şah elan edilən I Təhmasib hakimiyyət uğrunda mübarizə 
aparan qızılbaş tayfa əmirlərinin əlində oyuncağa çevrilmişdi. Şah tədricən feodal 
pərakəndəliyinin ölkə üçün nə qədər təhlükəli olmasını anlayır və mərkəzləşmiş 
dövlət qurmaq fikrinə gəlirdi. O, sadiq tərəfdaşlarına arxalanaraq ayrı-ayrı tayfa 
başçılarını itaətə gətirir, müqavimət göstərənləri məhv edirdi. İllər keçdikcə daimi 
qoşunların gücünə əmirlərin müqavimətini qıran I Təhmasib mərkəzi hakimiyyəti 
xeyli möhkəmlədə bildi. 
Hakimiyyətə gəldiyi zaman I Təhmasibin qarşısındakı problemlər 
sırasında osmanlıların qərbdən, onların müttəfiqi Krım tatarlarının şimaldan, 
özbəklərin şərqdən hücumlarının qarşısını almaq, dağılmış iqtisadiyyatı bərpa 
etmək, mədəniyyətin inkişafı üçün zəmin yaratmaq dururdu. 
Osmanlı dövləti ilə aparılan müharibə göstərmişdi ki, mərkəzləşmiş dövlət 
qurmadan və hərbi islahatlar keçirmədən qələbə qazanmaq mümkün deyil. Odur ki 
I Təhmasib müstəqil siyasət yürütməyə can atan Şirvanşahlar dövləti və Şəki 
hakimliyini ləğv etmək qərarına gəldi. Daxili ixtilaflar Şirvanşahlar dövlətini xeyli 
zəiflətmişdi. Bundan istifadə edən I Təhmasib 1538-ci ildə qardaşı Əlqas Mirzənin 
91 
 
başçılığı ilə Şirvan üzərinə qoşun göndərdi. Sonuncu şirvanşah Şeyxşah ibn Şahrux 
müqavimət göstərsə də, məğlub edildi. Şamaxı şəhəri, sonra isə Şirvanın vacib 
strateji məntəqələri, o cümlədən dağ qalaları tutuldu, Şirvanşahlar dövləti ləğv 
edildi, onun kitabxanası, xəzinəsi, silah anbarları Təbrizə daşındı. Şirvanşah 
Şeyxşah öldürüldükdən sonra Azərbaycanın bu bölgəsi Səfəvi dövlətinin tərkib 
hissəsinə çevrildi, Şirvan bəylərbəyiliyi adlandırıldı. 
Səfəvilərin Şirvan yürüşü zamanı Şəki hakimi Dərviş Məhəmməd xan 
şirvanlılara kömək göstərmişdi. Buna baxmayaraq I Təhmasib bu vilayəti dinc 
yolla birləşdirməyə can atırdı. Dərviş Məhəmməd xan I Təhmasibin bacısı Pərixan 
xanım ilə evləndikdə münaqişənin dinc yolla həll olunacağına ümid yarandı. Lakin 
Pərixan xanımın vəfatından sonra Dərviş Məhəmməd xan I Təhmasiblə bütün 
əlaqələri kəsdi. 1551-ci ildə I Təhmasib şəxsən özü böyük qoşunla Şəki üzərinə 
yürüşə başladı. Şəki xanı qoşunlarını Kiş qalası, "Gələrsən-görərsən" qalası və 
sığınacaqlarda (dağlardakı mağaralarda) yerləşdirərək uzun müddət müdafiə 
olunacağına inanırdı. Lakin o, I Təhmasibin qoşunlarında ağır topların olmasından 
xəbərdar deyildi. Bu ağır toplar döyüş əməliyyatlarında öz sözünü dedi: bir neçə 
atəşlə qala divarlarında böyük dəliklər əmələ gəldi, bu dəliklərdən qızılbaşlar 
qalaya hücum etdilər. Şəkililərin bütün müqavimət məntəqələri zəbt edildi, Dərviş 
Məhəmməd xan döyüşdə öldürüldü. Bununla da Səfəvi dövləti ərazisində sonuncu 
müstəqil feodal qurumu ləğv edildi. 
Şirvan və Şəkinin Azərbaycan Səfəvilər dövlətinə tam birləşdirilməsi 
Azərbaycan xalqının tarixində müsbət rol oynadı. Azərbaycanın cənub və şimal 
hissələri arasında əlaqələr daha da gücləndi. 
I Təhmasibin hakimiyyəti illərinə Səfəvi - Osmanlı müharibəsinin ən 
qızğın döyüşləri təsadüf edir. Osmanlı sultanı I Süleyman hələ 1534-cü ildə Səfəvi 
dövlətindəki hərc-mərclikdən istifadə edərək Azərbaycana hücum etdi. Ağır 
döyüşlərlə geri çəkilən Səfəvi qoşunları osmanlıların qarşısını ala bilmədi və onlar 
Təbriz də daxil olmaqla bir çox əraziləri talan etdilər. I Təhmasib "yandırılmış 
torpaq" taktikasına əl atmalı oldu. Belə ki, geri çəkilən Səfəvi qoşunları əhalini 
köçürür, ərzaq və ləvazimatları özü ilə götürür, əkin sahələrini, otlaqları yararsız 
hala salır, şəhər və kəndləri dağıdır, su hövzələrini zəhərloyirdi. İrəliləyən osmanlı 
qoşunu sanki səhralığa yiyələnir və tutduğu ərazidə möhkəmlənə bilməyib ərazini 
tərk etməyə məcbur olurdu. Beləliklə, I Təhmasibin taktikası düşmənə Azərbaycan 
torpaqlarında möhkəmlənməyə imkan vermirdi. Belə olduqda Səfəvi dövlətini 
daxildən parçalamağa cəhd edən Osmanlı sultanı qiyamçı feodallara kömək edir, 
lakin bütün qiyamlar şah tərəfindən qətiyyətlə yatırılırdı. Şahın qoşunları 
osmanlıların müttəfiqi olan Krım xanının yürüşlərinin də qarşısını ala bildi. 
Döyüşlərin gedişi zamanı hərbi islahat keçirən I Təhmasib təkcə süvari 
hissələrini gücləndirmir, həm də 30 min nəfərlik daimi piyada qoşunu tərtib edib, 
92 
 
onları top və tüfənglərlə silahlandırırdı. Osmanlıları sülh danışıqlarına başlamağa 
vadar etmək üçün I Təhmasib 1552-ci ildə geniş hücum əməliyyatı həyata keçirdi. 
Osmanlıların Xilat, Van, Bitlis, Vostan, Muş əraziləri darmadağın edildi. 1554-cü 
ildə I Süleyman Naxçıvan istiqamətində hücuma keçəndə olduqca böyük 
müqavimətlə üzləşdi və geri çəkilməyə məcbur oldu. Bundan sonra o, danışıqlar 
aparmaq təklifini qəbul etdi. 1555-ci il mayın 29-da Səfəvi - Osmanlı 
müharibəsinin növbəti mərhələsi Amasya sülh müqaviləsi ilə başa çatdı. Sülhə 
görə, Qərbi Gürcüstan və Ermənistan (Van gölü ətrafında coğrafi ərazi) 
osmanlıların ixtiyarına keçdi. Bunun müqabilində dövlətin əsas ərazilərini özündə 
saxlayan I Təhmasib islahatları davam etdirmək imkanı qazandı. 
I Təhmasib Şərqdə baş verən hadisələrə fəal müdaxilə edir, daim ölkəsinin 
maraqlarına cavab verən siyasət həyata keçirir. Cənub-şərq qonşusu Böyük Moğol 
imperiyasında qanuni hakimiyyət devriləndə və yeni hökmdar Səfəvilərə qarşı 
tədbirlər həyata keçirməyə başlayanda I Təhmasib 12 min qızılbaş süvarisini 
Hindistana göndərmiş və nəticədə qiyam yatırılmış, qanuni hökmdar Hümayun 
yenidən hakimiyyətə qayıtmışdı. Bunun müqabilində Hümayun böyük xəzinə ilə 
birlikdə Qəndəhar əyalətini də Səfəvilərə bağışlamışdı. I Təhmasib dövlətin şimal-
şərq sərhədlərində Xorasana daim hücumlar edən özbək qoşunlarını məğlub 
etmişdi. 
Müharibələr nəticəsində Təbrizin dağıntılara məruz qalması səbəbindən I 
Təhmasib 1555-ci ildə paytaxtı Təbrizdən Qəzvinə köçürür. 
Amasya müqaviləsindən sonra şah ölkənin iqtisadi həyatını, ticarət və 
sənətkarlığı dirçəltmək məqsədi ilə bir sıra islahatlar həyata keçirir. Ən ağır 
vergilər ləğv edilir, digərlərinin həcmi azalır, vergi yığımında olan hərc-mərcliyin 
qarşısı alınır. 1565-ci ildə tamğa vergisini ləğv etməklə şah sənətkarlıq və ticarətin 
inkişafına yaxşı şərait yaradır. O zaman Təbriz, Şamaxı, Dərbənd, Bakı, Ərdəbil, 
Ordubad, Ərəş, Culfa mühüm sənətkarlıq-ticarət məntəqələri idi. Azərbaycan ipəyi, 
soyuq silahları, zinət əşyaları, parçaları Şərq və Qərb bazarlarında böyük qiymətə 
satılırdı. I Təhmasibin hakimiyyəti illərində Azərbaycanda mədəniyyətin inkişafı 
üçün şərait yaradılmışdı. Savadlı şəxs olan I Təhmasib özü bədii yaradıcılıq və 
xəttatlıqla da məşğul olurdu. Hakimiyyəti illərində qazandığı təcrübəni o, "Şah 
Təhmasibin təzkirəsi” adlı əsərində toplamışdı. Bu əsər gələcək nəsillərə öyüd-
nəsihət şəklində yazılıb, hər müddəası konkret tarixi faktlarla təsdiqlənib. Şah daim 
elm və mədəniyyət xadimlərini himayə etmiş, zəmanənin on məşhur rəssam, xəttat, 
nəqqaş və digər mütəxəssislərini Təbrizdə fəaliyyət göstərən "Şah kitabxanası”na 
yığmışdı. Sadıq bəy Əfşar kimi rəssamlar, Aşıq Qurbani kimi aşıqlar, Həsən bəy 
Rumlu kimi alimlər və başqaları məhz şah I Təhmasibin qayğısı sayəsində 
Azərbaycanda elm və mədəniyyəti inkişaf etdirmişlər. 
 
93 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
94 
 
Azərbaycan xalqının tarixi yaddaşında 
birmənalı qarşılanmayan şəxsiyyətlədən biri I Şah 
Abbasdır. O, ölkədə sabitlik yaratmış, islahatlar 
həyata  keçirmiş, uğurlu hərbi əməliyyatlar 
vasitəsilə zəbt edilmiş torpaqları geri qaytarmış, 
geniş quruculuq işləri aparmışdır. Bununla belə, 
“Böyük sürgün” nəticəsində İranın daxili 
rayonlarının iqtisadiyyatını inkişaf etdirməsi 
Azərbaycan iqtisadiyyatının zəiflədilməsi hesabına 
həyata  keçirilmişdir. Qızılbaş əmirlərinə qarşı 
aparılmış mübarizə azərbaycanlıların dövlətdə 
tutduqları mövqeyə zərbə vurmuşdur. Azərbaycan 
Səfəvilər dövlətinin tədricən formalaşmasının 
təməlini məhz I Şah Abbas qoymuşdur.  
Azərbaycan tarixinə I Şah Abbas görkəmli dövlət 
xadimi, islahatçı, istedadlı sərkərdə, Azərbaycan 
Səfəvilər dövlətinin qüdrətini pərba edən və 
bununla belə, onun formalaşması üçün  zəmin 
yaradan şəxsiyyət  kimi daxil olmuşdur. 
I Şah Abbas 
(1513-1576) 
 
Azərbaycan Səfəvilər dövləti XVI əsrin sonunda dərin böhran keçirirdi. 
Zəif və iradəsiz şah Məhəmməd Xudabəndənin dövründə feodal pərakəndəliyi 
güclənmiş, bundan istifadə edən xarici dövlətlər Səfəvi torpaqlarına hücumlar 
təşkil etməyə başlamışdılar. Hörmüz limanında möhkəmlənən portuqallar Səfəvi 
dövlətinin Qırmızı dəniz, Fars körfəzi və Hind okeanına birbaşa çıxışını 
bağlamışdılar. Özbəklər daim Xorasana hücum edir, Səfəvi torpaqlarının şərq 
ərazilərini zəbt etməyə çalışırdılar. Ən böyük təhlükəni isə osmanlı orduları 
yaratmışlar. Osmanlı qoşunları və onların müttəfiqi olan Krım xanlığının qoşunları 
faktik olaraq Təbriz də daxil olmaqla Azərbaycanın əksər ərazilərini zəbt 
etmişdilər. Zəbt edilmiş ərazilərdə, ilk növbədə Şimali Azərbaycanda osmanlılar öz 
inzibati-ərazi və iqtisadi sistemlərini yaradır, buranı bütövlüklə səfəvilərdən 
qoparmaq məqsədi güdürdülər. 
İqtisadi gerilik nə müharibə aparmağa, nə də islahatlar keçirməyə imkan 
vermirdi. Ayrı-ayrı qızılbaş feodal qruplaşmalarının bir-biriləri ilə toqquşmaları 
onsuz da zəif olan ordunu daha da zəiflədirdi. Belə şəraitdə 1587-ci ildə şah 
Məhəmməd Xudabəndənin ölüm xəbəri yayıldı. Onun oğlu, igid və bacarıqlı 
sərkərdə Həmzə Mirzə hələ atasının sağlığında öldüyündən hakimiyyətə Səfəvi 
nəslinin digər qollarından olan nümayəndə gəlməli idi. Belə namizədlər çox idi, 
95 
 
lakin sonda ustaclı və şamlı tayfa əmirlərinin dəstəyinə arxalanan və 1587-ci ilədək 
Xorasanda yaşayan 16 yaşlı şahzadə Abbas şah elan edildi. 
Qızılbaş əyanları ilə keçirilmiş ilk müşavirə göstərdi ki, ölkəni məhv 
olmaq təhlükəsindən qurtarmaq üçün güclü ordu yaradılmalı, ölkədə sabitlik bərpa 
edilməlidir. Bunlara nail olmaq üçün islahatlar keçirilməli, iqtisadiyyatın 
tərəqqisinə xüsusi diqqət verilməli idi. Bunun üçün isə feodal pərakəndəliyinə son 
qoyulmalı idi. Daxili problemləri həll etmək üçün vaxt qazanılmalı idi və bu vaxtı 
qazanmaqçün şah osmanlılarla danışıqlara başladı. 1590-cı ildə tərəflər arasında 
imzalanan İstanbul sülhü çox ağır oldu: Cənubi Azərbaycanın Ərdəbil şəhəri 
ətrafında olan bir neçə vilayəti istisna olmaqla digər Azərbaycan  torpaqları,  
həmçinin  əvvəllər bütünlüklə Səfəvilərə məxsus Gürcüstan və Ermənistan (Van 
gölü ətrafında olan torpaqlar nəzərdə tutulur) osmanlılara verilirdi. 
Dövlətin baş vəziri Hatəm bəy Ordubadi ilə birlikdə islahatlar planı 
hazırlayan şah onları həyata keçirməyə başladı. Səvəfı əmirlərindən ibarət qoşunlar 
düşmənlə müharibədə igidliklər göstərsələr də, ayrı-ayrı feodallara qarşı 
mübarizədə zəif iştirak edirdilər, çünki onların bir-birlərinə qohumluqları çatırdı. 
Mərkəzi hakimiyyəti gücləndirmək üçün isə itaət göstərməyən feodalların 
müqaviməti mütləq qırılmalı idi. Odur ki şahın əmri ilə 15 min nəfərlik qulamlar 
korpusu təşkil edildi. Atabəylər dövlətində məmlüklər korpusunun formalaşma 
prinsipini əsas götürən şah qızılbaş tayfalarına heç bir aidiyyəti olmayan oğlan 
uşaqlarını toplamaq və şaha sədaqət ruhunda tərbiyələndirmək əmri verdi. 
Qulamlar şahın qvardiya qoşunu rolunu oynayırdı. 
Müasir müharibədə odlu silahların əhəmiyyətini yaxşı dərk edən şah top 
hissələri yaratmağa başlayır. Ölkə daxilindəki ustalarını səfərbər edən, Avropa 
dövlətləri və Rusiyadan əlavə mütəxəssislər dəvət edən və avadanlıq alan şah qısa 
müddət ərzində 500 topu olan güclü topçu hissələri yaratmağa müvəffəq olur. 
Bundan başqa, ölkənin əhalisi siyahıya alınır, xüsusi siyahılara əsasən 
vilayətlərdən müəyyən sayda döyüşçülər toplanmağa başlanır. Onlar şahın 
hesabına təmin və təchiz edilir, tüfənglərlə silahlandırılır. 12 minlik tüfəngçi 
korpusuna şahın əmri ilə qızılbaş tayfalarının döyüşçüləri götürülmürdü ki, 
tüfəngçiləri də pərakəndəlik yaradan feodallara qarşı mübarizədə istifadə etmək 
mümkün olsun. 
Bu tədbirlərdən sonra qızılbaş əmirlərinə qarşı amansız mübarizəyə 
başlayan şah mərkəzi hakimiyyətə tabe olmayanları məhv edirdi. Beləliklə, 
tədricən ikitirəlik, pərakəndəlik yaradan əmirlər aradan götürüldü, onların təmsil 
etdiyi tayfalar zəiflədildi. Bundan sonra qızılbaş süvari hissələrində islahatlar 
keçirildi. 116 minlik güclü süvari qoşunu yaradıldı, onlardan 44 mini daimi qoşun 
siyahılarına salındı. Daimi qoşunların yaradılması o dövr üçün mütərəqqi addım 
idi. 
96 
 
Daxili sabitliyin yaranması sosial-iqtisadi və inzibati islahatlar keçirməyə 
imkan verdi. Keçirilmiş maliyyə tədbirləri dövlətin xəzinəsini zənginləşdirdi, 
məhsuldar qüvvələr canlandı. I Şah Abbasın rəhbərliyi ilə Səfəvi dövləti tədricən 
dirçəldi. 
Fəal xarici siyasət yürüdən şah Avropa və Rusiya ilə ticarət əlaqələrindən 
başqa, hərbi-siyasi danışıqlar da aparırdı. Almaniya və İspaniya osmanlılara qarşı 
başlanacaq müharibədə səfəviləri dəstəkləyəcəklərini vəd etdilər. 
1597-ci ildə şah dövlətin paytaxtını cəbhə bölgəsinə yaxın olan Qəzvindən 
İsfahana köçürür. Bu isə İranın mərkəzi vilayətlərinin inkişafı üçün zəmin yaradır. 
İslahatları keçirəndən sonra 1599-cu ildə I Şah Abbas Şərqə yürüş edir. 
Özbək Şeybani dövləti ilk döyüşlərdəcə məğlub edilir, Xorasan və ətraf ərazilər 
yenidən Səfəvi torpaqlarına qatılır, Orta Asiya və Əfqanıstanın bir çox əraziləri 
şahın təsiri altına keçir. 
1601-1602-ci illərdə şah portuqallara qarşı əməliyyatlara başlayır. 
İngilislərlə danışıqlar apararaq onlardan hərbi gəmilər almış şah həm dənizdən, 
həm də qurudan portuqalların əlində olan və Fars körfəzinə çıxışları bağlayan 
limanlara hücum edir. Portuqalların burada möhtəşəm istehkam yaratmalarına 
baxmayaraq, onların qalaları tutulur, özləri isə bu ərazilərdən qovulurlar. Şah bir 
sıra Bəhreyn adalarını da tutmağa müvəffəq olur. 
1603-cü ildə I Şah Abbas çoxdan bəri hazırlaşdığı müharibəyə - osmanlı 
qoşunlarına qarşı müharibəyə başlayır. 1603 - 1607-ci illər əməliyyatlarında 
Azərbaycan bütünlüklə osmanlı qoşunlarından azad edilir. Doğrudur, ölkəyə bu 
çox baha başa gəlir. Bir çox şəhərlər viran olur, əkin sahələri, bağlar, suvarma 
kanalları məhv edilir. Üstəlik, "yandırılmış torpaq" taktikasından geniş istifadə 
edən şah düşmən hərəkət edən ərazilərdə bütün maddi varlıqları məhv edir, su 
hövzələrini zəhərləndirir, əhalini isə ölkənin dərinliklərinə, İsfahan ətrafına 
köçürür. Köçürmə elə böyük miqyasda aparılır ki, hətta əhali arasında "Böyük 
sürgün" adını alır. Osmanlılar bir neçə dəfə itirilmiş torpaqları qaytarmağa cəhd 
etsələr də, yenə də məğlub edilir, Səfəvi qoşunları Kərbəla, Nəcəf, Mosul, Kərkük, 
Bağdaddan tutmuş Qara dəniz sahillərinə qədər olan əraziləri tuturlar. 1621-ci ildə 
Qəndəhara yürüş edən 1 Şah Abbas Əfqanıstanı tutmaqla öz dövlətinin sərhədlərini 
Hindistan hüdudlarına çatdırır. 
Xalqın yaddaşında keçirdiyi islahatları, uğurlu hərbi əməliyyatları, 
köçürmə siyasəti ilə bərabər, I Şah Abbas apardığı geniş quruculuq işləri ilə də 
qalmışdır. Onun dövründə müharibədən əziyyət çəkmiş bölgələrin iqtisadiyyatı 
qısa müddət ərzində bərpa edilmiş, minlərlə yeni-yeni bina inşa olunmuşdur. 
Qeyd etmək lazımdır ki, I Şah Abbasın fəaliyyətinin müsbət tərəfləri ilə 
bərabər, mənfi tərəfləri də var idi. Belə ki, "Böyük sürgün" nəticəsində 
Azərbaycandan İsfahana köçürülmüş minlərlə usta və sənətkar ailəsinə müharibə 
97 
 
qurtarandan sonra vətənlərinə qayıtmaq icazəsi verilməmişdi. İranın daxili 
rayonlarının iqtisadiyyatının inkişaf etdirilməsi Azərbaycan iqtisadiyyatının 
zəiflədilməsi hesabına həyata keçirilmişdi. Üstəlik, qızılbaş əmirlərinə qarşı 
aparılmış mübarizə dövlətçilik baxımından labüd addım olsa da, azərbaycanlıların 
dövlətdə tutduqları mövqeyə zərbə vurulmuşdu. Məlum olduğu kimi, qızılbaş 
əmirlərinin əksəriyyətini məhz azərbaycanlılar təşkil edirdi. Yeni qoşun növlərində 
azərbaycanlıların sayının az olması, vəzifələrə məhz qızılbaşlara heç bir aidiyyəti 
olmayan şəxslərin təyin edilməsi son nəticədə dövlətin farslaşmasına gətirib 
çıxarmışdı. I Şah Abbas 1629-cu ildə vəfat etmişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
98 
 
Məhəmməd Füzuli Azərbaycan ədəbiyyatının ən 
nəhəng simalarından biridir. Füzuli şeiri dünya  
poeziyasının nadir  incilərindəndir. Məhəmməd 
Füzuli sənəti əlçatmaq zirvədir. Onun yaradıcılığı 
yalnız Azərbaycan  ədəbiyyatının deyil, ümumən 
Azərbaycan incəsənitinin inkişafına güclü təsir 
göstərmişdir. Füzuli Azərbaycan bədii-ədəbi dilinin 
yaradıcılarındandır. O, Nəsimidən sonra ana  dilində 
yaranmış şeirin ən gözəl nümunələri olan  əsərləri ilə 
Azərbaycan bədii dilini yeni yüksək səviyyəyə 
qaldırmış,  türdilli xalqlar  poeziyasına  qüvvətli təsir 
göstərmiş, ədəbi məktəb yaratmışlar. 
Məhəmməd Füzuli Azərbaycan tarixinə görkəmli şair, 
mütəfəkkir, tərcüməçi, Azərbaycan ədəbi-bədii dilinin 
yaradıcılarından  biri kimi ədəbi həkk olunmuşdur.  
 
      Məhəmməd Füzuli  
(1494-1556) 
Məhəmməd Füzuli 1494-cü ildə İraqın Kərbəla şəhərində azərbaycanlı 
ailəsində anadan olmuşdur. Onun atası Süleyman Azərbaycanın bayat tayfasından 
çıxmışdır. O dövrdə İraq Ağqoyunlu Azərbaycan dövlətinin tərkib hissəsi 
olmuşdur. Bu dövlətdə XV əsrin sonlarında baş verən çəkişmələr nəticəsində 
yüzlərcə azərbaycanlı ailəsi Azərbaycanı tərk edərək dövlətin ucqarlarına üz 
tuturmuş. Süleyman Kərbəlada oğlunu əvvəlcə məktəbə, daha sonra isə mədrəsəyə 
qoyur. Elm və ədəbiyyata böyük maraq göstərən oğlan Bağdada köçür və burada 
ali mədrəsədə təhsilini davam etdirir. Məhəmməd Füzuli hələ yeniyetmə yaşlarında 
gözəl aşiqanə qəzəllər yazmağa başlayır. 
Məntiq, nücum, tibb, riyazi və humanitar elmlərdən biliklərin əsaslarını 
öyrənən Məhəmməd Füzuli İraqın Nəcəf, ordan isə Hüllə şəhərinə köçür. Burada o, 
islamın dini-fəlsəfi cərəyanları ilə yaxından tanış olur, ərəb tərcümələri əsasında 
antik dövr yunan filosoflarının əsərlərini mütaliə edir. O həmçinin Azərbaycan, 
ərəb, fars, özbək, hind (türk və farsdilli) ədəbiyyatını öyrənmişdir. Sonralar yazdığı 
əsərlərində o, Əbu Nüvas, Xaqani, Nizami, Əlişir Nəvat, Cami, Salman Savəci, 
Nəsimi, Cəlaləddin Rumi, Kamal Xocəndi, Cəlili, Əhmədi, Şeyxi kimi məşhur şair 
və filosofların əsərlərindən parçalar gətirir, onlara iqtibaslar verir. Füzuli 
müəllimliklə də məşğul olmuşdur. 
Füzulinin ilk böyük əsəri "Bəngü-badə" ("Tiryək və Şərab") əsəri 
olmuşdur. Bu alleqorik poemada şair dövrün mühüm siyasi məsələlərinə 
toxunmuş, lovğa, təkəbbürlü, şöhrətpərəst hakimlərə qarşı çıxmış, elm və təhsilə 
qiymət verən ədalətli hökmdarlara alqış demişdir. Poema eyni zamanda sərxoşluğa 
99 
 
və narkotik vasitələrə (tiryək) qarşı yönəlmişdir. Əsəri Şah İsmayıl Xətaiyə ithaf 
edən şair onun oğlu I Şah Təhmasibin və onun sərkərdələrinin dövləti 
möhkəmləndirmək istiqamətində gördüyü işləri dəstəkləmişdir. Şeirlərinin birində 
Füzuli saraydan uzaq olduğunu iftixarla qeyd etmişdir. 
Füzuli üç dildə qəzəl, qəsidə, müsəddəs, tərkibbənd, tərcibənd, rübai, qitə, 
mürəbbe və s. yazmışdır. O, qəsidələrini ayrıca kitab şəklinə salmış, Azərbaycan, 
fars və ərəb dillərində divanlar tərtib etmişdir. Onun azərbaycanca divanına yazdığı 
müqəddimə o dövr Azərbaycan elmi-ədəbi üslubunun gözəl nümunəsidir. 
Azərbaycan dilində lirik şerin ən gözəl nümunələrini Füzuli yaratmışdır. 
Onun qələmə aldığı ahəngdar lirik parçalar əsasən məhəbbət və gözəllik 
mövzusundadır. Humanist sənətkar insan qəlbinin ən təbii, incə, ülvi hiss və 
həyəcanlarını yüksək bədii, obrazlı bir dillə ifadə etmişdir. Füzulinin lirikasında 
məhəbbət eyni zamanda dərin ictimai-fəlsəfi məzmuna malikdir. Füzulinin 
humanizmi onun vəsf etdiyi məhəbbət hissi ilə sıx bağlıdır. Füzuliyə görə, 
məhəbbət insana, onun gözəlliyinə və kamalına sevgi, həyat eşqi, dostluq və 
sədaqət deməkdir. O, məhəbbəti insan həyatının və xoşboxtliyinin ali məqsədi 
hesab etmişdir. 
Şair dövrün müxtəlif siyasi-ictimai və əxlaqi məsələlərinə münasibətini, 
feodal dünyasının sosial ədalətsizliyinə, dini cəhalət və xurafata etirazını da 
cəsarətlə bildirmişdir. Füzuli dövrün bir çox siyasi xadimlərinə, dövlət 
məmurlarına yazdığı müraciətlərində onları ədalətə, düzlüyə çağırmışdır. Məşhur 
“Şikayətnamə" əsərində şair zəmanəsinin təlatümlərindən, incəsənət və elm 
adamlarının çətinliklərindən, saray əyanlarının özbaşınalıqlarından, məmurların 
süründürməçiliyindən xəbər verir. Poema məktub şəklində yazılsa da, bədii nəsrin 
uğurlu nümunəsidir. Faktik olaraq "Şikayətnamə" Azərbaycan ədəbiyyatında ilk 
satirik nəsr əsəridir. 
Şairin ana dilində yazdığı "Söhbət ül-əsmar" alleqorik əsəri "Bəngü-
badə"nin davamı hesab edilə bilər. Bostan bitkilərinin timsalında şair müxtəlif 
insan xarakterlərini tərənnüm etmişdir. Əsərdə təkəbbürlü, şöhrətpərəst 
hökmdarlar, yaltaq və satqın saray əyanları məharətlə ifşa olunur. Şair hesab edir 
ki, məhz belə insanların lovğalıq və xudpəsəndliyi son nəticədə müharibə və 
fəlakətlərlə nəticələnir. "Saqinamə" ("Yeddi cam") əsəri Nizami Gəncəvinin 
"Yeddi gözəl" poemasının quruluşunu xatırlatsa da, alleqorik poemadır. Şair 
müxtəlif musiqi alətləri ilə həyat və Kainat barədə dini-fəlsəfi müsahibələr aparır. 
Şairin son fikri belə olmuşdur ki, canlılar arasında əsl həqiqəti insan dərk etmək 
qüdrətindədir. Ömrünün son illərində qələmə aldığı bu əsərdə şair öz fəlsəfi 
görüşlərini ümumiləşdirib ortaya qoymuşdur. Füzulinin başqa bir əsəri - "Rindu-
zahid" əsəri böyük hekayə təsəvvürü bağışlayır. Həddi-büluğa çatmış oğulla atanın 
mübahisəsi üzərində qurulan əsərdə dövrün mühüm ictimai-fəlsəfi, əxlaqi 
100 
 
məsələləri qaldırılır. Müəllif həyatın əsl mənasını əməkdə, zəhmətdə görür. Əsərdə 
övlad tərbiyəsi, ailə-məişət problemləri, peşə seçmək məsələləri, savadın böyük 
əhəmiyyəti haqqında maraqlı fikirlər söylənir, atanın övladın tərbiyəsi ilə uşaq 
vaxtlarından məşğul olmaq borcundan bəhs edilir. 
Məhəmməd Füzuli dahiyanə "Leyli və Məcnun" əsərini 1537-ci ildə 
Bağdada gələn osmanlı şairləri Xəyali və Yəhya bəyin xahişi ilə qələmə almışdır. 
Poema Azərbaycan, eləcə də Şərq və dünya poeziyasının nadir incilərindəndir. 
Şairin lirik şeirlərində ifadə olunmuş məhəbbət, mənəvi azadlıq arzuları poemada 
dahiyanə bədii vüsətlə tərənnüm edilmiş, bir-birini sevən iki gəncin faciəsi son 
dərəcə təsirli təsvir olunmuşdur. Poemanın yüksək poetik dili, zəngin bədii təsvir 
vasitələri, bitkin kompozisiyası, qəhrəmanların daxili aləmi, onların həyəcan və 
iztirabları çox böyük təsiredici qüvvəyə malikdir. 
Ərəb dilində nəsrlə yazdığı "Mətlə ül-etiqad" əsərində Füzuli sırf fəlsəfi 
məsələlərə toxunur, bu zaman yunan filosofları Aristotel, Platon, Demokrit və b.-
nın əsərlərindən istifadə edir. Fəlsəfi əsərlərində həmçinin mistika və tərkidünyalıq 
sezilir; bununla belə, o, müsəlman ilahiyyat məsələlərini olduqca səlis təhlil 
etmişdir. Obyektiv mövcud olan hər şeyi Füzuli iki növə bölürdü: zəruri və 
mümkün olan. Füzuliyə görə, zəruri olan, yəni öz mövcudluğunda səbəbə ehtiyacı 
olmayan, əbədi olan tək Allahdır. Digər nə varsa, mümkün olandı, yəni öz 
mövcudluğunda səbəbə ehtiyac duyur. Allah tərəfindən yaradılan dünyada, 
Füzuliyə görə, iki maddi (ilkin materiya və cism) və üç qeyri-maddi (forma, ruh, 
zəka) substansiyası mövcuddur. 
Füzulinin tərcüməçi kimi də fəaliyyəti diqqətəlayiqdir. O, XV əsr özbək 
şairi Vaiz Kaşifinin "Şühadətnamə", həmçinin Ə.Caminin "Hədisi-ərbəin" 
əsərlərini Azərbaycan dilinə tərcümə etmişdir. 
 
 
 
 
 
 
 
 
 
 
 
 
 
 
101 
 
Dünya bədii incəsənəti nümunələri 
arasında Təbriz miniatür məktəbinin 
nümayəndələri tərəfindən yaradılmış əsərlər 
xüsusi yer tutur. Bütün Şərq bədii incəsənətinin 
inkişafına təsir göstərmiş bu miniatür 
məktəbinin azərbaycanlı nümayəndələri 
sırasında Sadıq bəy Əfşar da vardır. Onun 
yaratdığı əsərlər dünyanın ən iri məşhur  
muzeylərini bəzəyir. Hərtərəfli istedad  sahibi 
olan Sadıq bəyin şeirləri, poeamaları da  
yaşadığı dövrdə məşhur olmuşdur. Uzun illər  
məşhur  Səfəvi kitabxanasının rəisi işləmiş, 
Sadıq  bəy burada yüzlərcə şedevr  əsərin 
yaradılmasında yaxından iştirak etmişdir. Onun 
qələmə aldığı təzkirə ensiklopedik xarakter  
daşımış və orada  xalqımızın 400-dən artıq  
nümayəndəsi haqqında məlumat var. 
Sadıq bəy Əfşar Azərbaycan  tarixində istedadlı 
bir rəssam, Təbriz müniatür  məktəbinin 
görkəmli nümayəndəsi, İsfahan  miniatür 
məktəbinin banisi, şair, xəttat və təzkirəçi-alim 
kimi tanınır. 
Sadıq bəy Əfşar 
(1533-1610) 
 
Azərbaycan Səfəvilər dövlətinin hökmdarları ölkədə elm, təhsil və 
mədəniyyətin inkişafına böyük diqqət yetirmişlər. Əsası hələ XV əsrdə qoyulmuş 
Təbriz miniatür məktəbi onların səyi ilə daha da inkişaf etmişdir. Ümumiyyətlə, bu 
dövrdə miniatür janrının inkişafı kitaba olan böyük maraqla izah olunur. Hər bir 
imkanlı və mədəni adam şəxsi kitabxanasında olan kitabların sayı və mövzusunun 
genişliyi ilə qürrələnərmiş. I Şah İsmayıldan başlayaraq Səfəvi şahları və qızılbaş 
əmirləri elm və incəsənətə hamilik edərmiş. Onların saraylarında müxtəlif sənət 
əsərlərinin ən yaxşı əlyazma nümunələri saxlanılan kitab evləri varmış. Şah 
kitabxanaları çox zəngin olurdu. Kitab evi həm də bir sıra ixtisaslaşdırılmış 
şöbələrdən ibarət böyük bədii emalatxana idi. Burada yeni kitablar yazılır, qədim 
və köhnə kitabların üzü köçürülərək çoxaldılır, onlara miniatür janrında çəkilmiş 
rəsmlər əlavə olunurdu. Belə emalatxanalarda dövrün ən böyük sənətkarları 
çalışardılar. Səfəvi şahlarının ilk kitabxanasının başçısı Kəmaləddin Behzad 
Təbrizə ən məşhur miniatürçü rəssam və xəttatları dəvət edərmiş. Sonralar onun bu 
102 
 
ənənəsi davam etdirilir. I Təhmasibin dövründə kitabxana zənginləşdirilir, II 
İsmayılın dövründə tamamilə yenidən qurulur. I Abbasın dövründə isə Təbriz 
Səfəvi kitabxanasına hətta "çiçəklənən kitab evi" deyirmişlər. İncəsənətlə məşğul 
olan sənətçilər adətən böyük şəhərlərdə yaşayar, ən məşhurları şah kitabxanasının 
ətrafında toplanarmışlar. Kitab koçürənlər arasında çoxlu yüksək ixtisaslı xəttat və 
mirzələr olarmış. O dövrdə kitabların üzünün koçürülməsi geniş yayıldığı üçün 
xəttatlıq da inkişaf etmişdi. 
Təbriz miniatür məktəbi Şərqin təsviri incəsənətində xüsusi bir istiqamət 
yaratmışdı. Bu məktəb nümayəndələrinin əsərlərində hadisələr geniş təsvir edilir, 
süjetli səhnələr yaradılırdı. Miniatürlərdə Azərbaycan təbiətinin xüsusiyyətləri 
duyulurdu. Bədii xəttatlıq da çox inkişaf etmişdi. Təbriz bədii miniatür ustaları 
geniş şöhrət qazanmışdılar. Onlardan XVI əsrin sonu - XVII əsrin əvvəllərində ən 
məşhuru Sadıq bəy Əfşar olmuşdur. 
Sadıq bəy Əfşar 1533-cü ildə Təbrizdə anadan olmuşdur. Sadıq bəy 
Azərbaycanın məşhur Əfşarlar tayfasından idi və atası qızılbaş sərkərdələrindən 
olub. Məktəb və mədrəsədə təhsil aldıqdan sonra Sadıq bəy səyahətə çıxmaq 
istəyini bildirib. 20 yaşında ikən dərviş sifəti ilə Hindistandan tutmuş Misirə qədər 
Şərq ölkələrinə səyahət edib. O bir müddət Suriyanın Hələb, İraqın Bağdad, İranın 
bəzi şəhərlərində əyan saraylarında yaşayıb və xəttat kimi işləyib. Qəzvində olduğu 
zaman gəncin rəsmə olan marağını və istedadını görən dövrün miniatürçü rəssamı 
Müzəffər Əli 1568 - 1576-cı illərdə rəssamlıq sənətinin sirlərini ona öyrədib. 
Sadıq bəyin yaradıcılığında əsas yeri miniatür və portret janrı tutur. 
Dövrün tarixçisi İsgəndər bəy Münşi nəqqaşlar içərisində möcüzə yaradanlar 
sırasında Sadıq bəyi xüsusi qeyd edir. Şair Qoruri isə yazırdı ki, Sadıq bəyin rəsm 
əsərləri 3 tümən (1 tümən - 100 min qızıl pul) dəyərində idi, Hindistanda daha baha 
satılırdı. Onun çəkdiyi portretlər obrazların canlılığı və reallığı, xarakterlərin 
ifadəliliyi ilə seçilirdi. Sadıq bəyin əl işi olan bir neçə rəsm əsəri dövrümüzə qədər 
gəlib çatmışdır və onlar dünya muzeylərində mühafizə olunur. "Əmir" (Boston 
İncəsənət Muzeyi, ABŞ), "Teymur xan türkmən" (M.Y.Saltıkov-Şedrin adına 
kitabxana, Sankt-Peterburq, Rusiya), "İstirahət edən dərviş" (Gülüstan muzeyi, 
Tehran, İran), "Süvari dərviş" (Milli kitabxana, Paris, Fransa) rəsm əsərləri dünya 
miniatür sənətinin ən nadir incilərindən sayılır. 
II Şah İsmayılın dəvəti ilə saray kitabxanasında xidmət etməyə başlayan 
Sadıq bəy burada tərtib edilən bir çox əsərlərə miniatürlər çəkmişdir. 
"Gərşasbnamə"nin əlyazmasına çəkdiyi miniatürlər hal-hazırda Londondakı 
Britaniya muzeyində qorunur. 1576-1577-ci illərdə Firdovsinin "Şahnamə" əsərinə 
də rəsmləri o çəkmişdir. Ə.Süheylinin 1593-cü il tarixli əlyazmasına çəkdiyi 
miniatürlər (döyüş və məişət səhnələri, saray həyatından epizodlar, təbiət 
mənzərələri) Təbriz miniatür məktəbinin ən yaxşı nümunələrindəndir. 
103 
 
Rəssamlığa aid biliklərini Sadıq bəy özünün "Qanun üs-suvar" əsərində 
əks etdirmişdir. Bu əsərdə Şərq rəssamlığının nəzəriyyəsi öz əksini tapmışdır. O, 
rəssamlıq sənətinin qayda-qanunları, texnikası və texniki vasitələri barədə fikir və 
düşüncələrini yazmış, incəsənətin gerçəkliyi əksində forma və məzmunun, 
nəzəriyyə və təcrübənin vəhdətindən bəhs etmişdir. 
Sadıq bəy həmçinin Azərbaycan və fars dillərində elm, rəssamlıq, 
ədəbiyyat problemlərinə dair onlarca dəyərli əsərin müəllifidir. "Şərhi-hal", "Zibdət 
ül-kəlam", "Cəngnamə" ("Fəthnameyi-Abbasi-namdar"), "Risaleyi-müəmma" kimi 
mənzum əsərləri onun dərin biliyə və geniş dünyagörüşünə malik bir sənətçi 
olduğundan xəbər verir. 
Sadıq bəy zəmanəsinin istedadlı şairi kimi də tanınmışdır. Onun "Sadiqi" 
təxəllüsü ilə yazdığı lirik şeir, qəzəl və qəsidələri "Divan"ında toplanmışdır. Sadıq 
bəy Nizami Gəncəvinin "Xosrov və Şirin" poemasının təsiri altında "Səd və Səid" 
adlı bir əsər də yazmışdır. 
I Şah Abbas Səfəvilərin Təbriz kitabxanasını idarə etməyi Sadıq bəyə 
tapşırmışdır. 
Sadıq bəyin 1599-cu ildə yazdığı "Məcmə ül-xəvas" təzkirəsi orta əsr 
Azərbaycan ədəbiyyatşünaslığının ən yaxşı nümunələrindən biridir. Bu əsərdə 
müəllif Azərbaycanın 400-dən çox alim, şair və rəssamı haqqında məlumat vermiş, 
onların əsərlərini şərh etmişdir. Azərbaycan dilində yazılmış bu əsərdə bir çox 
vətən şairlərimizin dövrümüzə qədər gəlib çatmamış əsərləri barədə müfəssəl 
məlumat vardır. Belə ki, kitabda Ətiqi Şirvani, Mövlana Şərif Təbrizi, Pirqulu bəy, 
Mir Məhəmməd Evoğlu, Fikri Ordubadi kimi Azərbaycan şairlərinin yaradıcılıqları 
işıqlandırılmışdır. 
Azərbaycan ərazilərinin Səfəvi - Osmanlı müharibələri zamanı 
dağıdılması xalqın mədəni sərvətlərinə ağır zərbələr vurmuşdur. Çoxlu incəsənət, 
ədəbiyyat nümunələri, memarlıq abidələri dağıdılıb məhv edilmişdir. Azərbaycanın 
bir çox mədəniyyət xadimi doğma yurdlarını tərk edib, dövlətin digər şəhərlərinə 
köçmək məcburiyyətində qalırlar. Belə bir şəraitdə I Şah Abbas paytaxtı İsfahana 
köçürür və saray kitabxanasını da burada yerləşdirir. XVII əsrin əvvəllərində 
Təbriz miniatür məktəbinin nümayəndələri İsfahan şah sarayına dəvət olunurlar. 
Onlar zəngin Təbriz məktəbinin qədim ənənələrinə sadiq qalaraq yeni İsfahan 
rəssamlıq məktəbini yaradırlar. Bu zaman məhz Sadıq bəyin yaradıcılığı İsfahan 
miniatür məktəbinin formalaşmasında mühüm rol oynayır. Təkcə onu qeyd etmək 
kifayətdir ki, İsfahan miniatür məktəbinin məşhur xəttat-miniatürçüsü Əli Rza 
Təbrizi onun şagirdi olmuşdur. 125 il ömür sürmüş Əli Rza Təbrizi yüzlərcə əsər 
yaratmış, Məşhəddə şiələrin səkkizinci imamı Musa ər-Rzanın məzarı 
ornamentinin tərtibatı üzərində işləmişdir. Sadıq bəy Əfşardan sonra Səfəvilərin 
İsfahan kitabxanasına da məhz o başçılıq etmişdir. 
104 
 
Sadıq bəy Əfşar 1610-cu ildə İsfahan şəhərində vəfat etmişdir. 
Səfəvilərin böyük zəhmət hesabına kitabxanalarına topladıqları nadir 
əlyazmalar sonralar baş vermiş hərbi-siyasi hadisələr nəticəsində müxtəlif şəhərlərə 
paylanmışdır. Onların əksəriyyəti Ərdəbil şəhər kitabxanasında toplanmışdır. 
1828-ci ildə Rusiya-İran müharibələri zamanı Cənubi Azərbaycana soxulmuş rus 
qoşunları Ərdəbil şəhərini aldıqdan sonra qoşun komandanı general İ.Paskeviçin 
əmri ilə Ərdəbil kitabxanasında olan əlyazmalar talanaraq Rusiyaya aparılmışdır və 
indiyənədək də Rusiyanın muzeylərindədir. 
 
105 
 
Oruc bəy Bayat  
(1567-1605) 
 
 
 
 
 
 
 
 
 
 
 
 
 
 
 
 
 
Oruc bəy Bayat Azərbaycanın məşhur bayat tayfasındandır, 1567-ci ildə 
anadan olub. Atası Sultanəli bəy tayfanın başçılarından biri olmuş və Azərbaycan 
Səfəvilər dövlətinin görkəmli sərkərdələrindən sayılmışdır. Səfəvilər dövlətinin 
böyük hissəsi osmanlılar tərəfindən işğal edilmiş, ölkə daxilində iri feodalların 
qiyamları baş vermişdi. Buna baxmayaraq qızılbaş əmirləri silahı yerə qoymur, 
mübarizə aparırdılar. Oruc bəy çox keçmir ki, atasının başçılığı ilə döyüşlərə 
qatılır. 
1585-ci ildə Təbriz uğrunda gedən döyüşlərdə Sultanəli bəy həlak olur. 
Oruc bəy qoşun komandanının əmri ilə bayat tayfasının döyüşçülərindən ibarət 
dəstəyə başçı təyin edilir. Hərb meydanında mərdliklə vuruşan Oruc bəy dəfələrlə 
təltif olunur. 1589-cu ildə I Şah Abbasın orta asiyalılara qarşı yürüşü zamanı Oruc 
bəy Herat uğrunda döyüşdə fərqlənir və Səfəvi qoşunlarının rəhbərləri sırasına 
daxil edilir. I Şah Abbas osmanlılara qarşı yürüşə hazırlaşmağa başlayır və Avropa 
dövlətləri ilə ittifaq yaratmaq qərarına gəlir. Bu məqsədlə Avropa ölkələrinə 
səfirlik göndərilməli idi və şah səfirliyin tərkibinə Oruc bəyi də daxil edir. 
Avropaya göndərilən səfirliyə Hüseynəli bəy başçı, Oruc bəy isə birinci 
katib təyin edilir. İngilis diplomatı Entoni Şerli səfirliyin bələdçisi olur. 1599-cu il 
iyulun 9-da onlar İsfahandan yola düşürlər. Səfirlik Almaniya, İtaliya (Roma və 
Venesiya), İspaniya, Fransa, Polşa, İngiltərə və Şotlandiyada olmalı idi. Əvvəlcə 
səfirlik Xəzər dənizi ilə Həştərxana yollanır. Burada onlar 2-ci Səfəvi səfirliyi ilə 
Azərbaycan xalqının tarixində elə 
şəxsiyyətlər  vardır  ki, onlar  öz  həqiqi 
adları ilə deyil, daha  çox sonradan  
götürülmə adları ilə tanınırlar. Bu və digər 
səbəbdən vətəndən ayrı düşən 
şəxsiyyətlərdən bəziləri hətta dünya 
elminə, mədəniyyətinə böyük töfhələr 
vermişlər. Belə taleli insanlardan biri də 
bayat tayfasından olan Oruc bəydir ki,  öz  
dövründə o “Don Xuan (Juan) Persidski” 
kimi tanınmışdır. Azərbaycan tarixinə Oruc 
bəy Bayat sərkərdə, diplomat, səyyah, 
dövlət xadimi, tarixçi kimi daxil olub. 
106 
 
qarşılaşırlar. Başında Pirqulu bəyin olduğu bu səfirliyin yolu Moskvaya qədər idi 
və iki səfirlik birgə hərəkət etməyə başlayır. Volqa çayının donması səbəbindən 
xizəklərlə Çeboksan -Nijni Novqorod - Murom - Vladimir marşrutu ilə gedir və 
noyabrın əvvəlində Moskvaya çatırlar. Pirqulu bəy Moskvada daimi səfirlik təşkil 
edir, Hüseynəli bəy isə qışı Moskvada keçirdikdən sonra yoluna davam edir. 
Səfirlik Arxangelskə çatır, dəniz yolu ilə Elba çayının mənsəbinə gələrək 
alman torpaqlarına ayaq basır. Emba, Kassel, Veymar, Qalle, Leypsiq şəhərlərini 
keçdikdən sonra 1600-cü ildə Praqada alman imperatoru  Rudolf səfirliyi qəbul 
edir və onlar qışı burada qalırlar. 1601-ci ilin yayında səfirlik Bavariyada, daha 
sonra İtaliyanın Mantuya şəhərində təntənə ilə qəbul edilir. Siyena şəhərində 
olarkən səfirlik işçiləri Entoni Şerlini oğurluq edərkən yaxalayır və onu qovurlar. 
Səfirlik Romadan dəniz yolu ilə İspaniyaya, oradan quru yolla Genuyaya, sonra 
dəniz yolu ilə Savonaya gəlir və oradan Cənubi Fransaya yönəlir. 
Avinyon şəhərində papanın nümayəndəsi ilə görüşdən sonra səfirlik 
Pireney dağlarını aşıb, İspaniyaya gəlir. Barselona, Saraqosa, Valyadolid də olan 
səfirlər kral III Filipplə görüşürlər, 2 ay onun yanında qalıb geri dönürlər. Baş 
səfirlik Lissabona yollanır. Lissabondan yola düşəndə səfirin 4 katibindən üçün 
Əliqulu bəy, Bünyad bəy, Oruc bəy Avropada qalıb xristianlığı qəbul edəcəklərini 
bildirir. Hələ Romada ikən səfirliyin daha üç üzvü xristianlığı qəbul etdiklərini 
bəyan etmişdi. 
Belə addımın nə ilə bağlı olması indiyənədək dəqiq məlum deyil. Bəzi 
tədqiqatçılar yazırlar ki, bu 6 nəfər həqiqətən də islamdan dönüb xristianlığı qəbul 
etmişdir. Digər tədqiqatçıların isə fikri belədir ki, bu "dönmələr" müəyyən tapşırığı 
yerinə yetirirmişlər. Əgər 6 nəfər müsəlman xristianlığı qəlbən qəbul etmək 
istəsəydi, bunun üçün ciddi səbəblər olmalı idi: onlar ya təqiblərə məruz qalmalı, 
ya da elə imkansızlıqla üzləşməli idilər ki, öz dinləri və vətənlərindən üz 
döndərsinlər. Bu səbəblərdən heç biri bu halda mümkün deyil, çünki təqib olunan 
şəxsləri şah səfirliyə daxil etməzdi, üstəlik, bütün səfirlik üzvləri ölkənin ən 
mötəbər, imkanlı, zadəgan nəsillərinin nümayəndələri idi. Onlar doğrudan da 
xristianlığı qəbul etmək istəsəydilər, bunun üçün Avropaya getmək lazım olmazdı. 
Səfəvi dövlətinin ərazisində katolik missionerləri maneəsiz fəaliyyət göstərir, hətta 
iri şəhərlərdə onların öz qəsəbələri var idi. Səfəvi şahının təqibindən qorxan səfirlik 
üzvü xristianlığı Rusiya, Almaniya və ya Fransada da qəbul edə bilərdi, daha Roma 
və ya Valyadolidə getməyə ehtiyac olmazdı. Lakin 6 nəfərdən üçü xristianlığı 
Romada, üçü isə Valyadoliddə qəbul etmişdir. Bu fakt onların xristianlığı xüsusi 
əmrlə qəbul etmələrini göstərir. Xristianlığı qəbul edib papanın əyanları tərkibinə 
qatılan Səfəvi bəyləri isə onun səfəvilərin o zamankı düşməni olan osmanlılara 
qarşı yönəldilməsinə təsir göstərməli idilər. Yerdə qalan 3 nəfər xristianlığı 
İspaniyanın paytaxtında qəbul etmişdi və bununla da İspaniya kralı III Filippin 
107 
 
əyanları sırasına daxil edilmişdilər. O zaman İspaniya dənizlərdə aparıcı rol 
oynayır və tədricən dünya ticarətinə nəzarəti öz əlinə alırdı. Onun güclü ticarət və 
hərbi donanmaya malik olması Səfəvi şahının diqqətini cəlb etməyə bilməzdi. 
Kralın əyanları olmuş keçmiş müsəlmanlar isə onun diqqətini məhz Şərqə tərəf 
yönəltməli idilər. 
Oruc bəy Bayat xristianlığı qəbul edərkən kraliça Marqarita onun xaç 
anası olmuş və "Don Xuan (bəzi mənbələrdə Don Juan) Persidski" adını da Oruc 
bəyə o vermişdir. Səfəvi dövlətini ümumən "İran dövləti" adlandıran avropalılar 
onun vətəndaşlarına da fars kimi baxırdılar. Lakin Oruc bəy haqqında qalmış 
sənədlərdə onun "türk" olması xüsusi qeyd edilmişdir. Kral III Filippin əyanları 
sırasına daxil edilən Oruc bəy Don Xuan ən yüksək dairələrdə hörmətlə 
qarşılanırmış. Onun dövlət məmurları, din adamları, hərbçilər, mədəniyyət 
xadimləri arasında çoxlu dost və tanışları var imiş. 
Avropada Səfəvi dövləti haqqında olan mənfi təsəvvürləri təkzib etmək 
məqsədi ilə Oruc bəy "Oruc bəyin kitabı" adlı tarixi əsər yazmışdır. Kitabda onun 
iştirak etdiyi səfirlik haqqında, fəaliyyətlərinin məqsədi barədə söhbət açılır, 
Azərbaycan və İranın ən qədim dövrlərdən başlamış tarixi qısa və parlaq formada 
nəql edilir, sonra isə Səfəvilər dövləti, onun tarixi, quruluşu, iqtisadiyyatı, etnik 
tərkibi, adət-ənənələri, ordusu haqqında geniş məlumatlar verilir. Səfəvilər dövləti 
barədə məlumatlar sanki xristian oxucuların gözləri ilə təsvir edilib. Bu bir daha 
göstərir ki,  kitab xristian Avropasının oxucuları üçün nəzərdə tutulmuşdur. 
Avropada Azərbaycana münasibətin müsbət tərəfə dəyişilməsində bu kitabın 
böyük rolu olmuşdur.  
Arxiv sənədlərinə istinad edən fransız      şərqşünası Le-Strenc Oruc bəyin 
1605-ci il mayın  15-də Valyadoliddə öldürüldüyünü bildirir. Onun qətlinin nə ilə 
bağlı olması məlum deyil. Kim bilir, bəlkə də ispanlar  onun şahın xəfiyyəsi olması 
faktının üstünü açmışdılar, ona görə... 
 
 
 
 
 
 
 
 
 
 
 
 
108 
 
Azərbaycan tarixində birmənalı 
qarşılanmayan tarixi şəxsiyyətlərdən biri də 
Nadir şah Əfşardır. XVIII əsrin I yarısında 
Azərbaycanın rus  və osmanlı işğalından  azad  
edilməsi kimi vacib tarixi hadisələr Nadir  
şahın sayəsində mümkün  olmuşdur. Lakin 
eyni zamanda Azərbaycan  ərazisində erməni 
məliklərin yerləşdirilməsi, Borçalı, Qazaxın 
Gürcüstana verilməsi, həmçinin mənasız  
müharibələrdə insan itkiləri və maliyyə 
xərclərinin durmadan artması, əhaliyə böyük 
vergilərin qoyulması da onun adı ilə bağlıdır. 
Azərbaycan  kimi münbit tirpaqları olan səfalı 
bir yerdə aclığın fəlakət həddinə çatması 
Nadir şahın əməllərinin  nəticəsi olmuşdur.  
Nadir şah Əfşarın adı ilə ölkəmizin 
tarixində Azərbaycanı yadellilərdən azad edən 
görkəmli sərkərdə və qəddar  hökmdar  kimi 
qalacaqdır. 
 
     Nadir  şah Əfşar  
         (1688 -1747) 
Nadir xan Əfşar 1688-ci ildə Xorasanın Dərəgöz şəhərində əfşarlar 
tayfasında zadəgan ailəsində anadan olub. Hələ gənc yaşlarında tayfanın tərkibində 
Xorasanda hərbi xidmətdə olan Nadir xan fitri hərbçi istedadı ilə həmyaşıdları 
arasında seçilməyə başlayıb. Müxtəlif quldur dəstələri ilə mübarizədə, sərhəd 
xəttinin Orta Asiya istiqamətindən yönələn zərbələrdən qorunmasında, qiyamçı 
feodallara qarşı müharibələrdə Nadir xan yeni-yeni hərb üsulları tətbiq edər, kiçik 
itkilərlə tapşırıqları müvəffəqiyyətlə yerinə yetirərmiş. 
XVIII əsrin əvvəllərində Səfəvilər dövləti dərin tənəzzül dövrünü yaşayır, 
bütün sahələrdə rüşvətxorluq və özbaşınalıq baş alıb gedirdi. Mərkəzi hakimiyyətin 
zəifliyindən istifadə edən iri feodallar separatçılığa meyl edir, hətta bəzi vilayətlər 
artıq şaha tabe olmurdu. Bu vəziyyətdən istifadə edən Rusiya imperiyası 
Azərbaycana yürüş edir və 1722 - 1723-cü illərdə Azərbaycanın Xəzəryanı 
torpaqlarını, o cümlədən Dərbənd, Bakı, Quba, Salyan şəhərlərini tutur. İmperator I 
Pyotrun əmri ilə azərbaycanlılar doğma torpaqlarından qovulur, onların əvəzinə 
Bakı və Dərbənddə ermənilər yerləşdirilməyə başlanır. 
Səfəvilərin zəifliyini görən və Rusiyanın Cənubi Qafqazda 
möhkəmlənməsindən ehtiyat edən Osmanlı imperiyası da Azərbaycana hücum 
edir. Nəticədə bütün Şimali Azərbaycan və Cənubi Azərbaycanın böyük əraziləri 
109 
 
osmanlılar tərəfindən tutulur. Yerli əhali həm ruslara, həm də osmanlılara qarşı 
mübarizə aparsa da, pərakəndəlik ucbatından məğlub olurdu. Zəif iradəli şah II 
Təhmasib Rusiya və Osmanlı dövlətlərinin işğallarını qanuniləşdirən müqavilələr 
imzalayıb, vaxt qazansa da, hərbi islahatlar keçirə bilməmişdi. Üstəlik, Səfəvilər 
dövlətinin şərqində əfqan tayfaları və türkmənlər də qiyamlar qaldırırdılar. Belə 
şəraitdə dövlətin parçalanması labüd idi. 
Şah II Təhmasib Xorasanda peşəkar hərbçi kimi ad çıxarmış Nadir xan 
Əfşarı dövlətin paytaxtı İsfahana çağırır və onu qoşun komandanı təyin edir. 1726-
cı ildən Səfəvi qoşunlarının komandanı təyin olunmuş Nadir xan ciddi, bəzən 
qəddar tədbirlərlə qoşunlarda nizam-intizamı bərpa edir, qoşunların silah-sursat və 
ərzaqla təminatını yaxşılaşdırır. Təhmasib-Qulu xan (yəni "Təhmasibin qulu olan 
xan") adını özünə təxəllüs götürən Nadir xan 1726 - 1727-ci illərdə əfqanların 
qiyamını yatırır, onları Mərkəzi İran vilayətlərində məğlub edərək Məşhəd şəhərini 
azad edir. Əlavə qoşunlar tərtib edərək o, 1729-cu ildə Əfqanıstana hücum edir və 
Herat şəhərini götürür. Nadir xan türkmən tayfalarının Xorasana hücumlarının 
qarşısını da alır. 
Əfqanlar üzərində qələbələrdən sonra ölkənin qərbinə göndərilən Nadir 
xan osmanlıları ölkədən qovmaq əmri alır. Belə ki, İstanbula danışıqlara 
göndərilmiş Səfəvi səfiri həbs edildiyindən əlində bəhanə olan şah Osmanlı 
dövlətinə müharibə elan edir. Nadir xan sürətli hücumları ilə Marağanı, Ərdəbili və 
1730-cu ilin sentyabrında Təbrizi azad edir. Türkiyədə dövlət çevrilişinin baş 
verməsi tezliklə tam qələbə qazanılacağı təəssüratı yaratdığı üçün öz nüfuzunu 
qaldırmaq istəyən II Təhmasib Nadir xanı Xorasana göndərir, özü isə osmanlılara 
qarşı hücuma keçir. Lakin hərb işindən başı çıxmayan şah 1731-ci il döyüşlərində 
məğlub olur və geri çəkilməyə başlayır. Nəticədə Təbriz və Ərdəbil itirilir. Şahın 
tələsik imzaladığı Kirmanşah müqaviləsinə (1732) əsasən Şimali Azərbaycan 
osmanlılara, Cənubi Azərbaycan səfəvilərə verilməli idi. 
Belə təslimçi müqavilənin imzalanması xəbəri Nadir xanı qəzəbləndirir və 
o tezliklə Xorasandan qayıdaraq hərbi əyanların köməyi ilə II Təhmasibi devirir, 
onun oğlu körpə III Abbası şah elan edir. Beləliklə, Nadir xan qəyyum qismində 
dövləti idarə etməyə başlayır. İlk öncə o, Kirmanşah müqaviləsindən imtina edərək 
hücuma keçir və 1733-cü ildə Bağdad qələbəsini qazanır. İran körfəzinədək 
əraziləri azad etdikdən sonra Nadir xan Şimali Azərbaycana keçir və osmanlıların 
dayaq nöqtəsi olan Gəncəni mühasirəyə alır. Mühasirə ilə eyni zamanda Rusiya ilə 
danışıqlar aparan Nadir xan Azərbaycanın Xəzəryanı torpaqlarından rus 
qoşunlarının çıxarılmasını tələb edir. Bu dövrdə tənəzzül keçirən və müharibə 
aparmaq iqtidarında olmayan Rusiya 1735-ci ilin martında Gəncə müqaviləsini 
imzalamaqla Azərbaycandan öz qoşunlarını çıxarır. Xəzəryanı bölgələrdə 
möhkəmləndikdən sonra Nadir xan Gəncəni azad edir, 1735-ci ilin iyununda 
110 
 
Üçkilsə döyüşündə (İrəvan yaxınlığında) osmanlı qoşunlarını darmadağın edir. 
Osmanlı sultanı bütün Cənubi Qafqazdan qoşunlarını çıxarmağa məcbur olur. 
Nadir xanın qələbələri ona böyük şöhrət gətirmiş və xalqın rəğbətini 
qazandırmışdır. Lakin sonrakı hərəkətləri onun nüfuzunu salmağa başladı. Belə ki, 
o, osmanlılarla müharibədən dərhal sonra Dağıstana yürüş etdi, böyük itkilər 
hesabına buranı viran qoydu və qənimətlə geri qayıtdı. 
1736-cı ilin martında Nadir xan şah III Abbasın vəfat etməsini bəyan etdi 
və Suqovuşanda (indiki Sabirabad ərazisində Kür ilə Arazın qovuşduğu yer) 
Muğan qurultayında özünü şah elan etdi. III Abbasın müəmmalı ölümü, Səfəvilər 
dövlətinin ləğvi və "Nadir şahın dövləti" kimi tanınan dövlətin yaranması hamının, 
hətta onun silahdaşlarının da narazılığına səbəb oldu. Narazı şəxsləri 
cəzalandırmağa başlayan Nadir şah tayfa və sülalələrə də cəza verirdi. Belə ki, 
Qarabağdan kəbirli, otuziki və cavanşir Azərbaycan tayfaları Xorasana sürgün 
edildi, onların əvəzinə ermənilər yerləşdirilməyə başladı. Qarabağda yerləşdirilmiş 
ermənilərin başçılarına Nadir şah məlik titulu verdi və Qarabağın əsl hakimi - 
Gəncənin Ziyadoğulları nəslinə tabe olmamağa çağırdı. Həmin nəsli daha da 
zəiflətmək məqsədi ilə Nadir şah Azərbaycanın Qazax və Borçalı ərazilərini 
Gürcüstanın Kartli hakiminə verdi; çünki Kartli hakimi onun hakimiyyətini 
dəstəkləyirdi. Beləliklə, Nadir şah öz düşünülməmiş inzibati tədbirləri və köçürmə 
siyasəti ilə xalqı özündən uzaqlaşdırdı, onun qoşununda xidmət etmiş əyanların 
ümidlərini doğrultmadı. 
Bundan sonra Nadir şah irimiqyaslı yürüşlər etməyə başladı. Onun 
yürüşləri nəticəsində dövlətin tərkibinə yeni-yeni ərazilər daxil edilirdi. Nəticədə 
bütün Cənubi Qafqaz, Anadoluya qədər olan bütün ərazilər, Dağıstan, Əfqanıstan, 
Bəlucistan, Orta Asiyanın Xivə və Buxara xanlıqları, Şimali Hindistan onun 
dövlətinə daxil edilmişdi. 
İnzibati baxımdan o, keçmiş bəylərbəyilikləri ləğv edərək Azərbaycan adlı 
vahid inzibati bölgü yaratdı. Azərbaycan vilayətinin rəhbəri Nadir şahın qardaşı 
İbrahim xan oldu. 
Uzunmüddətli mənasız müharibələr iqtisadiyyatı tənəzzülə uğradır, 
əhalini vardan-yoxdan çıxarırdı. Vergilər artırılmışdı, əvvəllər vergilərdən azad 
olan köçəri tayfalara belə vergi qoyulmuşdu. 1739-cu ildə Şimali Hindistana böyük 
yürüş edən Nadir şah Dehlini tutur, böyük qənimət ələ keçirir. Lakin bu zaman 
Azərbaycan və İranda xalq üsyanları başlayır. Aclıq səviyyəsinə gətirilən xalq 
silaha sarılmış və bir zamanlar böyük hörmətlə qarşılanan Nadirə qarşı mübarizəyə 
başlamışdı. Üsyanların yatırılması zamanı tətbiq edilən qəddar üsullar əslində 
əhalini daha da qızışdırırdı. Azərbaycanda Nadir şahın əleyhinə on güclü üsyanlar 
Şəkidə, Car vilayətində, Şirvanda qalxmışdı, onun cəza qoşunlarına ciddi 
müqavimət göstərilmişdi. 
111 
 
Üsyanların biri zamanı Nadir şahın qardaşı Azərbaycanda öldürüldü və 
Nadir şah Azərbaycana sanki düşmən ölkəyə edilən yürüşlərə bənzər hərbi yürüşlər 
etməyə başladı. Pərakəndə kəndli üsyanları getdikcə mütəşəkkil hal alır, onların 
başında feodallar dayanırdı. 1744-cü ildə Nadir şahın Şəki üsyanını yatıra 
bilməməsi bütün dövlətdə böyük əks-səda doğurmuş, digər ərazilərdə də üsyanlar 
genişlənmişdi. 
Nadir şah Əfşar 1747-ci ildə Xorasanın Xabuşan vilayətinin Xoşab 
kəndində öz düşərgəsində sui-qəsd nəticəsində öldürülmüşdür. Onun ölümündən 
sonra dövləti zəifləmiş, Azərbaycanda müstəqil xanlıqlar yaranmışdır. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
112 
 
Hacı Çələbi xan 
   (? - 1755) 
 
 
 
Hacı Çələbi xanın dəqiq doğum 
tarixi məlum deyil. O, qədim Azərbaycan 
şəhəri Şəkidə zadəgan ailəsində anadan 
olmuşdur. Atası Qurban xan əslən orlat 
türk tayfasından imiş. Tarixi mənbələrə 
görə, bu tayfanın başçıları XIV əsrin sonu 
- XV əsrdən başlayaraq Şəki feodal 
qurumunun hakimləri olmuşlar. XIV əsrin 
sonlarında Şəki hakimi Seyid Əli xan 
Əmir Teymura qarşı vuruşmuş, işğalçılara 
14 il müqavimət göstərmiş Naxçıvanın 
Əlincə qalasının qəhrəman döyüşçülərinə 
gizli yollarla əsgər, ərzaq, silah 
göndərmişdir. Elə özü də Əlincə 
yaxınlığında döyüşdə həlak olmuşdur. Onun oğlu Seyid Əhməd xan o dövrkü 
Şirvan hökmdarı şirvanşah I İbrahimin müttəfiqi olmuş, onunla bərabər 
Teymurilərə, sonra isə Qaraqoyunlulara qarşı mübarizə aparmışdır. Sülalənin 
növbəti nümayəndəsi Dərviş Məhəmməd xan mərkəzləşmiş dövlət yaradan Səfəvi 
hökmdarı I Təhmasibə qarşı müharibə aparan Şirvanşahlara köməklik etmiş, 
sonralar isə özü də qızılbaşlarla vuruşmuş və döyüşdə həlak olmuşdur. XVI əsrin 
ortalarında Şəki feodal qurumu ləğv edilsə də, sülalənin nümayəndələri yerli hakim 
kimi nüfuzlarını saxlamışdılar. 
Hacı Çələbi xanın uşaqlıq və gənclik illəri haqqında məlumat çox azdır. 
Məlumdur ki, silah işlətmək, qoşunlara başçılıq etməkdən başqa, ona tarix, 
ədəbiyyat, digər elmlər barədə müfəssəl məlumat verilmişdi. Şəxsi mütaliəsi 
sayəsində biliklərini artıran Hacı Çələbi xan xalq arasında böyük hörmət 
qazanmışdı. XVIII əsrin 30 - 40-cı illəri bütün Azərbaycan, o cümlədən də onun 
ayrılmaz hissəsi olan Şəki üçün ağır keçmişdir. Belə ki, 20-ci illərdə xalq 
tərəfindən dəstəklənən və Azərbaycanı həm osmanlılardan, həm də ruslardan azad 
edən Nadir xan Əfşar Səfəvi dövlətini ləğv etdikdən sonra özünü şah elan etmiş və 
mənasız işğalçı müharibələr aparmağa başlamışdır. Ölkənin bütün var-dövləti bu 
müharibələrə sərf edilir, zəbt olunmuş ölkələrdən ələ keçirilən qənimətlər isə saray 
əyanlarına xərclənirdi. Xalq etiraz etməyə başlasa da, onların çıxışları 
amansızcasına yatırılırdı. Azərbaycanı idarə edən və qəddarlığı ilə seçilən Nadirin 
Azərbaycan tarixinə təlatümlü, qanlı-
qadalı dövr  kimi yazılmış XVIII əsr  bir çox 
qəhrəmanlar, görkəmli dövlət xadimləri və 
sərkərdələr yetişdirmişdir. Onlardan  biri də 
Şəki xanı Hacı Çələbi xan olmuşdur.  İlk 
Azərbaycan  xanlığının banisi Hacı Çələbi x
tarazlaşmış daxili və xarici siy sət yürütməklə 
Azərbaycan torpaqlarını xarici düşməndən 
qorumuşdur. O, feodal pərakəndəliyinin xalqın 
birliyi və taleyi üçün təhlükəli olmasını yaxşı 
anlayır və ölkəni birləşdirməyə çalışırdı. Onun 
bu səyləri nəticə verməsə də hər halda, o, 
Azərbaycanda  vahid dövlətin qurulmasını 
həyatının son anlarınadək arzulamışdır.  
Azərbaycan tarixində Hacı Çələbi xanın adı 
görkəmli dövlət xadimi və bacarıqlı sərkərdə 
kimi çox layiqli yer  tutmuşdur. 
113 
 
qardaşı İbrahim xan xalq üsyanlarının birində öldürüldükdən sonra isə Nadir 
üsyançılara divan tutur, onlara qarşı köçürmə siyasəti həyata keçirirdi. 
 Şəkini idarə etməyi Nadir şah Məlik Nəcəf adlı birisinə həvalə 
etmişdi. Bu şəxs əhalini talayır, var-dövlətini əlindən alırdı. Əlacsız qalan xalq 
Hacı Çələbiyə müraciət edib, ondan məsələni həll etməyi xahiş edir. Hacı 
Çələbi Məlik Nəcəflə danışsa da, bu bir nəticə vermir. Vəziyyətin 
kəskinləşdiyini və xalqın üsyana hazırlaşdığını görən Məlik Nəcəf Nadir şaha 
məktub yazır, özünün ədalətli hakim olduğunu, Hacı Çələbinin isə xalqı korladığını 
bildirir. Nadir şah hər ikisini sarayına çağırır. Sarayda onların heç şikayətlərinə 
belə qulaq asmadan Hacı Çələbinin boynuna kəndir keçirtdirir. Çələbi onu 
dinləməyi şahdan xahiş edir. O, Məlik Nəcəfin bütün əməlləri haqqında danışır və 
Nadir şah onu buraxmağı əmr edir. Lakin Məlik Nəcəf cəzalandırılmır və yenidən 
Şəki hakimliyi vəzifəsində təsdiq olunur. Hacı Çələbi isə onun 
vəkili təyin edilir. Uzaqgörənlik nümayiş etdirən Nadir şah əyanlarına 
deyir: "Mənim hüzurumda heç kim səsini çıxarmağa cürət etmədiyi halda, bu şəkili 
boynuna ip keçirilməsinə baxmayaraq cəsarətlə şikayətlərini çatdırdı. Görərsiniz, o 
nəsə törədəcək". 
1743-cü ildə Şəkiyə qayıtdıqdan sonra daha da azğınlaşan Məlik Nəcəf 
ondan şikayət edənlərə divan tutmağa başlayır və belə şəraitdə xalq silaha sarılır. 
Kortəbii halda başlanan üsyan nəticəsində Məlik Nəcəf və onun adamları 
öldürülür, Hacı Çələbi üsyana başçılığı öz üzərinə götürür. O, baş verənlər barədə 
Nadir şaha xəbər göndərir və bütün günahın şahın və onun adamlarında olduğunu 
göstərir. Beləliklə, Hacı Çələbi xan Şəkini müstəqil xanlıq, özünü isə onun başçısı 
elan edir. 1744-cü ildə Nadir şah güclü qoşunla Şəkiyə hücum edir. O, asanlıqla 
üsyanı yatıracağını düşünürdü. Lakin əhali şəhəri tərk etmiş və əvvəlcədən 
möhkəmləndirdiyi Kiş, "Gələsən-görəsən" qalaları və dağ sığınacaqlarında mövqe 
tutmuşdu. Hamı azadlığını qorumaq əzmində idi və Hacı Çələbi bu əzmi daha da 
möhkəmləndirirdi. İstehkamlar bir- birləri ilə yeraltı yollarla əlaqə saxladığından 
Nadir şah onlan tuta bilmirdi. Odur ki 4 aylıq mühasirədən sonra geri çəkilməyə 
məcbur olur. Asiyanın on möhtəşəm sərkərdələrin dərqulu xan Naxçıvanlı, Qasım 
xan Qaradağlı, Şahverdi xan Gəncəli gürcü çarlarına həddindən artıq inanıb qoşun 
gətirmirlər. Nəticədə onlar çarlar tərəfindən xaincəsinə əsir alınırlar. Əsirləri 
götürüb Gürcüstana qayıdan çarlar onları ağır şərtlər, ilk növbədə Azərbaycan 
torpaqları müqabilində buraxmaq fikrindəydilər. Lakin Hacı Çələbi xan bunun 
qarşısını alır. Belə ki, o, Qızılqaya müşavirəsi haqqında eşidibmiş və düşmənlərin 
birləşmiş qoşunlarının yürüşünü gözlədiyinə görə qoşunları ilə bərabər döyüşə 
hazırlaşıbmış. Baş vermiş hadisədən xəbər tutan Çələbi xan şəxsi münasibətlərini 
bir kənara qoyub Azərbaycan naminə onlan xilas etmək qərarına gəlir. Bəzi 
məsləhətçiləri hər şeyi götür-qoy edib, məsləhətləşmələr aparmaq təklifi ilə çıxış 
114 
 
etdikdə isə xan deyir: "Nə məsləhət görürsunüz-görün, təki bu məsləhət Kürü 
keçməklə bağlı olsun". Bununla o işarə edirdi ki, xanları azad etməkçün Kür çayını 
keçmək lazımdır və bunu vaxt itirmədən eləmək lazımdır. Beləliklə, Şəki 
xanlığının qoşunları gürcü qoşunlarının ardınca sürətlə hərəkət edir. Xan Şəmkir 
yaxınlığında gürcü qoşunlarına çatır və baş vermiş döyüşdə onları darmadağın edir. 
Bütün əsirlər azad olunur, Şəki qoşunları gürcüləri Tiflisin 3 kilometrliyinədək 
təqib edirlər. Bununla gürcü çarlarının Azərbaycan torpaqlarına yürüşlərinə son 
qoyulur. 
Hacı Çələbi xan 1755-ci ildə Şəkidə vəfat edib və orada dəfn olunub. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
115 
 
Olduqca çətin hərbi-siyasi 
dövrdə Qarabağda hakimiyyətə gəlmiş 
İbrahimxəlil xan çox mürəkkəb 
vəziyyətlərdə diplomatik fəndlər hesabına 
bu əzəli Azərbaycan torpaqlarını 
ölkəmizin tərkibində qoruyub-saxlaya 
bilmiş və sonda  bu fəndgirliyin qurbanı 
olmuşdur. Ermənilər və onların 
havadarlarının Qarabağa işğalçı yürüşləri 
məz XVIII əsrin sonu – XIX  əsrin 
əvəllərində başlamışdı 
Azərbaycan tarixinə İbrahimxəlil xan 
Qarabağlı görkəmli dövlət xadimi,  
diplomat və sərkərdə kimi daxil 
oşmuşdur. 
 
İbrahimxəlil xan Qarabağlı  
(1726-1806) 
Nadir şahın ölümündən sonra 1747-ci ildə Azərbaycanda müstəqillik 
uğrunda hərəkat genişlənir. Qarabağa qayıdıb burada möhkəmlənən Pənahəli bəy 
Cavanşir müstəqil xanlığın əsasını qoyur. Qarabağın Sancalı kəndinin türk tayfası 
cavanşirlər nəslindən olan Pənahəli xan gənc yaşlarından igidlikdə ad çıxarmış, 
Nadir şahın qoşunlarında xidmət etmişdi. Tərəfdarlarını ətrafına toplayaraq 
müstəqil dövlət yaratmağa başlayan Pənahəli xan qısa müddət ərzində Qarabağ 
xanlığını güclü xanlıqlardan birinə çevirdi. Ona Qarabağın təkcə türk-müsəlman 
əhalisi deyil, həm də alban-mənşəli Xaçın məlikliyi və erməni mənşəli Vərəndə, 
Dizaq, Gülüstan, Çiləbörd məliklikləri də tabe oldu. Bu ermənilər Nadir şah 
tərəfindən Azərbaycan torpaqlarına köçürülmüşdülər, azsaylı olduqları üçün 
azərbaycanlı müsəlman əhali onlara öz torpaqlarında yer ayırmışdı. O zaman 
erməniləri məzlum xalq kimi qəbul edən azərbaycanlılar necə böyük səhv 
buraxdıqlarını hələ bilmirdilər. 
Pənahəli xan Bayat, Şahbulaq və Şuşa qalalarını inşa etməklə Qarabağda 
özünə dayaq nöqtələri yaratdı, 1748-ci ildə İran hökmdarı Adil şah onu müstəqil 
xan kimi tanıdı. Artıq bu zaman erməni xisləti özünü göstərməyə başladı. Lakin 
Pənahəli xana qarşı çıxan erməni məlikləri məğlub edildilər və xana tabe oldular. 
İranda hakimiyyətə gəlmək iddiasında olan Məhəmməd Həsən xan Qacar 1757-ci 
116 
 
ildə Qarabağa hücum etdi. Pənahəli xan Şuşanın güclü müdafiəsini təşkil etməklə 
bərabər, düşmən üzərinə hücuma da keçdi. Böyük itkilər verən Məhəmməd Həsən 
xan Azərbaycanı tərk etməli oldu. Ondan sonra Qarabağa Urmiya xanı Fətəli xan 
Əfşar da hücum etdi. Əvvəlki döyüşlərdən sonra öz qüvvələrini bərpa etməyə 
imkan tapmayan Pənahəli xan 8 ay müdafiə olunsa da, sonda Fətəli xandan asılılığı 
qəbul etdi. Lakin bu asılılıqdan yaxa qurtarmaqçün Fətəli xanın düşməni İran 
hakimi Kərim xan Zəndlə birləşdi. Müttəfiqlərin birləşmiş qoşunları ağır 
döyüşlərdən sonra Fətəli xan Əfşarı məğlubiyyətə uğratdılar. 
Kərim xan öz müttəfiqlərini paytaxtı Şiraza qonaqlığa, qələbəni qeyd 
etməyə çağırır. Lakin Şiraza gəldikdə onları həbs edib tabe olmağı tələb edir. 
Tariximizə "Şiraz qonaqlığı adı ilə düşmüş bu hadisə 1765-ci ildə baş vermişdir və 
azərbaycanlılara bir daha dərs olmuşdur ki, siyasətdə qonşuluq və dostluq 
münasibətlərinə ehtiyatla yanaşmaq lazımdır. 
Lakin Kərim xanın hiyləgərliyi onun istədiyi nəticəni vermədi. Belə ki, 
yürüşə yollananda Pənahəli xan oğlu İbrahimxəlil xanı öz yerinə müvəqqəti hakim 
qoymuşdu. O qorxurdu ki, atasını xilas etmək istəyən İbrahimxəlil xan Kərim 
xanın tələbi ilə razılaşar və Qarabağı İrana tabe edər. Odur ki Qarabağın 
müstəqilliyini canından artıq tutan Pənahəli xan özünü Şirazda öldürür. Onun bu 
hərəkəti hamını, hətta Kərim xanı da heyrətləndirir və o, İbrahimxəlil xanı müstəqil 
hakim kimi tanıdığını bildirir və Pənahəli xanın cəsədini Qarabağa göndərir. 
1763-cü ildən Qarabağı idarə edən İbrahimxəlil xan bir çox problemlərlə 
üzləşmişdir. Onun doğma qardaşı Mehrəli bəy qonşu xanlıqlar tərəfindən 
şirnikləndirilərək dəfələrlə qanuni xana qarşı çıxmış, xanlıqda ikihakimiyyətlilik 
yaratmışdı. İbrahimxəlil xanın gördüyü tədbirlər nəticəsində xanlıqdan 
uzaqlaşdırılan Mehrəli bəy öz hərəkətlərindon əl çəkməmişdi və yalnız 1785-ci ildə 
vəfat etdikdən sonra ikitirəlik təhlükəsi aradan qalxmışdı. 
Ölkədə baş qaldırmaq istəyən separatçı feodallar da məğlub edilir, 
xanlığın ərazisində quldur basqınlarına son qoyulur. Pərakəndəliyin Azərbaycana 
necə böyük ziyan vurduğunu görən İbrahimxəlil xan birləşdirici siyasət həyata 
keçirməyə başlayır. Onun tədbirləri nəticəsində Naxçıvan, Gəncə və Təbriz 
xanlıqları Qarabağın müttəfiqinə çevrilir. 
Azərbaycanda vahid dövlət yaranacağından qorxan Rusiya İbrahimxəlil 
xanın getdikcə artan nüfuzundan ehtiyat etməyə başlayır. Rusiyanın göndərdiyi 
emissarlar Qarabağ ərazisində yaşayan ermənilərin başçıları –məliklərlə əlaqə 
qurur, onlara İbrahimxəlil xan məğlub edilərsə Qarabağda erməni dövləti 
qurulacağını vəd edirlər. Nəticədə 1781-ci ildə Qarabağın erməni məlikləri 
İbrahimxəlil xana qarşı qiyam qaldırırlar. Mənşəcə alban olan Xaçın məliyi xristian 
olmasına baxmayaraq, İbrahimxəlil xana xəyanət etmir və onun tərəfini 
saxlayacağını bildirir. 
117 
 
Sürətlə hərəkət edən İbrahimxəlil xan qoşunları ilə qiyamçıları məğlub 
edir, dayaq məntəqələrini ələ keçirir. Məlum olur ki, onların arxasında Rusiya 
emissarları dayanır, katolikos İoahannes isə dini ədavəti ortaya salmaq istəyir ki, 
xristian dövlətləri Qarabağ xanına qarşı yürüşə başlasınlar. Lakin İbrahimxəlil 
xanın qətiyyətli tədbirləri bu planların qarşısını alır. Bir neçə məlik və katolikos 
həbs edilir, digərləri Tiflisə qaçırlar. Düşmənlərini məğlub edən İbrahimxəlil xan, 
bununla belə, ərazisində yaşayan adi, zəhmətkeş xristianlara toxunmur, ermənilərə 
qarşı heç bir repressiya xarakterli tədbir həyata keçirmir. 
İbrahimxəlil xan yüksək diplomatik məharət göstərərək Rusiya ilə 
danışıqlara başlayır. O, Rusiyanın Qarabağda erməni dövləti yaratmaq niyyətini 
başa düşsə də, onunla əlaqələri münaqişə həddinə çatdırmamağa çalışır. Bu işdə 
Qarabağ xanlığının vəziri məşhur Azərbaycan şairi və görkəmli dövlət xadimi 
Molla Pənah Vaqifin böyük əməyi olmuşdur. Rusiya imperatriçəsi II Yekaterina 
üzdə Qarabağın müstəqilliyini tanımış, xan və onun vəzirinə böyük hədiyyələr 
göndərmiş, lakin əslində öz mənfur niyyətindən əl çəkməmişdi. 
Belə ki, 1787-ci ildə Rusiya - Osmanlı münasibətləri pisləşəndə Qafqaza 
əlavə qoşunlar göndərən Rusiya Qarabağ xanlığını zəbt etmək qərarına gəlir. 
Gürcü çarı II İrakli, onunla birlikdə olan və əvvəllər xanın qəzəbindən Tiflisə 
qaçmış erməni məlikləri və polkovnik Burnaşovun başçılığı ilə rus qoşunları 
Gürcüstan tərəfdən Qarabağ xanlığına yürüşə başlayırlar. Bu yürüş tarixi 
sənədlərdə "Qarabağ xanlığına qarşı xaç yürüşü" adlandırılır. İbrahimxəlil xan 
bütün qüvvələrini səfərbər edir. Şimali Azərbaycan xanları ona kömək 
edəcəklərinə söz vermişdilər və qoşunlarını da hazır vəziyyətə gətirmişdilər. 
Üstəlik, Rusiya - Osmanlı müharibəsi cəbhələrində işlər heç də Rusiyanın 
arzuladığı kimi getmirdi. Odur ki imperiya rəhbərləri Qafqazda yeni cəbhə açmağa 
cürət etmədilər. İbrahimxəlil xanın müdafiə olunmaq əzmi, Azərbaycan xanlarının 
birlikdə vuruşmaq istəyi, Rusiya -Osmanlı müharibəsinin uzanması "xaç 
yürüşü"nün yarımçıq dayandırılmasına və işğalçı qoşunların geri çəkilməsinə 
səbəb oldu. Rusiya və Gürcüstan Qarabağ xanlığı ilə dostluq əlaqələri qurmaq 
istəyini bildirdi və İbrahimxəlil xan onların bu təkliflərini qəbul etdi. 
İbrahimxəlil xanın hakimiyyəti illərində Qarabağ xanlığı güclənmiş, 
xanlığın ərazisi xeyli genişlənmişdi. İranda hakimiyyətə gəlmiş Ağa Məhəmməd 
xan Qacar 1795-ci ilin yayında Qarabağa hücum edib Şuşa şəhərini mühasirəyə 
alır. Lakin o burada güclü müqavimətlə üzləşir. 33 günlük mühasirədən sonra 
müvəffəqiyyət qazanmayan xan qoşununu çəkib Gürcüstana basqına gedir. 1797-ci 
ildə İbrahimxəlil xanın Şuşadan kənarda olmasından istifadə edən Ağa Məhəmməd 
xan Qacar yenidən Qarabağa hücum edir və Şuşanı tutur. Lakin burada ona qarşı 
sui-qəsd təşkil olunur və o öldürülür, qoşunu isə Qarabağdan çəkilir. Şuşaya 
qayıdan İbrahimxəlil xan yenidən hakimiyyəti ələ alır. 
118 
 
XIX əsrin əvvəllərində bir tərəfdən Rusiya böyük qoşunla Azərbaycanın 
işğalına başlayanda, digər tərəfdən isə İran qoşunları Azərbaycan sərhədlərində 
cəmləşəndə İbrahimxəlil xan qonşu Azərbaycan xanlarını vahid ittifaq yaratmağa 
sövq edə bilmədi. Öz şəxsi mənafeyindən çıxış edən, şəxsi ədavətlərindən yaxa 
qurtara bilməyən xanlar pərakəndə siyasət yürüdürdülər. Belə şəraitdə 
müqavimətin azərbaycanlı əhalinin qırğını ilə nəticələnəcəyindən qorxan 
İbrahimxəlil xan Rusiya ilə danışıqlara başladı. 1805-ci il mayın 14-də o, Kürəkçay 
müqaviləsini imzalamaqla Rusiyanın himayəsini qəbul etdi. Hakimiyyətini 
qoruyub-saxlayan və Rusiyanı mövcudluğu ilə hesablaşmağa məcbur edən xan 
Qarabağın erməniləşdirilməsi siyasətinə qarşı çıxır, onun əzəli Azərbaycan 
torpaqları olmasını sübut edirdi. Xanla müqavilə imzalayan, onun hakimiyyətini 
tanıyan imperiya onun mövcudluğundan əziyyət çəkməyə başlayır və planlarını 
həyata keçirə bilmirdi. Nəticədə ilk qalmaqal yaranan kimi xanı öldürmək qərarı 
qəbul edilir. 1806-cı ildə İran qoşunu Qarabağ tərəfə hərəkət etməyə başladıqda 
İbrahimxəlil xan və onun ailəsi mayor Lisaneviçin rus dəstəsi və onlara kömək 
edən erməni məlikləri tərəfindən öldürülür. 
 
 
119 
 
XVIII əsrin II yarısında 
Azərbaycan vahid  dövlət çərçivəsində 
birləşdirməyə can  atan dövlət 
xadimlərindən biri də Qubalı Fətəli xan  
olmuşdur. Şimal-Şərqi Azərbaycanı 
bütövlüklə və Azərbaycanın mərkəzi 
vilayətlərini qismən birləşdirən Fətəli 
xan ağır hərbi-siyasi şəraitdə 
mərkəzləşmiş dövlət yaratmağa  
çalışmışdır. Uğursuzluqla nəticələnsə də, 
keçirdiyi tədbirlər o dövr üçün  
mütərəqqi xarakter  daşımışdır. 
Qubalı Fətəli xanın adı mərkəzləşmiş 
vahid dövlət  yaratmağa çalışan dövlət  
xadimi və görkəmli sərkərdə kimi 
Azərbaycan tarixində daim öz  layiqli 
yeri tutacaqdır. 
            Qubalı Fətəli xan 
(1736 - 1789) 
Qubalı Fətəli xan 1736-cı 
ildə Quba  şəhərində anadan olmuşdur. Atası Hüseynəli xan hələ 1726-cı ildə 
Qubanın hakimi vəzifəsinə təsdiqlənmiş, 2 sonra - 1747-ci ildə o, Quba xanlığının 
müstəqilliyini elan etmişdir. Hələ gənc yaşlarından Fətəli xan atasının müxtəlif 
tapşırıqlarını yerinə yetirərmiş. Onun bu illərdə ən böyük nailiyyəti 1756-cı ildə 
Salyan sultanlığının Quba xanlığına birləşdirilməsi olmuşdur. Belə ki, diplomatik 
vasitələrlə bu birləşməni hazırlayan Hüseynəli xan rəsmi mərasimləri keçirməyi 
oğluna tapşırır, onu qoşun başında Salyana göndərir. Fətəli xan bu tapşırığı 
müvəffəqiyyətlə yerinə yetirir. 
1758-ci ildə Hüseynəli xan vəfat edər oğlu Fətəlini varisi elan edir. Fətəli 
xanın böyük amalı atasının başladığı işi davam etdirmək, pərakəndə vəziyyətdə 
olan Azərbaycan xanlıqlarını vahid dövlət çərçivəsində birləşdirmək olur. 
Birləşdirmə prosesini həyata keçirmək üçün ilk növbədə iqtisadiyyatı 
qaldırmağa çalışan Fətəli xan bir sıra mühüm tədbirlər həyata keçirir. Belə ki, ilk 
növbədə vergi və  mükəlləfiyyətlər məsələləri nizamlanır, qanuni çərçivəyə salınır, 
qeyri-qanuni rüsumlar qadağan edilir. Vergilərin toplanması hüququ ayrı-ayrı 
feodallardan alınıb kəndxudalara verilir. Əvvəllər hər bir feodal vergiləri istədiyi 
vaxt və istədiyi həcmdə toplayır, mərkəzi xəzinəyə ödəməklə özünə də götürürdü. 
120 
 
Fətəli xanın islahatına əsasən, xanın əmri ilə qanunda göstərilən vaxt və həcmdə 
kəndxuda kənd əhlindən vergi toplamalı və onu Mərkəzi Divanın məmurlarına 
təhvil verməli idi. Vergi sisteminin sabitləşdirilməsi bütün iqtisadiyyatın 
vəziyyətini sabitləşdirir. 
Hərbi islahatlar keçirən Fətəli xan süvari və piyada qoşundan başqa, topçu 
hissələri də yaradır. Maraqlıdır ki, onun səhra topları arabalarda daşınırdı və topçu 
hissələri çevikliyi ilə seçilirdi. Eyni zamanda Quba şəhəri müdafiə divarları ilə 
əhatələnir. 
Mühüm hərbi-strateji və ticarət əhəmiyyətli Dərbənd xanlığını tutmağa 
çalışan Fətəli xan 1759-cu ildə dərbəndlilərin müraciətini bəhanə edərək oraya 
qoşun çəkir, həqiqətən də şəhər əhli öz xanlarının qəddarlığından  
əziyyət çəkdikləri üçün üsyan qaldırmış və Fətəli xanı köməyə 
çağırmışdılar. Dərbənd yürüşü zamanı Fətəli xan bəzi Dağıstan hakimləri ilə əlaqə 
yaradır və onlarla ittifaq imzalayır. İttifaqı təsdiqləyərkən o, avar hakiminin bacısı 
ilə evlənir. Dərbəndi tutduqdan sonra Fətəli xan iqamətgahını Dərbəndə köçürür. 
Birləşdirmə siyasətini davam etdirən Fətəli xan Müşkür, Niyazabad, 
Şabran, Rustov, Beşbarmaq əyalətlərini də Quba xanlığına birləşdirir. Köçürmə 
siyasətindən istifadə edən Fətəli xan ən mühüm strateji məntəqələrdə tərəfdaşlarını 
məskunlaşdırır, qalalar inşa etdirir. 
"Nikah diplomatiyası"ndan məharətlə istifadə edən Fətəli xan bacısı 
Xədicə Bikəni Bakı xanı Məlik Məhəmməd xana ərə verir və onunla sıx əlaqələr 
yaradır. Tədricən Bakı xanlığının məsul vəzifələrinə öz adamlarını yerləşdirən 
Fətəli xan bu yolla xanlığı özündən asılı vəziyyətə salır. Bununla da Xəzərdə iki ən 
mühüm liman - Dərbənd və Bakı limanları Fətəli xanın nəzarəti altına keçir. Eyni 
zamanda Şimal-Şərqi Azərbaycanın torpaqları bir hakimiyyət altında birləşdirilir, 
bu da regionun inkişafına müsbət təsir göstərir. 
Vahid Azərbaycan dövləti yaratmağa çalışan Fətəli xan bu yolda ilk 
olaraq keçmiş Şirvanşahlar dövlətini əhatə etmiş əraziləri, sonra bütün Şimali 
Azərbaycanı birləşdirməyi və ən nəhayət, Cənubi Azərbaycan xanlıqlarını ilhaq 
etməyi qarşıya məqsəd qoyur. 
1767-ci ildə Şəki xanı ilə ittifaq bağlayan Fətəli xan Şamaxı xanlığına 
zərbə endirir. Ərazi baxımından ən böyük xanlıq olmasına baxmayaraq, uzun illər 
boyu hakimiyyət uğrunda daxili mübarizələrdən əziyyət çəkən Şamaxı xanlığı 
Şəkinin şimal-qərbdən və Qubanın şimal-şərqdən endirdikləri zərbələrə tab gətirə 
bilmir. Şamaxı xanlığı zəbt edilir, onun torpaqları Şəki və Quba xanlıqları arasında 
bölüşdürülür. Fətəli xan Şirvanın mərkəzində özünə dayaq yaratmaq məqsədi ilə 
Dərbənd ətrafından öz tərəfdaşlarını Şamaxıya köçürür. Şamaxının işğalı Fətəli 
xana Cavad və Talış xanlığını təzyiq altında saxlamağa imkan verir. Dərbənddən 
121 
 
Gilanadək zəngin torpaqların birləşdirilməsi Quba xanlığının hərbi, ticarət-iqtisadi 
əhəmiyyətini artırır. 
Fətəli xan böyük qonşu dövlətlərlə olduqca ehtiyatlı siyasət əlaqələri 
qurur. Belə ki, İranda hakimiyyətdə olan Kərim xan Zənd onunla ittifaq bağlamaq 
niyyətini bildirsə də, hətta qohumluq əlaqəsi yaratmağı təklif etsə də, Fətəli xan 
heç bir vədlər vermədən və ittifaqlar yaratmadan normal ticarət əlaqələri qurmağa 
çalışır. 1769-cu ildə Kərim xan Zənd böyük nümayəndə heyəti ilə hədiyyələr 
göndərib Rusiyaya qarşı ittifaq imzalamağı təklif edəndə belə, Fətəli xan bu təklifi 
rədd edir. Osmanlı sultanı III Mustafanın göndərdiyi elçilər də Fətəli xanı ittifaqa 
sövq etməyə çalışır, lakin o, mahir diplomat kimi bundan qaça bilir. Rusiya 
imperiyası qoşunlarını Şimali Qafqazda yerləşdirib möhkəmlətməsinə baxmayaraq 
Fətəli xan Rusiya ilə də yalnız sırf ticarət əlaqələri qurmağa çalışır. Səfirlərlə 
danışıqlar zamanı o dönə-dönə vurğulayır ki, Azərbaycanı vahid və müstəqil 
görmək istəyir, bütün qonşularla isə normal ticarət əlaqələri qurmağa çalışır. 
Özünü kifayət qədər möhkəm hiss edən Fətəli xan keçmiş müttəfiqi Şəki 
xanı ilə münaqişəyə girir və Şamaxı xanlığından Şəkiyə ayrılan payı zəbt edir. 
Münaqişə qızğın müharibə həddinə çatmasa da, Şəki xanının ona düşmən olması 
Fətəli xanın vəziyyətini kəskinləşdirir. 
XVIII əsrin 70-ci illərində artıq Fətəli xana qarşı ittifaq formalaşmışdı. 
İttifaqa Şəki xanından başqa, keçmiş Şamaxı xanı, həmçinin Azərbaycan və 
Dağıstanın bir sıra xırda feodal hakimləri də daxil idi. İttifaqla toqquşmalarda 
məğlub olan Fətəli xan Şamaxı xanlığını itirir, geriyə çəkilməyə başlayır. 1774-cü 
ildə Xudat yaxınlığında Gavduşan düzündə tərəflər arasında həlledici döyüş baş 
verir. Fətəli xan məğlub olur və tərəfdaşları onu ağır yaralı vəziyyətdə Salyana 
aparırlar. İttifaq qoşunları Qubanı tuturlar, lakin Bakı və Dərbəndi işğal edə 
bilmirlər. Yaraları sağaldıqdan sonra Fətəli xan gizlin Dərbəndə gəlir və burada 
müdafiəyə başçılıq etməyə başlayır. 9 aydan artıq davam edən mühasirə zamanı 
böyük itkilər verən Fətəli xan Həştərxanda yerləşən Rusiya qüvvələrindən 
köməklik istəyir. İmperatriçə II Yekaterinanın əmri ilə general Q.F. de Medemin 
başçılığı ilə rus qoşunları Dərbəndə tərəf yeridilir, Dərbəndi mühasirədən qurtarır. 
İttifaq qoşunları məğlub edilir. 
Rusiya imperiyası özü Xəzər dənizi sahillərində möhkəmlənməyə çalışır 
və Fətəli xana imperiyanın tərkibinə qatılmağı təklif edir. Lakin Fətəli xan müstəqil 
olacağını, Rusiyaya isə həmişə himayədar və müttəfiq kimi baxacağını bildirir. De 
Medemin qoşunları  Dərbənddən çıxarılır, lakin Rusiya Fətəli xanı "yola 
gətirəcəyinə" ümidini itirmir. 
Fətəli xana İranın təcavüzündən qoruya biləcək bir qüvvə kimi baxan bəzi 
Cənubi Azərbaycan xanlıqları onun himayəsinə keçmək istədiklərini bildirirlər. 
Bunu dəvət kimi qəbul edən Fətəli xan 1784-cü ildə Ərdəbil və Meşkini tutur. 
122 
 
Lakin Fətəli xanın güclənməsindən narahat olan və Azərbaycan xanlıqlarının 
birləşəcəyindən ehtiyat edən Rusiya qoşunlarını Dərbəndə göndərir. Fətəli xan 
Ərdəbil  və  Meşkini tərk etməyə  məcbur olur. Bütün diqqətini Şimali Qafqaza 
yönəltmiş Fətəli xan müxtəlif vasitələrlə yerli hakimləri özündən asılı vəziyyətə 
salır. Lakin Qarabağ xanlığına yürüşü uğursuz olur və o məcburiyyət qarşısında 
geri çəkilir. 
1787-ci ildən başlayaraq İran hökmdarlarının Şimali Azərbaycana yürüş 
ehtimalı artanda Fətəli xan gürcü çarı II İraklinin Rusiyanın müttəfiqi olduğunu 
bilə-bilə onunla ittifaq haqqında danışıqlara başlayır. 1789-cu ildə danışıqlar 
zamanı özünü pis hiss edən Fətəli xanın səhhəti kəskin şəkildə pisləşir. Qarın 
nahiyəsində başlayan ağrılar nəticəsində 1789-cu ildə o vəfat edir. Alimlərin 
ehtimallarına görə, Fətəli xan II İraklinin adamları tərəfindən zəhərləndirilibmiş. 
Fətəli xanın Bakıya gətirilən cənazəsi Şıx qəbiristanlığında dəfn edilir. 
 
123 
 
Gəncə xanlığının son hökmdarı, 
XVIII əsrin sonu, XIX  əsrin əvvəllərində 
Azərbaycanın ən görkəmli siyasi 
xadimlərindən bir olmuş Cavad  xan 
xalqımızın tarixi şəxsiyyətləri arasında xüsusi 
yer  tutur. Olduqca  çətin  hərbi-siyasi 
şəraitdə xanlığın müstəqilliyini təmin edən, 
onu qüvvətləndirən Cavad xan bir dövlət 
xadimi, sərkərdə və lider kimi xüsusiyyətləri 
Rusiyanın işğalçılıq  siyasətinə qarşı 
mübarizə zamanı özünü  daha  qabarıq 
göstərdi. 
Azərbaycan tarixinə Cavad  xan qəhrəmanlıq  
rəmzi kimi daxil olmuşdur. Onun adı haqlı 
olaraq  vətənimizin müstəqilliyini, xalqının 
azadlığını öz həyatı bahasına qoruyanların 
rəmzi kimi qəbul edilir. 
Cavad  xan Ziyadoğlu Qacar 
(1748-1804) 
Cavad xan Ziyadoğlu 
Qacar 1748-ci ildə Azərbaycanın Gəncə şəhərində zadəgan ailəsində anadan 
olmuşdur. Onun atası Şahverdi xan 1756 - 1761-ci illərdə Gəncə xanı olmuş, 
oğullarına yaxşı tərbiyə və biliklər vermişdi. Ümumiyyətlə, Ziyadoğulları nəsli 
Azərbaycanın ən tanınan, sayılıb-seçilən nəsillərindəndi. Cavad xanın uşaqlıq və 
gənclik illəri çətin hərbi-siyasi hadisələrin çərçivəsində keçmişdir. 
Şahverdi xan vəfat etdikdən sonra xanlığı onun oğlu Məhəmməd Həsən 
xan idarə edirdi. O, Gəncə xanlığının inkişafı üçün bir sıra tədbirlər həyata keçirib, 
lakin çox az yaşayıb. Məhəmməd Həsən xandan sonra hakimiyyətə gəlmiş qardaşı, 
qəddar və zəif iradəli Məhəmməd xan xanlığın işləri ilə məşğul olmur, dövləti 
zəiflədirdi. Həm əyanlar, həm də əhali ondan üz döndərmişdi. Qarabağ və 
Gürcüstan qoşunları xanlıq üzərinə yürüş edərək onu əsir alır və gözlərini 
çıxarırlar. Gəncə xanlığını Qarabağ xanı İbrahimxəlil xanın nümayəndəsi 
Həzrətqulu xan idarə etməyə başlayır. 
1783-cü il Georgiyevsk müqaviləsi ilə Gürcüstan Rusiyanın himayəsi 
altına keçir və Rusiya hərbi qüvvələrinə arxalanan çar II İrakli Gəncə, İrəvan, 
Axalsix və Naxçıvanı öz ərazilərinə qatmaq fikrinə düşür. Məktubların birində o 
yazırdı: "Hesab edirəm ki, Rusiya Aderbicanı tutsa və onun bir hissəsini mənə 
bağışlasa, münasib olar...". Lakin gəncəlilər belə vəziyyətlə barışmaq istəmirlər. 
124 
 
Gəncədə baş vermiş üsyan nəticəsində Qarabağ qoşunları buradan 
çıxarılır, hakimiyyətə qısa müddətə Rəhim xan, sonra isə onun qardaşı Cavad xan 
gəlir. 
Cavad xanın hakimiyyəti illərində Gəncə inkişaf edir, burada bir çox yeni 
binalar tikilir. Onun sarayında bir çox alim, şair, din xadimləri fəaliyyət göstərir. 
Onların arasında məşhur Azərbaycan şairi Mirzə Şəfinin atası Kərbəlayi Sadıq da 
vardı. Həmçinin tanınmış Azərbaycan yazıçısı Möhsün Nəsiri xanın əmri ilə qədim 
hind və ərəb nağılları motivləri əsasında "Tutinamə" əsərini yazmışdır. 
Hakimiyyəti illərində Cavad xanın xarici siyasətində əsas məsələ gürcü 
çarları və onları dəstəkləyən Rusiyanın işğalçı planlarına qarşı mübarizə olub, 
Nadir şah Əfşarın Gürcüstana bağışladığı Borçalı və Şəmşəddili qaytarmaq üçün 
Cavad xan II İrakli ilə müharibə aparır və Şəmşəddili azad edir. Buranı onun oğlu 
Uğurlu xan idarə etməyə başlayır. Tarixən Azərbaycanın olan, lakin tez-tez 
basqınlara məruz galan Qazax, Borçalı, Şəmşəddil, Şəmkir Azərbaycan torpaqları 
kimi təsdiqlənir. 
1795-ci ildə Cavad xan Cənubi Azərbaycan və İranda hakimiyyətdə olan 
Ağa Məhəmməd xan Qacarın qoşunlarıyla birlikdə Tiflisə yürüşdə iştirak edir. Bu 
onun Qacarlar sülaləsinin nümayəndəsi kimi xana qohum olması, həm də siyasi 
məqsəd güdməsi (Gürcüstanı zəiflətmək) ilə bağlıydı. Ağa Məhəmməd xan ərazini 
tərk etdikdən sonra gürcü çarı II İrakli, Qarabağ xanı İbrahimxəlil xan və onun 
müttəfiqi Ümmə xan Avarlı Gəncə üzərinə hücum edir, lakin onların yürüşü 
uğursuz alınır. Bununla belə, xanlığın da müdafiə qüdrəti zəifləmiş, iqtisadiyyatı 
tənəzzülə uğramışdı. Sülh əldə etmək üçün Cavad xan Tiflisdə tutduğu 400 əsiri 
qaytarır, İbrahimxəlil xana 10 min manat məbləğində pul müavinəti ödəyir. 
1796-cı ildə general V.Zubovun qoşunları Azərbaycana şimaldan hücum 
edəndə Gəncə istiqamətinə Rimski-Korsakovun qoşunları yönəlmiş və Cavad xan 
onları yaxşı qarşılamışdı. Ruslara olan müsbət munasibət ilk növbədə onların 
verdikləri vədlər, yerli xalqların müstəqil həyatlarına toxunmamaq kimi sözləri ilə 
bağlı idi. Lakin elə ilk addımlardan bunların yalan olduğu bəlli oldu. Belə ki, 
Rusiya Azərbaycanın bir hissəsini Gürcüstana bağışlamaq, digər ərazilərini, ilk 
növbədə isə İrəvan və Qarabağı ermənilərə vermək, burada İran və Türkiyədən 
köçürüləcək erməniləri yerləşdirmək, Qafqazın mərkəzində Rusiya himayəsi 
altında xristan dövləti yaratmaq fikirlərini gizlətmirdi. Rus qoşunu ilə birgə 
Azərbaycana gəlmiş erməni dini lideri İosif Arqutinskinin erməni əhalisinə 
müraciətindən və bu müraciəti rusların dəstəkləməsindən sonra Azərbaycanlıların 
ruslara olan münasibəti dəyişir. Böyük üsyan hazırlanırdı, lakin bu arada imperiya 
Zubovu qoşunla birgə geriyə çağırır. 
Zubovun qoşunu Azərbaycanı tərk edən kimi cənubdan Ağa Məhəmməd 
şah Qacarın yürüşü başlayır. Çox qəddar olan şah nəinki ona müxalif xanları, 
125 
 
həmçinin müttəfiqi Cavad xanı da həbs edir. Onun məqsədi bütün yerli hakimləri 
öz hakimiyyətinə tabe etmək, xanlıqları ləğv etmək idi. Həbsin səhərisi günü şahın 
öz mühafizəçiləri tərəfindən öldürülməsi digər xanlar kimi, Cavad xanın da azad 
edilməsi ilə nəticələnir. 
1799-cu ildə rus qoşunları yenidən Gürcüstana qayıdır və bundan istifadə 
edən gürcü çarı XII Georgi Şəmşəddilin Gürcüstana verilməsini ruslara təklif edir. 
1801-ci il Georgiyevsk traktatı ilə ruslar Gürcüstanda möhkəmləndikdə və 
Şəmşəddilin 29 kəndini zəbt etdikdə xanın göndərdiyi qoşun onları vurub çıxarır, 
bütün kəndləri azad edir. General Lazarev danışıqlara göndərilir. Xan danışıqlarda 
bildirir ki, o, Rusiya və Gürcüstanın işlərinə qarışmaq fikrindən uzaqdır və eyni 
zamanda tələb edir ki, onun da hüquqlarına hörmətlə yanaşılsın. Gürcüstanda rus 
qoşunlarının komandanı, Azərbaycan xalqının qəddar düşməni, elə Gürcüstanın 
özündə də qanlı əməlləri ilə fərqlənmiş general P.Sisianov Cavad xana məktub 
yazır, tabe olmasını, həmçinin oğlu Uğurlu xanın onun hüzuruna göndərilməsini və 
girov kimi saxlanılmasını tələb edir. Təbii ki, Cavad xan rədd cavabı yazır. Qeyd 
etmək lazımdır ki, Cavad xanın məktubları nə qədər səviyyəli, hörmətlə 
yazılmışdısa, Sisianovun məktubları bir o qədər çirkin və nalayiq sözlərlə dolu 
olmuşdur. 
1803-cü il noyabrın 22-də rus qoşunları Gəncə üzərinə yürüşə başlayır. 
Xanlığın sərhədlərini keçdikdə Sisianov yeni məktub yazır və yenə də təhqiramiz 
formada tabe olmağı tələb edir. Məşhur şair Nizami Gəncəvinin məqbərəsindən bir 
az aralı, "Quru qobu" adlı yerdə döyüş baş verir. Qüvvələrin qeyri-bərabərliyi 
nəticəsində döyüş Gəncə qoşunlarının məğlubiyyəti ilə nəticələnir. Gəncəlilər 
şəhər qalasına çəkilirlər. Rus qoşunları şəhəri mühasirəyə alırlar. Bir ay ərzində 
mühasirə və atəşin davam etməsinə baxmayaraq, Cavad xan müdafiə olunur. 
Təslim olmaq barəsində bütün tələblərə Cavad xan rədd cavabı verir. 
1804-cü il yanvarın 2-dən 3-nə keçən gecə rus qoşunları yeni hücuma 
başlayırlar. Bir istiqamətdən olan hücum dəf olunur, lakin digər tərəfdən ruslar 
qala bürclərindən birini tuta bilirlər. Sisianov şəhərin adını dəyişdirmək barədə əmr 
verir. Şəhərin alınmasına verilən önəmi Rusiyada buraxılan medallar təsdiqləyir. 
Belə ki, "Gəncənin alınmasına gorə" və "Gəncənin alınmasında göstərdiyi igidliyə 
görə" medalları təsis edilmişdi. 
Cavad xan vo onun oğlu Hüseynqulu xan döyüşərək qala divarlarında 
həlak olurlar. Xanın digər oğlu Uğurlu xan Arazı keçməyə, Cənubi Azərbaycanda 
məskunlaşmağa müvəffəq olur. Sonralar o, iki dəfə güclü həmlə ilə Gəncəni azad 
etməyə çalışmışdır. 1826-cı ildə o, şahzadə Abbas Mirzə Qacarla əlbir olaraq 
Şimali Azərbaycana qayıtmış və atasının yurdunu qısa müddətə azad etmişdir. 
Cavad xan Gəncədə Cümə məscidinin önündə dəfn edilmişdir. 1962-ci 
ildə abadlıq işləri adı ilə onun məzarı dağıdılmış, lakin qəbir saxlanılmışdır. Yalnız 
126 
 
1990-cı il martın 27-də qəbir üzərində abidə ucaldılmış, bundan sonra xalq öz 
qəhrəmanının ziyarətinə sərbəst gəlməyə başlamışdır. 
 
 
 
 
127 
 
XVIII əsr Azərbaycan ədibləri 
sırasında Molla Pənah Vaqif xüsusi yer tutur. Bu 
görkəmli şairin yaradıcılığı faktiki yer olaraq o 
dövrün  bədii salnaməsi hesab olunur. Öz 
əsərlərində lirik təsvirlərə üstünlük verən şair 
dövrün sosial-iqtisadi və ictimai-siyasi 
problemlərinə də diqqət yetirirdi. Uzun illər 
Qarabağ xanlığının vəziri olmuş Vaqif 
Azərbaycanın necə ağır vəziyyətdə olduğunu 
yaxşı bilir, siyasi fəaliyyəti ilə Azərbaycan 
xanlığının birləşdirməyə çalışırdı. Son nəticədə 
siyasi fəaliyyətinin qurbanı olmuş şairin xalq 
arasında böyük nüfuzu haqqında indiyədək 
işlədilən “Hər oxuyan Molla Pənah olmaz” 
məsəli hər  şeyi deyir.  
Molla Pənah Vaqif Azərbaycan tarixində 
yaradıcılığında klassik poeziyanın və xalq 
şeirinin ən yaxşı ənənələrini üzvi şəkildə 
birləşdirməyə nail olmuş gözəl lirik şair və 
görkəmli dövlət xadimi kimi tanınır. 
 
Molla Pənah Vaqif 
       (1717-1797) 
 
Molla Pənah Vaqif 
1717-ci ildə Azərbaycanın Qazax mahalının Salahlı kəndində anadan olub. 
Məktəbdə, sonra isə mədrəsədə təhsil almış Vaqif ümumi biliklərdən başqa, şəxsi 
mütaliə hesabına fars və ərəb dillərini də öyrənmiş, memarlıq və astronomiyaya da 
maraq göstərmişdir. Müdrikliyi və biliyi ilə seçilən Vaqifin yanına ətraf kəndlərdən 
insanlar məsləhətə gəlirdilər. Əlindən gələn köməkliyi əsirgəməyən Vaqifin şöhrəti 
el arasında daha da geniş yayılırdı. 
XVIII əsrin ortalarında Vaqif Qarabağa köçür və burada yenicə 
formalaşmaqda olan Qarabağ xanlığının mərkəzi Şuşa şəhərində müəllimlik 
fəaliyyətinə başlayır. Şagirdlərinə vətənə məhəbbət və sədaqət hissi ilə dərin 
biliklər aşılayan Vaqif çoxsaylı şagirdləri hesabına Şuşada məktəb açır. Sadə xalq 
arasında böyük nüfuz sahibi olması xəbəri Qarabağ xanı İbrahimxəlil xana çatınca 
onu saray işlərinə cəlb edir, müəyyən problemlər yarandıqda ondan məsləhət 
istəyir. Çox keçmir ki, xan özünü müdrik şəxs kimi göstərmiş Vaqifə saraya 
köçməyi və xanlığın eşikağası olmasını təklif edir. 1769-cu ildə Vaqif sarayda 
eşikağası vəzifəsində fəaliyyətə başlayır. Bu vəzifənin sahibi xanın və onun 
128 
 
sarayının bütün işlərini təşkil etməli, mərasimlərin təşkilindən başlamış 
şikayətlərin qəbuluna qədər bütün məsələləri həll etməli idi. Bu sahədə özünü 
kifayət qədər bacarıqlı göstərən Vaqif xanlığın baş vəziri olmaq təklifini alır. 
Bu dövrdə Azərbaycan və onun tərkib hissəsi olan Qarabağ xanlığı ağır 
problemlərlə üz-üzə qalmışdı. Ayrı-ayrı xanlıqlara parçalanmış Azərbaycanın başı 
üzərini iki əsas təhlükə almışdı: şimaldan Rusiya imperiyası, cənubdan İran dövləti 
xanlıqların müstəqilliyinə son qoyub Azərbaycanı öz dövlətlərinə qatmağa 
çalışırdılar. Ardı-arası kəsilməyən açıq və gizli danışıqlar, kəskin siyasi və iqtisadi 
mübarizə vaxtaşırı ağır müharibələrlə tamamlanırdı. Gah Gürcüstanı, gah da 
köçmə erməniləri Azərbaycan torpaqlarına hücum etməyə və qiyam qaldırmağa 
sövq edən Rusiya imkan yarandıqca öz qoşunları ilə də hücuma keçirdi. 
Belə vəziyyətdə hər bir xanlıq dərin düşünülmüş hərbi-siyasi fəaliyyət 
yürütməli idi. Qarabağ xanlığı da eyni problemlərlə üzləşmişdi. Üzdə dostluq vəd 
edən Rusiya bir zamanlar Nadir şah tərəfindən Qarabağa köçürülmüş və indi bu 
ərazidə yaşayan erməniləri daim qanuni hakimiyyətə - xana qarşı çıxışlar etməyə 
və qiyamlara sövq edir, vaxtaşırı xanlığın Gürcüstanla əlaqələrini pozmağa 
çalışırdı. Eyni zamanda Qacarlar dövləti də cənubdan Qarabağa hücuma 
hazırlaşırdı. Belə şəraitdə İbrahimxəlil xan Vaqifə xanlığın xarici siyasətini təşkil 
etməyi tapşırır. Vaqifin siyasi xətti qonşu dövlətlərlə dostluq yaratmaq prinsipinə 
əsaslanırdı. O, İrəvan, Naxçıvan, Qaradağ, Şəki, Gəncə xanlıqları ilə normal 
qonşuluq əlaqələri yaratmış, münaqişəyə səbəb ola biləcək problemləri həll 
etmişdi. Gürcüstan feodal dövlətlərinin hakimləri ilə də normal qonşuluq əlaqələri 
yaradılmış, münaqişəyə son qoyulmuşdu. Rusiya ilə çətin danışıqlar nəticəsində 
nisbətən dost münasibətləri qurulmuşdu, halbuki hamıya aydın idi ki, Rusiya 
Azərbaycanı və onun tərkib hissəsi olan Qarabağı işğal etmək planlarından əl 
çəkməyib. Hər halda, danışıqlar nəticəsində Rusiya tərəfindən həm müstəqilliyi 
tanımaq məsələsi həll olunmuş, həm də hərbi təcavüz etmək üçün rus məmurlarına 
heç bir bəhanə verilməmişdi. Təkcə İranın Qacarlar dövləti ilə əlaqə yaratmaq 
mümkün olmurdu. 
Hələ 1795-ci ildə Qarabağa uğursuz yürüş etmiş Ağa Məhəmməd xan 
Qacar xanlığın müstəqilliyi haqqında heç eşitmək belə istəmir və xanlığın ona tabe 
olmasını tələb edirdi. Qəti rədd cavabını aldıqda o, Qarabağa ikinci dəfə hücum 
edir və Şuşanı tutur. Şuşada olan Vaqif həbs edilir, şahın əmri ilə ölümə məhkum 
olunur. Lakin şah sui-qəsd nəticəsində öldürülür və o azad edilir. Şah 
öldürüldükdən sonra İbrahimxəlil xanın Şuşada olmamasından istifadə edən 
Məhəmməd bəy Cavanşir adlı feodal hakimiyyəti ələ keçirmək istəyir. Vaqif ona 
maneçilik törədir, əhaliyə xanlığın qanuni hökmdarına sadiq qalmağı tövsiyə edir. 
Bundan qəzəblənən Məhəmməd bəy Vaqif və onun "Alim" təxəllüsü ilə şeirlər 
yazan 15 yaşlı oğlu Əliağanı həbs edərək öldürtdürür. Xalqın dəstəyi ilə Şuşaya 
129 
 
qayıdan İbrahimxəlil xan Məhəmməd bəyi cəzalandırır və Vaqifi təntənə ilə 
Şuşada dəfn edir. 
Molla Pənah Vaqif təkcə dövlət xadimi deyil, şair kimi də məşhur 
olmuşdur. Onun yaradıcılığı Azərbaycan poeziyasının mühüm mərhələlərdən birini 
təşkil edir. Klassik Şərq şerini dərindən bilən qəzəl, müxəmməs, müstəzad və s. 
formalarda əsərlər yazmışdır. Onun poeziyasın mövzusu dünyəvi məhəbbət, 
gözəllərin vəsfidir. O, insanı mənəvi və fiziki cəhətdən kamil, harmonik inkişafda 
görmək istəyir, bunu öz şeirlərində vurğulayırdı. 
Klassik üslubda yazmağına baxn Vaqif şifahi xalq ədəbiyyatı, aşıq şeri ilə 
çox bağlı olmuşdur. Onun yazdığı təcnis və  qoşmalar milli poeziyanı zənginləşdir 
Vaqif öz lirikasında klassik poeziyanı xalq şerinin ən yaxşı ənənələrini üzvi şəkildə 
birləşdirməyə nail olmuşdur. Dünyəvi ideallar şairi olan Vaqifin əsərlərində 
nikbinlik, həyatsevərlik çox vaxt önə çəkilir, onu poeziyasının ümdə 
xüsusiyyətlərini təşkil edir.  
Vaqifin "Bir gözəl ki şirin ola binadan”, "Sərasər bir yerə yığılsa xublar", 
"Açıq başda əgər olsa bir dilbər", "Bulut zülflü, ay qabaqlı  gözəlin", "Bir zaman 
havada qanad saxlayın", "Kür qırağının əcəb seyrənhagı var", "Sevdiyim, ləblərin 
yaquta bənzər və s. qoşmaları, "Bax" rədifli qəzəli XVII Azərbaycan poeziyasının 
ən gözəl nümunələridir. Lirik şeirlərdən başqa, Vaqif sosial yönümlü şeirlər də 
yazırdı. Onun "Bayram oldu, heç bilmirəm neyləyim" qoşması zəhmətkeş sadə 
insanların üzləşdiyi problemdən xəbər verir, "Görmədim" müxəmməsi ictimai 
ədalətsizliyə, bərabərsizliyə qarşı yönəldilmişdir. Vaqif şerinin realizmi 
Azərbaycan poeziyasının inkişafına güclü təsir  göstərmişdir. 
Vaqifin poeziyası Azərbaycan ədəbi dilinin inkişafında da xüsusi rol 
oynamışdır. O, öz əsərlərində sadə xalq dilini ədəbi-bədii dil səviyyəsinə 
qaldırmışdır. Təsadüfi deyil ki, onun bir çox şeirlərinə aşıqlar musiqi bəstələmişlər. 
Azərbaycanın görkəmli dövlət xadimi şairi Vaqifin adı bütün Qafqaza 
yayılmış, onun əsərləri tərcümə edilərək dillər əzbəri olmuşdu. Avropa 
şərqşünasları onun şeirləri ilə ilk dəfə 1856-cı ildə "Məcmueyi-divani- Vaqif və 
digər müasirin" kitabı vasitəsilə tanış olmuşlar ki, bu kitabda Vaqifin seçilən 
əsərləri çap edilmişdir . 
 
 
 
 
 
 
 
 
130 
 
İlk Azərbaycan maarifçilərindən 
olan Abbasqulu ağa Bakıxanov özünün  
məşhur “Gülüstani – İrəm” əsərində 
yazırdı: “Mal və dövlət hər halda  puç 
olacaq, ixtiyar və iqtidar əldən 
gedəcəkdir...Şəxsi ləyaqət olmadan nəsəb 
və sülalə  şərafəti qürbətdə naməlum, 
vətəndə məzəmmətə məruzdur. Bunlara 
təkyə etmək mənasızdır. Etibar  ediləcək 
və arxalanacaq  bir dövlət  varsa,  o da  hər 
halda  elm və ədəbdən ibarətdir”. 
A.Bakıxanov bütün elmi və ədəbi 
yaradıcılığının əsas qayəsi xalqı 
maarifləndirmək olmuşdur.  
Azərbaycan tarixinə Abbasqulu ağa 
Bakıxanov görkəmli maarifpərvər, 
Azərbaycan tarixşünaslığının elmi 
əsaslarını qoymuş şəxs, filosof, alim, 
jurnalist, filoloq, astronomiya və coğrafiya 
kitablarının müəllifi və şair  kimi daxil 
olmuşdur. 
 Abbasqulu ağa Bakıxanov  
    (1794-1847) 
Abbasqulu ağa Bakıxanov 
1794-cü ildə Bakının Xilə (indiki 
Əmircan) kəndində zadəgan ailəsində anadan olub. Atası Bakı xanı II Mirzə 
Məhəmməd onun ən yüksəksəviyyəli təhsil alması üçün hər cür şərait yaratmışdır, 
Abbasqulu fars və ərəb dillərini, klassik Şərq ədəbiyyatını, ilahiyyatı, Azərbaycan 
tarixini dərindən öyrənmişdir. 
1820-ci ildə Abbasqulu Əlahiddə Qafqaz Korpusunda hərbi qulluğa qəbul 
edilmiş və rus dilini öyrənməyə başlamışdır. Nəticədə hərbi tərcüməçi kimi 
fəaliyyətə başlayan Abbasqulu 1822-ci ildə Qafqazdakı rus qoşunlarının baş 
komandanının dəftərxanasına Şərq dilləri tərcüməçisi təyin olunmuşdur. 
Bakıxanov 1826 - 1828-ci illərdə Rusiya -İran, 1828 - 1829-cu illər Rusiya - 
Osmanlı müharibəsində iştirak etmişdir. O, 1828-ci ildə Türkmənçayda aparılan 
sülh danışıqlarının da canlı şahidi olmuşdur. 
Abbasqulu ağa Bakıxanov görkəmli Azərbaycan ziyalıları Mirzə Şəfi 
Vazeh, İsmayıl bəy Qutqaşınlı, Mirzə Fətəli Axundov, rus yazıçılarından 
A.S.Qribəyedov, A.S.Puşkin, A.A.Bestujev-Marlinski, V.K.Küxelbeker, gürcü 
yazıçılardan A.Çavçavadze, Q.Orbeliani, N.Barataşvili, polyak şair T.L.Zablotski 
və başqaları ilə yaxın tanış olmuş və bu onun dünyagörüşünə təsirsiz qalmamışdır. 
131 
 
Bakıxanovun ən məşhur əsəri 1841-ci ildə yazdığı "Gülüstani-İrəm" tarixi 
əsəridir. Əsər Azərbaycan tarixşünaslığının inkişafında böyük rol oynamışdır. 
Burada Azərbaycan tarixinin qədim zamanlardan 1813-cü ilədək olan dövrü əhatə 
olunmuşdur. Əsərin yazılması prosesində Bakıxanov çoxlu tarixi sənəd toplamış, 
tarixi mənbələrdən istifadə etmişdir. Əsərdə Azərbaycan xalqının formalaşması, 
Azərbaycanda dövlətçilik ənənələrinin inkişafı, xalqın xarici işğalçılara qarşı 
mübarizəsi qələmə alınmışdır. Burada həmçinin Azərbaycan dilçiliyi, 
etnoqrafiyası, toponimikası, numizmatika məsələləri ilə bağlı bir çox məqamlar da 
əksini tapmışdır. "Gülüstani-İrəm" əsəri Azərbaycan tarixşünaslığında yeni 
mərhələnin başlanğıcı oldu. Belə ki, əvvəllər yazılmış tarixi əsərlər bu və ya digər 
tarixi şəxslərə həsr olunduğundan onların fəaliyyətini vəsf edir, real tarixi 
hadisələrə qərəzli münasibət göstərilirdi. Bakıxanov isə əsərini dünya 
tarixşünaslığında qəbul olunmuş qaydalara uyğun tərtib etməklə faktik olaraq 
bütöv bir xalqın - Azərbaycan xalqının tarixini yazmağa çalışmışdır. 1844-cü ildə 
Bakıxanov əsəri rus dilinə tərcümə etmişdir. Lakin sağlığında nəşr edilməyən əsər 
ilk dəfə 1926-cı ildə işıq üzü görmüşdür. 
Əsərlərini "Qüdsi" təxəllüsü ilə yazan Bakıxanovun dini, fəlsəfi və əxlaqi 
baxışları "Riyaz ül-qüds", "Təhzib ül-əxlaq", "Kitabi-nəsayeh", "Eynül-mizan" 
əsərlərində, həmçinin "Mişkat ül-ənvar" poemasında şərh olunmuşdur. O, 
əsərlərində islam dininin əsas ehkamlarını müdafiə etmişdir. Onun fikrincə, varlığı 
"zəruri" olan Allah və varlığı "mümkün" olan gerçək dünya mövcuddur ki, 
"mümkün varlıq" "zəruri varlıq"dan yaranmışdır. Bakıxanova görə, yaranma və 
məhvolma yalnız gerçək dünyaya aiddir, çünki hərəkət "mümkün varlığ"ın 
ayrılmaz sifətidir. O həmçinin hesab edirdi ki, bütün cisimlər dörd ünsürün - hava, 
od, torpaq və suyun qatışığından ibarətdir. 
Bakıxanovun etik təsəvvürlərinə qədim Şərq və yunan filosoflarının 
əsərləri böyük təsir göstərmişdir. Bakıxanov məntiqi düşüncəni əqlin meyarı hesab 
etmiş, onun idrakda oynadığı rolu qabartmışdır. O həmçinin anlayış, mühakimə və 
əqli nəticənin müxtəlif novlərini, məntiqin iki hissəsi olan təsəvvür və təsdiqi təhlil 
etmişdir. Bir çox Şərq məntiqçilərindən fərqli olaraq Bakıxanov idrak formalarının 
məzmunca da həqiqətə uyğunluğunu tələb etmişdir. Etikanı "monəviyyat fəlsəfəsi" 
hesab edən Bakıxanov əsas diqqətini müsbət əxlaqi keyfiyyətlərin şərhinə 
yetirmişdir. Bakıxanova görə, gözəl əxlaq işdə və hərəkətdə orta həddi 
gözləməkdir. Onun fikrincə, on yüksək əxlaq nəzəriyyəsi islam əxlaq 
nəzəriyyəsidir. 
Bakıxanov hesab edirdi ki, insanların təlim-tərbiyəsində onların ətrafında 
olanların təcrübə və biliyi, həmçinin həmin şəxsin əmək fəaliyyəti böyük rol 
oynayır. Bakıxanov əsərlərində davranış, danışıq və ünsiyyət qaydaları haqqında 
da ətraflı məlumat vermişdir. 
132 
 
Bakıxanovun "Əsrar ül-məlaküt" əsərində dövrün astronomiya ilə bağlı 
bilikləri əksini tapmış, dünyanın heliosentirk sistemi təlimi açıqlanmışdır. 
Abbasqulu ağa Bakıxanovun coğrafiya əsərləri də kifayət qədər 
maraqlıdır. Vəzifəsi ilə əlaqədar olaraq bütün Qafqazı qarış-qarış gəzən Bakıxanov 
hər yerdə tarixi məlumatları, tarixi sənədləri toplamaqla bərabər, gördüyü yerlərin 
coğrafi təsvirini də verirdi.  "Gülüstani-İrəm"  əsərinin girişində o, Azərbaycanın 
və Dağıstanın coğrafiyasından söhbət açır. 1828-ci ildə qədim Azərbaycan torpağı 
olan  Qarabağı  öyrənən komissiyanın tərkibində olan Bakıxanov burada tarixi-
etnoqrafik və coğrafi araşdırmalar aparmışdır. O həmçinin Rusiya - İran sərhədini 
müəyyənləşdirən komissiyanın tərkibində də olmuş, Arazboyu abidələr haqqında 
məlumatlar vermişdir. 1833-cü ildə Polşa, Ukrayna, Baltikyanı ərazilərdə olan 
Bakıxanov onlar barədə maraqlı məlumatlar yazmışdır. Ömrünün sonunda o, 
müsəlman Şərqinə aid olan ölkələri, o cümlədən Misir və Ərəbistanı gəzmişdir. 
Onun "Ümumi coğrafiya" əsərində coğrafiya bir elm kimi qəbul edilmiş, Yer 
haqqında ümumi coğrafi məlumatlarla bərabər, coğrafi terminlərin şərhləri də 
verilmişdir. Bakıxanovun "Kəşf ül-qəraib" əsərində sadə dillə XV əsrdə 
Amerikanın X.Kolumb tərəfindən kəşf edilməsi və Amerikanın coğrafiyası əksini 
tapmışdır. 
Bakıxanovun 1828-ci ildə yazdığı "Qanuni Qüdsi" əsəri Rusiya ərazisində 
fars dilinin qrammatikasına həsr edilən ilk əsərdir. 
Bakıxanov jurnalistika sahəsində də fəaliyyət göstərmişdir. O, 1828 - 
1832-ci illərdə "Tiflisskiye vedomosti" qəzetinin əməkdaşı, onun fars dilində 
buraxılan variantının redaktoru, həmçinin Qafqaz xalqlarının tarix və mədəniyyət 
məsələlərinə dair məsləhətçisi olmuşdur. 
İstedadlı şair Abbasqulu ağa Bakıxanov XIX əsr Azərbaycan 
ədəbiyyatının görkəmli nümayəndələrindəndir. Onun bədii irsi lirik və epik 
əsərlərdən ibarətdir. Bakıxanovun lirik şeirlərində dünyəvi məhəbbət tərərmüm 
olunur. Onun şeirlərinin qəhrəmanı vəfalı aşiqdir. Maraqlıdır ki, lirik şeirlərini o 
təkcə Azərbaycan və fars dillərində deyil, Avropa dillərində də yazmışdır. 
Məsələn, "Fatma tar çalır" şeirini alman dilində, "Tatar nəğməsi"ni isə rus dilində 
qələmə almışdır. Onun "Tiflis" müxəmməsi və "Gürcülər arasında" mənzum 
məktubu xalqlar arasında dostluğu tərənnüm edir. "Təbriz əhlinə xitab" şeri özünün 
sosial yönümü ilə seçilir. Belə ki, XIX əsr Azərbaycan poeziyasında ilk dəfə məhz 
bu şeirdə inkişafın qarşısını almağa çalışan mürtəce zadəgan və ruhanilərə qarşı 
kəskin tənqid səslənir. Faktik olaraq bu şeir ictimai satira nümunəsi hesab olunur. 
133 
 
Rusiyada şərqşünaslıq sahəsində ali təhsilin 
təşkilində, dərs vəsaitlərinin yazılmasında, 
müəllim-professor kadrlarının yetişdirilməsində 
iki görkəmli Azərbaycan ziyalısının Mirzə Cəfər 
bəy Topçubaşovun və Mirzə Məhəmməd Əli 
Kazım bəyin xüsusi rolu olmuşdur. Maraqlıdır ki, 
hər iki ziyalımızın ali təhsili olmasa da, onlar 
çalışqanlıqları və yüksək zəkaları sayəsində 
Rusiya və Avropanın ən görkəmli alimləri 
sırasında ən yüksək yerləri tuta bilmişlər. M.C. 
Topçubaşov Rusiya Xarici İşlər Nazirliyinin 
Asiya departamentində işləyərkən XIX əsrdə Şərq 
ölkələrinə göndərilən bütün rus diplomatlarına 
dərs demiş, Peterburq Universitetindəki fəaliyyəti 
ilə Rusiyada Şərq filologiyası və 
numizmatikasının əsasını qoymuşdur. Kazım bəy 
isə Rusiya və Avropa ölkələrində Şərq xalqlarının 
tarixini, onların adət-ənənələrini, qanunlarını 
təbliğ etməyə çalışmışdır. Onlarca tarixi 
əlyazmaları tapıb tərcümə edən, bir çox qaranlıq 
tarixi səhifələrə aydınlıq gətirən, türk-müsəlman 
xalqlarının ünvanına söylənilən bir çox şayiələrin 
qarşısını alan Kazım bəy, əslində, Rusiya 
şərqşünaslıq elminin banisidir. 
A.Bakıxanov çoxlu təmsil və avtobioqrafik xarakterli əsərlər də 
yazmışdır. Onun ərəb və fars dilində lirik şeirlərdən ibarət divanı da vardır ki, 
indiyənədək araşdırılmamış qalır və hal-hazırda Təbriz Milli kitabxanasında 
qorunur. 
Bakıxanovun "Kitabi-Əsgəriyyə" hekayəsi Azərbaycan nəsrinin ilk 
nümunələrindəndir. 
Abbasqulu ağa Bakıxanov 1847-ci ildə Məkkə ziyarəti zamanı vəfat etmiş 
və Məkkə yaxınlığında dəfn olunmuşdur. 
 
Mirzə Məhəmməd Əli Kazım bəy 
 (1802-1870) 
Mirzə Məhəmməd Əli 
Kazım bəy 1802-ci ildə İranın 
Rəşt şəhərində azərbaycanlı 
ailəsində anadan olmuşdur. Onun 
atası Hacı Qasım 1810-cu ildə 
ailəsi ilə birlikdə Dərbənd 
şəhərinə köçmüşdür. Rusiya 
hakim dairələri Hacı Qasımı daim 
təqib edir, onun Rusiya əleyhinə 
təbliğat aparmasından 
şübhələnirdilər. 1821-ci ildə Hacı 
Qasım həbs edilir və Həştərxan şəhərinə sürgünə göndərilir. 
134 
 
1822-ci ildə Kazım bəy atasını tək qoymamaq məqsədi ilə Həştərxana 
köçür. Həştərxanda o, şotland missionerləri ilə yaxından tanış olur, onların bir 
neçəsinə ərəb dilini öyrədir, onlar isə öz növbəsində ona ingilis dilini öyrədirlər. 
Maraqlıdır ki, gənc Kazım bəy dərs prosesini kortəbii qurmamış, ərəb dili 
qrammatikasına həsr olunmuş "Ərəb dilinin müxtəsər qrammatikası" adlı kitabça 
tərtib etmişdir. 
Zəkası, biliyi və istedadı ilə fərqlənən Kazım bəy Omsk Asiya məktəbində 
Şərq dilləri kafedrasında işə düzəlir. 1826-cı ildə onu Rusiyanın aparıcı 
universitetlərindən biri sayılan Kazan Universitetinə mühazirə oxumağa dəvət 
edirlər. Artıq 1828-ci ildə Kazım bəy universitetin türk-tatar dilləri kafedrasına 
müdir təyin edilir. Bu vəzifədə olduğu dövrdə o, arxiv və fondlarda nadir Şərq 
əlyazmaları aşkar edib, tərcümə edir və şərhlər verir. Bu fəaliyyətinə görə o, 1829-
cu ildə Britaniya Kral Cəmiyyətinin həqiqi üzvü seçilir. 1829-cu ildə Kazım bəy 
Sədinin "Gülüstan" əsərini tərcümə edir. Geniş elmi araşdırmalarını davam etdirən 
Kazım bəy 1831-ci ildə Kazan Universitetinin adyunkt-professoru, sonra 
ekstraordinar-professoru, 1837-ci ildə isə ordinar-professoru seçilir. Elmi 
fəaliyyətinə görə, həmçinin Rusiyada şərqşünaslıq sahəsində ali təhsilin təşkilində 
fəal iştirakına görə Kazım bəyi 1835-ci ildə Peterburq Elmlər Akademiyasının 
müxbir üzvü seçirlər. 1846-cı ildə o, ərəb-fars dilləri kafedrasının müdiri vəzifəsinə 
təyin edilir. 
Kazım bəy müsəlman hüququnun Rusiyada ilk tədqiqatçısı olmuş, islam 
dini, şəriət qanunları, cihad məsələləri ilə bağlı Rusiyada bəzi mürtəce qüvvələrin 
yaydığı şayiələrə son qoymağa çalışmış, islam və onun ehkamlarına elmi 
yanaşmanı tələb etmişdir. Kazım bəy Azərbaycan dilinin elmi qrammatikasının ilk 
yaradıcısı hesab edilir. 
M.Kazım bəy İrandakı babilər hərəkatının, Qafqazdakı Şamil hərəkatının 
ilk tədqiqatçılarındandır. İranda, o cümlədən də Cənubi Azərbaycanda baş vermiş 
babilər hərəkatının səbəblərindən biri, Kazım bəyin fikrincə, rus və ingilis 
imperialistlərinin apardıqları siyasət idi. O həmçinin sübut etmişdir ki, Şərqdə baş 
verən proseslərin öz qanuna uyğunluqları var, bu proseslərin gedişi və 
formalaşmasında dini və sosial amillər böyük rol oynayır. "Müridçilik və Şamil" 
əsəri ilə rəsmi Rusiya tarixşünaslığına qarşı çıxış edən Kazım bəy Qafqaz 
xalqlarının uzun illər apardığı azadlıq mübarizəsinin lideri Şeyx Şamilin ünvanına 
söylənilən şayiələrə son qoymuş, onun xalq-azadlıq hərəkatına başçılıq etməsini 
sübut etmişdir. Kazım bəyin elmi araşdırmaları Şərq xalqlarının yüksək 
sivilizasiyaya malik olmasından xəbər verir, türk-müsəlman aləminin 
nailiyyətlərinin təbliğ edilməsinə xidmət edirdi. O, Şərq mütəfəkkirlərindən 
Nizaminin, Xaqaninin, Firdovsinin, Sədinin yaradıcılığına yüksək qiymət vermiş, 
onların bəzi əsərlərini rus dilinə çevirərək təbliğ etməyə çalışmışdır. 
135 
 
Böyük elmi fəaliyyətinə görə Kazım bəy Rusiyada on yüksək təltiflərdən 
sayılan Demidov mükafatına 3 dəfə layiq görülmüşdür. Onun tədqiqat əsərləri bir 
çox xarici dillərə tərcümə olunub Avropa və Asiya ölkələrində nəşr edilmişdir. 
XIX əsrin 40-cı illərində Kazım bəy Kopenhagen Şimal Nadir Sənədlər Kral 
Cəmiyyətinin üzvü, Kazan Vətən Dilləri Cəmiyyətinin həqiqi üzvü, Peterburq 
Arxeologiya-Numizmatika Cəmiyyətinin müxbir üzvü, Kazan Universitetinin fəxri 
üzvü seçilmişdir. 
1849-cu ildə Kazım bəy Peterburq Universitetinə işə dəvət edilmiş, Şərq 
dillərindən dərs demişdir. O həmçinin 1849 - 1855-ci illərdə Peterburq xüsusi 
pansion və məktəblərinin inspektoru işləmişdir. 1851-ci ildə Kazım bəy 
"Dərbəndnamə" əsərini ingilis dilinə tərcümə etmiş və şərhlərlə birlikdə nəşr 
etdirmişdir. Ümumiyyətlə, onun ərəb, fars və Azərbaycan əlyazmalarını tarixilik 
baxımından təhlil etməsi Rusiyada tarix elminin inkişafında mühüm rol 
oynamışdır. O həmçinin rus və Şərq dillərinin qarşılıqlı əlaqələrinə dair tədqiqatlar 
aparmış, rus dilində çoxlu türk sözlərinin mövcudluğunu sübut etmişdir. 
XIX əsrin 50-ci illərində Kazım bəy Rusiya Coğrafiya Cəmiyyətinin 
həqiqi üzvü, Fransa Asiya Cəmiyyətinin ordinar üzvü, Boston Şərqşünaslar 
Cəmiyyətinin müxbir üzvü seçilmişdir. 
Kazım bəy 1855-ci ildə Peterburq Universitetinə fars dili kafedrasının 
müdiri təyin edilmişdir. Həmin ildə universitetdə Şərq fakültəsi açılanda Kazım 
bəy onun ilk dekanı olmuş və ömrünün sonunadək bu vəzifədə çalışmışdır. 
Rusiyanın bir çox ziyalıları onun tələbələri olmuşdur. Onların arasında 
L.N.Tolstoy, N.Q.Çernışevski, N.İ.Lobaçevski və başqaları var. Azərbaycan 
ziyalıları ilə daim əlaqə saxlayan Kazım bəy A.Bakıxanovun maarifpərvər 
fəaliyyətini dəstəkləmiş, M.F.Axundzadənin elmi-ədəbi fəaliyyətinə yüksək qiymət 
vermişdir. 
Kazım bəyə dünya şöhrəti gətirən əsərlər arasında "Türk-tatar dilinin 
ümumi qrammatikası" adlanan dərsliyi xüsusi yer tutur. Türk xalqlarının dillərinin 
qrammatik təhlilini vermiş Kazım bəy eyni zamanda bu dilləri öyrənmək üçün 
olduqca asan və kamil dərs vəsaiti yazmışdır. Uzun illər boyu bu dərs vəsaitindən 
Rusiya və Avropa universitetlərində türk dillərini öyrənməyə imkan verən yeganə 
dərs vəsaiti kimi istifadə olunmuşdur. 
XIX əsrin 60-cı illərində Kazım bəy Amerika Fəlsəfə Cəmiyyətinin üzvü, 
Almaniya Şərqşünaslıq Cəmiyyətinin üzvü seçilmişdir. Rusiyada şərqşünaslıq 
sahəsində müəllim-professor kadrlarının hazırlanmasında Kazım bəyin xüsusi rolu 
olmuşdur. 
Kazım bəy 1861-ci ildə Peterburq Universitetinin əməkdar professoru, 
1869-cu ildə Şərq dilləri üzrə fəxri doktoru seçilmişdir. 
136 
 
Təəssüflə qeyd etmək lazımdır ki, bir çox 
Azərbaycan alimlərinin, ədiblərinin, rəssamlarının, 
ustalarının əsərləri bu və ya digər xalqların 
nümayəndələrinin adlarına çıxılır, dünya 
muzeylərində ayrı-ayrı xalqların nailiyyətləri kimi 
nümayiş etdirilir. Azərbaycan alimlərinin gərgin 
əməyi nəticəsində onların bir qisminin məhz 
Azərbaycan xalqına məxsusluğu sübuta 
yetirilmişdir. Belə əsərlər sırasında Azərbaycan 
şairi, mütəfəkkiri və maarifçisi Mirzə Şəfi Vazehin 
əsərlərini göstərmək olar. Onun dost hesab etdiyi 
alman tədqiqatçısı F. Bodenştedt əsərlərini XIX 
əsrdə öz adına çıxmış və Avropada yaymışdır. 
Yalnız uzun illər boyu aparılmış araşdırmalar 
Vazehin müəllifliyini sübut etməyə imkan 
vermişdir. 
Mirzə Şəfi Vazeh Azərbaycan tarixində 
görkəmli şair, mütəfəkkir və Azərbaycan dilində ilk 
dərs vəsaiti tərtib etmiş maarifçi kimi özünəməxsus 
şərəfli bir yer tutur. 
 
Görkəmli rus tədqiqatçısı, şərqşünas alim, akademik V.V.Bartold haqlı 
olaraq yazırdı ki, Rusiyada şərqşünaslıq elmini yaradan iki nəfər varsa, onlardan 
biri məhz Kazım bəydir. 
Mirzə Məhəmməd Əli Kazım bəy 1870-ci ildə Peterburq şəhərində vəfat 
edib, həmin şəhərdə də dəfn olunub. 
 
Mirzə Şəfi Vazeh 
                   (1794-1852) 
 
 
Mirzə Şəfi Vazeh 
1794-cü ildə Gəncədə memar ailəsində anadan olmuşdur. Öncə məktəbdə oxumuş 
Vazeh sonra təhsilini mədrəsədə davam etdirmiş, lakin mədrəsədə dərs deyən din 
xadimləri ilə münaqişəyə girdiyi üçün oradan çıxarılmışdır. Bir müddət Gəncədə 
xəttatlıq edən Vazeh bu işdə böyük şöhrət qazanmış, mahir ustad kimi tanınmışdır. 
Onun çoxlu şagirdi olmuşdur. O cümlədən Vazeh Mirzə Fətəli Axundzadəyə də 
hüsnxət öyrətmişdir. 
Mirzə Şəfi Gəncədə "Divani-hikmət”adlı ədəbi-fəlsəfi məclis təsis etmiş 
və burada şəhərin bir çox ziyalılarını birləşdirmişdir. Daim mürtəce din 
xadimlərinə qarşı mübarizə aparmış Vazeh özü də onların təqiblərinə məruz 
qalmışdır. 
137 
 
Odur ki, 1840-cı ildə Tiflisə köçmüş, burada qəza məktəbində Azərbaycan 
və fars dillərindən dərs deməklə dolanmışdır. Tiflisin arxiv və kitabxanalarında 
çalışmaqdan yorulmayan Mirzə Şəfi şəxsi mütaliə hesabına Şərq ədəbiyyatı ilə 
yaxından tanış olmuş, özü də lirik şeirlər yazmağa başlamışdır. Tiflisdə Vazeh 
qabaqcıl rus, gürcü, polyak ziyalıları ilə tanış olmuş, onlarla dostluq etmişdir. 
Mirzə Şəfinin Gəncədə təsis etdiyi "Divani-hikmət" ədəbi-fəlsəfi məclisi Tiflisdə 
də fəaliyyət göstərmişdir. Məclisə toplaşan Tiflis ziyalıları poeziya, etika və 
fəlsəfəyə, dövrün mühüm ictimai məsələlərinə dair fikir mübadiləsi aparır, öz yeni 
əsərlərini oxuyurdular. Məclisin işində A.Bakıxanov, M.F.Axundzadə və digər 
Azərbaycan ziyalıları iştirak edirdilər. Məclisin toplantılarının birində Vazeh 
Qafqaza gəlmiş alman alimi Fridrix Bodenştedtlə tanış olmuşdur. Bodenştedt 
ondan fars dili dərsləri almaq arzusunda olduğunu bildirmiş və beləliklə, Vazehin 
şagirdi olmuşdur. Fars dilini öyrənən alman alimi özü də məclisin işində iştirak 
etməyə başlamışdır. 
Mirzə Şəfi Vazeh 1848-ci ildə Gəncəyə qayıtmış, burada qəza məktəbində 
müəllim olmuşdur. Həssas ruhlu ədib baş verən ədalətsizliklərə göz yuma bilmir, 
onlara qarşı kəskin etirazını bildirirdi. Onu ən çox qəzəbləndirən o idi ki, bir çox 
haqsızlıqların arxasında müəyyən din xadimləri dayanır, ədalətsizlikləri din pərdəsi 
arxasında gizlətməyə çalışırdılar. Buna qarşı kəskin mübarizə aparan Mirzə Şəfi 
deyirdi ki, din xadimləri gərək təmiz və pak insanlardan olsun. O, eyni zamanda 
təriqətlərə parçalanma yaradan dini ehkamları, zahidliyi rədd edən, istibdad 
əleyhinə şeirlər yazırdı. Satira xarakterli bu şeirlər tezliklə dillər əzbəri olur, xalq 
arasında yayılır. Təkcə Gəncədə deyil, ondan kənarda da həvəslə oxunurdu. 
Ruhanilərə qarşı kəskin satiralarına görə Gəncə axundu hətta şairi "kafir" 
adlandırmışdı. 
1850-ci ildə Mirzə Şəfi Vazeh yenidən Tiflisə getmiş, gimnaziyada 
Azərbaycan və fars dillərindən dərs demişdir. Vazehin maarif sahəsində də mühüm 
xidməti olmuşdur. 1852-ci ildə o, Tiflis gimnaziyasının Şərq dilləri müəllimi 
İ.Qriqoryevlə birlikdə Azərbaycan dilində ilk dərs vəsaiti tərtib etmişdir. "Kitabi-
türki" adlanan həmin vəsaitdən gimnaziya və qəza məktəblərində Azərbaycan 
dilini öyrənmək üçün uzun müddət istifadə olunmuşdur. 
Mirzə Şəfi Vazeh lirik şair kimi tanınsa da, bəzi şeirlərində fəlsəfi 
problemlərə də toxunur. Onların təhlili göstərir ki, Vazehin fəlsəfi dünyagörüşünün 
əsasında sufiliyin və çarvaka hind fəlsəfi məktəbinin materialist təliminin 
ünsürlərini birləşdirən panteizm durur. Vazeh Allahın varlığına inanır, onun heç 
kim tərəfindən yaradılmadığını, əksinə, onun hər şeyi yaratmasını bildirirdi. O 
hesab edirdi ki, insan kainatın qanunauyğunluqlarını poza bilməz, çünki özü də 
Allah tərəfindən yaradılıb. Bununla belə, o, çox vaxt Allahı təbiətlə eyniləşdirirdi. 
138 
 
Mirzə Şəfi Vazeh göstərirdi ki, insan dünyanın varlığını dərk etmək 
qabiliyyətindədir və təbiətin sirlərini öyrənə bilər. Fatalizmə qarşı çıxan Vazeh 
zahidliyi, tərki-dünyalığı inkar edir, hər bir insanın cəmiyyətdə yaşayıb ona xeyir 
verməsinin vacibliyini bildirirdi. Bununla belə, Vazeh cənnət və cəhənnəm 
haqqında islami təsəvvürləri uydurma hesab edir, onlar haqqında bilikləri kəskin 
tənqid edirdi. 
Mirzə Şəfi Vazeh "insan zülmə tabedir" fikrinə qəti etirazını bildirirdi. O 
hesab edirdi ki, imkan daxilində hər kəs zülmə, zülmkarlığa müqavimət göstərməli, 
onlara qarşı mübarizə aparmalıdır. Vazeh öz dövrünü qabaqlayaraq qadın azadlığı 
və zəkasına hörmət tələb edirdi. O öz fəlsəfi şeirlərində insanları gerçəkliyin 
gözəlliklərini qiymətləndirməyə, xoşbəxt həyata, şəxsiyyətin azadlığı uğrunda 
mübarizəyə səsləyirdi. 
Mirzə Şəfi Vazeh daha çox lirik şair kimi tanınır. O öz şeirlərini 
Azərbaycan və fars dillərində yazmışdır. Vazehin şeirlərində insan gözəlliyi ilə 
bərabər, dünya nemətləri tərənnüm olunur, məhəbbət ən güclü hisslərdən biri kimi 
önə çəkilir. Əsərlərində gözəlliyi tərənnüm edən şair onları ayrı-ayrı məcmuələrdə 
çap etdirmiş, sonra isə əlyazmalarını bir yerə toplayaraq alman dostu Fridrix 
Bodenştedtə hədiyyə vermişdir. Almaniyaya qayıdan F.Bodenştedt həmin şeirləri 
almancaya çevirərək 1850-ci ildə başqa Şərq şairlərinin əsərləri ilə birlikdə 
"Şərqdə min bir gün" adlı topluda çap etdirmişdir. Vazehin şeirlərinin 
populyarlığını görən Bodenştedt onun şeirlərindən ibarət məcmuəni alman dilində 
1851-ci ildə "Mirzə Şəfinin şərqiləri" adlı kitabında nəşr etdirmişdr. Bu şeirlər 
tezliklə ingilis, italyan, Norveç, İsveç, holland, danimarka, polyak, çex, yəhudi, rus 
və s. dillərə tərcümə edilmişdir. Görkəmli rus bəstəkarı A.Q.Rubinşteyn Vazehin 
şeirlərinə musiqi bəstələmişdir. Demək olar ki, bütün Avropa Vazehin şeirlərinin 
gözəlliyindən danışr, lakin onların müəllifini tanımırdı. 
Mirzə Şəfi Vazehin şeirlərinin Avropada şöhrət qazandığını görən 
F.Bodenştedt 1875-ci ildə özünü onların müəllifi elan etmişdir. O bildirirdi ki, 
"Mirzə Şəfi" onun təxəllüsüdür, əslində isə bu adda insan yoxdur. Təsadüfən 
hansısa bir şərqşünas onların əsl Vazehin əsərlərindən oğurlanmasını görməsin 
deyə, Bodenştedt çap edilmiş məcmuələrdə bir çox şeirlərin məzmununu təhrif 
etmiş və ya onlara əlavələr etmişdir. 
Mirzə Şəfi Vazeh 1852-ci ildə Tiflisdə vəfat edib və orada dəfn edilib. 
Sonrakı illərdə müxtəlif səbəblərdən onun əsərləri itirilmiş, ədəbi irsinin yalnız 
cüzi bir hissəsi bizim dövrədək gəlib çatmışdır. Azərbaycan alimlərinin gərgin 
əməyi nəticəsində onların bir qismini üzə çıxarmaq mümkün olmuşdur. 
Vazehin əsərlərini özününküləşdirmiş F.Bodenştedtin cinayətinin üstü 
uzun illər açılmamış, şeirlərin əsl müəllifinin kimliyi müəyyən edilməmişdir. 1964-
cü ildə arxivlərdə Mirzə Şəfi Vazehin farsca 2 qəzəli və "Məktubun intizarında" 
139 
 
adlı poeması tapılmışdır. Bu əsərlər, eləcə də onun daha sonra aşkarlanan digər 
əsərləri Vazehin bədii üslubunu müəyyən etməyə imkan vermişdir. Sadə 
tutuşdurma göstərmişdir ki, F.Bodenştedtin öz adına çıxdığı şeirlər əslində Mirzə 
Şəfi Vazeh tərəfindən yazılıb. Azərbaycan alimlərinin gərgin əməyi nəticəsində 
Vazehin hansı şeirlərinin oğurlanması, onların hansı dəyişikliklərə və təhrifə məruz 
qalması müəyyən edilmişdir. 
Azərbaycan Respublikası XX əsrin sonlarında müstəqillik qazandıqdan 
sonra dünya ölkələri ilə müxtəlif sahələrdə, o cümlədən mədəniyyət sahəsində 
əməkdaşlıq etməyə başlamışdır. Dünya muzeylərində qorunan Azərbaycan 
ustalarının əl əməyinin nəticəsi olan eksponatlar, rəssamların çəkdiyi miniatürlər 
aşkarlanıb, onların vətəninin məhz Azərbaycan olması sübuta yetirilib. Belə 
əsərlərdən bəzilərinin, misal üçün, "Kitabi-Dədə Qorqud" dastanının üzü 
köçürülərək Azərbaycana gətirilib. 
Almaniya şərqşünasları ilə yaradılan əməkdaşlıq F.Bodenştedt 
məsələsində son nöqtəni qoymağa imkan verib. Belə ki, Azərbaycana gəlmiş alman 
alimləri burada saxlanılan Mirzə Şəfi Vazehin əsərlərini tədqiq etdikdən sonra 
onun əsl müəllif olmasını, F.Bodenştedtin isə onun şeirlərini öz adına çıxmasını 
təsdiqləmişlər. 
 
140 
 
Şimali Azərbaycan 
Rusiyanın tərkibinə qatılandan sonra 
azərbaycanlılar imperiyanın 
vətəndaşları hesab olumağa başladılar. 
Zadəgan nəsillərinin bir çox 
nümayəndələri Rusiya ordusu 
sıralarına yazılır və məmnuniyyətlə 
qəbul edilirdilər: imperiya 
azərbaycanlıların döyüşkən xalq 
olduğunu bilirdi. Rusiya ordusunda 
sıravidən general rütbəsinədək 
yüksələn ilk azərbaycanlı İsmayıl bəy 
Qutqaşınlı olmuşdur. 
İsmayıl bəy Qutqaşınlı 
Azərbaycan tarixinə ilk realist 
əsərlərdən birinin müəllifi, yazıçı, 
görkəmli ictimai və hərbi xadim kimi 
daxil olmuşdur. 
 
İsmayıl bəy Qutqaşınlı 
      (1808-1861) 
 
İsmayıl bəy Qutqaşınlı 1808-
ci ildə Şəki xanlığının Qutqaşın sultanlığında zadəgan ailəsində anadan olmuşdur. 
Onun atası Nəsrullah Sultan Şəki xanının vassalı, sonuncu Qutqaşın sultanı idi. Bu 
təlatümlü dövrdə - 1813-cü ildə Gülüstan müqaviləsi ilə Şimali Azərbaycan Rusiya 
imperiyasının tərkibinə qatılmışdır. 
Şimali Azərbaycan Rusiyanın tərkibinə qatılandan sonra azərbaycanlılar 
imperiyanın vətəndaşları hesab olunmağa başladılar. Zadəgan nəsillərinin bir çox 
nümayəndələri Rusiya ordusu sıralarına yazılır və məmnuniyyətlə qəbul edilirdilər: 
imperiya azərbaycanlıların döyüşkən xalq olduqlarını bilirdi. Sonralar 
Azərbaycanda güclü üsyanlar və geniş xalq hərəkatı ilə üzləşən çarizm 1867-ci ildə 
azərbaycanlıları hərbi xidmətə götürməyi qadağan etməli oldu. Bununla belə, 
zadəgan ailələrinin nümayəndələri hərbi məktəblərə daxil olmaq hüququnu 
saxlamışdılar. Belə ki, bir çox azərbaycanlı Rusiya ordusunda general rütbəsinədək 
yüksəlmişdir. Onların sırasında Ehsan xan Kəlbalı xan oğlu Naxçıvanski (1770 - 
1843); Cəfərqulu ağa Mirzə Məhəmməd xan oğlu Bakıxanov (1795 - 1867); İsrafil 
bəy Mustafa bəy oğlu Yadigarov (1815 - 1885); Kəlbalı xan Ehsan xan oğlu 
Naxçıvanski (1824 - 1883); Fərəc bəy Ağarza bəy oğlu Ağayev (1811 - 1891); 
Abdulla ağa Mirzə Məhəmməd xan oğlu Bakıxanov (1824 - 1878); İsmayıl xan 
141 
 
Ehsan xan oğlu Naxçıvanski (1819 - 1909); Həsən bəy Ağalarov (1815 - ?); Ağası 
bəy Avşarov (1833 - ?); Mir İbrahim xan Talışinski (1828 - 1896); Həsən ağa 
Cəfərqulu ağa oğlu Bakıxanov (1833 - 1898); Əsədulla bəy Mustafa bəy oğlu 
Yadigarov (1844 - 1901); Hüseyn xan Kəlbalı xan oğlu Naxçıvanski (1863 -1919); 
Əsədulla xan Əbülfətli xan oğlu Əbülfətzadə (? - 1918); Həsən bəy İsrafil bəy oğlu 
Yadigarov (1854 - 1934); şahzadə Rzaqulu Bəhmən Mirzə oğlu Qacar (1837 -
1894); Səməd bəy Sadıq bəy oğlu Mehmandarov (1855 - 1931); İbrahim ağa Paşa 
ağa oğlu Vəkilov (1853 - 1934); Əliağa Hacı İsmayıl ağa oğlu Şıxlinski (1865 - 
1943); şahzadə Əbdülsəməd Bəhmən Mirzə oğlu Qacar (1851 - ?); Mirkazım xan 
Mirəli xan oğlu Talışxanov (1855 - 1938); Firudun bəy Cəlal oğlu Vəzirov (1850- 
1925); Balakişi bəy Əli bəy oğlu Ərəblinski (1828 - 1902); Nemətulla bəy Hacı 
Qasım bəy oğlu Heydərov (1827-1901); Əsəd bəy Ağaəli bəy oğlu Talışxanov 
(1857 - 1919); Davud bəy Sadıq bəy oğlu Yadigarov (? - 1920); Cavad bəy 
Məmməd ağa oğlu Şıxlinski (1874 - 1959); Xəlil bəy Mirəli xan oğlu Talışxanov 
(1859 -1920); şahzadə Şəfi xan Cəlaləddin oğlu Qacar (1853 - 1909); Daniyal bəy 
Əhməd xan oğlu İlisulu (1800 - 1870); Mirzə Hacı bəy Əlibəy oğlu Novruzov 
(1832 - ?); Məmmədsadıq bəy İsmayıl oğlu Ağabəyzadə (1865 -1944); Əmir 
Çoban oğlu Usmiyev (1836 - ?); Yusif Ziya Talıbzadə (1877 - 1922); Əhməd xan 
Süleymanov (1862 - ?); İbrahim bəy Allahverdi bəy oğlu Aslanbəyov (1822 - 
1900) və başqaları qeyd edilməlidir (siyahı Ş.Nəzirlinin materialları əsasında tərtib 
edilib). 
İlkin müsəlman təhsili aldıqdan sonra İsmayıl bəy atasının vasitəçiliyi ilə 
1822-ci ildə Rusiya ordusunun qrenadyor alayına sıravi qismində yazılmışdır. Qısa 
müddət ərzində o, rus dilini öyrənmiş və hərb işinə yiyələnmişdir. Odur ki İsmayıl 
bəy artıq 1824-cü ildə o dövrdə ilkin zabit rütbəsi olan praporşik rütbəsinə layiq 
görülmüşdür. İsmayıl bəy 1828 -1829-cu illər Rusiya - İran və 1828 - 1829-cu illər 
Rusiya - Osmanlı müharibələrində iştirak etmiş, podporuçik rütbəsinə yüksəlmiş və 
ilk hərbi ordenini qazanmışdır. Şəxsi işindəki qeydlər göstərir ki, o, Yelizavetpol, 
Cavanbulaq, Sərdarabad, İrəvan döyüşlərində, rus qoşunlarının Təbriz və Xoya 
yürüşündə iştirak etmişdir. Osmanlılara qarşı döyüşlərdə o, Ərzurum cəbhəsində 
olmuşdur. 
İsmayıl bəy 1830-cu ildə Kuban çayı sahillərinə göndərilmiş və Qara 
dənizin şərq sahillərinin Rusiyaya birləşdirilməsində iştirak etmişdir. 1831-ci ildə 
Pavlov qvardiya alayına təyinat alan İsmayıl bəy artıq Dağıstan və Çeçenistanda 
gedən döyüşlərdə vuruşmuşdur. 
1832-ci ildə o, Polşaya, Varşava hərbi dairəsinə göndərilir. İşgüzarlığı, 
bilik və bacarığı, nizam-intizamlılığı ona verilən xasiyyətnamələrdə dəfələrlə qeyd 
edilir. İsmayıl bəy Qutqaşınlının məhz 1835-ci ildə Varşavada fransız dilində nəşr 
etdirdiyi "Rəşid bəy və Səadət xanım" hekayəsi Azərbaycan realist nəsrinin ilk 
142 
 
nümunələrindəndir. Məhəbbət azadlığı mövzusunda qələmə alınmış bu hekayə 
Azərbaycan xalq dastanları və klassik Şərq poemalarının təsiri altında yazılmışdır. 
Bundan başqa, hekayədə zadəgan mühiti ilə yanaşı, xalq məişəti, adət-ənənələri, 
doğma vətən təbiətinin gözəllikləri də təsvir olunmuşdur. 
1836-cı ildə İsmayıl bəy yenidən Qafqaza təyinat alır. Burada ona yerli 
Azərbaycan əhalisindən könüllü süvari hərbi hissələr toplamaq tapşırılır. Şəki atlı 
milis dəstəsinin komandiri kimi o, Azərbaycanın şimal sərhədlərinin 
təhlükəsizliyini təmin edir. 1839-cu ildə İsmayıl bəy Qutqaşınlıya podpolkovnik, 
1843-cü ildə süvari hissələr üzrə polkovnik, 1850-ci ildə süvari hissələr general-
mayoru rütbəsi verilmişdir. 
İsmayıl bəyin xalq arasında böyük nüfuz sahibi olduğunu nəzərə alan 
rəhbərlik bir çox komissiyalara onu üzv təyin edir, kənd təsərrüfatı və sənətkarlığın 
inkişafı ilə bağlı məsələlərin həllini ona tapşırırdı. Belə ki, 1843-cü ildə ipək 
becərilməsi və ipəkçilik emalatxanalarında yeni üsullar tətbiq edilən zaman o, sadə 
əhalinin maraqlarını nəzərə almağa çalışır, bütün islahatların tədricən və izahlı 
işlərlə bərabər aparılmasını təklif edirdi. 
1846-cı ildə "bəy komissiyası"nın tərkibinə qatılan İsmayıl bəy "ali 
müsəlman silkinin hüquq və imtiyazları"nı tərtib edənlər sırasına salınır. 
Ümumiyyətlə, bu sahədə gördüyü işlər nəticəsində İsmayıl bəy Qutqaşınlı Rusiya 
kənd təsərrüfatı və coğrafiya cəmiyyətləri Qafqaz şöbələrinin üzvü seçilmişdir. 
Azərbaycan mədəniyyəti tarixində İsmayıl bəyin ictimai-maarifçi işləri 
böyük iz qoymuşdur. Sistemli və əhatəli təhsil almamasına baxmayaraq, mütaliə 
hesabına İsmayıl bəy Azərbaycanın on bilikli insanlarından hesab olunurdu. 
Müsəlman məktəblərinin açılışını arzulayan, bu istiqamətdə əməli iş aparan 
İsmayıl bəy ilk belə məktəblər açılanda hədsiz dərəcədə sevinmişdi. Lakin belə 
məktəblər əhalinin verdiyi pul hesabına dolanmalı idi və bu, müəyyən problemlər 
yaradırdı. İsmayıl bəy Şamaxıda yaranan bu cür məktəblərdən birinin təmin 
edilməsini və maliyyə xərclərini öz boynuna götürmüşdü. Onun nümunəsi ilə 
başqa imkanlı Azərbaycan ziyalıları da Şamaxıda öz hesablarına müsəlman 
məktəbləri açmışdılar (kapitan Şirəli bəy, poruçik Mehdi bəy Hacı Əhməd Sultan 
oğlu, Mahmud bəy Əhməd oğlu). Sonralar bu nümunə bütün Azərbaycanda 
yayıldı. 
1848-ci ildə Tiflisdə müsəlman məktəbi açılanda görkəmli rus mütəfəkkir 
və şərqşünası N.Xanıkov Qafqaz canişininə göndərdiyi məktubda İsmayıl bəy 
Qutqaşınlını məktəbin hamısı təyin etməyi təklif etmiş və bildirmişdi ki, belə olan 
təqdirdə məktəb sürətlə inkişaf edəcək. 
1852-ci ildə İsmayıl bəy çox çətinliklə də olsa, Məkkə ziyarətinə 
getməkçün imperatordan icazə alır. O vaxta qədər ona müsbət münasibət bəsləyən 
rus məmurlarının bir çoxu o, həcc ziyarətindən qayıdandan sonra ona qarşı 
143 
 
münasibətini dəyişir. Bununla belə, İsmayıl bəy öz xeyriyyəçilik tədbirlərini 
davam etdirir, ona kəsilmiş təqaüdün böyük hissəsini əhalinin maarifləndirilməsinə 
sərf edir. 
Məkkə ziyarəti zamanı gördüklərini İsmayıl bəy xüsusi qeydlər şəklində 
toplamışdır. Əsərdə  ümumi  məlumatlardan  başqa, Gəncə və keçmiş Borçalı 
mahalının, həmçinin Ərəbistanın şəhər və kəndlərinin təbiəti, əhalisi, təsərrüfatı 
haqqında geniş və ətraflı məlumat verilir. Müəllifin dərin müşahidə qabiliyyətini, 
tarixi, coğrafi və etnoqrafik biliklərini əks etdirən "Səfərnamə" adlı bu əsər XIX əsr 
Azərbaycan ədəbi dilinin nümunəsi kimi də maraqlıdır. "Səfərnamə" ilk dəfə 1967-
ci ildə işıq üzü görmüşdür. 
İsmayıl bəy Qutqaşınlı A.Bakıxanov, M.F.Axundzadə, Mirzə Şəfi Vazeh 
kimi Azərbaycan ziyalıları ilə, həmçinin bir çox Rusiya və Polşa mütəfəkkirləri ilə 
dostluq etmişdir. 1849-cu ildə görkəmli Azərbaycan şairi Qasım bəy Zakir 
qaçaqlarla əlaqədə suçlandırılaraq həbs ediləndə İsmayıl bəy öz taleyini 
fikirləşmədən dəfələrlə məhkəmələrə, Qafqaz canişinliyinə müraciət etmiş və 
cəzanın yumşaldılmasına nail olmuşdu: Zakir Qarabağdan Bakıya sürgün 
edilmişdir. 
İsmayıl bəy Qutqaşınlı 1861-ci ildə Şamaxıda vəfat etmiş, Qutqaşın 
qəbiristanlığında dəfn olunmuşdur. 
144 
 
XIX əsrin ortalarında M.F. Axundzadə, 
H.B. Zərdabi, S.Ə. Şirvani və d. mütəfəkkirlərin 
fəsliyyət göstərdiyi mühitdə demokratik ideyaların, 
qabaqcıl fəlsəfi fikirlərin, yeni estetik normaların və 
realist ədəbiyyatın təsiri altında Azərbaycan təsviri 
sənəti öz inkişafını davam etdiridi. Bu dövrdə 
yaranmış təsviri sənətin səciyyəvi üslub 
xüsusiyyətləri, ideya estetik mahiyyəti və sənətkarlıq 
nailiyyətləri M.Q. İrəvani, M.M. Nəvvab, 
Xurşidbanu Natəvan, Usta Qəmbər Qarabaği kimi 
dövrün görkəmli rəssamları və xalq ustalarının 
yaradıcılığında qabarıq əksini tapmışdır. Mirzə 
Qədim İrəvaninin yaradıcılığı ilə Azərbaycan təsviri 
incəsənəti şərti dekorativ üslubdan yeni keyfiyyətli 
realist sənətə keçid başlanır. 
Azərbaycan tarixinə Mirzə Qədim İrəvani görkəmli 
rəssam, portret və ornament ustası, Azərbaycanda 
realist dəzgah və monumental boyakarlığın 
inkişafında böyük rol oynamış bir şəxs kimi daxil 
olmuşdur. 
Mirzə Qədim İrəvani 
        (1825-1875) 
 
Mirzə Qədim İrəvani 
1825-ci ildə qədim Azərbaycan şəhəri İrəvanda anadan olmuşdur. Onun atası 
Məhəmməd Hüseyn taxta üzərində oyma sənətinin mahir ustalarından idi. İrəvanda 
ibtidai təhsil aldıqdan sonra burada üsuli-cədid məktəbini bitirən Mirzə Qədim 
Tiflisə getmiş və orada progimnaziyanı qurtarmışdır. 1840-cı illərdə İrəvana 
qayıdan Mirzə Qədim ömrünün sonunadək burada yaşamış və poçt teleqrafçısı 
vəzifəsində çalışmışdır. 
Yaradıcılığının ilk dövründə gənc rəssam əsasən dekorativ sənət sahəsində 
fəaliyyət göstərmiş, divar rəsmləri və bədii tikmələr üçün rəsm və trafaretlər 
çəkmişdir. Artıq bu dövrdə rəssam qızılgül, zanbaq və s. gül və çiçəklərdən 
mürəkkəb kompozisiyalar tərtib edir, bununla yanaşı, müxtəlif quşların canlı və 
real təsvirini verirdi. Klassik miniatür boyakarlığından fərqlənən bu əsərlər 
göstərirdi ki, rəssam Avropa boyakarlığına böyük maraq göstərir. Mirzə Qədim 
İrəvani bu dövrdə həmçinin kağız, şüşə və güzgü üzərində də bir neçə portret 
çəkmişdir. Obrazların həllinə görə sxematik, koloritinə görə şərti dekorativ 
xarakter daşıyan bu portretlər arasında "Süvari", "Rəqqasə", "Dərviş" portretləri 
xüsusilə seçilir. 
XIX əsrin ortalarında M.F.Axundzadə, H.B.Zərdabi, S.Ə.Şirvani və d. 
mütəfəkkirlərin fəaliyyət göstərdiyi mühitdə demokratik ideyaların, qabaqcıl fəlsəfi 
fikirlərin, yeni estetik normaların və realist ədəbiyyatın təsiri altında Azərbaycan 
145 
 
təsviri sənəti öz inkişafını davam etdirirdi. Bu dövrdə Azərbaycan təsviri sənətinin 
inkişaf istiqamətini müəyyənləşdirən əsas xüsusiyyət onun orta əsr sənətinə xas 
olan şərti dekorativ üslubdan tədricən realist təsvir metoduna keçməsi, yeni bədii 
forma, yeni növ və janrlarla zənginləşməsindən ibarətdir. Bu yeni keyfiyyət saray 
və imarətlərin daxili tərtibatında, yəni ov, döyüş, məişət səhnələri, portret səciyyəli 
təsvirlərdən ibarət divar boyakarlığında, həm də müxtəlif məzmunlu əlyazmalara 
və litoqrafiya üsulu ilə çap edilmiş kitablara çəkilmiş illüstrasiyalarda özünü 
göstərirdi. Bu dövrdə yaranmış təsviri sənətin səciyyəvi üslub xüsusiyyətləri, 
ideya-estetik mahiyyəti və sənətkarlıq nailiyyətləri M.M.Nəvvab, Xurşidbanu 
Natəvan, Usta Qəmbər Qarabaği kimi dövrün görkəmli rəssamları və xalq 
ustalarının yaradıcılığında qabarıq əksini tapmışdır. 
Mirzə Qədim İrəvaninin yaradıcılığının təkmilləşmə mərhələsi də elə 
həmin illərə təsadüf edir. O, İrəvan sərdarı kimi tanınan sonuncu İrəvan xanı 
Hüseynqulu xanın məşhur sarayının divar rəsmlərini bərpa etmək dəvəti alır. 
Burada rəssam sarayın otaqlarını, xüsusən güzgülü zalın divarlarını bəzəyən köhnə 
dekorativ pannoları və süjetli kompozisiyaları yenidən bərpa etməklə bərabər, bir 
neçə orijinal əsər, o cümlədən konkret tarixi şəxslərin portret təsvirlərini çəkmişdir. 
1 x 2 m ölçüsündə çəkilən hər bir belə portret yağlı boyalarla işlənib divara 
yapışdırılmışdır. Bu portretlər monumental formasına, ifaçılıq üslubuna və 
texnikasına görə Azərbaycan təsviri sənətində yeni keyfiyyətli portret əsərləri 
hesab edilir. Tamaşaçıların və mütəxəssislərin diqqətini ən çox Fətəli şah Qacar, 
onun oğlu şahzadə Abbas Mirzə, sonuncu İrəvan xanı Hüseynqulu xanın portretləri 
cəlb edir. 
Azərbaycan bədii sənətinin yüksək səviyyəsini, həmçinin İrəvanın əsrlər 
boyu azərbaycanlılara məxsus olduğunu sübut edən Sərdar sarayı sonralar bərbad 
hala salınmış və məhv edilmişdir. Təkcə iki portret (Fətəli şahın və Abbas 
Mirzənin) divardan çıxarılaraq Tiflisə aparılmış və hal-hazırda Gürcüstan Dövlət 
İncəsənət Muzeyində saxlanılır. 
Mirzə Qədim İrəvaninin yaradıcılığının püxtələşmə və həm də ən 
məhsuldar dövrü 1860 - 1870-ci illərə təsadüf edir. Rəssamın hazırda bəlli olan on 
qiymətli əsərləri məhz bu illərdə yaranmışdır. "Oturmuş qadın", "Vəcihulla Mirzə", 
"Şah Tələt" (hər üçü Gürcüstan Dövlət İncəsənət Muzeyində saxlanılır), "Molla", 
"Gənc qadın", "Fətəli şah", "Abbas Mirzə", "Naməlum qadın" (R.Mustafayev 
adına Azərbaycan Dövlət İncəsənət Muzeyində saxlanılır) və s. başqa portretlər 
rəssamın bu dövrdəki yaradıcılıq nailiyyətlərini əks etdirir. Akvarel və tempera 
texnikasında işlənmiş bu əsərlərdə orta əsr klassik miniatür sənətinə xas şərti 
dekorativ üslubla realist dəzgah boyakarlığının səciyyəvi xüsusiyyətləri üzvi 
surətdə əlaqələndirilmiş, nəticədə özünəməxsus bədii forma, orijinal üslub 
yaranmışdır. 
146 
 
Bədii obrazın idealizə edilməsi, fərmanın dekorativ səpkidə həlli, zərif və 
ifadəli rəsmi, lokal və parlaq rənglərin kontrast düzümü, koloritin zənginliyi və 
başqa üslub xüsusiyyətlərinə görə bu əsərlər klassik Şərq miniatür sənətinin gözəl 
ənənələrini əks etdirir. Digər tərəfdən isə fiqurların və ayrı-ayrı əşya və ünsürlərin 
həcmli təsvirinə səy göstərmək, zəif olsa da kölgə - işıq kontrastlığından, rənglərin 
xəfif keçidi və perspektiv qanunlarından istifadə edilməsi Mirzə Qədim İrəvaninin 
müasir formalı realist boyakarlığın bəzi xüsusiyyətlərinə yiyələndiyini sübut edir. 
Mirzə Qədim İrəvaninin qadın portretləri xüsusi səciyyəsi ilə nəzərə 
çarpır. Onlar kompozisiyası, koloriti, fiqurların duru-şu və hərəkəti, geyimi, 
libaslan, ornament bəzəyi və s. cəhətdən bir-birinə çox oxşayır. Lakin obrazların 
bədii həllinə, fərdi əlamət və ifadəliliyinə görə onlar əsaslı surətdə bir-birindən 
fərqlənirlər. Bu əsərlər həm rəssamın, həm də dövrün estetik normalarını, gözəllik 
idealını əks etdirir. "Oturmuş qadın" və "Gənc qadın" portretlərində xalq 
yaradıcılığı və şair Molla Pənah Vaqifin poeziyasında tərənnüm olunan şux, 
nikbin, gözəl qadın obrazı yaradılmışdır. Mirzə Qədim İrəvaninin "Oturmuş qadın" 
portreti təkcə Azərbaycanda deyil, ümumiyyətlə XIX əsr Orta Şərq rəssamlığında 
ideal qadın gözəlliyini əks etdirən on görkəmli və nümunəvi əsərlərdən biridir. 
Burada yerə salınmış zəngin və bəzəkli xalça üzərində bir qədər ədalı pozada 
oturmuş gənc və məlahətli bir qadın təsvir edilib. Obrazın sadə və təbii, canlı və 
real təsvirinə görə bu portret XIX əsrdə "Qacar üslubunda" geniş yayılmış rəsmi 
portretlərdən əsaslı surətdə fərqlənir və Mirzə Qədimin ən qüvvətli əsəridir. 
"Şah Tələt" və "Naməlum qadın" portretlərində kompozisiya qapalı və 
simmetrikdir; tərəflərin müvazinəti şaquli istiqamətli memarlıq formaları, eyni 
formalı şəbəkə və pəncərə pərdələri vasitəsilə gözə çarpdırılır. 
"Şahzadə Aleksandr arvadı ilə", "Şah və vəziri" kimi ikifiqurlu 
kompozisiyasında rəssam təsvir olunan şəxsləri müəyyən süjet əsasında 
qruplaşdırır. Bu əsərlər birgə portret olmaqla bərabər, məişət janrlı tematik tablo 
xarakteri daşıyır. Birinci əsər rus mətbuatında dərc edilmiş şəkil əsasında çəkilsə 
də, rəssam onun kompozisiya və kolorit həllində dəyişikliklər etmiş, Şərq 
motivləri, dekorativ elementləri ilə zənginləşdirmişdir. 
Mirzə Qədim xalq sənətini dərindən bilən, əsərlərində bu tükənməz 
sərvətin gözəl ənənələrindən gen-bol və bacarıqla istifadə edən mahir 
ornamentalist rəssam olmuşdur. 
Onun əsərlərində döşəməyə salınmış xalça, mürəkkəb naxışlı şəbəkə, 
adamların geyimi və ev əşyasının üzərində çəkdiyi müxtəlif biçimli ornament 
bəzəkləri bunu sübüt edir. Sankt-Peterburqda Dövlət Ermitajında saxlanan 
güzgünün qapıları üzərində çəkdiyi gül və çiçək təsvirləri xüsusilə yüksək bədii 
zövq, böyük sənətkarlıqla işlənmişdir. 
147 
 
Mirzə Qədim İrəvaninin yaradıcılığı ilə Azərbaycan təsviri incəsənətində 
şərti dekorativ üslubdan yeni keyfiyyətli realist sənətə keçid başlanır. 
Mirzə Qədim İrəvani 1875-ci ildə İrəvan şəhərində vəfat etmiş və orda da 
dəfn olunmuşdur. 
148 
 
İstər Şərq Renessansı, istərsə də 
Qərb Renessansı mütəfəkkirlərini (Biruni, 
Nizami Gəncəvi, Leonardo da Vinçi, 
Mikelancelo və b.) fərqləndirən cəhət onların 
çoxşaxəli fəaliyyəti olmuşdur. Renessans 
dövrünün bir neçə elm və mədəniyyət sahəsi 
ilə yaxından tanış olan alim və ədibləri öz 
sahələri üzrə şedevr əsərlər yaratmışlar. XIX 
əsrin II yarısı – XX əsrin əvvəllərində 
Qarabağda yaşayıb fəsliyyət göstərmiş 
görkəmli Azərbaycan mütəfəkkiri Nəvvab 
belə şəxsiyyətlərə aiddir. 
Azərbaycan tarixinə Mir Möhsün Nəvvab 
görkəmli şair, filoloq, rəssam, xəttat, 
musiqişünas, xeyriyyəçi, “üsuli-cədid” 
məktəblərinin təərfdaşı kimi daxil olmuşdur. 
Mir Möhsün Nəvvab 
        (1833-1918) 
 
             Mir Möhsün Nəvvab 1833-cü ildə Şuşa şəhərində adlı-sanlı bir ailədə 
anadan olub. Atası Hacı Mirəhməd oğlunu oxutmuş və onu müəllim kimi görmək 
istəmişdir. Doğrudan da, Nəvvab günlərin bir günü mədrəsədə dərs deməyə 
başlayır. Tez bir zamanda yaxşı müəllim kimi tanınan Nəvvab həm də şair kimi 
şöhrət tapır. Onun yazdığı şeirlər dillər əzbəri olur. Bu şeirlərdə Nəvvab zülmkar 
hakimləri, riyakarlıq edən bəzi din xadimlərini tənqid edir, elm və mədəniyyətə, 
mənəvi-əxlaqi gözəlliyə çağırırdı. Nəvvab həm də lirik şeirlər yazırdı. Şuşada 
yaşayan şairlərimiz Nəvvabın ətrafına toplaşır və o bu Azərbaycan şəhərində 
"Məclisi-fəramuşan" adlı ədəbi məclis təşkil edir. Bu məclis bir çox şairlərimizin 
sənətkar kimi formalaşmasında böyük rol oynamışdır. 
Şairliklə bərabər, Nəvvab rəssamlıqla da məşğul olmuşdur. 1864-cü ildə 
onun "Bəhr ül-həzən" ("Qəm dəryası") əsərinə çəkdiyi illüstrasiyalar Nəvvabın 
miniatürçü rəssam kimi püxtələşməsindən xəbər verir. Maraqlıdır ki, real həyatı 
təsvir edən şəkillərlə bərabər, bu kitabda fantastik təsvirlər də vardır. Nəvvabın 
çəkdiyi illüstrasiyalar XIX əsrin sonu - XX əsrin əvvəllərində Azərbaycanda kitab 
tərtibatının inkişafına böyük təsir göstərmişdir. Maraqlıdır ki, xəttatlığı öyrənən 
Nəvvab kitablarının mətnlərini də özü köçürürdü. O başa düşürdü ki, bu üsulla 
nadir kitablar yaratmaq olar, lakin belə kitablar geniş yayıla bilməz. Ona görə də 
149 
 
Nəvvab öz hesabına Şuşada mətbəə açır və burada litoqrafiya üsulu ilə kitab çap 
etməyə başlayır. Mətbəədən başqa, o, Şuşada cildxana da açır və kitab çapı işini 
daha da təkmilləşdirir. Nəvvab tərəfindən tərtib edilmiş kitablar hal-hazırda nadir 
eksponatlar kimi Əlyazmalar İnstitutunda saxlanılır. 
Quş və çiçək təsvirləri olan peyzaj xarakterli şəkillər çəkən Nəvvab evinin 
və dərs dediyi məktəbin divarlarını da ornamentlər və təsvirlərlə bəzəmişdir. Bu 
rəsmlər son dərəcə gözəl olduğundan ona Şuşadakı Böyük məscidin minarələri 
üzərində ornamental rəsmlər çəkmək təklif edilir. Nəvvab bu işin öhdəsindən 
layiqincə gəlir. Daha sonra Mir Möhsün portret janrında da işləməyə başlayır, bir 
çox şəxslərin portretlərini çəkir. Onun 1902-ci ildə yaratdığı "Teymurun portreti" 
(türk dünyasının məşhur sərkərdəsi Əmir Teymurun) Azərbaycan boyakarlığının 
nadir incisi kimi hal-hazırda İncəsənət Muzeyində qorunur. 
Azərbaycan tarixi ilə maraqlanan Nəvvab əhalidən nadir tarixi əşyaları 
toplayır, bu əşyaların tariximizin öyrənilməsində necə böyük əhəmiyyətə malik 
olması istiqamətində maarifləndirmə işi aparır. Nəticədə o, nadir tarixi əşyalardan 
ibarət zəngin bir kolleksiya toplayır. Şərq silahları burada çoxluq təşkil edir. 
Nəvvabın topladığı əşyalar sonralar Azərbaycan Tarixi Muzeyinə təhvil verilmiş 
və hal-hazırda burada eksponat kimi nümayiş etdirilir. 
Nücum (astronomiya) elmi ilə maraqlanan Mir Möhsün Nəvvab dövrünün 
səviyyəsində astronomiya biliklərinə yiyələnir və onları "Kifayət ül-ətfal" əsərində 
bir yerə toplayıb sistemləşdirir. O zaman Şərqdə mövcud olan astronomiyaya aid 
dərs vəsaitləri arasında Nəvvabın kitabı ən kamili olmuşdur. 
1913-cü ildə Mir Möhsün Nəvvabın yazdığı iki kitab ona təkcə 
Azərbaycanda deyil, vətənimizin hüdudlarından kənarda da şöhrət qazandırır. Belə 
ki, Bakıda nəşr olunmuş "Təzkireyi-Nəvvab" adlı birinci kitabında o, XVIII əsrin 
sonu - XIX əsr Qarabağ şairlərinin həyat və yaradıcılığını işıqlandırmış, onların 
əsərlərindən parçalar vermişdir. Əsərlərin ədəbi təhlili Azərbaycanın Qarabağ 
bölgəsində ədəbiyyatımızın inkişaf yolu haqqında təsəvvür yaradır. Bu əsər 
Nəvvabın filoloq alim kimi yetişməsindən xəbər verir. Azərbaycan musiqisinin 
tarixi və nəzəriyyəsi ilə yaxından tanış olan Nəvvab klassik Şərq musiqisi haqqında 
da "Musiqi elmində rəqəmlərin aydınlaşdırılması" adlı kitab yazıb nəşr etdirmişdir. 
Burada o, Şərq musiqisinin keçdiyi inkişaf yolunu izləmiş və əmin nəzəri əsaslarını 
araşdırmağa çalışmışdır. Antik dövr müəllifləri Platon və Aristoteldən tutmuş 
müsəlman Şərqinin görkəmli alimləri Ferabi, İbn Sina, Nizami Gəncəvi, Səfiəddin 
Urməvi, Əbdülqadir Marağayi və başqalarının tədqiqatlarına əsaslanan Nəvvab 
musiqinin mənşəyi, musiqi estetikası, musiqinin dinləyicilərə emosional təsiri, 
musiqinin şəfaverici xüsusiyyətləri haqqında müfəssəl məlumat vermişdir. Riyazi 
əsaslarla musiqini təhlil etməyə çağıran Nəvvab bu əsəri ilə dünya musiqi elmində 
çevriliş etmişdir. Bəşəriyyət indi-indi, elektron-hesablama maşınlarının icadından 
150 
 
sonra, XX əsrin əvvəllərində Nəvvabın tərtib etdiyi nəzəriyyə ilə razılaşır və onu 
təsdiqləyir. "Elektron musiqi" kimi tanıdığımız musiqinin yaradılma ehtimalını 
Nəvvab əvvəlcədən görmüşdür. Bununla belə, o qeyd etmişdir ki, musiqiçi özü ifa 
etdiyi musiqinin təsiri altına düşdükdə dinləyicilərinə təsir göstərə bilər. Bunun 
üçün o, musiqi əsərlərini ürəkdən ifa etməlidir. Müasir tibb elmi musiqinin 
şəfaverici qüvvəsini minlərlə təcrübələrlə təsdiqləyir və onu geniş tətbiq etməyə 
çağırır. Halbuki Nəvvab hələ bir əsr bundan əvvəl bu barədə yazmış və misallarla 
fikirlərini təsdiqə çalışmışdır. 
Musiqişünas kimi tədqiqatlarını davam etdirən Nəvvab XIX əsr - XX 
əsrin əvvəlləri Azərbaycan musiqi ifaçılığı təcrübəsini ümumiləşdirmiş, 
muğamlarımızın təsnifatını vermişdir. Bundan başqa, o, muğamları orijinal sistemə 
salmış və bu sistemi 5 cədvəldə əks etdirmişdir. 
Cəmiyyətdəki bir çox problemləri insanların savadsızlığı ilə bağlayan 
Nəvvab ildən-ilə kitab çapını genişləndirir. Bundan əlavə, o öz hesabına əhalinin 
kasıb təbəqəsi üçün Şuşada qiraətxana açdırır. 
Təhsil sahəsi ilə yaxından tanış olan Mir Möhsün humanitar və dəqiq 
elmlərlə bağlı ədəbiyyat oxuyur və tezliklə belə qənaətə gəlir ki, mədrəsələrin dərs 
proqramı real həyatdan geridə qalıb. Onun fikrincə, mədrəsəni bitirən şəxs ali 
məktəblərə daxil ola bilməz və deməli, o zaman Rusiya imperiyasının tərkibində 
olan Azərbaycanın siyasi və iqtisadi həyatından kənarda qalacaq. Eyni zamanda o, 
imperiyanın Azərbaycanda açdığı məktəblərin proqramları ilə də tam razı deyildi. 
Bu proqramlar əsasında ali məktəblərə daxil olmaq üçün kifayət qədər bilik əldə 
edən şagird Azərbaycan tarixi, ədəbiyyatı və islam dinindən xəbərsiz olurdu. 
Problemdən çıxış yolunu Mir Möhsün Nəvvab "üsuli-cədid məktəbi" 
adlandırılan, yəni "yeni üsul məktəbləri”nin açılışında görür. Belə "üsuli-cədid" 
məktəbi müasir elmi nailiyyətləri ana dilində öyrətməli idi. Burada humanitar, 
təbiət və texniki fənlərdən peşəkar müəllimlər dərs deməli, eyni zamanda 
şagirdlərə islam tarixi və şəriət, Azərbaycan tarixi, Azərbaycan və Şərq ədəbiyyatı 
öyrədilməli idi. Belə məktəbi bitirmiş şəxs həm Rusiya və Avropa dövlətlərinin ali 
təhsil məktəblərinə daxil ola bilər, həm də milli, dini köklərindən ayrı düşməzdi. 
"Üsuli-cədid" məktəblərində dərslər çətin olan heca üsulu ilə deyil, daha yaxşı 
qavranılan səs üsulu ilə aparılmalı idi. 
"Üsuli-cədid" məktəblərinin açılması layihəsi Azərbaycanın bir çox 
ziyalıları tərəfindən dəstəklənir, lakin hökumət orqanları belə məktəblərin açılması 
yolunda heç bir tədbir görmürdülər. Belə olduğu halda Azərbaycan ziyalıları öz 
imkanları hesabına "üsuli-cədid" məktəbləri açmağa başlayırlar. Şamaxıda Seyid 
Əzim Şirvani, Ordubadda Məmmədtağı Səfərov Sidqi ilk belə məktəblər açırlar. 
Mir Möhsün Nəvvab da öz hesabına Şuşada belə bir məktəb təşkil edir. Çox 
151 
 
keçmir ki, öz keyfiyyəti ilə seçilən "üsuli-cədid" məktəbləri Azərbaycanın bir çox 
yerlərində açılır. 
Azərbaycanda təhsil sisteminin üzləşdiyi əsas problemlərdən biri o zaman 
dərslik çatışmazlığı problemi olmuşdur. Bu problemi aradan qaldırmaq üçün bir 
çox ziyalılarımız dərsliklər yazır, onları öz hesabına nəşr etdirib məktəblərə 
paylayırlar. Nəvvab da bu təşəbbüsə qoşulur. 
XIX əsrin II yarısı - XX əsrin əvvəllərində Azərbaycanın görkəmli şairi, 
filoloqu, rəssamı, xəttatı və musiqişünası olmuş Mir Möhsün Nəvvab 1918-ci ildə 
Şuşada vəfat etmiş və orada da dəfn olunmuşdur. Hal-hazırda isə onun doğma Şuşa 
şəhəri erməni işğalı altındadır. 
152 
 
Rusiya və Sovet imperiyaları dövründə 
Azərbaycanın din xadimləri mürtəce, mühafizəkar 
insanlar kimi qələmə verilmişlər. Lakin əslində din 
xadimlərimizin bir çoxu xalqın maariflənməsi üçün 
əllərindən gələni etmişlər. Belə şəxsiyyətlərdən biri 
1914-1917-ci illərdə Zaqafqaziya sünni 
müsəlmanlarının müftisi Mirzə Hüseyn Qayıbzadə 
olmuşdur. Azərbaycanın ilk arxeoqraflarından, elm 
və mədəni irsimizin toplayıcılarından biri kimi 
tanınan Qayıbzadə fəaliyyəti illərində yüzlərcə 
azərbaycanlı gəncin Rusiya elm ocqlarında təhsil 
almasına nail olmuş, yüzlərcə kənd məktəbi 
açdırmışdır. Qori müəllimlər seminariyası nəzdində 
Azərbaycan şöbəsinin açılmasında onun müstəsna 
xidmətləri olmuşdur. Qayıbzadə özüdə müəllim 
kimi fəaliyyət göstərmiş, bir neçə dərsliyin müəllifi 
olmuşdur. 
 
Mirzə Hüseyn Əfəndi Qayıbzadə 
(1830-1917) 
Mirzə Hüseyn Qayıbzadə 1830-cu ildə Qazaxda anadan olub. Hüseyn 6 
yaşında yetim qalır və onu əmisi İbrahim əfəndi öz himayəsinə götürür. Məktəbdə 
təhsil almış Qayıbzadə öz bilikləri ilə seçilir və 17 yaşından Salahlı kənd 
məktəbində dərs deməyə başlayır. Onun barəsində soraq Tiflisə çatanda 
Zaqafqaziya müsəlmanları idarəsindən yoxlama gəlir və doğrudan da onun öz 
şagirdlərinə dərin biliklər verməsini təsdiqləyir. 
1858-ci ildə Qafqaz canişini knyaz A.Baratinski Mirzə Hüseyn 
Qayıbzadəni Tiflis müsəlman məktəbinə Şərq dilləri müəllimi vəzifəsinə təyin edir. 
Tiflisin kitabxanalarında gecə-gündüz çalışan Qayıbzadə burada Qafqazın o 
dövrkü ziyalıları ilə tanış olur. Onların arasında maarifçi Mirzə Fətəli Axundzadə, 
alman filoloqu Adolf Berje, gürcü maarifçiləri İlya Çavçavadze, Mixail Kipiani də 
var idi. Onun ən yaxın dostu və məsləkdaşı M.F.Axundzadə idi. Aralarında böyük 
yaş fərqi olan bu iki ziyalımız Azərbaycan xalqının maariflənməsi sahəsində böyük 
işlər görmüşdü. Onlar azərbaycanlı tələbələrin Rusiya hərbi və mülki məktəblərinə 
qəbul olunmasına çalışır, bu tələbələrin təhsillərini başa vurub Azərbaycana 
qayıtmaları üçün əməli işlər görürdülər. Onların fəaliyyəti sayəsində 1875-ci ildə 
Tiflisdə kasıb müsəlman uşaqları üçün məktəb açılmışdı. 
1860-cı ildə Axundzadənin vasitəsilə Qayıbzadə Baş Qərargahın zabiti 
N.Stoletovla tanış olur. Stoletov ona rus dilini, Qayıbzadə isə Stoletova 
153 
 
Azərbaycan və fars dillərini öyrətməyə başlayır. Sonralar N.Stoletov Şipka dağ 
keçidini qoruyan hərbi hissələrin komandanı kimi bütün Rusiyada məşhurlaşır. O, 
ömrünün sonlarınadək Azərbaycan dilini unutmamış və imkan düşən kimi bu dildə 
danışmağa çalışmışdır. 
Qafqaz tarixini araşdıran Qafqaz Arxeoqrafiya Komissiyası təşkil 
ediləndə Axundzadə və Qayıbzadə Azərbaycan tarixinə aid sənədləri toplayır, 
onları ərəb və fars dillərindən rus dilinə çevirir və komissiyaya təqdim edirdilər. 
Məhz onların fəaliyyəti sayəsində komissiyanın nəşr etdirdiyi sənədlər toplusu 
("Qafqaz Arxeoqrafiya Komissiyasının aktları" adı ilə 12 cilddə çap olunub) 
Azərbaycan tarixinə aid bir çox sənədləri itib-batmaqdan xilas edib. 
M.F.Axundzadə və M.H.Qayıbzadə xalqımızın ilk arxeoqrafları, yəni qədim yazılı 
tarixi sənədləri toplayıb elmi dövriyyəyə daxil edən alimlər sayılırlar. 
Qori müəllimlər seminariyasında Şərq dillərindən dərs deyən Qayıbzadə 
sonralar Tiflis mədrəsəsində şəriət dərsləri və Azurbaycan dilini tədris edir. 1879-
cu ildə Qori müəllimlər seminariyasının Azərbaycan şöbəsinin açılışı 
Qayıbzadənin həyatında ən böyük sevinc olur. 1879 -1884-cü illərdə o, 
seminariyada dərs deyir, burada təhsil alan azərbaycanlı tələbələrə dəstək olmağa 
çalışır. 
1884-cü ildə Rusiyanın rəsmi dairələri Mirzu Hüseyn Qayıbzadəyə 
Zaqafqaziya sünni müsəlmanlarının müftisi vəzifəsini tutmağı təklif edirlər. Çox 
götür-qoydan sonra Qayıbzadə razılığını verir. O deyirdi: "Mən heç bir vaxt ruhani 
olmamışam və heç bir dini ayin icra etməmişəm. Lakin mənə təklif olunan vəzifəni 
qəbul edirəm. Çünki bu vəzifədə xalqıma daha böyük fayda verə biləcəyimi güman 
edirəm". 
Tutduğu yüksək vəzifədən istifadə edən Qayıbzadə təhsil sahəsində böyük 
işlər görmüşdür. Onun ilk tədbiri Rusiya imperiyası maarif naziri qraf 
İ.D.Delyanovun 1884-cü il aprel əmrinə qarşı mübarizəsi olmuşdur. Belə ki, 
şovinist nazir həmin əmrdə yazırdı: "Məhəmməd dininə mənsub olanlar ali tipli 
xalq məktəblərinə ən zəruri hallarda buraxılsın və institutu bitirən müsəlman 
müəllimlərinə şəhər məktəblərində işləmək hüququ verilməsin". Şəxsi nüfuzu və 
vəzifə səlahiyyətlərindən istifadə edən Qayıbzadə bu əmrin icrasına qarşı çıxır, 
Azərbaycanlı tələbələrin ali məktəblərə qubul etdirilməsinə nail olurdu 
Azərbaycanlıların təhsil alması sahəsində Qayıbzadəyə ən yaxın 
köməkliyi dostu, bütün Qafqazın şiə müsəlmanlarının başçısı, şeyxülislam 
Əbdüssəlam Axundzadə göstərmişdir. Qafqazın azərbaycanlılar yaşayan bir çox 
bölgələrində onlarca kənddə ibtidai məktəb açılmışdı. Qayıbzadə məvacibinin əsas 
hissəsini Azərbaycanlıların Rusiya məktəblərində təhsil almasına sərf edirdi. Belə 
ki, 5 il ərzində o öz hesabına 43 nəfər azərbaycanlı seminaristi oxutmuşdu. Onların 
arasından Rəşid bəy Əfəndiyev, Firidun bəy Köçərli, Teymur bəy Bayraməlibəyov, 
154 
 
Məmmədağa Vəkilov, Səfərəli bəy Vəlibəyov və başqaları kimi Azərbaycanın bir 
çox görkəmli elm və mədəniyət xadimləri çıxmışdır. 
Seminariya tələbələri Mirzə Hüseyn Qayıbzadədən Azərbaycanın 
bölgələrindən folklor nümunələri yığıb gətirmək tapşırığı almış, onları alman dilinə 
tərcümə etdirib A.Berje vasitəsilə Avropada nəşr etdirmək mümkün olmuşdur. 
M.H.Qayıbzadə "Azərbaycanda məşhur olan şüəranın əşarına məcmuə” əsərinin 
müəllifidir ki, burada bir çox Azərbaycan şairlərinin əsərləri toplanmışdır. 
Rus dilində olan dərslikləri Azərbaycan dilinə tərcümə etdirən Qayıbzadə 
özü də bir neçə dərsliyin müəllifidir. Bunlardan "Ariflərin şəriət qanunları" 
kitabında o, islam dininin əsaslarından bəhs edir. "Yeniyetmələr üçün elmin 
əsasları" və "Dünyəvi hesab elminin məsələləri" əsasən kənd məktəbləri üçün 
nəzərdə tutulmuşdur. "Nümunəyi-ləhceyi-Azərbaycan" isə o zaman ən geniş 
yayılmış əlifba kitabı idi. "Tövsiyənamə" əsərində Qayıbzadə təbabət elminin 
əsasları, ağır xəstəliklərə qarşı hansı profilaktik təbdirlərin görülməsi barəsində 
ətraflı məlumat verirdi. 
Qori seminariyasının Azərbaycan şöbəsində ilahiyyat dərsinin tədrisinə 
Rusiya məmurlarından icazə almasını Qayıbzadə ən böyük uğurlarından sayırdı. 
Öz vətəndaşlıq mövqeyinə görə məmurlar tərəfindən təqib olunan Seyid Əzim 
Şirvani köməklik üçün Qayıbzadəyə müraciət etdikdə o, S.Ə.Şirvaninin 
təqiblərdən yaxa qurtarması və işlə təmin olunmasında əlindən gələni etmiş və 
ədalətin bərpasına nail olmuşdu. 
1901-ci ildə Bakıda H.Z.Tağıyevin qızlar gimnaziyası açılanda ona ilk 
təbrik teleqramı göndərənlərdən biri də Qayıbzadə olmuşdur. 
Maarif sahəsindəki fəaliyyətinə və o cümlədən də bir sıra çox qiymətli 
dərsliklər yazılmasına görə Rusiya və İran ordenləri ilə təltif edilən Qayıbzadənin 
ən böyük mükafatı xalqın ona böyük hörmət və məhəbbəti idi. 
Mirzə Hüseyn Qayıbzadə 1917-ci ildə Tiflis şəhərində vəfat etmiş və 
dostu Mirzə Fətəli Axundzadənin yanında dəfn olunmuşdur. 
Müstəqil Azərbaycan Respublikasının qurulması bir çox tarixi həqiqətləri 
bərpa etməyə və o cümlədən də Qayıbzadənin fəaliyyətini layiqincə 
qiymətləndirməyə imkan verdi. 
 
 
 
 
 
 
 
 
155 
 
Mirzə Fətəli Axundzadə (Axundov) 
Azərbaycan xalqının tarixi taleyində həlledici rol 
oynayan mürəkkəb və ziddiyyətli bir mərhələnin 
əvvəlində fəaliyyətə başlamışdır. O, əski Şərq feodal-
patriarxal həyat tərxinin dağılmağa, müasir Qərb 
burjua-kapitalist münasibətlərinin formalaşmağa 
başladığı Azərbaycan mühitində islahatçı kimi 
tanınmışdır. Həyatının devizi kimi “Şərq məzlumlarını 
cəhalət qaranlığından elmin işıqlarına çıxarmaq” 
igadəsini seçmiş Axundzadə bu istiqamətdə əlindən 
gələni etmişdi. O deyirdi: “Mənim məqsədim islam 
xalqlarını sarsıdan cəhaləti aradan qaldırmaq, elmləri, 
sənətləri inkişaf etdirmək, xalqımızın azadlığı, rifahı 
və sərvətinin artması üçün, babalarımızın malik olduğu 
çan və şöhrətinin bərpa edilməsi üçün ədalətə rəvac 
verməkdir”. 
Azərbaycan dramaturgiyası, bədii nəsri, 
ədəbi tənqidi və publisistikasının banisi, Şərqdə milli-
azadlıq ideyalarının ilk təbliğatçısı, ictimai xadim, 
yazıçı, mütəfəkkir Mirzə Fətəli Axundzadənin adı 
Azərbaycan tarixində layiqli yerini tutmuşdur. 
 
Mirzə Fətəli Axundzadə 
           (1812-1878) 
Mirzə Fətəli Axundzadə 1812-ci ildə Şəki (rəsmi sənədlərdə -Nuxa) 
şəhərində anadan olmuşdur. Atası Məhəmmədtağı vaxtsız rəhmətə getdiyindən 
Fətəlini əmisi axund Hacı Ələsgər oğulluğa götürür. O, bildiklərini Fətəliyə 
öyrədir, ilk növbədə Quran və şəriət dərsləri keçir. Fətəlinin ərəb dilinə olan 
həvəsini görən əmisi onu Gəncəyə - molla Hüseyn Pişnamazzadənin yanına 
şagirdliyə qoyur. Daha sonra Fətəli Azərbaycanın görkəmli ədibi, şair Mirzə Şəfi 
Vazehin şagirdi olur. Vazeh ona fars dilini öyrətməklə bərabər, Azərbaycan və 
Şərq ədəbiyyatından dərslər keçirdi. Fars dilindən başqa, Fətəli xəttatlığı da 
öyrənir. Vazehin təkidi ilə əmisi Fətəlini mədrəsəyə deyil, Nuxa (Şəki) qəza 
məktəbinə qoyur. 
Fətəli 1833-cü ildən Nuxa qəza məktəbində rus dilini öyrənir və bu sahədə 
uğur qazanır. Cəmi bir ildən sonra o, artıq rus dilindən Azərbaycan, ərəb və fars 
dilinə mükəmməl tərcümələr edirdi. 1834-cü ildə o, Tiflisə göndərilir və burada 
Qafqaz canişinliyi baş idarəsinin dəftərxanasında baş tərcüməçinin köməkçisi 
vəzifəsinə qəbul edilir. 6 aydan sonra Fətəli tərcüməçi vəzifəsinə keçirilir və 
sərbəst fəaliyyətə başlayır və ona hərbi rütbə verilir. 
Fətəli Axundzadə Tiflisdə tərcüməçilik fəaliyyəti ilə bərabər, müəllimliklə 
də məşğul olur. 1836 - 1840-cı illərdə o, Tiflis qəza məktəbində Azərbaycan və 
fars dillərindən dərs deyir. Məhz müəllimlik fəaliyyətinə görə xalq ona "Mirzə" 
156 
 
deyə müraciət etməyə başlayır. Şagirdləri ilə bərabər, diyarın tarix və coğrafiyasını 
araşdırmaqla məşğul olan Mirzə Fətəli dərnəklər yaradır, uşaqlarda doğma diyara 
məhəbbət oyadırdı. Tiflisdə fəaliyyət göstərən elmi qurumlarla sıx əlaqə yaradan 
Mirzə Fətəli məqalələrini elmi jurnallarda nəşr etdirirdi. Bu fəaliyyətinə görə o, 
1851-ci ildən Rusiya İmperator Coğrafiya Cəmiyyəti Qafqaz şöbəsinin həqiqi üzvü 
seçilmişdir. 
1852-ci ildə Mirzə Fətəli Axundzadə Qafqaz canişininin baş tərcüməçisi 
təyin edilir. 
Bədii yaradıcılıqla məşğul olmağa imkan düşən kimi Mirzə Fətəli 1850 - 
1855-ci illər arasında ona şöhrət gətirmiş altı komediyasını yazır. Onun "Hekayəti-
Molla İbrahimxəlil kimyagər", "Hekayəti-müsyö Jordan həkimi-nəbatat və dərviş 
Məstəli şah caduküni məşhur", "Sərgüzəşti-vəziri-xani-Lənkəran", "Hekayəti-xırs 
quldurbasan", "Sərgüzəşti-mərdi-xəsis" ("Hacı Qara"), "Mürafiə vəkillərinin 
hekayəti" əsərləri Azərbaycan ədəbiyyatında yeni mərhələnin başlanğıcını qoyur 
və sanki realizmin bundan belə ədəbi prosesdə əsas yaradıcılq metoduna 
çevrilməsini bəyan edir. Mirzə Fətəli 1857-ci ildə yazdığı "Aldanmış kəvakib" 
povesti ilə öz seçimini bir daha təsdiqləyir. Axundzadə "Nəzm və nəsr haqqında", 
"Fəhristi kitab", "Mirzə Ağanın pyesləri haqqında kritika", "Tənqid risaləsi" və s. 
məqalələrində yeni dövrdə müsəlman Şərqi xalqları ədəbiyyatının inkişaf yollarını 
müəyyənləşdirir. Bu dövrdə Axundzadənin əsərləri Tiflisdə çıxan "Qafqaz" 
qəzetində, özü də rus dilində nəşr edilirdi. Onun dram əsərləri 1853-cü ildə 
"Komedii" adlı topluda rus dilində, 1859-cu ildə "Təmsilat" adlı topluda ana 
dilində çap olunur. Bu topluda "Aldanmış kəvakib" əsəri də verilmişdir. 
Mirzə Fətəli Axundzadə "Səbuhi" təxəllüsü ilə gözəl şeirlər yazmışdır. 
"Zəmanədən şikayət", "Puşkinin ölümünə Şərq poeması", "Zakirə məktublar", 
"Yeni əlifba haqqında mənzumə" və s. şeirləri ona bir şair kimi geniş şöhrət 
qazandırmışdır. Əsasən lirik şair olan Axunzadə şeirlərini üç dildə - Azərbaycan, 
fars və rus dillərində yazmışdır. 
1857-ci ildən etibarən Axundzadə ərəb əlifbasının islah edilməsini təklif 
etməyə başlamışdır. Ərəb qrafikalı əlifbanın şagirdlər tərəfindən çətin 
qavranılmasını, bu əlifba ilə təhsil alanların Avropa və Rusiyada nəşr edilən 
əsərləri oxuya bilməməsini əsas gətirən Axundzadə latın qrafikalı əlifbaya keçməyi 
təklif etmişdir. O bu təklifi ilə Rusiya, Türkiyə, İran dövlət orqanlarına müraciət 
etmiş, hətta dövlət başçılarına yazılı məktublar göndərmişdir, lakin onun təklifi 
qəbul edilməmişdir. 
1858-ci ildə Mirzə Fətəli Axundzadə Qafqaz canişinliyinin baş siyasi 
idarəsinin tərcüməçisi təyin olunmuş, Rusiya ilə İran və Türkiyə arasında məsul 
diplomatik danışıqlarda və inzibati tədbirlərin həyata keçirilməsində iştirak 
etmişdir. 
157 
 
1865-ci ildə Axundzadə "Kəmalüddövlə məktubları" adlı bədii-fəlsəfi 
əsərini tamamlayır. "Kəmalüddövlə məktubları"nda islam ölkələrində iqtisadi və 
mədəni tərəqqi yolunda buxova çevrilən fanatizmin kökləri açıqlanmış, xalqı 
xoşbəxtliyə aparan yollar göstərilmişdir. Axundzadə kapitalizm dövründə tərəqqi 
hərəkatının banisi və başçısı kimi tarixin yaddaşına həkk olunmuşdur. O, əsərini 
Mirzə Yusif xanla birgə fars dilinə, Adolf Berje ilə birgə rus dilinə tərcümə 
etmişdir. Lakin sağlığında bu əsər nəşr edilməmişdir. 
1858-ci ildə Axundzadə xalqımızın görkəmli oğlu Mirzə Hüseyn 
Qayıbzadə ilə tanış olur və dostlaşır. Xalqımızın bu iki ziyalısının dostluğu və 
birgə fəaliyyəti olduqca məhsuldar olmuşdur. Onlar arasında böyük yaş fərqinə 
baxmayaraq bu iki ziyalımız Azərbaycan xalqının maariflənməsi sahəsində böyük 
işlər görmüşdü. Onlar Tiflisdə və Qoridə təhsil alan azərbaycanlı tələbələrin 
Rusiya hərbi və mülki məktəblərinə qəbul olunmasına çalışmış, hər vasitə ilə bu 
tələbələrin təhsillərini başa vurub Azərbaycana qayıtması sahəsində əməli fəaliyyət 
göstərmişlər. Axundzadə və Qayıbzadənin fəaliyyəti sayəsində 1875-ci ildə 
Tiflisdə kasıb müsəlman uşaqlar üçün ayrıca məktəb açılmışdır. 
1864-cü ildə Qafqaz tarixini araşdıran Qafqaz Arxeoqrafiya Komissiyası 
təşkil ediləndə Axundzadə və Qayıbzadə Azərbaycan tarixinə aid olan sənədləri 
toplamış, onları ərəb və fars dillərindən rus dilinə tərcümə edərək komissiyaya 
təqdim etmişlər. Onların fəaliyyəti sayəsində komissiyanın nəşr etdirdiyi sənədlər 
toplusunda Azərbaycan tarixindən bəhs edən bir çox sənədlər qorunub-
saxlanmışdır. Təsadüfi deyil ki, M.F.Axundzadə və M.H.Qayıbzadə xalqımızın ilk 
arxeoqrafları, yəni qədim yazılı tarixi sənədləri toplayıb elmi dövriyyəyə daxil 
edən allimlər sayılırlar. 
1873-cü ildə artıq Rusiyanın bir çox orden və medalları ilə təltif edilən 
Axundzadə çar ordusunun polkovniki rütbəsinə layiq görülmüşdür. Lakin dövlət 
vəzifəsində çalışan bu şəxs öz həmvətənlərinə dövlətin onları zülmətə aparmasını 
göstərir, onları ayıq olmağa çağırırdı. Onun əsərlərində dəfələrlə işlədilən "Şərq 
məzlumlarını cəhalət qaranlığından elmin işıqlarına çıxarmaq", "əsarətdə və 
zindanda olan fikirləri azad etmək", "cəmiyyətdə təfəkkür sahiblərinə yol açmaq" 
kimi ifadələri çar məmurlarını qızışdırır, Axundzadəyə müxtəlif maneələr 
törətməyə vadar edirdi. Onlar ömrünün sonuna yaxın onu hətta siyasi etibarsızlıqda 
günahlandırmış və elə bu adla da istefaya göndərmişdilər. 
Faktik olaraq Mirzə Fətəli Axundzadə öz qarşısına olduqca çətin bir 
vəzifə qoymuşdur. O, inzibati cəhətdən Rusiya imperiyasına tabe olan, rus 
təbəələri sayılan, lakin mənəvi cəhətdən Şərq düşüncə tərzinin təsirindən xilas ola 
bilməyən həmvətənlərinin inkişaf yollarını müəyyənləşdirməyi, mədəni tərəqqi 
proqramını işləyib-hazırlamağı qarşısına məqsəd qoymuşdu. Bununla o, xalqını 
həm imperiya caynağından, həm də Şərq ətalətindən qoparacağına inanırdı. 
158 
 
"Mənim məqsədim islam xalqlarını sarsıdan cəhaləti aradan qaldırmaq, 
elmləri, sənətləri inkişaf etdirmək, xalqımızın azadlığı, rifahı və sərvətinin artması 
üçün babalarımızın malik olduğu şan və şöhrətinin bərpa edilməsi üçün ədalətə 
rəvac verməkdir" bu sözlər onun hansı mənsəbə qulluq etdiyini aydın göstərir. 
Mirzə Fətəli Axundzadə 1878-ci ildə Tiflisdə vəfat etmiş və müəllimi 
Mirzə Şəfi Vazehin qəbri yanında dəfn edilmişdir. 
159 
 
Şimali Azərbaycan XIX əsrin 
əvvəllərində Rusiya imperiyasının tərkibinə 
qatıldıqdan sonra çar məmurları zadəgan ailələrini 
təqib edir, onlarımüxtəlif vasitələrlə xalqın 
gözündən salmağa çalışırdılar. Hətta bir ara 
zadəganların mülklərinin müadirə edilməsi 
haqqında fərman da verilmişdi. Lakin xalqın öz 
başbilənlərinə inamını görən və üsyan 
təhlükəsindən qorxan imperator bu fərmanı ləğv 
edir. Sonralar Azərvaycanda sovet hakimiyyəti 
qurulanda da sovetlərin ilk addımları Azərbaycanın 
zadəgan ailələrinin nümayəndələrinin məhv 
edilməsi oldu. Beləliklə, xalq öz ziyalılarını, 
sərkərdələrini, siyasətçilərini itirdi. Lakin qədirbilən 
xalqın yaddaşında bu ailələrin Azərbaycana verdiyi 
töhfələr həmişə yaşamışdır. Xalq tərəfindən sevilən, 
həmişə hörmətlə xatırlanan belə zadəgan 
ailələrindən biri də Pənahəli xan Cavanşir nəslidir. 
Bu nəsildən İbrahimxəlil və Mehdiqulu xan kimi 
siyasətçilərlə yanaşı, Xurşidbanu Natəvan kimi 
şairə və xeyriyyəçilər də çıxmışdır. 
Xurşidbanu Natəvanın adı Azərbaycan tarixində 
gözəl şairə, həmçinin xeyriyyəçi, Şuşa şəhərinə 
içməli su xətti çəkən bir insan kimi həmişə 
xatırlanacaqdır. 
    Xurşidbanu Natəvan 
         (1832-1897) 
Xurşidbanu Natəvan 
1832-ci ildə Qarabağın mərkəzi şəhəri, tacı Şuşada zadəgan ailəsində anadan 
olmuşdur. Babası İbrahimxəlil xan ruslar tərəfindən öldürüldükdən sonra 
ailəsindən sağ qalanlar arasında Mehdiqulu xan da var idi. 1826 - 1828-ci illər 
Rusiya - İran müharibəsində Mehdiqulu xan ruslara qarşı vuruşmuş, onlara böyük 
itkilər yetirmişdir. Müharibə qurtardıqda Qarabağ Rusiyanın tərkib hissəsi elan 
edilmiş, Qarabağ əhalisi arasında böyük nüfuza malik olan Mehdiqulu xan Cənubi 
Azərbaycana qayıtmaq təklifi almışdır. Bu dövrdə o artıq anlamışdı ki, İranda 
hakimiyyətdə olan Qacarlar da Azərbaycana azadlıq vermək fikrində deyil. Odur ki 
öz tərəfdaşları ilə bərabər rusların təklifini qəbul edir və Qarabağa qayıdır. Bu 
tədbirlə imperiya məmurları onlara qarşı ola biləcək xalq üsyanının qarşısını alır. 
Rusiya imperatoru I Nikolay Mehdiqulu xanı Qarabağ xanı kimi tanımış, onun 
hüquqlarını təsdiqləmişdir. Hətta 1838-ci ildə imperator xüsusi xatirə medalı 
buraxdırmış və xana daş-qaşlarla bəzədilmiş qızıl qılınc və fəxri bayraq 
bağışlamışdır. 
160 
 
Mehdiqulu xanın qızı olan və "Xan qızı" adı ilə tanınan Xurşidbanu 
Natəvan dövrünə görə mükəmməl təhsil almışdı. Belə ki, onun tərbiyəsi ilə 
Qarabağın məşhur insanlarından biri, öz hesabına Qarabağ ərazisində bir çox dini 
və ictimai binalar tikdirmiş bibisi Gövhər xanım məşğul olmuşdur. Natəvan ərəb 
və fars dillərini öyrənmiş, bibisinin təsiri ilə musiqini, şeri, rəsmi sevmişdir. Artıq 
gənc yaşlarında Natəvan bir çox elmləri öyrənmiş, Firdovsi, Nizami, Sədi, Hafiz, 
Nəvai, Füzuli və başqa klassiklərin əsərlərini oxumuşdu. Mehdiqulu xan Qarabağlı 
1845-ci ildə Şuşada vəfat etmiş və onun bütün hüquqları qızı Natəvana keçmişdir. 
Qarabağda olan rus məmurları bundan öz mövqelərini və gəlmə ermənilərin 
mövqelərini gücləndirmək məqsədi ilə istifadə etməyə çalışmış, lakin ümidlərində 
yanılmışdılar. Xalq tərəfindən sevilən Natəvan ətrafına təcrübəli məsləhətçilər 
toplamış, bilik və bacarıqlarından istifadə edərək hüquqlarını qoruya bilmişdir. 
Azərbaycanda daha çox şairə kimi tanınan Natəvan yaradıcılığa XIX əsrin 
50-ci illərində yazdığı şeirlərlə başlamışdır. Əsasən ənənəvi Şərq mövzularında və 
janrlarında yazmışdır. "Gülün", "Qərənfil" və s. qəzəllərində şairə məhəbbət 
hissini, təbiət gözəlliklərini tərənnüm etmişdir. O dövrün qabaqcıl ziyalılarından 
olan Xasay xan Usmiyevə ərə getdikdən sonra Qafqaza səyahət etmiş Natəvan 
şeirlərində Qafqaz motivləri görünməyə başlayır. Dağıstanlı Xasay xan Usmiyev 
Azərbaycana və azərbaycanlılara məhəbbətlə yanaşırdı. Rus ordusunun polkovniki 
olmasına baxmayaraq elm və mədəniyyət nailiyyətləri ilə maraqlanan Xasay xan 
Qafqazın müsəlman xalqlarının nicatını təhsildə gorür, onları əlbir olub, elm və 
təhsilə diqqəti artırmağa çağırırdı. Bir çox hallarda həmvətənləri tərəfindən başa 
düşülməsə də, Xasay xanın təklifləri dövrün Azərbaycan ziyalıları tərəfindən 
rəğbətlə qarşılanırdı. 
Dağıstanda, Tiflisdə, Bakıda, ümumiyyətlə olduğu hər bir yerdə məhəbbət 
və qayğı ilə qarşılanan Xurşidbanu Natəvan şeirlərində yaşadığı ülvi hissləri 
yüksək bədiiliklə göstərə bilmişdir. Natəvanın əsərləri dərin səmimiyyəti və incə 
lirizmi ilə seçilir. Yüksək sənətkarlıq nümunəsi olan şeirlərində o, təkrir, qoşa 
qafiyə, rədif, məcaz və s. bədii vasitələri məharətlə işlətmişdir. Xan qızı 1872-ci 
ildə Şuşada Qarabağın ən məşhur şairlərini özündə birləşdirən "Məclisi-üns" şairlər 
məclisini təşkil etmişdir. Gənc istedadlı şairlərin xalqa tanıdılmasında, onların 
şeirlərinin yayılmasında məclisin böyük rolu olmuşdur. Maraqlıdır ki, şairə 
Qarabağa gəlmiş Rusiya və Avropa ziyalılarını məclisin toplantılarına dəvət edir, 
Azərbaycan və xarici ziyalılar arasında sıx əlaqələr yaratmağa çağırır və özü buna 
çalışırdı. Onun fikrincə, elm və mədəniyyət yeniliklərinin öyrənilməsində, 
Azərbaycan mədəniyyətinin xaricdə təbliğ olunmasında belə əlaqələr əvəzsiz rol 
oynaya bilərdi. 
Natəvan 1858-ci ildə Bakıda olarkən burada məşhur fransız yazıçısı 
Aleksandr Düma (ata) ilə görüşmüşdür. Şərq qadınından dərin biliklər, şairlik və 
161 
 
rəssamlıq qabiliyyəti gözləməyən Düma onunla görüşdən valeh olmuş, 
xatirələrində Natəvan və onun həyat yoldaşını ziyalı, maarifpərvər insanlar kimi 
təsvir etmişdir. O hətta Natəvana nəfis fiqurlu şahmat dəsti bağışlamışdır. 
Əvəzində Natəvan öz əl işlərindən bir neçəsini fransız yazıçısına bağışlamışdır. 
Ümumiyyətlə, qeyd etmək lazımdır ki, A.Düma "Qafqaza səyahət" əsərində 
Qafqaz xalqlarının tipik obrazlarını yaratmağa çalışmış, azərbaycanlıları böyük 
məhəbbət və ehtiram hissi ilə təsvir etmişdir. O, xalqımızın igidliyi, döyüşkənliyi, 
qonaqpərvərliyi, yüksək mədəniyyətə malik olması barəsində geniş ürəklə 
yazmışdır. Əsərində o belə bir cəhəti xüsusi qeyd edir ki, başqa xalqların 
nümayəndələri ilə işbirliyi quranda sənədlər, əhdnamələr, vəkalətnamələr, neçə-
neçə digər sənədlər imzalamaq lazımdır ki, aldanmayasan; azərbaycanlının isə bir 
sözü kifayətdir; çünki o, verdiyi sözə sadiqdir və sözünə əməl etmək üçün dəridən-
qabıqdan çıxmağa hazırdır. A.Düma təəccüblə qeyd edir ki, azərbaycanlıların on 
xoşlamadığı hərəkət qorxaqlıqdır. Azərbaycanlı oğlan uşaqlarına artıq 5 yaşında 
xəncər oynatmağa imkan verilir ki, onlar igid və qorxmaz böyüsünlər. Azərbaycan 
xalqının mahnıları, milli xörəkləri, adət-ənənələrinə valeh olan Düma onun 
möhtəşəm tarixindən də xəbər verir. Xurşidbanu Natəvan kimi ziyalı 
qadınlarımızla görüş isə onun nəinki Qafqaz, həm də islam qadınları haqqında olan 
təsəvvürlərini dəyişmişdir. 
Xurşidbanu Natəvan həm də istedadlı rəssam olmuşdur. Onun dövrümüzə 
qədər gəlib çatmış bədii tikmələri insanları indi də valeh edir. 1886-cı ildə tərtib 
etdiyi "Gül dəftəri" adlı rəsm albomunda toplanan rəsmlər əsasən Şərq üslubunda 
işlənmiş ornamentlər və natürmortlardan ibarətdir. Qarabağ xalçaları və 
tikmələrində olan naxışlar al-əlvanlığı ilə insanları riqqətə gətirir və yəqin ki, bu 
ornamentlərin yaradılmasında Natəvanın da xidmətləri olmuşdur. 
Lakin 16 yaşlı oğlu Mir Abbasın ölümündən sonra Natəvanın həyatında 
böyük dəyişikliklər baş vermişdir. Onun lirikası əsasən bədbin ruhda köklənməyə 
başlamışdır. "Ağlaram", "Olaydı", "Getdi", "Sənsiz", "Ölürəm" və s. şeirləri onun 
keçirdiyi dərin iztirabdan xəbər verir. 
Nəslinin xeyriyyəçilik ənənələrini davam etdirən Xurşidbanu Natəvan 
sadə insanlara maddi köməklik göstərir, bədbəxtlik üz vermiş insanları bütün 
vasitələrlə dəstəkləyirdi. Müxtəlif xeyriyyə tədbirlərinə böyük vəsait ayıran şairə 
Şuşa şəhərinin su qıtlığı ilə üzləşməsini ən böyük problemlərdən biri sayırdı. Çar 
məmurlarına dəfələrlə edilən xahişlər, müraciətlər heç bir nəticə vermədikdə şairə 
öz hesabına mütəxəssislər dəvət etmiş və şəhərə su xətti çəkdirmişdir. 1873-cü ildə 
onun Şuşaya çəkdirdiyi su kəməri indi də "Xan qızı bulağı" adı ilə tanınır. 
Əkinçiliyi inkişaf etdirmək, minlərlə insanları torpaqla təmin etmək 
məqsədi ilə Natəvan hökumət nümayəndələrinə Arazdan Mil düzünə su kanalı 
çəkmək planını təklif edir. 
162 
 
Lirik və satirik Azərbaycan şerini 
zənginləşdirmiş, yaradıcılığı ilə Azərbaycan şerinin 
inkişafına təsir göstərmiş, öz dövrünün məşhur 
şairlərindən olan Seyid Əzim Şirvani bir çox əsərlərin 
müəllifidir. Onun yazdığı satirik şerlər dövrün 
Azərbaycan cəmiyyətinə xas olan mənfi cəhətləri 
qamçılayır. Onların bədii təsir qüvvəsi o dərəcədə 
böyük idi ki, insanlar şerləri əzbər öyrənirdilər. Klassik 
Azərbaycan poeziyası və XIX əsrin I yarısında ədəbi 
məktəb halında formalaşan tənqidi realizm 
ənənələrindən bəhrələnən Seyid Əzim təkcə şair kimi 
deyil, maarifpərvər ziyalı, yeni üsulla tədris prosesini 
quran, məktəbi öz hesabına açan, Azərbaycan tarixi və 
Azərbaycan ədəbiyyatı tarixinə aid, həmçinin milli 
ruhda yazılmış dərslik tərtib edən şəxsiyyət kimi xalqın 
yaddaşında qalmışdır. 
Azərbaycan tarixinə Seyid Əzim Şirvani görkəmli şair 
və maarif xadimi, üsuli-cədid məktəblərindən birinin 
yaradıcısı, Azərbaycan ədəbiyyatı tarixində yazılmış 
sonuncu təzkirənin müəllifi kimi daxil olmuşdur. 
Bir insanın böyük bir problemin aradan qaldırılmasında çətinlik çəkməsini 
vurğulayan şairə hökumətin diqqətini problemə cəlb etməyə çalışır. Hökuməti pul 
buraxmağa vadar etmək məqsədi ilə Natəvan kanalın layihəsinin çəkilməsi və 
işlərin ilkin mərhələsinin xərclərini öz boynuna götürür. Lakin son nəticədə 
məmurların etinasızlığından, Azərbaycana ögey münasibətdən bu kanal çəkilib 
başa çatdırılmır. 
Xurşidbanu Natəvan 1897-ci ildə Şuşada vəfat etmiş, Ağdamda "İmarət" 
qəbiristanlığında dəfn olunmuşdur. Hal-hazırda Şuşa da, Ağdam da, şairə dəfn 
olunmuş qəbiristanlıq da düşmən tapdağı altındadır. 
 
Seyid Əzim Şirvani 
       (1833-1888) 
Seyid Əzim Şirvani 
1835-ci ildə Şamaxıda anadan olmuşdur. 7 yaşında ikən atası Seyid Məhəmməd 
vəfat etmiş və Seyid Əzim ana tərəfdən babası Molla Hüseynin yanına, Dağıstanın 
Yaqsay kəndinə getmişdir. Bu dövrdə Cənubi Dağıstan Azərbaycanla sıx əlaqədə 
olmuş, bir çox Azərbaycan ziyalıları orada fəaliyyət göstərmiş, dağıstanlı uşaqlar 
Azərbaycan təhsil ocaqlarında savada yiyələnmişlər. Dağıstanda yaşayan hər bir 
xalqın öz fərqli dili olmuşdur. Onlar bir-birləri ilə ünsiyyət vasitəsi kimi isə 
Azərbaycan dilindən istifadə etmişlər. Bu cəhətə Qafqazda olmuş rus şairi M.Y. 
Lermontov da diqqət yetirmiş və Qafqazda işlədilən Azərbaycan dilini Avropada 
ünsiyyət vasitəsi kimi işlədilən fransız dili ilə müqayisə etmişdir. 
163 
 
Seyid Əzim ilk təhsilini babasının yanında almış, Yaqsay kəndində 
məktəbdə oxumuşdur. O, ərəb və fars dillərini mükəmməl öyrənmiş, həmçinin 
Dağıstan dillərindən bir neçəsinə yiyələnmişdir. 
1853-cü ildə Seyid Əzim Şamaxıya qayıtmışdır. O, təhsilini davam 
etdirmək məqsədi ilə 1855-ci ildə Bağdada getmişdir. Burada dini təhsil aldıqdan 
sonra müsəlman ölkələrinə səyahətə çıxmışdır. Seyid Əzim Dəməşq (o dövrdə Şam 
adlanırdı) və Qahirədə (Misir ərazisi) olmuş, bir çox alim və şairlərlə görüşmüşdür. 
Müsəlman ölkələrindəki vəziyyəti öz gözləri ilə görən, onların problemlərini ilk 
növbədə savadsızlıq və elmi-texniki geriliklə bağlayan Seyid Əzim Qərb 
mədəniyyətinə də kor-koranə üstünlük vermirdi. Onun fikrincə, Qərbin texniki 
nailiyyətləri və Şərqin (ilk növbədə islam ölkələrinin) mənəvi dəyərləri 
birləşdirilməli və Şərq ölkələrini tərəqqiyə aparmalıdır. Təhsili bu istiqamətdə 
quran məktəblər o dövrdə üsuli-cədid (yeni üsul) məktəbləri adlanırdı. Seyid Əzim 
1869-cu ildə Şamaxıda öz hesabına yeni üsul məktəbi açır. Məktəbdə təhsil ən 
yeni, mütərəqqi üsullarla aparılırdı. Cismani cəzalar qadağan idi. Dövrün 
tələblərinə cavab verən elmlər öyrədilirdi. Qeyd etmək lazımdır ki, sonralar 
Azərbaycanın görkəmli ədibləri olmuş Mirzə Ələkbər Sabir və Sultanməcid 
Qənizadə bu məktəbdə təhsil almışdılar. 1877-ci ildə Seyid Əzim Şirvani 
Azərbaycan dilində "Uşaqların baharı" adlı dərslik tərtib edir. Dərslikdə uşaqlara 
vətənlərinə məhəbbət hissi aşılanır, onlara öz tarixləri və mədəni irsindən qürur 
duymaq, vətəninə layiqli övlad olmaq ideyaları təlqin edilirdi. Lakin kitab çar 
senzurasından keçmədi. Çar senzorları dərslikdə olan Azərbaycanlılarda milli 
qürur hissinin oyadılması ideyasını təhlükəli hesab etdilər. Nəticədə dərslik 
qadağan edildi, onun nəşrinə heç bir şərtlə icazə verilmədi. 
Seyid Əzim məktəbini idarə edib, orada dərs deməklə yanaşı, 
Azərbaycanın dövri mətbuatında silsilə məqalələrlə çıxış edirdi. Bu məqalələr 
"Əkinçi" qəzeti, həmçinin "Ziya" və "Kəşkül" qəzetlərində çap olunurdu. 
Məqalələrində o, cəhalətdən qurtarmaq üçün təhsilə diqqətin yetirilməsini, 
savadsızlığın ləğvini tələb edir, sosial ədalətsizliyə, istər çar məmurlarının, istər də 
yerli ağaların haqsızlıqlarına qarşı çıxırdı. 
Öz vətəninin tarixi ilə yaxından tanış olan, onu təbliğ etməyə çalışan 
Seyid Əzim Şirvani 1887-ci ildə "Tarixi-Şirvannamə" adlı tarixi əsərini yazır. lakin 
bu əsərin də çapına icazə verilmir. 
Seyid Əzim Şirvani 1885-ci ildə tərtib etdiyi "Təzkirə"sində görkəmli 
Azərbaycan şairlərinin əsərlərini toplamışdır. O burada 270-dən çox şairin qısa 
tərcümeyi-halını və əsərlərindən nümunələr vermişdir. Kitabda Xaqani Şirvani, 
Fələki Şirvani, Zülfüqar Şirvani, Bədr Şirvani, Füzuli, Molla Pənah Vaqif, Qasım 
bəy Zakir, Abbasqulu ağa Bakıxanov və b.-nın ədəbi irsi barəsində müfəssəl 
məlumat vardır. 
164 
 
Seyid Əzim Şirvani bədii yaradıcılığa hələ 1855-ci ildən başlamış, 
Azərbaycan və fars dillərində şeirlər yazmışdır. Klassik Azərbaycan poeziyası və 
XIX əsrin I yarısında ədəbi məktəb halında formalaşan tənqidi realizm 
ənənələrindən bəhrələnən Seyid Əzim poeziyası ilə Azərbaycan şerini daha da 
zənginləşdirmişdir. Onun lirik şeirlərində (qəzəl, qəsidə, tərkibbənd, müxəmməs, 
müsəddəs, müstəzad, rübai, qitə) məhəbbət, həyat eşqi tərənnüm olunur. Lakin 
onun satirik şeirləri xalq arasında daha populyar idi. 
Satirik şeirlərində Seyid Əzim həm mülkədarları, həm də çar məmurlarını 
ifşa etmişdir. Onun "Əkinçinin hadisəsi", "Padşah və əkinçi", "Şamaxı bəyləri", 
"Şirvan qazıları və divan polislərinin bəzi əhvalatı haqqında müxəmməs", 
"Şamaxının yeni bəyləri haqqında həcv", "Şamaxının vəziyyətindən şikayət" və s. 
şeirlərini əhali böyük həvəslə əzbərləyirdi. Şair bu cür şeirlərində özünəməxsus 
satirik dildə zəhmət adamlarının hüquqlarını müdafiə edir, hökumət idarələrində 
kök salmış rüşvətxorluq, özbaşınalıq və s. yaramazlıqları qamçılayırdı. 
Özü ruhani olsa da, Seyid Əzim Şirvani ruhani adına xələl gətirənləri 
tənqid edirdi. Onun yaradıcılığında bu cür mənfur ruhaniliyin ifşası xüsusi yer 
tutur. "Müctəhidin təhsildən qayıtması", "Köpəyə ehsan", "Allaha rüşvət", 
"Yerdəkilərin göyə şikayətə getmələri" və s. şeirlərində o öz xeyrini güdən, dinin 
tələbələrindən xəbəri olmayan, islama zidd hərəkət edən "ruhaniləri" və onların 
əməllərini pisləyirdi. 
Seyid Əzim Şirvani müsbət insani keyfiyyətləri təbliğ edən şeirlər də 
yazırdı. "Müəllimə hörmət”, "Oğluma", "Möhsünə cavab", "Fəqih ilə oğlu" 
şeirlərində şair tərəqqiyə düşmən olan, lakin bununla belə, özlərini "ziyalı" 
adlandıranlara, mövhumat və cəhalətə gülürdü. Seyid Əzim "Həsən bəy Məlikov 
Zərdabiyə", "Əkinçi" qəzetinə yardım üçün", "Ziya" qəzetinə" və s. şeirlərində 
maarif və mədəniyyəti təbliğ edir, əsl ziyalıların vətənə necə böyük xeyir verdiyini 
vurğulayırdı. 
Seyid Əzim Şirvaninin ictimai-əxlaqi görüşlərini əks etdirən mənzum 
hekayə və öyüdləri, nağıl və təmsilləri də dövrümüzə qədər gəlib çatmışdır. 
"Böyük loğmanın hadisəsi", "Oğru və fəqir", "Ulağını itirmiş bir kişi", "Dilənçi 
tacir", "Zahidin nağılı", "Xoruz və çaqqal", "Qaz və durna", "Aslan və qarışqa", 
"Dəvə və balası", "Aslan və iki öküz" və s. əsərlərində müəllif dostluq, mərdlik, 
nəzakət, təvazökarlığı təbliğ edir, tənbəllik, tüfeylilik, avaraçılıq və s. naqis 
sifətləri pisləyir. 
Seyid Əzim Şirvani Füzulidən sonra Azərbaycan poeziyasında qəzəl 
janrının on böyük yaradıcılarından biridir. 
Yaradıcılığı Azərbaycan şerinin inkişafına güclü təsir göstərmiş Seyid 
Əzim Şirvani 1888-ci ildə Şamaxıda vəfat etmiş və doğma şəhərinin yaxınlığındakı 
qəbiristanlıqda dəfn olunmuşdur. 
165 
 
1853 – 1856-cı illər Krım müharibəsinin 
qəhrəmanı rus admiralı Pavel Naximovun adı 
dünyada məşhurdur. Lakin çox az adam bilir ki, 
Naximovun bioqrafiyası onun adyutantı, görkəmli 
sərkərdə, dəniz səyyahı və hərb nəzəriyyəçisi 
azərbaycanlı İbrahim bəy Aslanbəyov tərəfindən 
yazılmışdır. 
Azərbaycanın qəhrəman oğulları arasında 
ilk dəfə kontr-admiral və vitse-admiral rütbələrinə 
layiq görülmüş, Baltik dənizi, Qara dəniz və Sakit 
okean donanmalarında hərbi gəmilərdə və gəmi 
birləşmələrində xidmət etmiş, dünya səyahətində 
olmuş, bir körfəz və bir yarımada kəşf etmiş İbrahim 
bəy Aslanbəyov indiki nəsil tərəfindən çox az 
tanınır. Məhz bunun nəticəsidir ki, nankor 
qonşularımız bu görkəmli şəxsiyyəti 
özününküləşdirir, onu erməni kimi qələmə verirlər. 
Lakin tarixi sənədlər onların yalanlarının üstünü 
aşmağa imkan verir. 
 
  İbrahim bəy Aslanbəyov 
          (1822-1900) 
 
İbrahim bəy Aslanbəyov 1822-ci il sentyabrın 10-da Bakı şəhərində 
zadəgan ailəsində doğulmuşdur. Tədqiqatçıların fikrincə, onun atası Allahverdi bəy 
Bakı xanları nəslinə mənsub olmuşdur. Oğlunu hərbçi görmək istəyən Allahverdi 
bəy onu Peterburqa aparır və Hərbi Dəniz Korpusuna qəbul etdirir. Bu məktəbdə 
Rusiya imperiyasının ən mötəbər ailələrinin uşaqları, o cümlədən imperator 
nəslindən olanlar təhsil alırdı. İbrahim bəy 1837-ci ildə adı korpusun "qırmızı 
lövhə"sinə yazılmaqla oranı bitirir. Peterburq şəraitində müsəlman gəncin - 
"Qafqaz tatarı" adlandırılan Azərbaycanlının kurs müdavimlərini qabaqlayaraq 
hərbi məktəbi fərqlənmə ilə bitirməsi onun istedad və qabiliyyətindən xəbər verir. 
Təyinatını Baltik donanmasına alan Aslanbəyov freqat yelkənli, sürətli 
hərbi gəmilərdə zabit kimi xidmət etmişdir. 1842-ci ildə o, donanmanın ən yaxşı 
zabitləri sırasında Dənizçilik Məktəbi zabit sinfinə göndərilir. Buranı da fərqlənmə 
ilə bitirən Aslanbəyov Qara dəniz hərbi donanmasında "Elbrus" hərbi gəmisinin 
kapitanı vəzifəsinə təyin edilir. Bilikli dənizçi Aslanbəyov donanmanın komandanı 
məşhur rus admiralı P.Naximovun diqqətini cəlb edir. 1853-cü ildə Krım 
müharibəsi başlayanda Aslanbəyov öz gəmisi ilə vacib və təhlükəli tapşırıqları 
layiqincə yerinə yetirir. 1854-cü ildə biliyini və cəsurluğunu sübut etmiş kapitan-
leytenant Aslanbəyov admiral Naximovun adyutantı təyin edilir. Naximovun 
166 
 
ölümündən sonra da Sevastopolu tərk etməyən Aslanbəyov şəhərə edilən son 
hücumu dəf edərkən yaralanır və kontuziya alır. Buna baxmayaraq o, müharibənin 
son gününədək döyüşən donanmanın tərkibində qalır. Müharibədən sonra - 1856-cı 
ildə Aslanbəyov Qara dəniz donanmasının Nikolayev limanındakı 36-cı donanma 
ekipajının komandiri təyin edilir. 
1861-ci ildə o, "Sokol" korvet gəmisinin kapitanı kimi Aralıq dənizində 
fəaliyyətə başlayır. Dəfələrlə Qara dəniz sahillərindən Baltik dənizinə reydlər edir. 
1865-ci ildə Aslanbəyov "Retvizan" zirehli gəmisinə kapitan təyin edilir. O dövrdə 
zirehli gəmilər Rusiya donanmasının on ağır və möhtəşəm gəmiləri sayılırdı və 
donanmanın əsas zərbə qüvvəsi idi. Zirehli gəmiyə kapitanlıq etmək hər zabitə 
həvalə olunmurdu. Aslanbəyov bu vəzifədə özünü doğrultduğu və hərtərəfli bilik 
nümayiş etdirdiyi üçün məşhur rus sərkərdəsi vitse-admiral Butakovun zirehli 
eskadrasına qərargah rəisi vəzifəsinə təyin edilir. 
XIX əsrin 70-ci illərindən Rusiya ordusunun və hərbi dəniz qüvvələrinin 
inkişafında yeni mərhələ başlayır. Dövrlə ayaqlaşa bilən ordu və donanma 
yaratmaq üçün hərbi islahatlar keçirilir. 1869 - 1872-ci illərdə İ.Aslanbəyov 
gəmiçilik məktəblərinin, eləcə də gəmiqayırma sənayesinin yenidən qurulması üzrə 
müxtəlif komitələrin üzvü kimi fəaliyyət göstərir. 
1872-ci ildə Rusiyada I Pyotrun anadan olmasının 200 illiyi ilə əlaqədar 
keçirilən yubiley tədbirlərində Aslanbəyov dəniz paradında imperatorun avarlı 
gəmi dəstəsinin kapitanı kimi iştirak etmişdir. 
1878-ci ildə İbrahim bəy Aslanbəyov kontr-admiral rütbəsinə layiq 
görülür və 8-ci donanma ekipajına rəis təyin olunur. 1879-cu ildə isə o, beş 
kreyserdən ibarət eskadranın komandiri təyin edilir. "Minin", "Knyaz Pojarski", 
"Hersoq Edinburqski", "Asiya" və "Afrika" gəmilərindən ibarət bu eskadra 1879 - 
1882-ci illərdə dövr-aləm səyahətinə çıxır. 
Səyahət zamam Aslanbəyov təcrübədən yeni-yeni taktiki fəndlər keçirir 
və ilk dəfə olaraq "uçan eskadra" ideyasını irəli sürür. Bu ideyaya əsasən, Rusiya 
donanmasının tərkibində olan kreyser gəmiləri ənənəvi dəniz döyüşlərinə cəlb 
edilməməli, düşmən sahillərinə göndərilməli və onun dəniz ticarətini tamamilə 
məhv etməlidirlər. Səyahətdən qayıdandan sonra Aslanbəyov məşhur rus admiralı 
A.A.Popovun əmri ilə ideyasını nəzəri cəhətdən əsaslandırmışdır. Sonralar onun 
ideyası 1904 - 1905-ci illər rus - yapon müharibəsində tətbiq edilmişdir. Məlumdur 
ki, bu müharibədə ənənəvi fəndlər tətbiq edən rus hərbi donanması Port-Artur və 
Susima dəniz döyüşlərində məğlub edilmişdir. Bu müharibədə rus donanmasının 
yeganə uğurları Aslanbəyovun ideyasını tətbiq edən Vladivostok kreyserlər dəstəsi 
tərəfindən qazanılmışdır. Bu dəstə "2 uçan eskadra" ideyasını tətbiq etməklə 
Yaponiya iqtisadiyyatına ağır zərbə vurmuş və onun ticarətini iflic vəziyyətinə 
salmışdır. 
167 
 
Zirehli eskadranı Sakit okeana gətirən Aslanbəyov 1882-ci ildə burada bir 
neçə kəşf etmişdir. Aslanbəyov tərəfindən Saxalin adasında kəşf edilən bir 
yarımada və Oxot dənizində bir körfəz indiyədək də onun adını daşıyır. Müasir 
xəritələrdə belə onlar "Aslanbəyov yarımadası" və "Aslanbəyov körfəzi" kimi 
işarələndirilir. 
Donanmanın komandanlığı İbrahim bəy Aslanbəyovu 1884-cü ildə Baltik 
donanmasının kiçik flaqmanı təyin edir. Bu vəzifədə olarkən 1887-ci ildə ona 
vitse-admiral rütbəsi verilir və o, Baltik donanmasının flaqmanı təyin edilir. 
Ömrünün sonuna yaxın vitse-admiral Aslanbəyov Sevastopol dəmir yolunun 
çəkilməsi işlərinə başçılıq etmişdir. 
Öz bilik və bacarıqlarını başqaları ilə bölüşməyə çalışan vitse-admiral 
Rusiya dənizçilərinin on populyar jurnalı olan "Dəniz toplusu" ("Morskoy 
sbornik") jurnalında silsilə məqalələrlə çıxış edir. O həmçinin admiral Naximovun 
adyutantı işlədiyi vaxtları xatırlayaraq Kırım müharibəsi dövründə apardığı 
gündəliyi "Naximovun bioqrafiyası" adı ilə nəşr etdirir. Qeyd etmək lazımdır ki, 
Naximovun bioqrafiyasının Sevastopol dovrünün tədqiqatçıları məhz 
Aslanbəyovun qeydlərini on doğru məlumat hesab edirlər. Məşhur rus yazıçısı Lev 
Tolstoy Sevastopolun müdafiəsinə həsr olunmuş əsərlərini yazarkən Aslanbəyovla 
görüşmüş, onun xatirələrindən istifadə etmişdir. Tədqiqatçı V.Fridriks "Kontr-
admiral Aslanbəyovun bayrağı altında üzən "Afrika" kreyseri" adlı əsərində 
Aslanbəyovun dövr-aləm səyahətini qələmə almışdır. 1889-cu ildə Sankt-
Peterburqda "Vitse-admiral Aslanbəyovun yarıməsrlik yubileyi" adlı əsər çap 
edilmişdir. 
Aslanbəyovu xatırlayanlar bilik və bacarığından başqa, onun olduqca 
genişürəkli təbiətindən və Şərq əhvalatlarını söyləmək məharətindən xəbər verirlər. 
Onun danışdığı lətifələr tezliklə bütün donanmada yayılanmış fəaliyyətinə görə 
Aslanbəyov Rusiyanın "Ağ qartal", "Müqəddəs Anna", "Müqəddəs Vladimir", 
"Müqəddəs Stanislav" ordenlərinin bütün dərəcələri, qızıl qılınc, həmçinin 
Serbiyanın "Takova", Yaponiyanın "Günəşin doğması", Havay dövlətinin 
"Kalakua" ordenləri ilə təltif olunmuşdur. 
İbrahim bəy Aslanbəyov 1901-ci il dekabrın 7-də Peterburqda vəfat 
etmişdir. Ölümünə qədər müsəlman və azərbaycanlı olması heç kimdə şübhə 
doğurmamışdır. Lakin ölümündən sonra maraqlı hadisələr baş verməyə başladı. 
Belə ki, məşhur Brokqauz və Lfron ensiklopediyasında Aslanbəyov soyadı 
"Aslanbeqov" formasında göstərildi. Daha sonra Sevastopol şəhər muzeyində onun 
portretini asıb, altında "Aslambeqov A.B. 1820 - 1900- cü illər" yazdılar. 
Tədqiqatçı Ş.Nəzirlinin araşdırmaları sübut etdi ki, sənədləri Sevastopol şəhər 
panoram-muzeyinin arxivində saxlanılan Aslanbəyovun tam adı, soyadı, milliyyəti 
və dini əqidəsi göstərilən sənəddə rəsmi məlumatların üstündən xətt çəkilərək 
168 
 
mürəkkəbli qələmlə "Aslambeqov Avramiy Boqdanoviç. 1820 - 1900-cü illər, 
pravoslavmy" sözləri yazılmışdır. Bu o deməkdir ki, çox keçməyəcək, ermənilər 
Aslanbəyovu "erməni xalqının admiralı Avramiy Aslambeqov" kimi dünyaya 
tanıtmağa başlayacaqlar. Üzdəniraq qonşularımız unutqanlığımızdan istifadə edib 
bizim mədəniyyətimizi, tariximizi, torpaqlarımızı özününküləşdirdikləri kimi, 
qəhrəmanlarımızı da özününküləşdirirlər. Gec də olsa, bunun qarşısı alınmalıdır. 
169 
 
XIX əsrin sonu – XX əsrin 
əvvəllərində Azərbaycanın ictimai-mədəni 
həyatında Həsən bəy Zərdabi (Məlikov) xüsusi 
yer tutur. Maarifpərvər, müasir düşüncəli insan 
olan Həsən bəy inqilabları rədd edir, ölkənin 
və xalqın tərəqqisini maariflənmədə görürdü. 
O, təbiət elmlərinin gözəl bilicisi idi. Qabaqcıl 
fikirlərinə və əməli fəaliyyətinə görə daim 
təqib olunan, təzyiqlərə məruz qalan Zərdabi 
Azərbaycan xalqının maarifləndirilməsində 
xüsusi rol oynamışdır. 
Azərbaycan tarixində Həsən bəy Zərdabinin 
adı Azərbaycan peşəkar teatrının 
yaradıcılarından biri, Azərbaycan demokratik 
mətbuatının banisi kimi həmişə hörmətlə 
xatırlanacaqdır. 
Həsən bəy Zərdabi 
    (1842-1907) 
 
Həsən bəy Zərdabi 1842-ci ildə Göyçay qəzasının Zərdab kəndində 
(indiki Zərdab şəhəri) anadan olmuşdur. Atası Səlim bəy maarifpərvər bir insan 
olmuşdur. O, bütün qəzada dünyəvi təhsil sisteminin tərəfdarı kimi tanınırdı. Səlim 
bəy həm də kasıb şagirdlərə maddi köməklik göstərən xeyriyyəçi idi. Səlim bəy 
oğluna on müasir təhsil vermək istəyirdi. Bu məqsədlə də o, Həsən bəyi Tiflisə 
aparır və uşaq Tiflis qəza gimnaziyasına daxil olur. 
1861-ci ildə Tiflisdə gimnaziyanı müvəffəqiyyətlə bitirən Həsən bəy 
Moskvaya gedir və Moskva Universitetinin fizika-riyaziyyat fakültəsinin təbiət 
şöbəsinə daxil olur. Təhsil dövründə dərslərə böyük maraq göstərən Həsən bəy 
şəxsi mütaliə hesabına öz həmyaşıdlarını qabaqlayırmış. Həyatının Moskva dövrü 
onun dünyagörüşünün formalaşmasına böyük təsir göstərir. O, burada mütərəqqi 
rus mədəniyyəti nümayəndələri ilə yaxından tanış olur, demokratik fikirli, 
maarifpərvər ziyalılarla yaxınlıq edir. Həmçinin təbiət elmləri sahəsində çalışan 
İ.Seçenov, İ.Meçnikov, K.Timiryazev kimi məşhur alimlərin əsərləri ilə tanış olur. 
1865-ci ildə Həsən bəy təhsilini fərqlənmə diplomu ilə bitirərək Qafqaza 
qayıdır və Tiflisdə "Mərz palatası"na işə düzəlir. Bu palata torpaq sahələrini ayrı-
ayrı şəxslər arasında paylaşdırır, onların sərhədlərini (mərz) müəyyən edirdi. Bir 
170 
 
müddət Tiflisdə işlədikdən sonra Həsən bəy Bakı quberniyası idarəsində, daha 
sonra isə Quba məhkəməsində işləyir. 
Lakin inzibati işlər Həsən bəyi darıxdırırdı. Odur ki o bu cür işlərdən 
imtina etməli olur. 1869-cu ildə Həsən bəy Bakı realnı gimnaziyasına təbiət tarixi 
müəllimi vəzifəsinə qəbul edildi. Lakin burada da o, çox işləyə bilmədi. Belə ki, 
şagirdlərə proqramdan əlavə materiallar verir, Ç.Darvinin təkamül nəzəriyyəsini 
aşılamağa çalışırdı. Azərbaycanda materialist təbiətşünaslığın əsasını qoyan 
Zərdabi üzvi aləmi uzunsürən tarixi inkişafın məhsulu kimi qəbul edir, bu prosesdə 
təbii seçmənin aparıcı rolunu yüksək qiymətləndirirdi. Kainatda əbədi hərəkət və 
dəyişkənlik fikrini qəbul edən Zərdabi insanın təbiəti dərk və onu özünə tabe etmək 
qüdrətinə malik olması ilə razılaşırdı. Belə bir əqidə sahibinə çar məmurları 
uşaqlara dərs demək imkanı verməzdilər və vermədilər də; o, təzyiq altında işdən 
çıxmaq məcburiyyətində qaldı. 
Bundan sonra Zərdabi dostları Nəcəf bəy Vəzirov və Əsgər ağa Gorani ilə 
birlikdə teatr fəaliyyətinə başlayır. 1873-cü ildə onlar Mirzə Fətəli Axundzadənin 
"Hacı Qara" pyesini Azərbaycan dilində tamaşaya qoyurlar. Xalq tərəfindən 
rəğbətlə qarşılanan bu tamaşa Azərbaycan teatrının başlanğıcı oldu. Azərbaycanın 
mədəni həyatında böyük hadisə olan "Hacı Qara"nın premyerası Həsən bəyi 
ictimaiyyətə tanıdır. 
Əqidə etibarilə maarifçi demokrat olan Zərdabi inqilabı və inqilabi 
çevrilişləri qəbul etmir, yeni cəmiyyəti yalnız elm və maarif hesabına qurmağı 
yeganə yol hesab edirdi. Xalqı maarifləndirmək yolunda, onun fikrincə, mütləq 
demokratik mətbuat yaranmalı idi. Nəhayət, uzun mübarizələrdən sonra böyük 
əmək və səyi hesabına Zərdabi bu arzusuna çatdı: 1875-ci ildə ana dilində "Əkinçi" 
adlı qəzetini çap etdirməyə müvəffəq oldu. "Əkinçi" qəzeti Azərbaycan demokratik 
mətbuatının ilk nümunəsi, Həsən bəy isə haqlı olaraq demokratik mətbuatın banisi 
hesab olunur. 
Cəmi 2 il (1875 -1877) çap edilən "Əkinçi" qəzetinin səhifələrində sosial, 
mədəni həyatla bağlı, təsərrüfat, elmi problemlərə dair məqalələr çap olunurdu. 
Zərdabi ədəbiyyat və incəsənətdə realizmi müdafiə edirdi. Qəzetin hər nömrəsində 
Həsən bəy Zərdabi Azərbaycanda yeni dünyəvi məktəblərin açılmasının 
üstünlüklərindən danışır, bunun zəruriliyini göstərirdi. Qəzetin ətrafında 
M.F.Axundzadə, S.Ə.Şirvani, N.B.Vəzirov və digər Azərbaycan ziyalıları 
birləşmişdi. Cəmi 56 nömrəsi çıxmış qəzetin hər səhifəsində Zərdabi milli oyanışın 
xüsusiyyətləri, milli birlik haqqında məlumatlar verirdi. Xalqlar arasında dostluq 
tərəfdaşı olan Zərdabi rus çarizminin milli qırğın siyasətini açıq şəkildə pisləyirdi. 
Qəzetin səhifələrində Həsən bəy həm də kəndli ideoloqu kimi çıxış edirdi. Rus 
çarizmini, burjua-mülkədar acgözlüyünü, pula hərisliyini ifşa edən Zərdabi 
məmurların ciddi müqaviməti ilə üzləşirdi. 1877-ci ildə növbəti Rusiya - Osmanlı 
171 
 
müharibəsinin başlanması ilə əlaqədar Zərdabiyə siyasi məqalələr çap etmək 
qadağan olunur. 
1877-ci ilin sentyabrında "Əkinçi" qəzeti çar hökuməti tərəfindən tam 
bağlandıqdan sonra Zərdabi bir müddət işsiz qalır, lakin H.Z.Tağıyevin təklifı ilə 
"Kaspi" qəzetinə redaktor vəzifəsinə qəbul olunur. O, Bakıda nəşr edilən "Həyat", 
"Dəbistan", "Kaspi", Tiflisdə nəşr edilən "Obzor", "Novoye obozreniye", 
Peterburqda nəşr edilən "Zemledelçeskaya qazeta" kimi mətbuat orqanlarında 
məqalələr çap etdirir. Sosial və maarifyönlü məqalələrində Həsən bəy elm və 
təhsilin həyatla sıx əlaqəsindən danışır, geniş ictimaiyyətə elmin nailiyyətləri 
barədə mütəmadi xəbər verilməsinin vacibliyini göstərirdi. Azərbaycanın bir çox 
şəhər və kəndlərini gəzən Həsən bəy maarifin ehtiyacları üçün vəsait toplamaqla 
məşğul olan xeyriyyə cəmiyyətlərinin təşkili sahəsində böyük işlər görürdü. 
"Əkinçi" qəzetinin çapının bərpasına icazə verilməsə də, onun işini "Ziya", 
"Ziyayi-Qafqaziyyə", "Kəşkül" qəzetləri davam etdirirdi. 
XIX əsrin 70-ci illərinədək Rusiya hökuməti əyalətlərdə əsasən rus 
məktəblərinin açılmasına üstünlük verirdi. Lakin Azərbaycan ziyalılarının çoxsaylı 
müraciət və tələbləri, nəhayət, eşidildi və 1874-cü ildən başlayaraq xalq 
məktəbləri, 80-ci illərdən etibarən rus-azərbaycan məktəbləri açılmağa başlandı. 
İbtidai kənd məktəbləri olan xalq məktəbləri kəndli uşaqlarına təhsil verilməsi 
prosesində böyük rol oynadı. Artıq 1900-cü ildə 173 belə məktəbdə 12 min şagird 
oxuyurdu ki, onların arasından da 2300-dən çox qız uşağı var idi. Rus-azərbaycan 
məktəbləri isə şəhərlərdə açılır və orta təbəqənin uşaqları üçün nəzərdə tutulurdu. 
1900-cü ildə 23 belə məktəbdə 837 şagird oxuyurdu. 
Daim çar məmurlarının təqibi ilə üzləşən Həsən bəy Zərdabi Bakını tərk 
edib Zərdaba köçməli olur və 1896-cı ilədək orada yaşayır. Burada o, yeni bitki 
sortlarının yaradılması ilə məşğul olur, bu sahədə müəyyən nailiyyətlər də əldə 
edir. Hətta 1889-cu ildə Zaqafqaziya kənd təsərrüfatı və sənaye sərgisində xüsusi 
medala və fəxri diploma layiq görülmüşdür. 
Qeyd edək ki, Həsən bəy Zərdabi 1907-ci ildə Bakı şəhərində vəfat  
etmişdir.  
 
172 
 
173 
 
Azərbaycanlı sərkərdələr arasında Hüseyn xan 
Naxçıvanski xüsusi yer tutur. Tam süvari general rütbəsinə 
layiq görülmüş yeganə azərbaycanlı zabit Hüseyn xan 
Naxçıvanskinin adı çox sürətli süvari reydləri ilə 
məşhurlaşmışdır. İmperiyanın hərbi orden və medallarına, 
o cümlədən ən yüksək “Müqəddəs Georgi” ordeninin 4-cü 
və 3-cü dərəcələrinə, dövlət təltif nişanları sırasında ən 
yüksək ordenlərdən “Aleksandr Nevski” ordeninə layiq 
görülən, imperator ailəsi ilə qohum olan Hüseyn xan rus-
yapon və I Dünya müharibələrinin qəhrəmanıdır. Onun 
tabeliyi altında gələcəkdə məşhur fin marşalı Karl Qustov 
Monnerheym, məşhur Polşa sərkərdəsi general Anders 
vuruşmuş, Qafqaz müsəlmanlarından təşkil edilən və 
“Vəhşi diviziya” adı ilə tanınan süvari hissə fəaliyyət 
göstərmişdir. Şöhrəti bütün Rusiyanı dolaşan A.Brusilov, 
Y.Barsukov, M.Draqomirov, Y.Alekseyev kimi generallar 
onun ordu heyətindəki, müharibədəki döyüş xidmətlərini 
yüksək qiymətləndirmişlər. 
Azərbaycan tarixinə Hüseyn xan Naxçıvanski görkəmli 
hərbi xadim kimi daxil olmuşdur. 
Hüseyn xan Naxçıvanski 
         (1863-1919) 
 
Hüseyn xan Naxçıvanski 1863-cü il iyunun 28-də zadəgan ailəsində 
anadan olub. Atası Kəlbalı xan oğlunu hərbçi görmək istədiyindən Hüseyn xanı 
1876-cı ildə imperatorun himayəsində olan və Rusiyanın ən mötəbər zadəgan 
nəsillərinin oğullarının təhsil aldığı Peterburqdakı Paj korpusuna oxumağa 
göndərir. İmperator II Aleksandr Hüseynin atasının rus ordusunun generalı, 
"Müqəddəs Georgi" ordeninin kavaleri olmasını nəzərə alaraq oğlanın bu məktəbdə 
oxumağına etiraz etmir. 
Hüseyn xan Paj korpusunu 1883-cü ildə əla qiymətlərlə bitirir və 
Peterburqda yerləşən 1-ci qvardiya süvari diviziyasının leyb-qvardiya süvari 
alayına təyinat alır. 1898-ci ilə qədər alayda xidmət edən rotmistr Hüseyn xan 
eskadron komandiri vəzifəsində Qafqaz hərbi dairəsinə göndərilir. Şimali 
Qafqazda süvari hissələrdə xidmətdə olan Naxçıvanskiyə 1903-cü ildə polkovnik 
rütbəsi verilir. 
1904-cü ildə rus - yapon müharibəsinə Naxçıvanski 2-ci Dağıstan süvari 
alayının komandiri vəzifəsində yollanmışdı. Alayda bir çox azərbaycanlı xidmət 
edirdi: podyasavul şahzadə Feyzulla Mirzə Qacar, ştabs-kapitan Gəray bəy 
Vəkilov, xorunji Əbdürrəhman Qurbanov, xorunji Cəmaləddin Musayev və b. çox 
keçmir ki, alayın sürətli süvari reydləri haqqında bütün cəbhələrdə danışmağa 
başlayırlar, Hüseyn xan isə bacarıqlı süvari komandiri kimi tanınır. Landun-Qou 
döyüşü onu daha da məşhurlaşdırır. Həmin döyüş səhnəsi rəssam V.Mazurovskinin 
174 
 
rəsmində öz əksini tapmışdır (hazırda Moskvadakı Rusiya Dövlət Müzeyində 
saxlanılır). 
Rusiya ordusunda Hüseyn xan daha çox "Xan Naxıçevanski" kimi 
tanınmışdır. Rus-yapon müharibəsi qurtardıqdan sonra polkovnik Hüseyn xan 
leyb-qvardiya süvari hissələrinə təyinat alır, 1906-cı ilin əvvəlində isə Tiflisdə 
yerləşən 17-ci Nijeqorod draqun alayının komandiri təyin olunur. İmperator öz 
oğlunu da bu alayın döyüşçüsü sıralarına göndərmişdi. Alayın döyüş hazırlığının 
yüksək səviyyədə olmasına görə Hüseyn xana fligel-adyutant vəzifəsi verilir. Bu 
vəzifə imperatorun şəxsi yavərlərinə verilirdi. Daha sonra fligel-adyutant 
polkovnik Hüseyn xan Naxçıvanski leyb-qvardiya süvari alayının komandiri təyin 
edilir. 
1907-ci ildə Hüseyn xanın rütbəsi artırılır: o, general-mayor olur. I Dünya 
müharibəsi ərəfəsində Hüseyn xan 2-ci süvari diviziyasının komandiri təyin 
edilmiş, ona general-leytenant rütbəsi verilmişdi. 
Müharibə başlananda o, üç qvardiya süvari diviziyadan ibarət süvari 
birləşmənin komandanı təyin olunur. Qafqaz müsəlmanlarından təşkil edilmiş və 
"Vəhşi diviziya" kimi tanınan diviziya və polyaklardan təşkil olunmuş süvari 
diviziya da ona tabe edilir. Hüseyn xanın rəhbərliyi altında alay komandiri Karl 
Qustav Mannerheym (gələcəkdə məşhur fin marşalı), polyak diviziyasının 
komandiri Anders (gələcəkdə məşhur Polşa sərkərdəsi) və başqaları vuruşurdu. O, 
1914-cü ilin avqustunda Şərqi Prussiyaya yürüşdə iştirak etmişdir. Məşhur 
Qumbinen döyüşləri, Kraupişken şəhərinin ətrafında gedən döyüşlərdə, Samsonov 
və Rennekampfın korpuslarının mühasirədən çıxarılmasında Hüseyn xanın 
süvarilərinin çox böyük rolu olmuşdur. Şöhrəti bütün Rusiyanı dolaşan A.Brusilov, 
Y.Barsukov, M.Draqomirov, Y.Alekseyev kimi generallar onun müharibədəki 
döyüş xidmətlərini yüksək qiymətləndirmişlər. 
Hüseyn xan Naxçıvanskini müasirləri sərt, nüfuzlu bir general kimi təsvir 
edirlər. K.Adaridi yazırdı: "Xan Naxçıvanskinin ali hərbi təhsili olmasa da, 
rəhbərliyin əmrlərini həmişə dəqiqliklə yerinə yetirən igid şəxsiyyət olmuşdur. 
Bilavasitə özünə tabe olan diviziya komandirlərinə sərbəstlik verdiyinə görə həmin 
komandirlər öz hərbi hissələri üçün yaxşı döyüş şəraiti yaradırdılar. Onun 
tabeliyində olan ən yaxşı döyüşkən qvardiya alayları özlərinə xüsusi qayğı və 
münasibət tələb etdiklərindən general Xan Naxçıvanskiyə bu qvardiyalara 
komandanlıq etmək o qədər də asan deyildi. General Xan Naxçıvanski qabiliyyəi 
hesabına şəxsi mənafe güdmədən süvari birləşmələrinə məharətlə komandanlıq 
edirdi". Hüseyn xanın sərkərdəlik qabiliyyətini Karl Mannerheym "Memuarlarım" 
kitabında əks etdirmişdir. 
I Dünya müharibəsi cəbhələrində göstərdiyi sərkərdəlik məharətinə görə 
Hüseyn xan Naxçıvanskiyə 1916-cı ildə tam süvari qoşun generalı rütbəsi və 
175 
 
general-adyutant adı verilir. "Kaspi" qəzeti o zaman iftixarla yazırdı: "Qafqaz 
Ordusunun Baş Komandanının sərəncamında olan qvardiya süvarisi general-
adyutant, general-leytenant həmyerlimiz Hüseyn xan Naxçıvanskiyə tam süvari 
generalı rütbəsi verilib". 
Hüseyn xan Rusiyanın ən yüksək orden və medalları ilə təltif edilib: 
"Müqəddəs Aleksandr", "Müqəddəs Georgi" ordeninin 3-cü və 4-cü dərəcələri, 
"Ağ qartal", "Müqəddəs Vladimir", "Müqəddəs Anna", "Müqəddəs Stanislav" 
ordenlərinin bütün dərəcələri, üzərində "İgidliyə görə" yazılmış qızıl silah, 
Bolqarıstanın "Döyüş xidmətlərinə görə", zabitlərə məxsus "Rumın Ulduzu" ilə, 
İranın "Şire-Xurşid" ordeninin 2-ci və 4-cü dərəcələri ilə. 
Dövrün şahidləri yazırlar ki, inqilab baş verəndə sədaqət andına sadiq 
qalan generalımız son günlərədək çar ailəsi ilə olmuşdur. Müasir rus tədqiqatçısı 
F.Nesterov "İllərin əlaqəsi" (1984) tarixi-publisistik əsərində əlahəzrətin sadiq 
generalları sırasında artilleriya generalı N.İ.İvanovun, general qraf Kellerin və 
general Xan Naxçıvanskinin adlarını fəxrlə çəkir. O yazır ki, "çar hakimiyyətdən 
imtina edəndə belə, bu əsilzadə generallar əlahəzrətə teleqramla müraciət edərək 
bildirdilər ki, biz andımıza sadiq qalacağıq. İmperator uzun illər boyu bu əsilzadə 
generallara inanmaqda zərrəcə səhv etməmişdi". 
Hüseyn xan Kəlbalı xan oğlu Naxçıvanski 1919-cu ildə Petroqradda 
bolşeviklər tərəfindən güllələnib və Aleksandr Nevski monastırının 
qəbiristanlığında dəfn olunub. Hüseyn xanın həyat yoldaşı knyaginya Sofiya 
Nikolayevna Taube Danimarka kralı və eyni zamanda III Aleksandrın arvadının 
qohumu idi. Atalarının ölümündən sonra iki oğlu Avropaya mühacirətə getmişdir. 
Nəvəsi Corc Naxçıvanski ABŞ-da, digər nəvəsi Mariya Naxçıvanskaya Misirdə 
yaşayır. 
Tədqiqatçı Ş.Nəzirlinin qənaətinə görə, ümumiyyətlə, Kəngərli nəslindən 
olan Naxçıvanskilər ailəsi Azərbaycana beş general vermişlər: general-mayor 
Ehsan xan, general-mayor Kəlbalı xan, tam süvari generalı İsmayıl xan, tam süvari 
generalı Hüseyn xan, general-mayor Cəmşid xan Naxçıvanskilər. Bu nəsildən olan 
yüzlərcə zabit çar Rusiyası ordusunda xidmət etmişdir, onlardan bir çoxu 
Azərbaycan Milli Ordusunun formalaşmasında yaxından iştirak etmişdilər.  
176 
 
1904 - 1905-ci illər rus – yapon müharibəsində 
topçu zabit Səməd bəy Mehmandarovun adı bütün Rusiya 
imperiyasında məşhurlaşmışdır. 
I Dünya müharibəsi zamanı məşhurlaşmış 
Mehmandarov Rusiya zabitlərinə verilən ən dəyərli orden 
və medallarla təltif edilmişdir. Onun son vəzifəsi korpus 
komandiri, son rütbəsi isə tam artilleriya generalı (indiki 
dövrdə ordu generalı rütbəsinə bərabərdir) olmuşdur. 
Hərbi akademiya bitirməyən zabit üçün bu, olduqca 
yüksək vəzifə və rütbə sayılırdı və bunlara Mehmandarov 
şəxsi keyfiyyətləri sayəsində layiq görülmüşdür. 
1918 – 1920-ci illərdə Azərbaycan Ordusunun hərbi naziri 
olan Mehmandarov qısa müddət ərzində güclü ordu 
yaratmaqçün əlindən gələni edir. Sovet dövründə layiqincə 
qiymətləndirilməyən Mehmandarovun hətta qəbri 
dağıdılmış, ailə üzvləri isə repressiyalara məruz 
qalmışdılar. Tam artilleriya generalı rütbəsi almış ilk 
azərbaycanlı zabit, müstəqil Azərbaycanın hərbi naziri və 
görkəmli sərkərdə Səməd bəy Mehmandarov Azərbaycan 
tarixində layiqli yerini tutmaqdadır. 
Səməd bəy Mehmandarov 
(1856-1931) 
 
Səməd bəy Mehmandarov 1856-cı il oktyabrın 16-da Lənkəranda əslən 
şuşalı zadəgan Mehmandarovların ailəsində anadan olub. Atası Sadıq bəy 
hüquqşünas idi və təyinatla Lənkəranda işləyirdi, o, 1871-ci ildə tərəddüd etmədən 
oğlunu Peterburq yunkerlər məktəbinə göndərir. Məktəbi bitirdikdən sonra Səməd 
bəy Varşava hərbi dairəsində topçu hissələrində xidmət edir. Hədsiz ədalət hissi və 
təmiz qəlbi ilə fərqlənən S.Mehmandarov burada şəhər hərbi məhkəməsinin üzvü 
seçilir. 
1900-cü ildə o, Uzaq Şərqə təyinat alaraq Zabaykal topçu divizionunda 
batareya komandiri vəzifəsində çalışmağa başlayır. Rus qoşunlarının Çin 
yürüşündə iştirak edən Mehmandarov Sisikar yaxınlığında silahsız çinlilərə atəş 
açmaqdan imtina edir; o, qoşun komandanı general Rennenkampfla münaqişəyə 
girməkdən belə çəkinmir. Mancuriyanın ucqar bölgəsinə təyinat alan 
Mehmandarov özünü yaxşı cəhətdən göstərə bilir: 1902-ci ildə general Çempeynin 
dəstəsini məhv edir. 
1903-cü ildə Peterburqda topçu zabitləri məktəbində kurs bitirib 
Zabaykalyeyə qayıdan Mehmandarov 1904-cü ildə 7-ci Şərqi Sibir topçu 
divizionunun komandiri vəzifəsində Port-Artura göndərilir. 1904 - 1905-ci illər rus 
- yapon müharibəsi ona şöhrət gətirir. Mehmandarovun istedadını və işgüzarlığını 
177 
 
görən Port-Arturun     komendantı R.Kəndratenko onu Port-Arturun sağ cinahının 
artilleriya rəisi, sonra isə Şərq cəbhəsinin artilleriya rəisi vəzifələrinə təyin edir. 
Mehmandarov öz işini səlis bilən, əsgərlərlə xoş rəftar edən, işinə can yandıran və 
son dərəcə təmiz adam  kimi  tanınırdı. Onun qorxmazlığı və soyuqqanlığı dillər 
əzbəri idi. Jurnalist E.Nojin cəbhə bölgəsi ilə bağlı təəssüratlarını  belə  yazırdı:   
"Mərmilərin   ikisi blindajın tavanına düşdü. Zabitlər qorxu hissi ilə ayağa 
durdular. İgid polkovnik Mehmandarov isə heç tövrünü belə pozmadı. Onun iri, 
ağıllı gözlərində zərrəcə qorxu   “yox idi". 
1904-cü ilin oktyabr ayında general-mayor rütbəsi alan Mehmandarov 
Port-Arturun artilleriya rəisi vəzifəsini icra edirdi. Port-Arturun təslim olması  
məsələsi müzakirə olunanda Mehmandarov qəti bunun əleyhinə çıxış etmişdir. 
Lakin 1905-ci ildə Kəndratenkonun ölümündən sonra generallar Stessel və Fok 
qalanı təslim etmiş, Mehmandarov da yüzlərcə başqa zabitlərlə bərabər əsir kimi 
Yaponiyaya aparılmışdır. Maraqlıdır ki, həbs zamanı yapon ordusunun artilleriya 
rəisi onunla şəxsən tanış olmaq istəmiş və yaponların Mehmandarovun toplarından 
böyük itkilər verməsini təsdiqləmişdir. 
Rusiyaya qayıtdıqdan sonra Mehmandarov Şərqi Sibir artilleriya 
briqadasının komandiri təyin edilir. 1908-ci ildə ona general-leytenant rütbəsi 
verilir və o, 3-cü Sibir ordusunda korpus artilleriyasının rəisi vəzifəsinə təyin 
edilir. Hərbi akademiya bitirməmiş bir zabit yalnız böyük bacarığı, fitri istedadı, 
hərbi xidmətə sevgisi, qoçaqlığı və hərbi məharətinə görə bu qədər yüksək vəzifəyə 
təyin oluna bilərdi. 
1910-cu ildə Mehmandarov I Qafqaz ordusunda korpus artilleriyasının 
rəisi təyin edilir. O burada tabeliyində olan artilleriya hissələrinin hazırlığını daim 
artırırdı. 
I Dünya müharibəsi başlayanda Mehmandarov 21-ci piyada diviziyasının 
komandiri vəzifəsində cəbhəyə yollanır. 1914-cü ilin sentyabr ayında Lodz 
əməliyyatı və İvanqorod ətrafında gedən döyüşlərdə mühasirə təhlükəsi yaranan 
anda fərqlənən Mehmandarovun "Düşmən hücum edib. Vəziyyət ağırdır. Hücuma 
keçirəm" paradoksal və lakonik raportu barəsində bütün cəbhələrdə danışırdılar. 
1915-ci ildə ona tam artilleriya generalı rütbəsi verildi və o, 2-ci Qafqaz 
korpusunun komandanı təyin olundu. "General Mehmandarovun qrupu" 
adlandırılan bu hərbi birləşmə Vilno döyüşlərində fərqlənmişdir. 
Rusiya ordusunda xidmət zamanı o, Rusiya ordenləri sırasında ən yüksək 
hərbi təltif nişanı sayılan "Müqəddəs Georgi" ordeninin 4 və 3-cü dərəcələri, "Ağ 
qartal", "Aleksandr Nevski" ordenləri, "Müqəddəs Stanislav" və "Müqəddəs Anna" 
ordenlərinin bütün dərəcələri, "Müqəddəs Vladimir" ordeninin 4, 3 və 2-ci 
dərəcələri, həmçinin brilyantlarla bəzədilmiş və üzərində "İgidliyə görə" sözləri 
yazılmış fəxri qızıl qılınc, İngiltərə və digər Antanta dövlətlərinin yüksək ordenləri 
178 
 
ilə təltif edilmişdir. 1918-ci il-də ingilislər Bakıya daxil olanda Mehmandarov 
ingilis ordenlərini onlara qaytararaq demişdir: "İkiüzlü bir ölkənin ordeni mənə 
lazım deyil. Xalqıma silah qaldıran bir ordunun ordenini gəzdirmək mənim üçün 
ən böyük təhqirdir". 
1917-ci ildə Peterburqda baş vermiş çevriliş çar ordusunun buraxılması ilə 
nəticələnir. Bu ara yaralıların Aleksandrovsk komitəsinə sədr seçilən 
Mehmandarov vətəni Azərbaycana qayıdır. 
1918-ci ildə yaradılmış Azərbaycan Xalq Cümhuriyyəti təhlükələrə sinə 
gərmək üçün ordu yaratmalı idi. 1918-ci ilin dekabrında Səməd bəy Mehmandarov 
Azərbaycanın hərbi naziri təyin edildi və mövcud çətinliklərə baxmayaraq qısa 
müddət ərzində güclü ordu yaradıldı. Tədqiqatçı K.Oder yazırdı: "Hər cür silahla 
yaraqlanmış bir ordu qurulmuşdur və Xəzər dənizində kiçik bir donanma 
yaradılmışdır. Bakıda, Lənkəran və Qarabağda milli hökuməti tanımaq 
istəməyənlər acınacaqlı vəziyyətə salınmışdır. Rus və digər düşmən qüvvələr itaət 
və nizam altına alınmışdır". 
1920-ci ildə müstəqil dövlətimiz süquta uğrayanda Mehmandarov 
"Vətəndən ayrılmağa heç bir əsasım yoxdur" deyərək vətəndə qalmaq qərarına 
gəlir. Sovetlər tərəfindən həbs edilən general 2 aydan sonra N.Nərimanovun səyi 
ilə azad olunur və Moskvaya göndərilir. "Mehmandarov nadir artilleriyaçıdır" 
deyən Sovet Rusiya Ordusunun komandanı İ.Yakir onun təcrübə və biliyindən 
bəhrələnməyi tövsiyə edir. Beləliklə, daimi Artilleriya Komissiyasının üzvü seçilən 
Mehmandarov Ali Artilleriya Məktəbində sovet artilleriya zabitlərinə dərs demiş, 
"Artilleriya nizamnaməsi" hazırlayan komissiyanın işində iştirak etmişdir. O, eyni 
zamanda Hərbi Akademiyada zabitlərə taktikanın sirlərini də öyrətmişdir. 
1921-ci ildə N.Nərimanov və Ə.Qarayevin xahişi ilə Bakıya qaytarılan 
Mehmandarov Bakı qarnizonu Hərbi-Elmi Cəmiyyətinin üzvü olmuş, Sovet 
Azərbaycanı Ordusunun qərargahında işləmiş, Azərbaycan Komandirlər 
Məktəbində dərs demişdir. Mehmandarov ədalətli və namuslu şəxsiyyət kimi 
tanındığından maliyyə və pul işlərinə baxan müxtəlif komissiyaların üzvü 
seçilmişdir. Lakin müstəqilliyin son atributlarını itirən Azərbaycanda məşhur 
generala yer tapılmır, o, bütün vəzifələrdən uzaqlaşdırılır. 
Sovet repressiv aparatının nəzarəti altında olan Səməd bəy Mehmandarov 
1931-ci ilin fevralında Bakıda vəfat edib və Çəmbərəkənd qəbiristanlığında (hal-
hazırda Şəhidlər xiyabanı) dəfn olunub. 1939-cu ildə Sovet imperiyasının 
Azərbaycana göndərdiyi canişini S.Kirovun burada heykəli qoyulanda qəbiristanlıq 
və o cümlədən Mehmandarovun qəbri dağıdılıb. 
Mehmandarovu xalqın yaddaşından silməyə çalışan sovet hakimiyyəti 
1937-ci ildə generalı yenidən yada salır. Onun həyat yoldaşı və oğlu Pir həbs 
edilərək Saratova sür-gün edilir; özü də sənədlərdə oğlunun adı İqor yazılır. 1941-
179 
 
ci ildə Mehmandarovun ailəsi Sibirə göndərilərkən yolda alman aviasiyasının 
bombardmanına düşür və onun həyat yoldaşı həlak olur. Oğlu isə sürgün dövrü 
qurtarandan sonra bir müddət Kalininqradda yaşayır və nəhayət, 1977-ci ildə anası 
və özünün heç bir günah işlətməməsi, sadəcə, çar və Müsavat generalının ailə 
üzvləri olduqları üçün həbs edilmələri haqqında sənəd alaraq Azərbaycana qayıdır. 
180 
 
Port-Artur döyüşlərinin qəhrəmanı Əli ağa 
Şıxlinski təcrübəli topçu kimi ad çıxarmaqla bərabər, dərin 
biliklərə malik nəzəriyyəçi kimi də tanınırdı. 
I Dünya müharibəsində müxtəlif məsul vəzifələrdə 
çalışan Şıxlinski ağır artilleriyanın tətbiqinin yeni əsaslarını 
qoymuşdu. “Rusiya artilleriyasının allahı” adlandırılan 
Şıxlinskini çox adam polyak saysa da, o hər yerdə 
azərbaycanlı, müsəlman olduğunu vurğulayırdı. 
1918-ci ildə Azərbaycanda Müsəlman Korpusunun, 
sonra isə Qafqaz İslam Ordusunun yaradıcılarından olan 
Şıxlinski Bakının erməni-bolşevik qüvvələrindən 
təmizlənməsində yaxından iştirak etmişdir. 1918-1920-ci 
illərdə Azərbaycan Ordusunun hərbi nazirinin müavini 
vəzifəsində çalışan Şıxlinski qısa müddət ərzində ölkəmizdə 
güclü ordunun yaradılmasında əlindən gələni əsirgəməmişdir. 
Ə. Şıxlinski Azərbaycan tarixinə görkəmli sərkərdə, hərb 
nəzəriyyəçisi, ilk hərbi lüğətin müəllifi, ilk hərbi memuarların 
müəllifi, Azərbaycan Qızıl Aypara Cəmiyyətinin yaradıcısı 
kimi daxil olmuşdur. İlk hərbi jurnalımız “Hərbi bilik” 
dərgisini də o yaratmışdır. 
Əli ağa Şıxlinski 
    (1865-1943) 
Əli ağa Şıxlinski 1865-ci il aprelin M 23-də Qazaxda zadəgan ailəsin də 
anadan olub. 1883-cü ildə Tiflisdə Mixaylov artilleriya məktəbinə qəbul edilən 
Şıxlinski oranı fərqlənmə diplomu ilə bitirib. Təhsilini başa vurduqdan sonra Əli 
ağa Qafqaz hərbi dairəsinin topçu hissələrində xidmət edib. 
Şıxlinski müharibə ab-havası gələn Uzaq Şərqə təyinat alır. O, 1900-cü 
ildə Zabaykal topçu divizionunda çalışmağa başlayır. Rus qoşunlarının Çin 
yürüşündə iştirak edən Şıxlinski döyüşlərdə fərqlənir, 1904-cü ildə topçu 
batareyasının komandiri vəzifəsində Port-Artura göndərilir. 1904 - 1905-ci illər rus 
-yapon müharibəsi ona şöhrət gətirir. Son döyüşlərin birində ayağından yaralanan 
pod-polkovnik Şıxlinskini yaponlar əlil hesab edib əsir götürmürlər. Lakin 
Peterburqda müalicə alan Şıxlinski çox keçmir ki, yenidən ordu sıralarına qayıdır. 
Artilleriya hissələrində xidmətini davam etdirən Şıxlinski 1907-ci ildə Ali Zabit 
Artilleriya Məktəbinə daxil olur. Məktəb Rusiya ordusu artilleriya hissələri üçün 
dərin biliklərə malik zabit kadrları yetişdirir və faktik olaraq artilleriya üzrə 
akademiya hesab edilirdi. 
1910-cu ildə məktəbi bitirən Şıxlinski yenidən Qafqaz hərbi dairəsində 
divizion komandiri vəzifəsində xidmətini davam etdirir. 1912-ci ildə onun təklif 
etdiyi yeni atəş üsulu "Şıxlinski üçbucağı" adı altında hərb elminə daxil olmuşdur. 
181 
 
"Səhra toplarının cəbhədə işlədilməsi" kitabı isə artilleriya zabitlərinin stolüstü 
kitabına çevrilmişdir. 
1912-ci ildə Ali Zabit Artilleriya Məktəbinə rəis müavini, 1913-cü ildə isə 
məktəbin rəisi təyin edilən Şıxlinskiyə həmin ildə general-mayor rütbəsi verilir. 
1914-cü ilin sonlarında Şıxlinski yenidən artilleriya hissələrinə qayıdır. Rusiya 
ordusunda məşhur topçu kimi tanınan Şıxlinski Rusiya paytaxtı Petroqradın 
müdafiə sisteminin artilleriya rəisi təyin edilir. Bu vəzifədə olarkən o, şəhər 
ətrafında artilleriya mövqelərinin seçilib qurulmasında, Baltik dənizi və Fin körfəzi 
sahillərində artilleriya batareyalarının yaradılmasında, həmçinin yeni yaranan zenit 
artilleriya hissələrinin formalaşdırılmasında yaxından iştirak edir. 
1915-ci ildə müharibə mövqe xarakterini alır. Belə vəziyyətdə 
Şıxlinskinin elmi kitabları yada düşür, onların əsasında yeni növ artilleriya - ağır 
artilleriya hissələri təşkil olunmağa başlanılır. Bu zaman Şıxlinski əvvəlcə Qərb 
cəbhəsinin ağır artilleriya rəisi, sonra isə ali baş komandan - imperator yanında 
artilleriya üzrə general təyin edilir. Şıxlinski qısa müddət ərzində ağır artilleriya 
hissələrinin təşkil edilib döyüşlərdə iştirakını təmin edir. Onun artilleriya hissələri 
məşhur Brusilov həmləsində özlərini tamamilə doğruldurlar. 1916-cı ildə bütün 
Qərb cəbhəsinin artilleriya inspektoru təyin edilən Şıxlinskiyə xidmətlərinə görə 
19I7-ci ilin əvvəllində general-leytenant rütbəsi verilir. Əli ağa Şıxlinski 10-cu 
ordunun komandanı təyin edilir. Lakin bu zaman Rusiya imperiyası artıq 
dağılmaqda idi. Belə vəziyyətdə Şıxlinski vətəninə - Azərbaycana qayıdır. 
Rusiya ordusunda xidmət zamanı Rusiya ordenləri sırasında ən yüksək 
hərbi təltif nişanı sayılan "Müqəddəs Georgi" ordeninin 4-cü dərəcəsi, "Ağ qartal”, 
"Aleksandr Nevski" ordenləri, "Müqəddəs Stanislav" və "Müqəddəs Anna" 
ordenlərinin bütün dərəcələri, "Müqəddəs Vladimir" ordeninin 4, 3 və 2-ci 
dərəcələri, həmçinin üzərində "İgidliyə görə" sözləri yazılan fəxri qızıl qılınc, 
Fransanın "Fəxri legion" və digər Antanta dövlətlərinin ordenləri ilə təltif 
edilmişdir. 
Bakıda möhkəmlənən erməni-bolşevik qüvvələri əhaliyə divan tutur, 
xalqımıza qarşı genosid törədirdilər. Belə bir vaxtda Müsəlman Korpusu 
yaradılmağa başlandı və Şıxlinski onun komandanı təyin edildi. Kifayət qədər silah 
və sursatı, zabit kadrları olmayan ilk hərbi hissələrimiz qəhrəmanlıqla döyüşə 
atılsalar da, düşmənin üstün qüvvələri qarşısında geriyə çəkilirdilər. Belə şəraitdə 
müstəqilliyini elan etmiş Azərbaycan qardaş Türkiyə dövlətinə müraciət etməli 
oldu. Göyçay döyüşlərində darmadağın edilən erməni-bolşevik qüvvələri tutduqları 
ərazilərdən qovuldu və nəhayət, sentyabrın 15-də Bakı şəhəri düşməndən azad 
edildi. 1918-ci ilin noyabr ayında türk qoşunları Azərbaycandan çıxarıldı. 
Azərbaycan isə öz hissələrini tərtib etməkdə davam edirdi. Azərbaycan Ordusunda 
Şıxlinski hərbi nazir Mehmandarovun müavini təyin edildi. Müstəqil Azərbaycanın 
182 
 
ordusunun yaradılmasında onun böyük əməyi olmuşdur. 1919-cu ildə ona tam 
artilleriya generalı rütbəsi verilmişdir. 
1920-ci ildə müstəqil dövlətimiz süquta uğrayanda Şıxlinski vətəndə 
qalmaq qərarına gəldi. Sovetlər tərəfindən həbs edilən general 2 aydan sonra 
N.Nərimanovun səyləri ilə azad edildi və Mehmandarovla bərabər Moskvaya 
göndərildi. 
Daimi Artilleriya Komissiyasının üzvü seçilən Şıxlinski həmçinin Ali 
Artilleriya Məktəbində sovet artilleriya zabitlərinə dərs demiş, artilleriya 
nizamnaməsi hazırlayan komissiyanın işində iştirak etmişdir. 
1921-ci ildə N.Nərimanov və Ə.Qarayevin xahişi ilə Bakıya qaytarılan 
Şıxlinski Bakı Qarnizonu Hərbi-Elmi Cəmiyyətinin sədr müavini olmuş, Sovet 
Azərbaycanı Ordusunun Qərargahında işləmiş, Azərbaycan Komandirlər 
Məktəbində dərs demişdir. 1928 -1929-cu illərdə o, Azərbaycanda ilk hərbi jurnal 
olan "Hərbi bilik" jurnalını nəşr etdirmişdir. Tərcümə fəaliyyəti ilə məşğul olan 
Şıxlinski ilk hərbi lüğətimizi tərtib etmişdir ki, burada rus, türk və fars dillərində 
olan hərbi terminlər Azərbaycan dilində verilmişdir. 
Lakin müstəqilliyin son atributlarını itirən Azərbaycanda məşhur generala 
yer tapılmır. O bütün vəzifələrdən çıxarılır. Buna baxmayaraq o, respublikanın 
ictimai həyatında yaxından iştirak edir və Azərbaycanda Qızıl Aypara 
Cəmiyyətinin açılmasına nail olur. 
İki dünya müharibəsi arasında hərbi yeniliklərlə maraqlanan Şıxlinski 
hərbi aviasiyanın gələcəkdə oynayacağı roldan böyük həvəslə danışır, mühazirələri 
elmi jurnallarda çap edilirdi. Onun ehtimalları II Dünya müharibəsi cəbhələrində 
təsdiqini tapırdı. Ömrünün son illərində öz xatirələrini qələmə alan Şıxlinski 
Azərbaycanda ilk hərbi memuar kitabı sayılan "Mənim xatirələrim" kitabını 
yazmışdır. Bu kitab müəllifin vəfatından sonra - 1944-cü ildə işıq üzü görmüşdür. 
Əli ağa Şıxlinski 1943-cü ildə Bakı şəhərində vəfat edib və II Fəxri 
xiyabanda dəfn olunub. Həyat yoldaşı, məşhur Qayıbovlar nəslinin nümayəndəsi, 
Azərbaycanın ilk şəfqət bacısı Nigar xanım Şıxlinskayanın məzarı da onun 
məzarının yanındadır. 
183 
 
Cəlil Məmmədquluzadənin ədəbi irsi 
Mirzə Fətəli Axundzadənin realist ənənələrinin 
davamı idi. O hər zaman qeyd edirdi ki, sənətdə 
mücərrədliyə, formalizm təzahürlərinə, ideyasız 
meyllərə son qoyulmalı, ədəbiyyat və mətbuat geniş 
xalq kütlələrinin mənafeyi uğrunda mübarizə 
aparmalıdır. Böyük yazıçı və dramaturq əsərləri ilə o 
zamankı Azərbaycan həyatında hökm sürən feodal-
patriarxal münasibətlərini, çar məmurları və riyakar 
din xadimlərinin özbaşınalıqlarını, şüurlarda və 
məişətdəki geriliyi durmadan tənqid etmişdir. Onun 
“Ölülər” traqikomediyası Azərbaycan əsəbiyyatında 
realizm və satiranın yeni bir mərhələsinin 
başlanğıcını qoymuşdur. Onun bütün bədii 
yaradıcılığının nüvəsi satiradan ibarətdir. 
Cəlil Məmmədquluzadənin adı Azərbaycan tarixinə 
yazıçı, dramaturq, jurnalist, ictimai xadim, 
Azərbaycanda, eləcə də türk-müsəlman dünyasında 
satirik jurnalistikanın əsasını qoymuş bir şəxs kimi 
yazılmışdır. 
Cəlil Məmmədquluzadə 
          (1869-1932) 
 
Cəlil Məmmədquluzadə 1869-cu ildə Naxçıvanda anadan olmuşdur. Cəlil 
ilk təhsilini mollaxanada alır. 13 yaşında o, üçillik Naxçıvan şəhər məktəbinə daxil 
olur. Bu məktəbdə o, rus dilini öyrənir, məktəb kitabxanasındakı bütün kitabları 
oxuyur. Elm və biliklərə onda böyük maraq oyanır. Çox çəkmir, 
C.Məmmədquluzadə Qoriyə yola düşür və 1882-ci ildə müəllimlər seminariyasına 
daxil olur. Nəhayət, 1887-ci ildə İrəvan quberniyasının Uluxanlı kənd məktəbinə 
müəllim göndərilir. 1887 - 1897-ci illərdə C.Məmmədquluzadə kənd müəllimi 
kimi çalışır. Bu illərdə o, Azərbaycanın bir çox ziyalıları ilə əlaqə yaratmış, ölkədə 
mədəni-maarif işlərinin aparılması istiqamətində işlərin vacibliyi qənaətinə 
gəlmişdir. Müəllim işlədiyi dövrdə C.Məmmədquluzadə "Çay dəstgahı" adlı 
alleqorik mənzum dramını, "Kişmiş oyunu" komediyasını və "Danabaş kəndinin 
əhvalatları" adlı dahiyanə povestini yazmışdır. Bu əsərlər illər keçdikdən sonra çap 
edilmişdir; o cümlədən "Danabaş kəndinin əhvalatları" yalnız 1936-cı ildə işıq üzü 
görmüşdür. 
Azərbaycanda baş verən haqsızlıqları görən, məmurların özbaşınalığı ilə 
addımbaşı üzləşən Mirzə Cəlil 1897-ci ildən etibarən hüquqşünas kimi fəaliyyətə 
başlayır. 0,1901-ci ildə İrəvana köçərək 1903-cü ilədək burada vəkil işləyir. 
184 
 
Vaxtaşırı qəzetlərdə məqalələr çap etdirən C. Məmmədquluzadə 1903-cü ildə 
"Şərqi-Rus" qəzetindən dəvət alır. Tiflisdə Məhəmmədağa Şahtaxtlı tərəfindən çap 
edilən bu qəzet ilk gündən demokratik ruhu ilə seçilmişdir. Demokratik fıkirləri 
satirik dildə çatdırmaq ənənəsini Cəlil Məmmədquluzadə məhz bu qəzetdə 
işləyərkən mənimsəmişdir. "Poçt qutusu" hekayəsini də məhz bu qəzetdə 
çalışarkən yazıb çap etdirmişdir. 
C.Məmmədquluzadə jurnalist Ö.F.Nemanzadə və tacir M.Ə.Bağırzadə ilə 
birlikdə şərikli mətbəə almaq qərarına gəlir. "Qeyrət" mətbəəsində o, ilk kitablarını 
çap etdirir. "Poçt qutusu", "Usta Zeynal", "Qurbanəli bəy", "İranda hürriyyət" adlı 
kitabları ona bütün Azərbaycanda şöhrət qazandırır. Elə o zaman Tiflisdə rus 
dilində çıxan "Qafqaz fəhlə vərəqəsi" qəzetində Mirzə Cəlil "Binəsiblər" və 
"Xeyir-dua" felyetonlarını çap etdirir və fəhlələrin ağır vəziyyətini kəskin tənqid 
atəşinə tutur. "Xeyir-dua" sonradan M.Ə.Rəsulzadə tərəfindən Azərbaycan dilinə 
tərcümə edilərək "Həyat" qəzetində nəşr olunmuşdur. 
Xeyriyyəçiliyi ilə seçilən Cəlil Məmmədquluzadə Tiflisdə uşaqlar üçün 
məktəb və pansion (internat) açmışdır. C.Məmmədquluzadə o dövrdə 
Azərbaycanda kifayət qədər tanınsa da, "Molla Nəsrəddin" jurnalının nəşri ilə 
sözün əsl mənasında geniş şöhrət qazanır. İlk nömrəsi 1906-cı il aprelin 7-də çıxan 
jurnal Azərbaycanda, eləcə də türk-müsəlman dünyasında satirik jurnalistikanın 
əsasını qoydu. Jurnalda dövrün on mütərəqqi şəxsləri - M.Ə.Sabir, N.Nərimanov, 
Ə.Haqverdiyev, M.S.Ordubadi, Ö.F.Nemanzadə, Ə.Nəzmi, Ə.Qəmküsar şeir, 
məqalə və felyetonlarını çap etdirirdilər. Jurnalın təbliğ etdiyi demokratiya və 
azadlıq ideyaları ona ümumxalq məhəbbəti, beynəlxalq aləmdə böyük nüfuz 
qazandırdı. Jurnalın ilk nömrələri çap edilən kimi həm çar hökumətinin məmurları, 
həm də mürtəce din xadimləri ona qarşı kampaniyaya başlamışlar. 
C.Məmmədquluzadə onu "Allahsız" adlandıranlara cavab verirdi ki, "əksinə, mən 
Allahdan qorxmağa çağırıram, lakin eyni zamanda zalım və savadsız mollaların 
hərəkətlərinə göz yuma bilmirəm". 
Cəlil Məmmədquluzadə "Molla Nəsrəddin" jurnalında ölkədə konstitusiya 
qəbul olunması və insan hüquqlarının qorunması ideyaları ilə çıxış etmişdir. 
Jurnalda Azərbaycan dilinin dövlət dili səviyyəsinə qaldırılması, qadın bərabərliyi 
kimi məsələlər də əksini tapmışdır. Onun rəhbərliyi ilə jurnalda fəaliyyət göstərən 
müəlliflər faktik olaraq "Molla Nəsrəddin məktəbi" adlanan mətbuat və ədəbiyyat 
məktəbi yaratmışlar. 
C.Məmmədquluzadə daim irtica qüvvələrin təqib və təzyiqinə məruz 
qalmışdır. Çar hökumətinə sədaqətlə işləyən məmurlar onu dəfələrlə məhkəmələrə 
vermiş, mətbəədə axtarışlar aparmış, jurnalın nömrələrini müsadirə etmiş, hətta 
bəzən jurnalın nəşrini müəyyən müddət ümumiyyətlə dayandırmışlar da. Jurnal 
185 
 
fasilələrlə 1931-ci ilədək çap edilmişdir. Onun 340 nömrəsi Tiflisdə, 8 nömrəsi 
Təbrizdə, 400 nömrəsi isə Bakıda işıq üzü görmüşdür. 
1918-ci ilin hadisələri zamanı ailəsi ilə birlikdə Qarabağın Kəhrizli 
kəndinə köçmüşdür. 
Cəlil Məmmədquluzadə Azərbaycan Cümhuriyyətinin yaradılmasını 
dəstəkləmişdir. Hələ 1917-ci ilin fevral inqilabından sonra o, "Cümhuriyyət" adlı 
məqaləsində yazırdı: "Padşahlıq taxtından yıxılan Nikolayın zalım və xain idarəsi 
dağılandan sonra Rusiya məmləkətində yaşayan millətləri, o cümlədən də biz 
müsəlmanları məşğul edən tək bir məsələdir: həmin məsələ cümhuriyyət 
məsələsidir". Məqalədə o, sadə dillə cümhuriyyət anlayışını izah edir, tarixdən 
misallar göstərirdi. 
Ədib Qarabağda erməni işğalçılarına qarşı mübarizə aparanlar sırasında 
olmuş, qaçqın və köçkünlərə əlindən gələn köməkliyi göstərmiş, hətta Əsgəran 
döyüşlərində əlində silah iştirak etmişdir. Azərbaycançılıq məfkurəsi və 
cümhuriyyət ideyaları onun "Anamın kitabı" pyesində özünü çox dolğun şəkildə 
göstərmişdir. Burada bütöv və müstəqil Azərbaycan ideyası dəstəklənir. Başqa bir 
əsərində - "Kamança" pyesində Azərbaycan xalqının yüksək humanizmindən 
istifadə edən ermənilərin və onların havadarlarının cinayətkar məqsədləri 
aşkarlanır. 
Sovet dövründə Bakıya köçən C.Məmmədquluzadə burada "Molla 
Nəsrəddin” jurnalının və "Yeni yol" qəzetinin baş redaktoru olmuş, Ümumittifaq 
Mərkəzi Yeni Əlifba Komitəsinin üzvü, Bakı Tənqid-Təbliğ Teatrının 
təşkilatçılarından olmuşdur. Onun fəaliyyəti ciddi nəzarətə götürülmüşdü, hər 
addımı, yazdığı hər sətri araşdırılır, ona iradlar tutulurdu. Buna etirazını bildirdikdə 
isə ədibi "Molla Nəsrəddin" jurnalından uzaqlaşdırmışlar, jurnalı Mübariz 
Allahsızlar Cəmiyyətinin orqanına çevirmişlər. C.Məmmədquluzadəyə qarşı sovet 
mətbuatında çoxlu sayda qərəzli məqalələr çap edilmiş və bütün bunlar onun 
səhhətinə pis təsir göstərmişdir. Nəticədə o, ağır xəstələnmişdir. 
"Azərbaycan" və "Haradadı Azərbaycan?" felyetonlarında Cəlil 
Məmmədquluzadə vahid Azərbaycan ideyasını hər şeydən yüksək tutur. O, ürək 
yanğısı ilə yazır: "Ah, gözəl Azərbaycan vətənim! Harada qalmısan? Ay torpaq 
çörəyi yeyən təbrizli qardaşım, ay keçəpapaq meşkinli, sərablı, goruslu və moruslu 
qardaşlarım... Gəlin biz də bir dəfə oturaq və keçə papaqlarımızı ortalığa qoyub bir 
fikirləşək: hardadır bizim vətənimiz?". 
186 
 
Azərbaycan rəssamlıq tarixində Əzim 
Əzimzadənin yaradıcılığı xüsusi yer tutur. Satirik 
qrafika, karikatura janrının bu mahir ustası bir çox 
satirik jurnallar, ilk növbədə “Molla Nəsrəddin”lə 
əməkdaşlıq etmişdir. Bədii əsərlərə illüstrasiyalar 
çəkən, teatr tamaşalarına bədii tərtibat verən, portret və 
mənzərə janrlarında əsərlər yaradan rəssamın 
Azərbaycanda peşəkar rəssamların hazırlanmasında da 
böyük rolu olmuşdur. 
Azərbaycan tarixinə Əzim Əzimzadə xalq rəssamı, 
Azərbaycan realist qrafika sənətinin banisi, satirik 
qrafika, illüstrasiya, siyasi plakat, tarixi və məişət 
janrlarında, teatr dekorasiya sənəti sahəsində fəaliyyət 
göstərmiş rəssam, Azərbaycanda ilk rəssamlıq 
məktəbinin yaradıcısı, pedaqoq, teatr və rəssamlıq 
emalatxanalarının təşkilində yaxından iştirak etmiş 
təşkilatçı kimi daxil olmuşdur. 
Əzim Əzimzadə 
    (1865-1943) 
 
Əzim Aslan oğlu Əzimzadə 1880-ci ildə Bakının Novxanı kəndində 
anadan olub. Uşaqlıqdan rəsm çəkməyə maraq göstərən balaca Əzimin bu həvəsinə 
ötəri əyləncə kimi baxmışlar. İlk təhsilini o, 1888 - 1891-ci illərdə mollaxanada 
almış, 1891 - 1894-cü illərdə isə rus-müsəlman məktəbinə daxil olaraq təhsilini 
davam etdirmişdir. Artıq burada müəllimləri onun rəsmə marağını görmüş, böyük 
fitri istedada malik olmasının şahidi olmuşdular. Ona bu sahədə təhsilini davam 
etdirmək məsləhət görülmüşdür. 
Kiyev şəhərinə göndərilən Əzim Əzimzadə burada rəssamlıq məktəbində 
oxumuşdur. Onun ilk karikaturası ("İrşad"ın müştərisi") "Molla Nəsrəddin" 
jurnalında dərc olunmuşdur. Satirik qrafika sahəsində rəssamlıq fəaliyyətinə 
başlayan Əzim Əzimzadə bununçün lazım olan keyfiyyətlərə malik idi. O hər 
hansısa bir hadisə və eybəcərliyin mahiyyətini dərhal anlayır və onun satirik, 
hamıya aydın olan ümumiləşdirilmiş obrazını tapırdı. Çox vaxt onun çəkdiyi 
karikaturalara şəkilaltı yazılar da tələb olunmurdu. 
1906-cı ildə "Molla Nəsrəddin" jurnalında satirik rəsmləri və 
karikaturaları ilə çıxış etməyə başlayan Əzim Əzimzadə qısa müddət ərzində 
populyarlıq qazanır. "Molla Nəsrəddin"in bütün Şərqdə geniş yayılmasının, 
rəğbətlə qarşılanmasının əsas səbəblərindən biri də Əzim Əzimzadənin hər biri 
sənət əsəri olan karikatura və şarjları olmuşdur. Onun çəkdiyi "Cənab Vitte", 
187 
 
"Millət dərdi çəkməkdən əriyib çöpə dönmüş müsəlman dövlətlisi" karikaturaları 
indiyənədək janrın klassik nümunələri hesab edilir. "Cənab Vitte" karikaturasında 
Rusiyanın baş naziri yaraqlı-yasaqlı halda İran sərhədini keçərək Cənubi 
Azərbaycanda inqilabi hərəkatı boğmağa tələsən şəkildə göstərilib. Bu karikatura 
çar məmurlarının qəzəbinə səbəb olsa da, Rusiya imperiyasının siyasətini dəqiq əks 
etdirdiyinə görə çox populyar idi. Ölkədə baş verən ictimai-siyasi olaylarla 
dərindən maraqlanan rəssam "Hümmət" təşkilatının, "Nicat", "Nəşri-maarif” 
cəmiyyətlərinin mədəni-maarif tədbirlərinin fəal iştirakçısı olmuşdur. 
1909-cu ildə nəşrə başlayan "Zənbur" jurnalında redaktor vəzifəsində 
çalışarkən Ə.Əzimzadə imkan olan kimi məqalə məmlərini satirik rəsmlərlə 
tamamlayırdı. "Ziyalıya ikiüzlülük yaraşmır". "Qumarbazlar" karikaturaları dövrün 
ən iyrənc cəhətlərini qamçılayırdı. 
1910-cu illərdə Əzim Əzimzadə Rusiya və Şərq ölkələrinə səyahətlər 
etmişdir. Bu səyahətlər onu yeni-yeni təəssüratlarla zənginləşdirmiş, həyat 
təcrübəsini və düyagörüşünü artırmışdı. Vətənə qayıdandan sonra Əzim Əzimzadə 
bir müddət müəllimlik etmiş, məktəblərdə rəsm müəllimi işləmişdir. Bununla 
bərabər, o, Bakıda çıxan satirik jurnallar üçün karikatura və yumoristik rəsmlər də 
çəkmişdir. "Molla Nəsrəddin"in şöhrəti Azərbaycanda yeni-yeni satirik jurnalların 
yaranmasına səbəb olur, bu isə öz növbəsində ölkədə gedən ictimai-siyasi 
mübarizəyə müəyyən təsir göstərirdi. Rəssam bu dövrdə ən çox "Zənbur", "Bic", 
"Kəlniyyət", "Baraban", "Məzəli", "Tuti", "Babayi-Əmir" kimi satirik jurnallarla 
əməkdaşlıq etmişdir. "Avropa diplomatiyasının qələbəsi", "Balkan məsələlərində 
biz bitərəfik" kimi karikaturaları böyük siyasətdə Avropa ölkələrinin ikiüzlülüyünü 
tam şəkildə göstərirdi. 
Əzim Əzimzadə 1918-ci ildə Azərbaycan Xalq Cümhuriyyətinin 
yaranmasını ürəkdən alqışlamışdır. Şərqdə yaradılan ilk respublikanın fəaliyyəti 
dövründə "türk məktəbi" adını almış köhnə "rus-müsəlman" məktəblərində Əzim 
Əzimzadə rəsm müəllimi işləmişdir. Bununla yanaşı, o, satirik qrafika və 
illüstrasiya janrlarında fəaliyyətini də davam etdirmişdir. 1919-cu ildə rəssam 
"Türk nəşriyyat cəmiyyəti" tərəfindən nəşr edilən "Zənbur" jurnalı ilə əməkdaşlığa 
başlamış və orada siyasi-ictimai mövzularda 100-dən artıq karikatura dərc 
etdirmişdir. 
Bu dövrdə Əzim Əzimzadənin yaradıcılığında milli istiqlal mövzusu 
mühüm yer tutmuşdur. Rəssamın dövri mətbuat səhifələrində zamanın ictimai-
siyasi problemləri ilə səsləşən çoxlu sayda karikaturaları çap olunmuşdur. Dövlət 
quruculuğu sahəsində bəzi mənfur insanlar tərəfindən yaradılan süni maneələri öz 
rəsmlərində kəskin tənqid edən rəssam belə maneələrin son nəticədə Azərbaycanın 
müstəqilliyinə xələl gətirəcəyini, onu təhlükə altında qoyacağını bildirirdi. Bu 
dövrdə Azərbaycan Avropa dövlətlərinin ikiüzlü siyasəti ilə qarşılaşırdı. 
188 
 
Müstəqilliyinə hər tərəfdən təcavüz edilən Azərbaycan təhlükələri aradan 
qaldırdıqca aparıcı Avropa dövlətləri onun müstəqilliyini tanımamaq üçün müxtəlif 
bəhanələr axtarırdılar. Azərbaycana təcavüz edən işğalçılar, xarici müdaxiləçilər 
əleyhinə yönəlmiş karikaturalarından birində Əzim Əzimzadə ağqvardiyaçı 
generallar Denikini, Kolçakı və erməni quldur dəstələrinin başçısı cəllad Andraniki 
ciblərində gəzdirən ingilis qəsbkarlarını təsvir etmişdi. Bununla o, işğalçıların 
hansı havadarların köməyindən istifadə etməsini göstərmişdi. Əzim Əzimzadə 
rəsmlərində vətən və xalq təəssübkeşliyini ön plana çəkir, cəhaləti, nadanlığı, milli 
ədavəti, erməni millətçilərinin - daşnakların vəhşi və iyrənc əməllərini ifşa edirdi. 
Əzim Əzimzadənin yaradıcılığı orijinal və çoxcəhətlidir. O, satirik 
qrafika, illüstrasiya, siyasi plakat, tarixi və məişət janrlarında, teatr-dekorasiya 
sənəti sahəsində fəaliyyət göstərmişdir. Onun təsvir üslubunda xalq yaradıcılığına 
xas yığcamlıq, obrazlılıq, səlislik kimi cəhətlər üstündür. O öz rəsmlərində tənqid 
hədəflərini gah öldürücü satira, gah kəsərli yumor, gah yumşaq kinayə atəşinə 
tuturdu. Rəssam Mirzə Ələkbər Sabirin "Hophopnamə"sinə son dərəcə gözəl 
illüstrasiyalar çəkmiş, bir çox teatr tamaşalarına tərtibat və geyim eskizləri 
vermişdir. Üzeyir Hacıbəylinin "Leyli və Məcnun", "Əsli və Kərəm" operalarının, 
"Arşın mal alan”, "O olmasın, bu olsun" musiqili komediyalarının, Z.Hacıbəylinin 
"Aşıq Qərib" operasının və bir çox digər tamaşaların bədii tərtibatını Əzim 
Əzimzadə vermişdir. 
1920-ci ildə Azərbaycanda Xalq Cümhuriyyəti devrilib, əvəzində sovet 
hakimiyyəti qurulduqdan sonra rəssam Azərbaycan Xalq Maarif Komissarlığının 
incəsənət şöbəsinə rəhbər təyin edilmişdir. Onun fəaliyyəti nəticəsində 1920-ci ildə 
vətənimizin incəsənət tarixində mühüm hadisə baş verrnişdir: Bakıda rəssamlıq 
məktəbi fəaliyyətə başlamışdır. 
Əzim Əzimzadə Azərbaycanda teatr və rəssamlıq emalatxanalarının 
təşkilində səmərəli işlər görməklə bərabər, bir çox əsərlərə özü bədii tərtibat 
vermişdir. Mirzə Ələkbər Sabir, Əbdürrəhimbəy Haqverdiyev, Nəriman 
Nərimanov, Cəlil Məmmədquluzadə, Abdulla Şaiq, Yusif Vəzir Çəmənzəminli və 
başqalarının əsərlərinə illüstrasiyalar, tamaşalarına dekorasiya və geyim eskizləri 
çəkmişdir. M.F.Axundzadənin "Hacı Qara", "Müsyö Jordan və dərviş Məstəli şah", 
"Mürafiə vəkillərinin hekayəti", Cəlil Məmmədquluzadənin "Ölülər", Cəfər 
Cabbarlının "1905-ci ildə'" pyesləri əsasında hazırlanan tamaşaların da geyim 
eskizləri onundur. 
Əzim Əzimzadənin yaratdığı əsərlər içərisində "Köhnə Bakı tipləri" adlı 
satirik portretlər silsiləsi dərinliyi və səlis işlənməsi ilə seçilir. "Hacı" karikatura 
portreti janrın klassik əsərlərindən biri hesab edilir. Bədii əsərlərə illüstrasiyalar 
çəkən rəssam Nizami Gəncəvinin "Yeddi gözəl", "Xosrov və Şirin" poemaları 
mövzusunda yüksəksəviyyəli bədii əsərlər yaratmışdır. 
189 
 
Bütün bunlardan əlavə, Əzim Əzimzadə çox koloritli mənzərələr də 
çəkmişdir. ünun "Görədil", "Tut ağacı", "Qürub", "Bakı bağlarında" və s. rəsm 
əsərləri Abşeronun gözəlliklərini tərənnüm etməklə yanaşı, Azərbaycan rəssamlıq 
tarixində mühüm yer tutur. 
1940-cı ildə Bakıda Əzim Əzimzadənin fərdi sərgisi açılmış, burada 
rəssamın 1200-dən artıq əsəri göstərilmişdir. 
Əzim Əzimzadə 1943-cü ildə Bakıda vəfat etmişdir. 
 
190 
 
1905 - 1911-ci illər İran inqilabının 
mərkəzi Cənubi Azərbaycan, onun lideri isə 
Azərbaycanın qəhrəman oğlu Səttarxan sayılır. 
Bütün ömrünü xalqın əsarətdən qurtulmasına 
sərf etmiş Səttarxan fəaliyyəti Azərbaycan 
xalqının gələcək ictimai-siyasi və milli 
şüurunun inkişafına güclü təkan vermişdir. 
İnqilab yatırılsa da, o bir daha sübut etdi ki, 
mütləqiyyətə, ictimai və milli zülmə qarşı 
mübarizədə Azərbaycan xalqı yekdil hərəkət 
etməyə qadirdi. 
Azərbaycan tarixinə Səttarxan 1905 – 1911-ci 
illər İran inqilabının liderlərindən biri, 
görkəmli sərkərdə və xalq qəhrəmanı kimi 
daxil olmuşdur. 
Səttarxan 
             (1867-1914) 
Səttarxan (əsl adı Səttardır) Hacı Həsən oğlu 1867-ci ildə Cənubi 
Azərbaycanın Qaradağ vilayətinin Məmmədxanlı (indiki Mincəvan) mahalında 
anadan olub. Xırda ticarətçi olan atası Hacı Həsən hökumətə qarşı tədbirlərdə 
həmişə iştirak edib. Böyük qardaşı İsmayıl inqilabi hərəkatda iştirak etmiş və 
mürtəce qüvvələr tərəfindən öldürülmüşdür. 
XX əsrin başlanğıcında İran dövlətinin tərkibində olan Cənubi 
Azərbaycanda şah rejiminin daxili və xarici siyasətinə qarşı narazı qüvvələrin sayı 
günü-gündən artırdı. Belə ki, vergilərin çoxalması, ölkənin Rusiya və İngiltərənin 
yarımmüstəmləkəsinə çevrilməsi ilə əlaqədar sosial tarazlığın pozulması xalqın 
narazılığına səbəb olurdu. Rüşvətxorluq, dövlət pullarının mənimsənilməsi, 
möhtəkirlik dövləti getdikcə daha artıq tənəzzülə uğradırdı. 
Haqsızlıqları görən Səttar gənc yaşlarından ayrı-ayrı nümayişlərdə iştirak 
edir və bu səbəbdən hətta 1882 - 1883-cü illərdə həbsxanada cəza da çəkməli olur. 
Gənc Səttar zəhmətkeş kütlələri daim müdafiə etdiyinə görə xalq onu hörmətlə 
"Səttarxan" adlandırırdı. O dövrdə şah rejiminə qarşı xalq müxtəlif mübarizə 
üsulları tətbiq edirdi. Onlardan biri də qaçaqçılıq hərəkatı idi. Belə ki, bəzi narazı 
adamlar dağlara qaçır, silah əldə edir, mürtəce qüvvələrə, zalımlara hücumlar 
edirdilər. Qaçaq kimi fəaliyyətə başlayan Səttarxan da tədricən tərəfdaşlarının 
sayını artırmış və silahlı partizan dəstəsi yaratmışdı. 
191 
 
1905-ci ildə Səttarxan ümumən İranda, o cümlədən də Cənubi 
Azərbaycanda genişlənən inqilabi hərəkata qoşulur. İlk əvvəl inqilabçılar 
konstitusiya (məşrutə) tələb edir, nümayişlər, müqəddəs yerlərdə etiraz aksiyaları 
keçirirlər. Yerlərdə demokratik idarəetmə orqanları - əncümənlər seçilir. 
Azərbaycan şəhərlərinin əncümənləri birləşərək "Azərbaycan Əyalət Şurası" təşkil 
edirlər. "İctima-iyyune-amiyyun" sosial-demokrat qrupunun üzvlərindən seçilən 
"Gizli mərkəz" adlı qurum onun idarəetmə orqanı olur. Xalq arasında böyük 
nüfuza malik olan Səttarxan 1906-cı ildə Təbrizin Əmirəxız məhəlləsi 
mücahidlərinin başçısı və "Həqiqət" əncüməninin üzvü olmuşdur. Səttarxan fədai 
dəstələrinin sayını artırmağa çağırır və onlara daim hərbi təlimlər keçir. 1906-cı 
ildə Müzəffərəddin şahın konstitusiya haqqında qəbul etdiyi qanun xalqı 
sakitləşdirsə də, onun vəfatından sonra Məhəmmədəli şahın bu qərarı ləğv etməsi 
xalqı yenidən mübarizəyə qaldırır. 
1907-ci il fevralın 8-də Təbrizdə ilk silahlı üsyan baş verir. Şəhərdə real 
hakimiyyət Azərbaycan Əyalət Şurasının əlinə keçir. İranda parlament (məclis) 
yaradılanda Azərbaycandan seçilmiş nümayəndələr onun işində fəal iştirak edirlər. 
Təbriz şəhəri İran inqilabının mərkəzinə çevrilir. Azərbaycan Əyalət Şurası sosial-
iqtisadi tədbirlər həyata keçirir, insanların vəziyyəti nisbətən yaxşılaşır. İri 
şəhərlərdə dünyəvi elmləri tədris edən yeni məktəblər açılır. 1907-ci ilin sonunda 
şah konstitusiyanı imzalamaq məcburiyyətində qalır. Lakin o, gizli şəkildə Rusiya 
və İngiltərədən köməklik alaraq əksinqilabi çevrilişə hazırlaşır. 
1908-ci il iyunun 23-də şah qoşunları İran məclisinə hücum edir, 
inqilabçılara divan tutulur. Onlar İran vilayətlərində inqilabı boğduqdan sonra 
Azərbaycana üz tuturlar. Onların əsas hədəfi Təbriz şəhəri idi. Şəhərdə inqilabı 
boğmağa cəhd göstərən 40 minlik şah qoşunu və irticaçı qüvvələrlə inqilabçılar 
arasında ağır döyüşlər başlayır. Artıq iyulun 1-də şəhər mühasirəyə alınır, şəhərdə 
aclıq başlayır. İyulun 18-də Səttarxan gözlənilmədən hücuma keçir və düşmənə 
güclü zərbə vurur. Bu xəbər inqilabçıları ruhlandırır, bütün Azərbaycandan fədailər 
Təbrizə axışmağa başlayır, müxtəlif üsullarla mühasirədən keçib Səttarxanla 
birləşirlər. Qüvvələri bir mərkəzdən idarə etmək məqsədi ilə Səttarxan, Bağırxan, 
Əli Müsyö, Hacı Əli Davafuruş və Mir Haşım xandan ibarət "Hərbi şura" yaradılır. 
Təbrizin Əmirəxız məhəlləsində küçə vuruşmaları zamanı Səttarxanın 
rəhbərliyi altında fədai dəstələri əksinqilabi qüvvələrə ağır zərbələr endirir, onları 
geri çəkilməyə məcbur edirlər. Avqustda şah qoşunlan geri çəkilir və İranın 
mərkəzi əyalətlərindən köməyə yeni qüvvələrin gəlməsini gözləməyə başlayır. Öz 
qüvvələrini səfərbər edən Səttarxan 20 min döyüşçü toplayaraq geniş əks-hücuma 
başlayır. Oktyabrın 12-dək döyüşlər davam edir. Oktyabrın ortalarında Təbriz azad 
olunur. 
192 
 
Xalq və vətən qarşısında xidmətlərinə görə Azərbaycan Əyalət Şurası 
Səttarxana "Sərdari-milli" (millətin sərkərdəsi) adı verir, döyüşdə fərqlənənləri 
təltif etmək üçün Səttarxan medalı təsis edir. Dünya mətbuatında həmin illərdə 
Səttarxan "İnqilabçı İran qoşununun başçısı", "İranın Hannibalı" adlandırılır. 
1908-ci ilin noyabrından 1909-cu ilin yanvarına qədər gedən döyüşlərdə 
Səttarxanın dəstələri tədricən bütün Cənubi Azərbaycanı şah qoşunları və mürtəce 
qüvvələrdən təmizləyir. Şimali Azərbaycandan, Volqaboyu ərazilərdən, Orta 
Asiyadan, Türkiyədən inqilabçılara kömək göstərirdilər. Kömək qeyri-rəsmi 
xarakter daşıyırdı, buna baxmayaraq bu ölkələrdən silah, ərzaq, pul gətirilir, 
yüzlərcə könüllü Azərbaycan inqilabçılarına qoşulurdu. Təbriz döyüşlərində Şimali 
Azərbaycandan gəlmiş 800 döyüşçü vuruşurdu. Milli ziyalılarımız mətbuatda, milli 
burjuaziya isə maliyyə vəsaiti ilə inqilabçıları dəstəkləyirdilər. 
Səttarxanın qələbələri İran inqilabını yenidən canlandırır, lakin Rusiya və 
İngiltərənin böyük narahatlığına səbəb olur. Onlar şah rejiminə güclü kömək 
göstərirlər. 1909-cu ilin aprelində Rusiya qoşunları Təbrizə girir. Azərbaycan 
Əyalət Şurası fədailərə vuruşu dayandırmaq və silahları gizlətmək əmri verir. Buna 
baxmayaraq 1909-cu ilin iyulunda şah devrilir, Tehranda mülkədar-burjua dairələri 
öz hökumətlərini yaradırlar. 1910-cu ilin aprelində yeni liberal mülkədar-burjua 
hökumətinin dəvəti ilə başda Səttarxan və Bağırxan olmaqla 100 nəfərlik fədai 
dəstəsi Tehrana gedir. Tehran əhalisi Səttarxanı böyük təntənə ilə qarşılayır. Lakin 
irtica qüvvələri Təbriz üsyanının qəhrəmanlarına qəsd hazırlayıbmışlar. 1910-cu il 
avqustun 7-də yeni hökumətin qoşunları, Tehran polisi və İran ermənilərindən 
təşkil edilmiş dəstələr Səttarxanın fədai dəstəsinə qəfil hücum edir. Fədailər 6 min 
nəfərlik düşmənlə döyüşdə məğlub olur, atışma zamanı Səttarxan ağır yaralanır və 
uzunsürən xəstəlikdən sonra vəfat edir. 
193 
 
Azərbaycan peşəkar teatr sənətinin banilərindən 
söhbət açılanda ilk yada düşənlərdən biri də Hüseyn Ərəblinski 
olur. Bu da təsadüfi deyil. Görkəmli Azərbaycan aktyoru və 
rejissoru olmuş Ərəblinskinin Azərbaycan teatrının 
təşəkkülündə, milli aktyor və rejissor kadrlarının 
hazırlanmasında rolu əvəzsizdir. XX əsrin əvvəllərində 
Azərbaycan teatr və kino sənətinin bütün nailiyyətləri bu və ya 
digər dərəcədə həm də Ərəblinskinin adı ilə bağlıdır. Dünya 
klassiklərinin əsərlərini Azərbaycanda tamaşaya qoymaqla 
milli teatr ənənələri ilə klassik Avropa teatr mədəniyyətini üzvi 
şəkildə birləşdirən, Azərbaycan tarixini və milli dəyərlərini 
təbliğ edən əsərləri səhnələşdirən, ilk Azərbaycan opera və 
operettalarının quruluşçu rejissoru olan, Azərbaycan 
səhnəsində faciəvi rolların mahir ifaçısı sayılan, ilk 
Azərbaycan kinofilmində baş rolu ifa edən, Azərbaycanda 
onlarca teatr truppaları və dərnəkləri yaradan, özfəsliyyəti ilə 
Azərbaycanın milli müstəqilliyi uğrunda mübarizə aparan 
Ərəblinski bir nadanın xain gülləsinin qurbanı olmuşdur. 
Hüseyn Məmməd oğlu Ərəblinskinin adı Azərbaycan tarixində 
görkəmli aktyor və rejissor, Azərbaycan peşəkar teatr sənətinin 
banilərindən biri kimi hörmət və ehtiramla xatırlanır. 
Hüseyn Ərəblinski 
     (1881-1919) 
 
Hüseyn Məmməd 
oğlu Ərəblinski (Xələfov) 
1881-ci ildə Bakıda anadan olub. İlk təhsilini mollaxanada aldıqdan sonra o, rus-
müsəlman məktəbində oxuyub. Məktəb illərində teatr dərnəyinin qoyduğu 
tamaşalarda həvəslə oynayan Hüseyn qohumları və yaxınlarının etirazlarına 
baxmayaraq həyatını teatrla bağlamaq qərarına gəlir. 
Hüseyn Ərəblinski səhnəyə ilk dəfə 1897-ci ildə görkəmli teatr xadimi və 
rejissor Cahangir Zeynalovun hazırladığı "Lənkəran xanının vəziri" komediyasında 
mehtər Kərim rolunda çıxmışdır. Gənc aktyorun istedadını görən C.Zeynalov onun 
məşhur aktyor olacağına inandığını bildirmişdir. Çox keçmir, Ərəblinskini 
"Müsəlman Artistləri Cəmiyyəti"nə üzv qəbul edirlər və o, Azərbaycanın müxtəlif 
bölgələrində teatr tamaşalarında çıxış etməyə başlayır. 1905-ci ildə Lənkəran 
qastrolu zamanı Nəcəf bəy Vəzirovun "Müsibəti-Fəxrəddin" tamaşasında oynadığı 
Fəxrəddin obrazı Hüseynə şöhrət qazandırır. 
1906-cı ildə Ərəblinski "Nicat" cəmiyyəti nəzdindəki teatr truppasına 
daxil olur və 1913-cü ilədək bu truppa ilə tamaşalarda iştirak edir. Sonralar o, 
"Səfa" cəmiyyətinin teatr truppasına keçir. 1918-ci ildən isə Ərəblinski Zülfüqar və 
Üzeyir Hacıbəyli qardaşlarının teatr truppasında çalışmağa başlayır. Bu teatrda 
fəaliyyəti zamanı ona rejissorluq da tapşırılır və Ərəblinski istedadını bu sahədə 
göstərmək imkanı tapır. Elə həmin 1918-ci ildə Ərəblinski teatrın baş rejissoru 
təyin olunur. Eyni zamanda Ərəblinski teatr həvəskarları dərnəklərinə də rəhbərlik 
194 
 
edir, istedadlı gənclərdən yüksəksəviyyəlli aktyor truppası yaradır. Hüseyn 
Ərəblinski bütün fəaliyyəti ilə Azərbaycanda aktyorluq sənətinin nüfuzunu 
qaldırmağa çalışmışdır. Bu o zaman idi ki, ölkədə bəzi mürtəce qüvvələr teatrın 
əleyhinə çıxış edir, aktyorluq sənətinə etinasız yanaşırdılar. Azərbaycan 
aktyorlarının peşəkarlıq səviyyəsinin artmasında və püxtələşməsində Ərəblinskinin 
xidməti əvəzsizdir. 
H.Ərəblinski Azərbaycanın ilk peşokar rejissoru hesab edilir. Obrazın 
daxili aləmini dərindən duymaq və açmaq, əsərin səciyyəvi xüsusiyyətlərini incə 
detallarla verə bilmək qabiliyyəti Ərəblinskinin rejissorluq sənətinin əsas 
məziyyətlərindən olmuşdur. O, ədəbi-dramaturji materialın ifaçılar tərəfindən 
düzgün dərk edilməsinə və tamaşada vahid ansambl yaradılmasına xüsusi diqqət 
vermişdir. Onun hazırladığı tamaşalar böyük maraqla qarşılanırdı. Onlardan 
N.Qoqolun "Müfəttiş" (1906) və "Evlənmə" (1910), N.Nərimanovun "Nadir şah" 
(1906), F.Şillerin "Qaçaqlar" (1907), Ş.Şaminin "Dəmirçi Gavə" (1908), 
U.Şekspirin "Otello" (1910) tamaşalarını göstərmək olar. 
Azərbaycan teatrının repertuarına Azərbaycan tarixi və milli müstəqillik 
uğrunda hərəkatla bağlı səhnə əsərlərinin daxil edilməsində Ərəblinskinin böyük 
rolu olmuşdur. Əyləncə xatirinə yazılan əsərləri qəbul etməyən rejissor 
Azərbaycanda ictimai-siyasi və mədəni-əxlaq məsələlərini qaldıran əsərlərə 
üstünlük verirdi. 
Bununla bərabər, Ərəblinskinin aktyor təbiətinə faciəvilik və romantik 
pafos daha yaxın olmuşdur. O, S.Lanskoyun "Qəzavat" əsərində Əhmədbəy 
Şamxal, Ş.Şaminin "Dəmirçi Gavə" əsərində Gavə, Əbdürrəhim bəy 
Haqverdiyevin "Bəxtsiz cavan"ında Fərhad, "Ağa Məhəmməd şah Qacar"da Ağa 
Məhəmməd şah, "Dağılan tifaq"da Nəcəf bəy, F.Şillerin "Qaçaqlar" əsərində Frans 
Moor, Nəriman Nərimanovun "Nadir şah"ında Nadir şah kimi faciəvi rolları 
yüksək sənətkarlıqla ifa etmişdir. 
Yaradıcılığında milli teatr ənənələri ilə klassik Avropa teatr mədəniyyətini 
üzvi surətdə birləşdirən Ərəblinski müxtəlif janrlı əsərlərdə inandırıcı və parlaq 
obrazlar yaratmışdır. 1910-cu ildə U.Şekspirin "Otello" əsərində yaratdığı Otello 
obrazı Ərəblinski yaradıcılığının zirvəsi sayılır. 
Ərəblinski musiqili teatr səhnəsində də fəaliyyət göstərmişdir. Azərbaycan 
operasının birinci və on məşhur tamaşası olan Üzeyir Hacıbəylinin "Leyli və 
Məcnun" operası 1908-ci ildə məhz Hüseyn Ərəblinski tərəfindən tamaşaya 
qoyulmuşdur. O sonralar Ü.Hacıbəylinin daha bir neçə opera və operettasının - 
"Əsli və Kərəm", "O olmasın, bu olsun", "Şah Abbas və Xurşidbanu", "Aşıq 
Qərib", "Evliykən subay", "Əlli yaşında cavan" və s. əsərlərin quruluşçu rejissoru 
olmuşdur. 
195 
 
Azərbaycanda peşəkar səhnə ustalarının yetişdirilməsində Ərəblinskinin 
böyük xidməti var. O, Azərbaycan dramaturgiyası və teatrının fəal təbliğatçısı 
olmuş, teatrın böyük təsiredici qüvvəsinin təbliğat işlərində geniş istifadə 
edilməsinin vacibliyini ictimaiyyətə çatdırmağa çalışmışdır. Azərbaycan teatrının 
nailiyyətlərini təbliğ etməkdən ötrü o, Cənubi Qafqaz, Şimali Qafqaz, Volqaboyu, 
Orta Asiya və Krım  şəhərlərinə qastrol səfərləri etmişdir. 
Azərbaycanda kino sənətinin yaradılmasında da Ərəblinskinin rolu 
olmuşdur. 1916-cı ildə "Neft və milyonlar səltənətində" adlı ilk Azərbaycan bədii 
filmində Ərəblinski baş rolda - Lütfəli bəy rolunda çəkilmiş və bu obrazı çox 
məharətlə də yaratmışdır. 
Azərbaycan Xalq Cümhüriyyətinin yaradılması xəbərini Ərəblinski böyük 
məmnuniyyətlə qarşılamışdır. Artıq heç bir qüvvə milli müstəqillik ideyalarını, 
Azərbaycan tarixini, mədəniyyətini təbliğ etməyə qadağalar qoya bilməzdi. 
Planlarını dostu Üzeyir bəy Hacıbəyli ilə bölüşən Ərəblinski yeni, daha möhtəşəm 
tamaşalar qoymaq, Azərbaycan teatrını dünya səviyyəsində təbliğ etmək, ölkədə 
kino sənətini inkişaf etdirmək kimi böyük arzularla yaşayırdı. Belə bir vaxtda 
Hüseyn Ərəblinskinin həyatına xaincəsinə sui-qəsd edilir. Qohumlarından birisi 
onların nəslindən aktyor kimi mənfur peşə sahibinin olmayacağını bildirərək 
Ərəblinskini hədələyir, ondan peşəsini dəyişməyi tələb edirdi. Hər dəfə rədd cavabı 
alan bu "igid" 1919-cu il martın 17-də Hüseyn Ərəblinskini xaincəsinə öldürür. 
Məşhur aktyor və rejissoru son mənzilə yola salmaq üçün minlərlə insan 
Bakı küçələrinə çıxmışdı. Hökumət və parlament üzvləri də dəfn mərasimində 
iştirak etmişdilər. Mərasimdə Ərəblinskinin dostu Üzeyir bəy Hacıbəyli onun 
ölümünü "əvəzolunmaz itki" adlandırmış, qatilin ən ağır cəza ilə cəzalandırılmasını 
tələb etmişdi. Azərbaycan Milli Şurasının sədri, istiqlal lideri kimi qəbul olunan 
Məhəmməd Əmin Rəsulzadə matəm mərasimində çıxış edərək Azərbaycan səhnə 
sənətinin inkişafında və çiçəklənməsində, azadlıq və istiqlal ideallarının xalqa 
aşılanmasında Ərəblinskinin böyük xidmətlərini qeyd etmiş, onun qətlini milli 
müstəqilliyimizə təcavüz adlandırmışdı. 
196 
 
1919-cu ilin yayında “Azərbaycan” qəzetində 
çap edilmiş silsilə məqalələrin müəllifi hərəcanla 
yazırdı: “İstiklalımızın bir ilinin bayramını yenicə 
keçirmişdik ki, üfüqümüzdən qəflətən nümayan olan bir 
qara əl haman istiklalımızı qırmaq və bizi murdar 
pəncəsi altında əzmək xəyalı ilə şimalımızdan uzanmağa 
başladı”. Bu məqalənin müəllifi Üzeyir  bəy Hacıbəyli 
idi. O həmçinin yazırdı: “Ölmək var, dönmək yoxdur. 
Sidq dil ilə yaşasın müstəqil Azərbaycan deyənlər əmin 
olmalı: onu müstəqil yaşatmağa qadir olarlar... Bir yaşlı 
dövlətimiz – gələcəkdə - yaxın gələcəkdə türklüyün 
ümidgahı, islamlığın pənahı və aləm mədəniyyətinin 
möhtərəm bir üzvü olacağını hələ bir yaşında olduğu 
halda hər kəsə bildirməkdədir”. 
Azərbaycan tarixinə Üzeyir Hacıbəylinin adı 
dahi bəstəkar, musiqişünas alim, publisist, dramaturq, 
müasir Azərbaycan peşəkar musiqisinin və milli 
operanın banisi, pedaqoq və ictimai xadim kimi qızıl 
hərflərlə yazılmışdır. 
 
 
  Üzeyir Hacıbəyli 
     (1885-1948) 
 
Üzeyir bəy Hacıbəyli (Hacıbəyov) 1885-ci ildə Azərbaycanın ayrılmaz 
hissəsi Qarabağın Şuşa qəzasının Ağcabədi kəndində anadan olmuşdur. Atası 
Əbdülhüseyn kənd mirzəsi işləsə də, oğluna yaxşı təhsil vermək istəmiş və ailəsi 
ilə birlikdə Şuşa şəhərinə köçmüşdür. Burada Üzeyir rus-Azərbaycan məktəbinə 
daxil olmuş və ilk musiqi dərslərini də elə burada almışdır. Belə ki, dayısı Ağalar 
Əliverdibəyov xalq musiqimizin mahir bilicisi kimi tanınırdı. Şuşada Üzeyir ilk 
dəfə özünü musiqidə sınayır. Əbdürrəhimbəy Haqverdiyev xor təşkil edibmiş və 
həmin xorda Cabbar Qaryağdı oğlunun başçılığı ilə hazırlanan müxtəlif musiqi 
nömrələrində Üzeyir də iştirak edir. 
1899-cu ildə Qori müəllimlər seminariyasına daxil olan Üzeyir bəy burada 
qabaqcıl dünya mədəniyyəti, rus və Qərbi Avropa klassik musiqisi ilə yaxından 
tanış olur, skripka və baritonda çalmağı öyrənir. Öz təşəbbüsü ilə o bir neçə xalq 
mahnısını da nota köçürür. 
1904-cü ildə seminariyanı bitirən Üzeyir bəy Cəbrayıl qəzasının Hadrut 
kəndinə müəllim təyin edilir. 1905-ci ildə isə Bakıya köçür və əvvəlcə 
Bibiheybətdə, sonra isə Bakıda "Səadət" məktəbində dərs deyir. Maraqlıdır ki, 
həyatda öz yolunu axtaran Üzeyir bəy 1907-ci ildə "Hesab məsələləri" və 
"Mətbuatda istifadə olunan siyasi, hüquqi, iqtisadi və əsgəri sözlərin türki-rusi və 
rusi-türki lüğətini hazırlayıb nəşrə vermişdir. Bədii yaradıcılığına publisistika ilə 
197 
 
başlayan Üzeyir bəy "İttihad", "Həyat", "Tərəqqi", "Həqiqət", "İqbal", "Yeni iqbal" 
qəzetlərində və "Molla Nəsrəddin" jurnalında "Ü", "Filankəs" və s. təxəllüsləri ilə 
məqalələr dərc etdirmişdir. Onun dövrün ictimai-siyasi, sosial, mədəni-maarif 
məsələlərinə həsr edilmiş məqalə, felyeton, hekayə və satirik miniatürləri xalq 
arasında olduqca populyar olmuşdur. Üzeyir bəy həmin vaxt N.V.Qoqolun "Şinel" 
povestini də Azərbaycan dilinə çevirmişdir. 
1908 - 1912-ci illərdə opera və musiqi komediyaları yazmış Üzeyir bəy öz 
musiqi savadını artırmaq üçün Moskvaya gedir, filarmoniya cəmiyyətinin musiqi 
kurslarında oxuyur, 1914-cü ildə Peterburq konservatoriyasına daxil olur. Lakin I 
Dünya müharibəsinin getdikcə qızışması və bundan doğan maddi çətinliklər 
üzündən o, təhsilini yarımçıq buraxıb Bakıya qayıtmalı olur. 1916-cı ildə Üzeyir 
bəy və qardaşı Zülfüqar "Hacıbəyli qardaşlarının opera-operetta artistləri dəstəsi" 
adlı teatr truppası yaradırlar. Truppa dram, komediya, opera və operettalar 
hazırlayıb həftədə üç dəfə tamaşaya qoyur. 
Üzeyir bəy Hacıbəylinin Azərbaycan musiqisinə verdiyi töhfələr 
əvəzsizdir. 1908-ci il yanvarın 12-də Bakıda H.Z.Tağıyevin teatr binasında onun 
"Leyli və Məcnun" operası səslənmişdir. O zaman bu təkcə Azərbaycanda deyil, 
bütün Şərqdə ilk opera idi. Bu əsərlə Üzeyir bəy Şərq aləmində opera sənətinin 
əsasını qoydu. "Leyli və Məcnun" muğam əsasında yazılmış opera idi. Eyni 
ənənəni Üzeyir bəy "Şeyx Sənan" (1909), "Rüstəm və Söhrab" (1910), "Şah Abbas 
və Xurşidbanu" (1912), "Əsli və Kərəm" (1912), "Harun və Leyla" (1915) muğam 
operalarında davam etdirir. Əsərlərin librettoları üçün Məhəmməd Füzulinin "Leyli 
və Məcnun" poeması, xalq dastanları, rəvayətlər və Firdovsinin "Şahnamə" 
poeması seçilmişdir. 
Üzeyir bəy Hacıbəylinin Azərbaycan dramaturgiyasındakı rolu incəsənət 
tariximizdə xüsusi yer tutur. O, Azərbaycanda musiqili komediya janrının 
yaradıcısıdır. Komediyaların həm mətnini, həm də musiqisini o özü yazmışdır. 
Onun "Ər və arvad" (1910), "O olmasın, bu olsun" (1911), "Arşın mal alan" (1913) 
musiqili komediyaları dünya dramaturgiyasının inciləri hesab olunur. 
Azərbaycan Xalq Cümhuriyyətinin yaradılmasını ürəkdən alqışlayan 
Üzeyir bəy teatr truppasının tamaşalarından yığılan pulları Azərbaycanın 
müstəqilliyi və istiqlaliyyəti uğrunda şəhid olanların ailələrinə paylayırdı. Xalq 
Cümhuriyyətinin Dövlət himninin müəllifi məhz Üzeyir bəydir. Hərtərəfli 
istedadını milli dövlətçiliyin yaradılıb inkişaf etdirilməsinə sərf edən Üzeyir bəy 
1918 - 1920-ci illərdə çox qızğın və hərtərəfli fəaliyyət də göstərir. O, hökumətin 
rəsmi orqanı olan "Azərbaycan" qəzeti ilə sıx əməkdaşlıq edir, məqalə və 
felyetonlar dərc etdirirdi. Qəzetin ilk redaktoru əvvəllər onun kiçik qardaşı Ceyhun 
bəy, 1919-cu il yanvarın 16-dan başlayaraq isə o özü olmuşdur (1920-ci il aprelin 
27-dək). Müstəqilliyimizin möhkəmləndirilməsini qəzetin ideya istiqaməti seçən 
198 
 
Üzeyir bəy Azərbaycan tarixinə, siyasi vəziyyətinə, iqtisadiyyatına, maarif və 
mədəniyyətinə həsr olunmuş məqalələrə geniş yer verir, özü də bu istiqamətdə 
100-dən çox məqalə yazıb çap etdirir. "Partiyalarımıza", "Andranik məsələsi", 
"Lənkəran faciəsi", "Fitnələr qarşısında", "Naxçıvan və Qarabağ", "İçimizdəki 
denikinlər", "Ermənistan və Azərbaycan müsibəti" adlı məqalələri onu uzaqgörən 
siyasətçi, əqidəli publisist kimi xarakterizə edir. 
1920-ci ildə Azərbaycan işğal ediləndən sonra böyük sarsıntı keçirən 
Üzeyir bəy çox götür-qoydan sonra ölkədə qalmağı qərara alır. Onun fikrincə, 
incəsənətin mənası xalqa xidmətdədir və o da öz musiqisi ilə xalqına xidmətə 
üstünlük verir. 
Üzeyir bəy Hacıbəyli Azərbaycanda musiqi təhsil sisteminin yaradılması, 
milli musiqimizin əsaslarının işlənib-hazırlanması istiqamətində aparılan işlərə 
başçılıq etməyə başlayır. 1921-ci ildə Üzeyir bəy Azərbaycan Dövlət Türk Musiqi 
Məktəbini açır, 1926-cı ildə bu məktəb Azərbaycan Dövlət Konservatoriyası ilə 
birləşdirilir. 1930 -1940-cı illərdə çoxsəsli Azərbaycan xoru, Azərbaycan Dövlət 
Filarmoniyası, notlu xalq çalğı alətləri orkestri də onun səyi ilə yaradılmışdır. 
Müslüm Maqomayevlə birlikdə Üzeyir bəy "Azərbaycan türk nəğmələri" adlı 
məcmuə nəşr etdirmişdir. Musiqidən dərs deməklə bərabər, Üzeyir bəy dirijorluq 
etmiş, musiqi fantaziyaları, ansambl pyesləri, kantata, kütləvi mahnılar üçün 
musiqi yazmışdır. 
Ü.Hacıbəylinin 1937-ci ildə Azərbaycan Opera və Balet Teatrında ilk 
tamaşası qoyulan "Koroğlu" operası dünya musiqi xəzinəsinə dahiyanə bir əsər 
kimi daxil olmuşdur. Aşıq musiqisini klassik opera janrında səsləndirən Hacıbəyli 
bununla da 30-cu illərdə milli musiqi alətləri - saza, tara və kamançaya qarşı 
kampaniya aparan bəzi siyasi rəhbərlərə layiqli cavab vermiş olur. O, bəstələdiyi 
musiqi əsərlərində bu musiqi alətləri üçün partiyalar yazırdı. 1939 - 1948-ci illərdə 
Azərbaycan Dövlət Konservatoriyasının direktoru olan Hacıbəyli bu dövrdə həm 
də Azərbaycan Bəstəkarlar İttifaqının sədri olmuşdur. 
Üzeyir bəy 1941 - 1945-ci illər müharibəsində marşlar, vətənpərvər ruhlu 
mahnılar, həmçinin "Cəngi" pyesini, "Vətən və cəbhə" kantatasını bəstələmişdir. 
Onun "Sənsiz" və "Sevgili canan" romansları bu janrda yazılan on kamil 
əsərlərdəndir. 1945-ci ildə Azərbaycan Elmlər Akademiyasının həqiqi üzvü seçilən 
Üzeyir bəyə Azərbaycan SSR-in Dövlət himnini bəstələməyi tapşırmışdılar. 
Onun "Arşın mal alan" və "O olmasın, bu olsun" əsərləri bir çox dünya 
dillərinə tərcümə olunmuş, ekranlaşdırılmış, dünyanın on məşhur teatrlarının 
səhnələrində tamaşaya qoyulmuşdur. Ü.Hacıbəylinin 1945-ci ildə yazdığı 
"Azərbaycan xalq musiqisinin əsasları" monoqrafiyası çox zəngin Azərbaycan 
musiqi xəzinəsinin açarıdır. 
199 
 
Üzeyir bəy istedadlı bəstəkarlar, musiqişünaslar, ifaçılar nəsli 
yetişdirmişdir. Qara Qarayev, Fikrət Əmirov, Niyazi, Soltan Hacıbəyov və neçə-
neçə mahir musiqiçilərimiz Üzeyir bəyin tələbələri olmuşlar. 
Üzeyir bəy Hacıbəyli 1948-ci ildə Bakı şəhərində vəfat etmiş və Fəxri 
xiyabanda dəfn edilmişdir. 
 
200 
 
Azərbaycanın musiqi tarixində Müslüm 
Maqomayev adı xüsusi yer tutur. Onun “Şah İsmayıl” 
operası XX əsrin 20-ci illərinədək Azərbaycan 
operalarına xas improvizasiya prinsipindən kamil opera 
formasına keçid mərhələsi hesab edilir və bununla da 
Azərbaycan opera sənətinin inkişafı tarixində 
əhəmiyyətli yer tutur. 
Azərbaycan SSR Xalq Maarif Komissarlığı 
incəsənət şöbəsinin, Azərbaycan Radio Verilişləri 
İdarəsində musiqi şöbəsinin müdiri, Azərbaycan Opera 
və Balet Teatrının direktoru, bədii rəhbəri və baş dirijoru 
vəzifələrində çalışmış Müslüm Maqomayev geniş xalq 
kütlələrinin musiqi təhsili məsələlərinə böyük diqqət 
yetirmiş, həmçinin bir çox görkəmli Azərbaycan 
mədəniyyət xadimləri ilə birlikdə incəsənətdə realist 
ənənələrin, yeni mövzuların bərqərar olmasına, Avropa 
klassik musiqi janrları və formalarından istifadə 
edilməsinə səy göstərmişdir. 
Azərbaycan tarixinə Müslüm Maqomayev 
görkəmli bəstəkar, dirijor, musiqişünas və ictimai xadim 
kimi daxil olmuşdur. 
 
Müslüm Maqomayev 
     (1885-1937) 
Müslüm 
Məhəmməd oğlu Maqomayev 1885-ci ildə Çeçenistanın Qroznı şəhərində sadə 
azərbaycanlı ailəsində anadan olmuşdur. Onun valideynləri əslən Azərbaycanın 
Qax rayonundandır. Ailə Qroznı şəhərinə köçmüş və Məhəmməd kişi burada 
dəmirçixanada işləmişdir. Qroznı şəhərində ikiillik şəhər məktəbini bitirdikdən 
sonra 1899-cu ildə Qori müəllimlər seminariyasına daxil olan Müslüm 
Maqomayev burada 5 il ərzində təhsil almışdır. Seminariyada oxuduğu dövrdə o, 
musiqiyə böyük maraq göstərmiş, burada ilk əsərlərini yazmışdır. Onun yazdığı 
kiçikhəcmli musiqi əsərləri musiqi müəllimlərinin diqqətini cəlb etmiş, ona musiqi 
sahəsi üzrə fəaliyyət göstərmək tövsiyə edilmişdir. M.Maqomayev seminariyada 
Üzeyir Hacıbəyli ilə tanış olmuş, onunla dostlaşmış və onlar bu dostluğu 
ömürlərinin sonunadək saxlamışlar. 
1905-ci ildə seminariyanı bitirdikdən sonra Müslüm Maqomayev təyinatla 
Şimali Qafqazın Bekoviç kəndində, sonra isə Lənkəran şəhər məktəbində 
müəllimlik etmişdir. Maarifpərvər musiqi xadimi olaraq o, dərs dediyi şəhər 
məktəbində xor, dram dərnəyi, orkestr təşkil etmiş, bir çox xalq mahnılarını nota 
201 
 
salmışdır. Onun musiqi istedadı çıxış yolu axtarır və getdikcə aydın olurdu ki, 
M.Maqomayev musiqisiz yaşaya bilmir, musiqi onun bütün fikrini məşğul edirdi. 
1911-ci ildə Bakıya köçən Muslüm Maqomayev bir ara Sabunçuda 
müəllim işlədikdən sonra Azərbaycan Opera Teatrına skripkaçı qəbul edilmişdir. 
Bu teatr o dövrdə Azərbaycan peşəkar musiqi sənətinin qərargahı, düşünən beyni 
kimi qəbul edilirdi. Burada çalışan sənət ustaları öz sahələri üzrə fəaliyyət 
göstərməklə kifayətlənmir, Azərbaycanda klassik musiqinin inkişafı, onun milli 
musiqi ilə sintezi yollarını düşünürdülər. Teatrda M.Maqomayev Üzeyir 
Hacıbəylinin on yaxın silahdaşlarından biri kimi Azərbaycan musiqili teatrının 
təşəkkülü və inkişafı istiqamətində işləməyə başlamışdır. Həmçinin o, Hüseynqulu 
Sarabski, Hənəfi Terequlov və başqa musiqi xadimlərimizlə birgə fəaliyyət 
göstərmişdir.  1912-ci ildən başlayaraq ömrünün axırınadək Müslüm Maqomayev 
opera tamaşalarına dirijorluq etmişdir. 
1916-cı ildə Müslüm Maqomayev özünün ilk operası olan "Şah İsmayıl" 
operasını yazmışdır. Operanın musiqisinin çox hissəsini muğamlar təşkil edirdi. 
Əsərin 1924 və 1936-cı illərdəki formalarında müəllif muğam improvizasiyalarını 
azaltmış, əsərə reçitativ, rəqslər daxil etmiş, çoxsəsli xor nömrələrini artırmışdır. 
Onun "Şah İsmayıl" operası XX əsrin 20-ci illərinədək Azərbaycan operalarına xas 
improvizasiya prinsipindən kamil opera formasına keçid mərhələsi hesab edilir və 
bununla Azərbaycan opera sənətinin inkişafı tarixində əhəmiyyətli yer tutur. 
Azərbaycanda sovet hakimiyyəti qurulduqdan sonra Müslüm Maqomayev 
Azərbaycan musiqi sənətinin inkişafı sahəsində gərgin işləmişdir. O, 20-ci illərdə 
Azərbaycan SSR Xalq Maarif Komissarlığı incəsənət şöbəsinin və Azərbaycan 
Radio Verilişləri İdarəsində musiqi şöbəsinin müdiri işləmişdir. Bu vəzifələrdə o, 
geniş xalq kütlələrinin musiqi təhsili məsələlərinə böyük diqqət yetirmişdir. 
İnzibati vəzifələrdə çalışması onun bəstəkarlıq fəaliyyətinə xələl gətirirdi, lakin 
bununla belə, işlədiyi illərdə o, klassik musiqinin xalq arasında sevilməsində, 
kütləvi mahnıların klassik musiqi ilə milli musiqinin sintezi əsasında yazılmasında 
böyük işlər görmüşdür. 
XX əsrin 30-cu illərində bəstəkar Azərbaycan Opera və Balet Teatrının 
direktoru, bədii rəhbəri və baş dirijoru vəzifələrində çalışmışdır. Müslüm 
Maqomayev bir çox görkəmli Azərbaycan mədəniyyət xadimləri ilə birlikdə 
incəsənətdə realist ənənələrin, yeni mövzuların bərqərar olmasına, Avropa klassik 
musiqi janrları və formalarından istifadə edilməsinə səy göstərmişdir. 
Müslüm Maqomayevin bəstəkarlıq üslubunun formalaşmasında xalq 
mahnılarını toplayıb işləməsinin əhəmiyyətli rolu olmuşdur. 1927-ci ildə onun 
ümumi redaktəsi ilə "Azərbaycan türk el nəğmələri" məcmuəsi nəşr edilmişdir. 
Bununla o, bir çox nadir Azərbaycan mahnılarının qorunmasını, nəsildən-nəslə 
ötürülməsini təmin etmişdir. Hal-hazırda ermənilərin özününküləşdirmə yə 
202 
 
çalışdığı musiqi və mahnıların bir çox artıq o dövrdə bu məcmuədə Azərbayca 
musiqi nümunələri kimi göstərilmiş və tanımışdır. 
Azərbaycan kütləvi mahnı janrının yaradıcılarından olan bəstəkar "Yaz", 
"Tarla" "Bizim kənd", "Yarış" və s. mahnılar bəstləmişdir. Onun kiçikhəcmli 
orkestr əsərlə (rapsodiya, rəqs, marş, fantaziyalar) Azərbaycan proqramlı simfonik 
musiqinin ilk nümunələrindəndir.   Belə   əsərlər   arasında 1928-ci ildə yazdığı 
"Azərbaycan çöllərində",  1930-cu ildə yazdığı "Azad olunmuş Azərbaycan qızının 
rəqsi", "Dərviş", "Pişdə ramədi-çahargah" fantaziyalarını, 1933-cü ildə yazdığı 
"Pionerlər marşı", "Azərbaycan radiosu marşı" ("RV-8" adı ilə də tanınır) "Şəlalə" 
simfonik pyesini və s. əsərləri göstərmək olar. 
1935-ci ildə Müslüm Maqomayevin böyük yaradıcılıq müvəffəqiyyəti 
olan "Nərgiz" operası ictimaiyyətin diqqətini cəlb etmiş, musiqi mütəxəssislərinin 
yüksək qiymətinə layiq görülmüşdür. Bu əsər Azərbaycan musiqili teatrının 
inkişafında mühüm mərhələ təşkil edir. Ölkəmizdə Sovet hakimiyyəti uğrunda 
kəndlilərin mübarizəsini əks etdirən bu əsər inqilabi mövzulu ilk sovet 
operalarındandır. Doğrudur, opera siyasi sifariş əsasında yazılıb, lakin bu onun 
musiqi dəyərinə xələl gətirmir. Klassik opera ənənələri əsasında bəstələnmiş 
"Nərgiz" operasının musiqi dili Azərbaycan xalq musiqisi intonasiyaları ilə 
aşılanmışdır. 1938-ci ildə Moskvada keçirilən Azərbaycan ədəbiyyatı və incəsənəti 
dekadasında "Nərgiz" böyük müvəffəqiyyət qazanmışdır. Müəllif 1936-cı ildə 
Azərbaycan SSR əməkdar incəsənət xadimi fəxri adına layiq görülmüşdür. 
Müslüm Maqomayev həmçinin "Ölülər", " 1905-ci ildə" dram 
tamaşalarına, "Azərbaycan incəsənəti", "Bizim raport" və s. sənədli filmlərə musiqi 
bəstələmişdir. O həmçinin 300-dən artıq xalq mahnı və rəqslərini nota salmışdır. 
Onun son əsəri "Xoruz bəy" musiqili komediyasına yazmağa başladığı musiqi idi, 
lakin bu iş tamamlanmamış qalmışdır. 
Müslüm Maqomayev 1937-ci ildə Nalçikdə qastrol zamanı vəfat edib, 
Bakıda dəfn olunub. 
203 
 
Azərbaycan təsviri sənəti tarixində Bəhruz 
Kəngərli xüsusi yer tutur. Rəssam, boyakar və qrafik 
kimi tanınan B.Kəngərli xüsusi rəssamlıq təhsili almış 
ilk azərbaycanlıdır. 
Rəssamlığa karikatura və satirik rəsmlər 
çəkməklə başlayan Bəhruz Kəngərli sonralar tədricən 
mənzərələr, portretlər, natürmortlar, çoxkompozisiyalı 
və süjetli əsərlər yaratmağa üstünlük vermişdir. Onun 
çəkdiyi portretlər yaratdığı personajların daxili-psixoloji 
aləmini açıb göstərməklə bərabər, mövzu aktuallığına və 
ideya məzmununa görə bu günün ictimai-siyasi 
hadisələri ilə də səsləşirlər. 
Uşaqlıqdan fiziki xəstəliyi olsa da, Bəhruz 
Kəngərli məhsuldar işləmiş, 7 illik rəssam ömründə 
2000-dən artıq rəsm əsəri yaratmışdır. 
Bəhruz Kəngərlinin adı Azərbaycan təsviri 
sənət tarixində xüsusi rəssamlıq təhsili almış ilk 
azərbaycanlı, Azərbaycan təsviri sənətində realist  
dəzgah boyakarlığının təşəkkülündə, portret və mənzərə 
janrlarının formalaşmasında xüsusi rolu olan rəssam, 
teatr rəssamlığının banilərindən biri kimi daim hörmət 
və ehtiramla xatırlanacaqdır. 
 
 
Bəhruz Kəngərli 
   (1892-1922) 
Bəhruz (Şamil) 
Şirəli bəy oğlu Kəngərli 
1892-ci ildə Naxçıvanda 
zadəgan ailəsində anadan 
olub. Uşaqlıqda ciddi 
xəstəlik keçirən Kəngərli 
ağır eşitdiyindən ümumtəhsil məktəbinə gedə bilməmişdir. Bəhruzu yüksək əl 
qabiliyyətinə görə Tiflisdə yerləşən Qafqaz İncəsənəti Təşviq Cəmiyyətinin 
nəzdindəki Boyakarlıq və Heykəltəraşlıq Məktəbinə qəbul etmişlər. 1910-1915-ci 
illərdə o burada təhsil almış, rəssamlığın bir çox istiqamətlərində gücünü 
sınamışdır. Bəhruz Kəngərlinin rəssam kimi püxtələşməsində Cəlil 
Məmmədquluzadənin və "Molla Nəsrəddin" jurnalının böyük rolu olmuşdur. 
Yaradıcılığının ilk dövründə mollanəsrəddinçi rəssam O.Şmerlinqdən dərs alan 
Bəhruz hər hansısa bir hadisənin və ya obyektin mahiyyətini bir baxışla anlamaq 
və onu təsvir etmək vərdişlərinə yiyələnmişdi. 
Karikatura və satirik rəsmlər çəkməyə başlayan rəssam çox keçmir ki, 
rəssamlığın digər janrlarında da işləməyə başlayır. Onun akvarel və yağlı boyalarla 
işlədiyi mənzərələr rənglərin əlvanlığı, boyaların rəngarəngliyi, təsvirin reallığı ilə 
insanı valeh edir. Gücünü portret janrında sınamaq istəyən Bəhruz dostlarının bir 
neçə uğurlu təsvirini yaratmışdır. Onun çəkdiyi ilk portretlər sırasında müəllimi 
rəssam O.Şmerlinqin və tələbə yoldaşı - L.Qudiaşvilinin portretləri on 
mükəmməlləridir. O, eyni zamanda təsadüfi, sadə insanların portretlərini də 
204 
 
çəkmişdir. Belə əsərlər arasında "Qoca kişi" portreti diqqəti daha çox cəlb edir. 
Bəhruz Kəngərlinin məişət səhnələrini təsvir edən rəsm əsərləri böyük, çox 
kompozisiyalı quruluşu, hər bir obrazın səlis işlənməsi ilə tamaşaçının diqqətini 
cəlb edir. Belə əsərlər sırasında "Toy", "Elçilik" və s. süjetli rəsmlər xüsusilə 
seçilir. 
1914-cü ilin iyununda rəssamın Naxçıvanda ilk böyük sərgisi 
keçirilmişdir. Orada göstərilən rəsmlər həmyerlilərini heyran etmişdir. 
Azərbaycanın ayrılmaz hissəsi olan Naxçıvan təbiətinin gözəllikləri, çəkdiyi 
insanların cizgilərindəki müdriklik bu rəsm əsərlərinin diqqəti cəlb edən cəhətləri 
idi. Süjetli əsərlər də maraqla qarşılanmışdır. O vaxt “İqbal” qəzeti sərgi və onun 
müəllifi haqqında uzaqgörənliklə yazırdı: "Cavan rəssamımız gələcəkdə iftixarımız 
olacaqdır". 
Cəmi 7 il yaradıcılıq fəaliyyəti ilə məşğul olmağa möhlət tapmış rəssam 
2000-ə qədər rəsm əsəri yaratmışdır. O, realist ifadəliliyi, yüksək bədii-estetik 
dəyəri ilə diqqəti cəlb edən çoxlu portret, mənzərə, natürmort və s. çəkmişdir. 
Kəngərlini insanlarda onların daxili aləmi maraqlandırırdı. O, insanların zahirini 
təsvir etməklə onların daxili dünyasını açıb göstərməyə çalışırdı. Dövrün qabaqcıl 
ziyalılarının, sadə adamların B.Kəngərli tərəfindən işlənmiş portretləri ilk növbədə 
məna dərinliyi ilə tamaşaçının diqqətini cəlb edir. Bu portretlər həm də yüksək 
bədii zövqlə işlənmişlər. Onların arasında "Yaşlı kişi", "Gürcü" portretləri xüsusilə 
seçilir. 
 Rəssamın yaradıcılığında mənzərə janrı  mühüm yer tutur. 
Onun mənzərələrində əsasən təbiət gözəllikləri əks edilmişdir. "Şəlalə", "Dağlıq 
mənzərə", "İlanlıdağ ay işığında", "Günəş batarkən", "Ağrı dağı", "Köhnə 
qala", "Əliabad kəndində darvaza", "Yamxana kəndinə gedən yol", "Əshabi-kəhf 
dağı" və s. mənzərələr bu qəbildən olan əsərlərdir. 
"Payız", "Bahar" adlı rəsm əsərlərində ilin fəsillərinin xüsusiyyətləri, 
Azərbaycan təbiətinin hər fəsildə gözəl olması göstərilir. 
Azərbaycan xalqının tarixi-memarlıq abidələrini təsvir edən Kəngərli 
onların vasitəsilə xalqımızın möhtəşəm keçmişindən söz açır. Rəssamın 
mədəniyyət abidələri təsvirləri arasında "Mömünə xatın türbəsi" adlı əsəri öz 
möhtəşəmliyi ilə seçilir. Bəhruz Kəngərli həm də Azərbaycan teatr rəssamlığının 
banilərindəndir. O dövrdə teatrlarda peşəkar rəssamlar yox idi, dekorasiya və 
geyimlər bir çox hallarda artistlərin özləri tərəfindən seçilir və yaradılırdı. Bəhruz 
Kəngərli XX əsrin 10-cu illərində Naxçıvan teatrında Cəlil Məmmədquluzadənin 
"Ölülər", Mirzə Fətəli Axundzadənin "Hacı Qara", Əbdürrəhimbəy Haqverdiyevin 
"Pəri-cadu" pyesləri əsasında hazırlanmış tamaşalara bədii tərtibat vermiş və geyim 
eskizləri çəkmişdir, Azərbaycan Cümhuriyyətinin yaradılmasını rəğbətlə 
qarşılayan Bəhruz Kəngərli milli müstəqil dövlətimizin mövcud olduğu illərdə 
205 
 
böyük işlər görmüşdür. Eyni zamanda, 1918 - 1920-ci illərdə o, yaradıcılığından da 
qalmamış, boyakarlıq və qrafika əsərləri yaratmışdır. Əsl Azərbaycan vətəndaşı, 
vətənpərvər bir insan olan Bəhruz Kəngərli 1918 -1920-ci illərdə erməni 
daşnaklarının Azərbaycanda törətdikləri faciələri təsvir etmiş, öz dədə-baba 
torpaqlarından zorla qovulmuş və Naxçıvana pənah gətirmiş azərbaycanlı 
qaçqınların portretlərindən ibarət silsilə əsərlər yaratmışdır. Rəssam bu əsərləri ilə 
azərbaycanlıları onlara qarşı edilən vəhşilikləri unutmamağa çağırır, eyni zamanda, 
dünya ictimaiyyətinə incəsənət əsərləri vasitəsilə Azərbaycan həqiqətlərini 
çatdırmağa can atırdı. 
Mövzu aktuallığına və ideya məzmununa görə bu günün ictimai-siyasi 
hadisələri ilə səsləşən "Qaçqınlar" silsiləsinə daxil olan portretlər canlılığı, reallığı 
və psixoloji ifadəliliyi ilə fərqlənir. Bu silsilədən olan "Qaçqınlar", "Qaçqın qız", 
"Qaçqın oğlan", "Qaçqın qadın", "Yurdsuz ailə", "Qaçqın Gümşün", "Ayaqyalın 
qaçqın oğlan" və s. onlarca qaçqının portretləri təkcə sənətkarlıq səviyyəsi 
baxımından deyil, tarixi sənəd kimi də dəyərlidir. Bəhruz Kəngərli portret ustası 
kimi yaratdığı personajların daxili-psixoloji aləmini açıb göstərə bilmişdir. Rəssam 
təsvir etdiyi qaçqın uşaqların hər birinin simasında didərgin düşdükləri ata-baba 
ocaqlarının həsrətini, keçirdikləri hiss və həyəcanları, gözlərinə qonmuş qüssə və 
kədəri özünəməxsus ustalıqla əks etdirmişdir. 
1920-ci ildə Azərbaycan Xalq Cümhuriyyətinin süqutu, Zəngəzurun Sovet 
Rusiyasının əli ilə Ermənistana verilməsi, Naxçıvan və Qarabağa edilən təcavüzlər, 
minlərlə vətənpərvər insanın qətlə yetirilməsi, Azərbaycanın talanması, xalqın öz 
tarixindən və mədəniyyətindən uzaqlaşdırılması rəssama ağır təsir göstərmişdir. Öz 
hisslərini cilovlaya bilməyən rəssam onları yaratdığı əsərlərlə büruzə vermişdir. 
Olduqca məhsuldar işləyən rəssamın 1921-ci ildə Azərbaycanda açılan ilk 
böyük sərgisində onun 500-dən artıq əsəri nümayiş etdirilmişdir. 
Hal-hazırda Bəhruz Kəngərlinin əsərləri R.Mustafayev adına Azərbaycan 
Dövlət İncəsənət Muzeyində, Naxçıvan Dövlət Tarix Muzeyində, Moskvada 
Dövlət Tarix Muzeyində və şəxsi kolleksiyalarda saxlanır. 
Bəhruz Kəngərli 1922-ci ildə Naxçıvanda vəfat etmişdir. 
206 
 
Hacı Zeynalabdin Tağıyev 
Azərbaycan iqtisadiyyatının 
müstəmləkə xarakterinə zərbə vuran ilk 
milli sənayeçimizdir. Xeyirxahlıq və 
fəzilət nümunəsi, sərvət və səxavət 
sahibi hesab edilən Tağıyev türk və 
müsəlman dünyasının ən tanınmış 
xeyriyyəçisi olmuşdur. 
Azərbaycan tarixinə Hacı Zeynalabdin 
Tağıyev Azərbaycan sahibkarlığının 
görkəmli nümayəndəsi, xeyriyyəçi, 
maarifpərvər və ictimai xadim kimi 
daxil olmuşdur. 
Hacı Zeynalabdin Tağıyev 
       (1823-1924) 
Hacı Zeynalabdin Tağıyev 1823-cü ildə Bakıda İçərişəhər deyilən yerdə 
anadan olmuşdur. Atası Məhəmmədtağı başmaqçı olduğundan ailəsi çox kasıb 
yaşayırmış. Ailəsinə kömək məqsədi ilə Zeynalabdin də kiçik yaşlarından atasının 
emalatxanasında işləməyə başlayır. 15 yaşına çatdıqda atası onu bənna yanına 
fəhlə qoyur. Çox keçmir ki, oğlanın fərasətini görən bənna onu özünə köməkçi 
teyin edir. Bir az pul qazandıqdan sonra Zeynalabdin ticarətlə də məşğul olmağa 
başlayır. 
1872-ci ildə neftli torpaqlar hərraca qoyulduqda Tağıyev də torpaq payı 
icarəyə götürür. Ümidini heç zaman itirməyən Tağıyev, nəhayət, arzusuna çatır: 
götürdüyü torpaqdan neft fontan vurur. "H.Z.Tağıyev" adlandırdığı neft şirkətini 
qeydiyyata aldıran Zeynalabdin mədənində ustalara yüksək maaş verir, ən yeni 
avadanlıq quraşdırır. Nəticədə onun gəlirləri sürətlə artmağa başlayır. Bundan 
sonra o həm də neft zavodları alır. 1882-ci ildə Tağıyev 1-ci gildiya tacir rütbəsinə 
layiq görülür. 1896-cı ildə onun neft şirkəti hasilatda ən yüksək göstəriciyə nail 
olur - 32 milyon pud (1 pud - 16 kq). Müqayisə üçün xatırladaq ki, Nobel 
qardaşları şirkəti ildə 28 milyon pud neft hasil edirdi. O həm də Bakı neftini Xəzər 
dənizi və Qafqaz dəmir yolu vasitəsilə ixrac edən ən böyük sahibkarlardan idi. 
Məqsədyönlü tədbirləri nəticəsində Tağıyev Azərbaycan iqtisadiyyatının 
müstəmləkə xarakterinə zərbə vuran, onu sındıran ilk milli sənayeçimiz oldu. 
1897-ci ildə neft mədənlərini Britaniya şirkətlərindən birinə satan Tağıyev 
qeyri-neft sektoruna sərmayə qoyur. Onun inşa etdirdiyi Bakı toxuculuq fabriki 
207 
 
Azərbaycanda yeni istehsal sahəsinin başlanğıcı olur. Toxuculuq fabriklərini 
xammalla təmin etmək məqsədi ilə Tağıyev Yevlax rayonunda pambıq əkini üçün 
torpaq sahəsi alır və 1909-cu ildə Cavadda pambıqtəmizləmə zavodu tikdirir. 
Bakının ən iri ticarət mərkəzi sayılan ticarət evini də Tağıyev təşkil 
etmişdir. 1890-cı ildə balıq sənayesinə güclü sərmayə qoyan Tağıyev iri balıqçılıq 
vətəgələrinə sahib olmuşdur. O, balıq məhsullarının saxlanmasını təmin etmək 
üçün Port-Petrovsk (indiki Mahaçqala) şəhərində soyuducu zavodu, buz istehsalı 
zavodu, çəllək zavodu inşa etdirmişdir. Tağıyevin fəaliyyət sahələrindən biri də 
rabitə ilə bağlı olmuşdur. Telefon xətlərinin çəkilişində əsas  mövqelər onun  
şirkətinə məxsus idi. O həm də daşınmaz əmlakın alınıb-satılması ilə məşğul 
olurdu. Tağıyev həmçinin Port-Petroskda tikiş fabriki, Moskvada ticarət 
müəssisələri  açmışdır.Onun metal emalı və gəmi təmiri zavodları da var idi.  
Bakıda elektrik xətləri çəkən “Elektrosila” səhmdar cəmiyyətinin 
direktorları arasında Tağıyev yeganə azərbaycanlı olmuşdur. 1903-cü ildə onun 
təklifi ilə milli sahibkarlarımızdan ibarət yaradılmış yeni ittifaq Xəzər 
yanacaqdoldurma donanmasında milli kapitalı bu sahənin əsas qüvvəsinə çevirdi. 
Yeyinti sənayesinə diqqət yetirən Tağıyev üzüm bağları saldırmış, üzümçülük 
təsərrüfatları yaratmış, Mərdəkanda elektrik dəyirmanı tikdirmişdır. Onun "Kür-
Xəzər gəmiçilik cəmiyyəti" xarici nəqliyyat şirkətləri ilə rəqabət aparırdı. 
Tağıyevin bank kontoru kredit müəssisələri sırasına daxil olmuşdur. 1914-
cü ildə onun yaratdığı Bakı Ticarət Bankı yeni sənaye müəssisələrinin 
maliyyələşdirilməsi, yerli sahibkarlara maddi dəstək verilməsi sahəsində 
əhəmiyyətli tədbirlər həyata keçirmişdir. 
1879-cu ildə Bakı şəhər Dumasının üzvü seçilən Tağıyev şəhərsalma 
məsələlərinə böyük diqqət yetirir. 1905-ci ildə Tağıyev şəhər özünüidarəetmə 
sistemində müsəlmanların hüquqlarını məhdudlaşdıran qanunların ləğv olunmasını 
təklif etmişdir. 1904-cü ildə Şollar - Bakı su kəmərinin tikintisinə şəxsi vəsaitindən 
də xeyli pul ayırmış, ingilis mütəxəssislərini bu kəmərin çəkilməsinə dəvət 
etmişdir. 
Hacı Zeynalabdin Tağıyevin xeyriyyəçilik tədbirləri xalqın yaddaşına 
əbədi həkk olunmuşdur. Bakıda ilk teatr binasını o inşa etdirmiş, müsəlman qızları 
üçün ilk təhsil məktəbi, Abşeronda fəhlələr üçün ilk qəsəbə saldırmışdır (burada 
abad evlərdən başqa, ambulatoriya və məktəb də var idi). Onun vəsaiti hesabına 
kitablar, o cümlədən Seyid Əzim Şirvaninin, Sultanməcid Qənizadənin, Nəriman 
Nərimanovun və başqalarının kitabları çap edilmiş, onlardan bəziləri Tağıyevin 
hesabına xarici dillərə tərcümə və nəşr olunmuşdur. Tağıyev 1895-ci ildə "Kaspi" 
qəzetini və nəşriyyatını alır. "Kaspi" nəşriyyatında çap edilən ilk kitab "Quran" 
olmuşdur (Azərbaycan dilində). O, maarifçiliklə məşğul olan digər qəzet və 
jurnalların nəşrlərinə də böyük sərmayələr qoymuşdur. 
208 
 
Milli kadrların hazırlanmasında Tağıyevin müstəsna xidmətləri olmuşdur. 
O öz hesabına tələbələri Rusiyanın müxtəlif ali məktəblərində oxudurdu. Onun 
köməyini almış şəxslər arasında Nəriman Nərimanov, Məşədi Əzizbəyov, 
Əlimərdan bəy Topçubaşov, Qara bəy Qarabəyli, Behbud ağa Cavanşir, Lütfəli bəy 
Behbudov, Nəsib bəy Yusifbəyli, Mirzə Davud Hüseynov, Maxac Daxadayev, Mir 
Həsən Vəzirov, Xudadat bəy Məlikaslanov, Şövkət Məmmədova, Ruhulla 
Axundov və onlarca başqalarını göstərmək olar. 
1902-ci ildə Şamaxı zəlzələsi zamanı Tağıyev bu şəhərin əhalisinə böyük 
köməklik göstərmişdir. Tağıyev yeni tipli təhsil ocaqlarını ərəb, fars, rus, türk 
dilində kitablarla, tədris vəsaiti və məktəb avadanlığı ilə təmin etdirirdi. Onun 
"Nəşri-maarif", "Nicat" cəmiyyətləri kitab və dərsliklərin çap edilməsində qabaqcıl 
yerləri tuturdu. O həmçinin Bakı texniki məktəbində 12 yoxsul müsəlman tələbəni 
öz hesabına oxudurdu. Bakıda texniki-kommersiya və peşə məktəblərinin 
açılmasına, onlarda kabinet və laboratoriyaların təşkil edilməsinə əlavə yardım 
göstərirdi. Tağıyev öz hesabına yaşlılar üçün rus dili kursları təşkil etmişdi. 
1905 - 1911-ci illərdə Cənubi Azərbaycanda baş verən hadisələr zamanı 
Tağıyev inqilabçılara maliyyə köməkliyi göstərmişdir. O, İranda, Türkiyədə, 
Hindistanda, Misirdə və başqa müsəlman ölkələrində məktəblərə, xeyriyyə 
cəmiyyətlərinə böyük vəsaitlər keçirmiş, Rusiya müsəlmanlarına da yardımını 
əsirgəməmişdir. Tağıyev Moskva, Peterburq, Odessa, Vladiqafqaz, Tiflis, Kutaisi, 
Xarkov, Mahaçqala, Həştərxan şəhərlərində, eləcə də Krımın, Sibirin, Volqaboyu 
ərazilərin müxtəlif şəhərlərində türk dilində məktəblərin açılışına böyük həcmdə 
sərmayə qoymuşdur. Dərbənddə qızlar məktəbi onun sərmayəsi sayəsində fəaliyyət 
göstərmişdir. Tağıyev Peterburqda gözəl bir məscid inşa etdirmişdir. Maraqlıdır ki, 
Misir məktəblərində Tağıyevin müsəlman dünyasının görkəmli xeyriyyəçisi kimi 
tanınmasına həsr edilən dərslər keçilmişdir. 
Türkçülük mövqeyindən çıxış edən Tağıyev bəzən Rusiya rəsmi 
dairələrinin əleyhinə getməkdən də çəkinmirdi. O, Balkan müharibəsi zamanı 
osmanlılara pul yardımı göstərmiş, I Dünya müharibəsi gedişində ermənilərin 
vəhşiliklərindən ziyan çəkmiş Osmanlı vilayətlərinə köməklik əlini 
əsirgəməmişdir. Tağıyev hətta gizli fəaliyyət göstərən "Müsavat" partiyasına da 
yardım etmişdir. 1918-ci il mart hadisələri zamanı Azərbaycan dəstələrini təmin 
edən Tağıyev əhali Abşeron kəndlərinə çəkiləndə İrandan dəniz yolu ilə ərzaq 
gətirtdirib onu pulsuz olaraq camaata paylatmışdı. İsmayıl bəy Qaspralının 
"Tərcüman" qəzetinin Qafqazda yayılmasına öz yardım əlini uzatmış Tağıyev 
1917-ci ildə Qafqaz müsəlmanlarının qurultayına pul köməkliyi göstərmişdi. 
1918-ci ildə Azərbaycanın müstəqillik qazanması xəbərini sevinclə 
qarşılayan Tağıyev Azərbaycan Xalq Cümhuriyyətinin bütün tədbirlərində fəal 
iştirak etmişdir. O, hökumət başçısı N.Yusifbəyliyə yazdığı təkliflər paketində 
209 
 
qeyd edirdi: "Siyasi müstəqillik yalnız maliyyə və iqtisadi müstəqillik əsasında 
mümkündür. Bunsuz siyasi mənada azad vətəndaşlar sənaye və ticarət baxımından 
özlərinin daha güclü qonşularının quluna çevrilirlər". 
Sovet hökuməti Tağıyevin bütün əmlakını milliləşdirdi, lakin 
N.Nərimanovun təkidi ilə ona Mərdəkandakı bağında yaşamağa icazə verildi. 
N.Nərimanov onu həmişə - Bakıda olanda da, Moskvada işlədiyi zaman da himayə 
etmiş, hətta dünyasını dəyişəndə haqqında qəzetlərdə nekroloq çap olunmasını 
tələb etmişdir. N.Nərimanov Tağıyevi iqtisadi proseslərin gedişinə cəlb etmək 
məqsədi ilə yazırdı ki, o hətta respublika üçün Qərb ölkələrindən kredit ala bilər: 
"Qərbi Avropa ona daha çox etibar edər, nəinki bizə. Əgər o, kredit açarsa, həmin 
pullara Qərbi Avropadan bizə lazım olan hər şeyi əldə edə bilərik". Lakin Moskva 
bu təklifləri rədd etdi. 
1924-cü ildə Mərdəkandakı bağında vəfat edən Hacı Zeynalabdin Tağıyev 
elə həmin kənddə öz vəsiyyəti ilə axund Əbuturabın məqbərəsi yanında dəfn edilib. 
N.Nərimanovun ölümündən sonra Tağıyevin adı tariximizdən silinmiş, onun ailəsi 
isə təqib olunmuşdur. 
210 
 
Azərbaycan xalqının milli oyanışında və istiqlal 
ideyalarının yayılmasında görkəmli Azərbaycan 
şairi Mirzə Ələkbər Sabir (Tahirzadə) müstəsna 
xidmətləri olmuşdur. Maarifpərvər ziyalı olan 
Sabir ictimai satira formasını inkişaf etdirərək 
onu inqilabi satira səviyyəsinə qaldırmışdır. O, 
haqlı olaraq bu ədəbi məktəbin banisi hesab 
olunur. Azərbaycan xalqının milli şüurunun, 
özünüdərkinin formalaşmasında Sabir poeziyası 
müstəsna əhəmiyyətə malik olmuşdur. Klassik 
Azərbaycan poeziyasının ənənələrindən 
bəhrələnən Sabir şeri Azərbaycan poeziyasını 
yeni bir zirvəyə qaldırmışdır. 
Mirzə Ələkbər Sabir 
     (1862-1911) 
 
Mirzə Ələkbər Sabir (Tahirzadə) 1862-ci il mayın 30-da qədim 
Azərbaycan şəhəri Şamaxıda anadan olmuşdur. Xırda alverlə məşğul olan atası 
Məşədi Ələkbər Hacı Zeynalabdin Tahirzadə kasıblıq ucbatından ailəsini güclə 
dolandırsa da, uşaqlarını oxutmağa çalışmışdır. İlk təhsilini 1869-1874-cü illərdə 
Şamaxıda mollaxanada almış Mirzə Ələkbər daha sonra görkəmli Azərbaycan 
ziyalısı Seyid Əzim Şirvaninin "üsuli-cədid" məktəbinə daxil olmuş və 1875-1877-
ci illərdə burada təhsil almışdır. Məktəbdə mütərəqqi üsullarla qurulmuş təhsil 
sistemi Sabirin dünyagörüşünün formalaşmasına böyük təsir göstərmişdir. 
1884-cü ildə 22 yaşında ikən o səyahətə çıxmışdır. Mirzə Ələkbər Sabir 
Qafqaz, İran, Orta Asiya və İraqın şəhərlərində olmuş, müsəlman ölkələrində həyat 
tərzini, mövcud problemləri müşahidə etmişdir. Aşqabat, Buxara, Səmərqənd, 
Mərv, Səbzəvar şəhərlərində Sabir bir çox özbək və türkmən ziyalıları ilə dostluq 
əlaqələri yaratmışdır. 1886-cı ildə vətənə qayıdan Sabir artıq belə qənaətə gəlmişdi 
ki, müsəlman ölkələrini, demək olar, eyni problemlər bürümüşdür. Onları aradan 
qaldırmaq üçünsə ilk növbədə təhsil sistemi təkmilləşdirilməlidir. 
Şamaxıda yaşayan Sabir burada sabun bişirməklə güzəran keçirirdi. Aza 
qane olan ziyalı insan bu dövrdə öz düşüncələrini, görüb-götürdüklərini şeirləri 
vasitəsilə ifadə etməyə çalışırdı. İlk şerini hələ 8 yaşında yazan Sabir onları 
qohumlarından başqa heç kəsə göstərmirdi. 1901-ci ildə Azərbaycanın 
maarifpərvər şairi Abbas Səhhətlə görüşən Sabir şeirlərini ona göstərmiş və ondan 
211 
 
bu şeirləri çap etdirməkçün məsləhət almışdır. Abbas Səhhəti Sabirin şeirlərindəki 
vətənpərvərlik, incə yumor hissi və satiranın orijinal tərzdə vəhdət təşkil etməsi 
cəlb etmişdir. Şamaxı ziyalılarından Ağəli bəy Nasehin təşkil etdiyi ədəbi məclisin 
üzvü olan Sabir maarifpərvərlik ruhunda yazdığı "Şükrillah ki, afitabi süxən" 
misrası ilə başlayan şerini 1903-cü ildə Tiflisdə "Şərqi-Rus" qəzetində çap 
etdirmişdir. Firidun bəy Köçərli və Sultanməcid Qənizadə ilə dostluq Sabirin 
ictimai həyatla bağlı düşüncələrinin formalaşmasına böyük təsir göstərmişdir. 
1905 - 1907-ci illərin təlatümlü hadisələrində geniş ictimai və ədəbi 
fəaliyyət göstərən Sabir əvvəlcə "Həyat", sonra isə "İrşad" qəzetlərində şeir və 
məqalələr dərc etdirmişdir. 1906-cı ildən başlayaraq şair "Molla Nəsrəddin" jurnalı 
ilə əməkdaşlıq edir. Onun bu jurnalda çap olunmuş "Millət necə tarac olur-olsun, 
nə işim var" adlı şeri dillər əzbəri olmuşdu. 1906 - 1910-cu illərdə Sabir "Molla 
Nəsrəddin" jurnalında 156 şeir çap etdirmişdir. Şeirlərinə görə mürtəce qüvvələr 
tərəfindən təqiblərə məruz qalan şair onları daim dəyişilən təxəllüslərlə (cəmi 40-a 
yaxın təxəllüs arasında ən çox istifadə etdiyi "Hophop", "Ağlar güləyən", 
"Boynuburuq" təxəllüsləri idi) çap etdirmək məcburiyyətində qalmışdır. "Molla 
Nəsrəddin" jurnalında iştirakı Sabirin yaradıcılığının ən yetkin, məhsuldar 
dövrüdür. Hələ 1905-ci ildə çap olunmuş "Beynəlmiləl" şeri Sabiri xalqlar 
dostluğunun təbliğatçısı kimi tanıtmaqdan əlavə, onun realizm, tərəqqi və 
demokratiya uğrunda mübarizə aparacağına işarə edən manifest ruhlu əsər idi. 
O, Azərbaycanın digər qəzet və jurnalları ilə də əməkdaşlıq edirdi. Mirzə 
Ələkbər Sabir 1906 - 1908-ci illərdə "Dəbistan", "Rəhbər", "Füyuzat", "Tazə 
həyat"da, 1909 - 1910-cu illərdə "Həqiqət" və "Zənbur"da şeirlər və tərcümələrlə 
çıxış etmişdir. Azərbaycan ədəbiyyatının incilərindən sayılan "Niyə mən dərsdən 
qaçdım", "Axundla keşişin vədi" kimi felyetonlarını o, Cəlil Məmmədquluzadə ilə 
birlikdə yazmışdır. 
1908-ci ildə Sabir Bakı quberniyası ruhani idarəsində xüsusi komissiya 
qarşısında imtahan verərək şəriət müəllimi olmaq hüququ qazanır və Şamaxıda 
"Ümid" adlı məktəb açır. Yeni üsullu tədris sistemi əsasında qurulmuş bu məktəb 
Şamaxının ictimai həyatında çox mühüm rol oynamışdır. Lakin məktəbdəki 
fəaliyyəti böyük qüvvə və zəhmət tələb edir, bu isə şair kimi onu qane etmirdi. 
1910-cu ildə Bakıya köçən Mirzə Ələkbər Sabir "Tazə həyat", "Həqiqət" 
qəzetləri redaksiyalarında, "Səda" mətbəəsində müsəhhih (korrektor) işləmiş, 
"Nəşri-maarif” cəmiyyətinin Balaxanı məktəbində dərs demişdir. Lakin qara ciyər 
xəstəliyindən əziyyət çəkən şairin halı günü-gündən pisləşirdi. Cəlil 
Məmmədquluzadə və Həmidə xanım Sabiri müalicə üçün Tiflisə dəvət edirlər. 3 
aylıq müalicə kursundan sonra belə yüngüllük hiss etməyən şair 1910-cu ilin 
dekabrında Şamaxıya qayıdır və ömrünün son aylarını ağır maddi çətinliklər içində 
yaşayır. 
212 
 
Yaradıcılığının ilk çağlarında lirik şair kimi tanınan Mirzə Ələkbər Sabir 
qəzəl, qəsidə, rübai, mərsiyə, növhə janrlarında şeirlər yazmışdır. Lakin tədricən 
ictimai satiraya daha çox meyl edən şair satira yazmağa başlayır və 1905-ci ildən 
artıq inqilabi satiranın əsasını qoyur. Qasım bəy Zakir, Baba bəy Şakir, Seyid 
Əzim Şirvaninin ədəbi irsinin davamçısı olan Sabir çarizmin milli zülmünün, sosial 
ədalətsizliyə əsaslanan yaramaz ictimai quruluşun qəniminə çevrilmişdir. Xalqı 
soyub-talayanlara, ictimai tərəqqiyə mane olanlara qarşı kəskin mövqe tutan şair 
xurafat və mövhumat, köhnəlmiş adət-ənənələr, həmçinin müstəbid çar, şah və 
sultan rejimlərinin əleyhinə satirik şeirlər yazırdı. Eyni zamanda milli və sosial 
azadlıq ideyalarının və mübarizəsinin tərənnümü də Sabir şerinin başlıca 
mövzularından olmuşdur. Azərbaycan ədəbiyyatının, eyni zamanda ictimai və 
bədii fikrinin ən böyük simalarından olan Sabir tənqidi realizmin qüdrətli 
nümayəndəsi kimi ədəbi irsimizdə dərin iz qoymuşdur. Humanizm və azadlıq 
ideyaları Sabir realizminin canıdır. Sabirin şeirləri Azərbaycan ədəbiyyatı və 
mətbuatında inqilabi-demokratik meyillərin möhkəmlənməsinə ciddi təsir 
göstərmişdir. Eyni zamanda romantizm, dini-sxolastik və formalist şeirlər əleyhinə 
çıxış edən şair xalq mənafeyinə xəyanət, istismarçılara isə yaltaqlıq edən yazıçı və 
şairləri "əxlaqsız" adlandırırdı. O, həqiqi sənətkar üçün vətənpərvərliyi, xəlqiliyi, 
"əsrin aynası" olmağı müqəddəs vəzifə sayırdı, "Pisi pis, əyrini əyri, düzü həmvar" 
yazmağı tövsiyə edirdi. Şair "Nə yazım?", "Atmış niqabi-hüsnün", "Ey alnı ay" 
şeirlərində özünün ədəbi-tənqidi və estetik fikirlərini izah etmişdir. Böyük bədii 
ümumiləşdirmə qüvvəsinə malik Sabir realizmi xalqın müxtəlif zümrələrindən olan 
satirik tipləri ifşa edir, onların tarixi inkişaf prosesində mövqeyi və daxili aləmi 
haqqında oxucuda canlı, inandırıcı təsəvvür yaradırdı. Onun yaratdığı bu tipik 
obrazlar isə tarixi, milli və etnoqrafik koloriti, həqiqətə uyğunluğu ilə 
diqqətəlayiqdir. "Bakı fəhlələrinə", "Təraneyi-əsilanə", "Fəhlə, özünü...", "Əkinçi", 
"Ağlaşma", "Bizə nə?", "Dilənçi" və s. şeirlərində Sabir fəhlə və kəndlilərin ağır 
həyat tərzini canlandırmağa müvəffəq olmuşdur. Azərbaycanı vahid görmək arzusu 
ilə yaşayan sair öz şeirlərində Cənubi Azərbaycanda şah rejiminə qarşı aparılan 
mübarizəni alqışlamış və hətta azadlıq mübarizəsinin lideri Səttarxana şeir həsr 
etmişdir. 
Mürtəce qüvvələrin bütün təhqirlərinə, ətrafını bürüyən "tənə seli"nə 
baxmayaraq, şair yaradıcılıq məramına, vətəndaşlıq borcuna daim sadiq qalmış, 
sonadək ideallarının qələbəsinə inanmışdır. 
Sabirin poeziyasında lirik motivlər də qüvvətlidir. Çox hallarda onun lirik 
şeirlərində zalımlara nifrət məzlumlara məhəbbət hissi ilə üzvi birləşmişdir. Onun 
"Neylərdin, ilahi", "Yaşadıqca xərabə Şirvanda", "Ruhum" və s. şeirləri bilavasitə 
lirik janrda yazılmışdır. Sabir uşaqlar üçün də yazmışdır. Onun uşaq şeirləri XX 
213 
 
XX əsrin əvvəllərində Azərbaycanda ən 
hörmətli ziyalılardan biri də Əli bəy Hüseynzadə 
olmuşdur. Onun azərbaycanlılardan “türk qanlı, 
müsəlman etiqadlı, firəng fikirli, Avropa qiyafəli 
fədai” yetişdirmək ideyası çox sürətlə “türkləşmək, 
islamlaşmaq, müasirləşmək” şəklində cəmiyyət 
arasında yayılmış, tədricən siyasi şüara çevrilmişdir. 
Türkdilli xalqların birləşməsini arzulayan Əli bəyin 
idealı Çin səddindən Ərəbistan səhralarınadək əraziləri 
əhatə edən böyük Turan imperiyası və ən sevimli 
sözləri isə:  
“Eylər dili Çin səddinədək hökmünü icra, 
Bir ucudur Altay bu yerin, bir ucu səhra” – idi. 
Əli bəy Hüseynzadənin adı Azərbaycan 
tarixinə görkəmli ictimai xadim, pedaqoq, həkim, 
jurnalist, yazıçı-publisist, rəssam, musiqişünas kimi 
yazılmışdır. 
 
əsrin əvvəllərində yaranmaqda olan Azərbaycan uşaq ədəbiyyatının ən yaxşı 
nümunələrindəndir. 
Sabirin şeir dili canlı xalq dili və klassik Şərq şerinin ifadə xüsusiyyətləri 
əsasında formalaşmış zəngin, rəngarəng, duzlu-məzəli dildir. 
Azərbaycan xalqının milli şüurunun, özünüdərkinin formalaşmasında, 
istiqlal uğrunda mübarizəsində müstəsna əhəmiyyətə malik Mirzə Ələkbər Sabir 
1911-ci il iyulun 12-də Şamaxı şəhərində vəfat etmiş və "Şaxəndan" ("Şahi 
Xəndan) şəhər qəbiristanlığında dəfn olunmuşdur. 
 
Əli bəy Hüseynzadə 
      (1864-1940) 
Əli bəy 
Hüseynzadə 1864-cü ildə Salyan şəhərində anadan olmuşdur. Mədrəsədə dərs 
deyən atası Hüseyn bəy oğlunu da müəllim görmək istəyir və qohumları axund 
Əhməd Hüseynzadədən məsləhət istəyir. Qafqazın şeyxülislamı vəzifəsini tutan 
axund Əhməd oğlanı Tiflisə gətizdirir və burada Qafqaz Müsəlmanları Ruhani 
İdarəsinin nəzdində ali sinifli məktəbə qəbul etdirir. Məktəbi bitirən Əli bəy 1875-
ci ildə Tiflisdəki 1-ci şəhər gimnaziyasına daxil olur və 1885-ci ildə buranı 
müvəffəqiyyətlə bitirir. 
Ruhani olmaq istəməyən Əli bəy Hüseynzadə 1885-ci ildə Peterburqa 
yollanır və Peterburq Universitetinin fizika-riyaziyyat fakültəsinə daxil olur. 
Burada o, 1889-cu ilədək təhsilini davam etdirir və universiteti müvəffəqiyyətlə 
bitirir. Lakin Əli bəyin texniki sahəyə bir elə həvəsi olmamışdır. Dərs proqramına 
214 
 
aid olan ədəbiyyatdan daha çox, o, türkdilli xalqların tarixi və ədəbiyyatına aid 
kitablar oxuyurmuş, islam tarixi və dəyərlərinə maraq göstərirmiş. Tələbə siyasi 
dərnəklərinin fəal üzvü olan Əli bəy çarizmin türk-müsəlman xalqlarına qarşı 
apardığı siyasətə qarşı çıxmışdır. Nəticədə onun adı bir çox polis protokollarında 
hallanmış, faktik olaraq potensial inqilabçıların "qara siyahı” sına salınmışdır. Bu 
zaman Ə.Hüseynzadə həm də ədəbi fəaliyyətlə məşğul olmağa başlamış, əsasən 
lirik şeirlər yazmışdır. 
Rusiyanın onunçün cansıxıcı mühitində yaşaya bilməyən Əli bəy 
Hüseynzadə gözlənilmədən İstanbula yollanır. 
Türk dünyasının nicatını Osmanlı dövlətində görən Əli bəy burada ali 
təhsil almaq qərarına gəlir. 1890 - 1895-ci illərdə Ə.Hüseynzadə İstanbul 
Universitetinin hərbi tibb fakültəsində ali təhsil alır. Universiteti bitirdikdən sonra 
o, 1895 - 1897-ci illərdə İstanbulda Heydərpaşa hərbi hospitalında dermatoloq 
ixtisası üzrə həkim işləyir. Əli bəy 1897-ci ildə yüzbaşı rütbəsində Türkiyənin 
Balkanlarda apardığı müharibənin Tesaliya cəbhəsinə göndərilir və 3 il döyüş 
bölgəsində olur. Burada o, müharibənin törətdikləri fəlakətləri öz gözləri ilə görür. 
1900-cü ildə Əli bəy cəbhədən qayıdır, İstanbul Universitetinin dəri-zöhrəvi 
xəstəlikləri üzrə kafedrasında professor köməkçisi vəzifəsində çalışır. Bu illərdə 
onun çap etdirdiyi əsərlər Türkiyə tibb elminin inkişafına müəyyən töhfə 
vermişdir. "Sifilis", "Vəba və mikrobu", "Ensiklopedik türk lüğəti" kimi əsərləri 
osmanlı ictimaiyyəti və peşəkar həkimlər tərəfindən müsbət qarşılanmışdır. 
Hərbi həkim kimi çalışdığı dövrdə Əli bəy vaxtaşırı əbədi fəaliyyətlə də 
məşğul olur; o, alman alimi F.Bodenştedtin Ömər Xəyyam haqqında yazdığı əsəri, 
şairin bir neçə rübaisini, Hötenin "Faust" əsərini türk dilinə çevirərək nəşr etdirir. 
Bu dövrdə Əli bəy Hüseynzadə öz əsərlərini "Ə.H" və "Səlyani" təxəllüsləri ilə 
imzalamışdır. 
Türkiyəyə böyük məhəbbət hissi ilə yanaşan Əli bəy Osmanlı 
sultanlarının özbaşınalıqlarını, onların konservatizmini ölkənin inkişafına mane 
olan səbəblər hesab etmişdir. O, ölkədə köklü islahatların tərəfdarı olmuşdur. Əli 
bəy siyasi dərnəklərdə fəal iştirak etməyə başlamış və burada bir çox tərəqqipərvər 
ziyalı ilə tanış olmuşdur. Türkiyə ziyalıları Abdulla Cövdət, İsak Sükuti və İbrahim 
Temo ilə dostluq edən Əli bəy İstanbulda "İttihad və tərəqqi" partiyasının əsasını 
qoyur və sultan Əbdülhəmid rejiminə qarşı çıxır. Buna görə təqib olunan Əli bəy 
1903-cü ildə Türkiyəni tərk edir və Bakıya gəlir; o burada həkim kimi fəaliyyət 
göstərmək istəyirdi. 
Lakin Rusiya məmurları ona həkimlik fəaliyyəti ilə məşğul olmağa icazə 
vermirlər və Əli bəy "Kaspi" və "Baku" qəzetləri ilə əməkdaşlıq etməyə başlayır. 
İşgüzarlığı və jurnalist intuisiyası ilə seçilən Əli bəy çox keçmir ki, Hacı 
215 
 
Zeynalabdin Tağıyevin maliyyələşdirdiyi "Həyat" qəzeti və "Füyuzat" jurnalından 
dəvət alır və 1905 - 1907-ci illərdə bu orqanlarda çalışır. 
Azərbaycanda Əli bəyin siyasi-ictimai fikirləri xalq tərəfindən rəğbətlə 
qarşılanırdı və odur ki 1905-ci ildə o, bir nüfuzlu şəxs kimi "Ümumrusiya 
müsəlmanlarının ehtiyaclarına dair" adlı müraciəti təqdim etmək üçün Peterburqa 
gedən 11 nəfərlik heyətə üzv seçilir. O həmçinin Rusiya Müsəlman İttifaqının gizli 
qurultaylarında iştirak edir. Türk-müsəlman xalqlarının birliyini arzulayan, bunun 
uğrunda çalışan Əli bəyin "Türklər kimdir və kimlərdən ibarətdir?", "Türk dilinin 
vəzifeyi-mədəniyyəsi", "Məcnun və Leylayi-islam", "Yazımız, dilimiz" məqalələri 
Azərbaycandan kənarlarda belə böyük maraqla oxunurdu. İlk dəfə olaraq məhz o, 
"Məcnun və Leylayi-islam" məqaləsində Turan imperiyasının qurulmasının və 
onun tərkibində bütün türkdilli xalqların birləşməsinin vacibliyini vurğulamışdır. 
Əli bəy Hüseynzadənin idealı "türk qanlı, müsəlman etiqadlı, firəng 
fikirli, Avropa qiyafəli fədai"dir. Onun fikrincə, məhz belə insanlar türk xalqlarını 
zülmətdən qurtara bilər. Əli bəyin fikirləri "türkləşmək, islamlaşmaq, 
müasirləşmək" şəklində cəmiyyət arasında yayılır və tədricən siyasi məsləkə 
çevrilirdi. 
Onun bu ideyaları təkcə Rusiya hakim dairələri deyil, Osmanlı sultanı 
tərəfindən də mənfi qarşılanmış və nəticədə "Füyuzat" jurnalı bağlanmışdır. 
Bundan sonra Əli bəy Hüseynzadə pedaqoji fəaliyyətlə məşğul olmağa başlamış, 
Bakıda "Səadət" məktəbinin müdiri olmuş və burada müasir tələblərə cavab verən 
tədris prosesi qurmuşdur. Eyni zamanda o, "Tərəqqi" və "Həqiqət" qəzetləri ilə 
əməkdaşlıq etmiş, Azərbaycanın siyasi həyatında baş verən vacib proseslərə öz 
münasibətini bildirmişdir. Onun məqalələrində fəlsəfə, tarix, siyasət, sosiologiya, 
ədəbiyyatşünaslıq, musiqişünaslıq problemləri də öz əksini tapmışdır. Əli bəy 
Hüseynzadə çoxşaxəli fəaliyyəti ilə Azərbaycan ədəbi-elmi fikri tarixində 
M.F.Axundzadənin ardınca yeni bir mərhələnin başlanğıcını qoymuşdur. Məhz 
onun sayəsində Azərbaycanda "füyuzatçılar" adlı ədəbi-fəlsəfi məktəb yaranmışdır. 
Əli bəy Hüseynzadənin "Siyasəti-fürusət" əsərində türkçülük ideyası 
formalaşmış, türkçülüyün elmi-nəzəri əsasları işlənmişdir. Bu əsər turançılığın 
məfkurə hərəkatına çevrilməsinə gətirib çıxarmışdır. 
1908-ci ildə Türkiyədə sultan Əbdülhəmidin rejimi devrilir və inqilabçı 
dostlarının dəvəti ilə 1910-cu ildə Əli bəy Türkiyəyə qayıdır. İstanbul 
Universitetində tibb kafedralarının birində pofessor vəzifəsində çalışan 
Hüseynzadə Türkiyənin siyasi, ictimai və mədəni həyatında yaxından iştirak etmiş, 
Əhməd Ağaoğlu, Yusif Akçura, Ziya Gökalp, Məhəmməd Əmin Rəsulzadə ilə 
“Türk dərnəyi”ndə fəaliyyət göstərmişdir. I Dünya müharibəsi illərində o, Qərbi 
Avropa ölkələrində keçirilən tədbirlərdə fəal iştirak etmiş və var qüvvəsi ilə 
türkçülük ideyalarını yaymağa çalışmışdır. 
216 
 
1918-ci ildə Türkiyə hökumətinin qərarı ilə Azərbaycana kömək məqsədi 
ilə göndərilmiş heyətin tərkibində Əli bəy də Gəncəyə gəlmişdir. 
Türkiyədə cümhuriyyət yaradılanda Əli bəy onu ürəkdən alqışlamış, 
Mustafa Kamal paşa Atatürkü dəstəkləmişdir. 
1916 - 1917-ci illərdə Berlin və Stokholm konfranslarında iştirak edən Əli 
bəy Hüseynzadə yenə də turançılıq ideyasını bəyan etmiş, onu yaymağa çalışmışdr. 
1926-cı ildə Bakıda keçirilən türkoloji qurultayda Əli bəyin iştirakı sovet 
hakim dairələri üçün  nə qədər arzuolunmaz  idisə, Azərbaycan ictimaiyyəti üçün 
bir o qədər xoş idi. Azərbaycan müstəqilliyinin sovet süngüləri ilə məhv edilməsini 
ürək ağrısı ilə qarşılayan Əli bəy vətəninin yenidən müstəqil olacağına ümidini 
itirmirdi. 
Əli bəy Hüseynzadənin azərbaycanlılar haqqında söylədiyi fikirlər indi də 
aktualdır: "Biz insanız. Məzlum olan sinifləri zalım siniflərin təcavüzündən azad 
etməyə çalışacayız. Biz Qafqazlıyız. Qafqaz əhlinə və ümumidarəsinə özü baxa 
bilmək üçün lazım gələn muxtariyyət tələb ediriz. Biz müsəlmanız. Binaən-əleyh 
öz əqaidi-diniyyəmizə, hürriyyəti-vicdanəmizə hər nə lazımsa, onu istəyiriz. Biz 
türküz. Dilimizin, lisanımızın tərəqqisinə mane olan hər növ sədlərin, divarların 
yıxılmasına, rəf olunmasına qeyrət ediriz". 
Əli bəy Hüseynzadə 1940-cı ildə İstanbulda vəfat etmişdir. 
217 
 
Azərbaycanın ictimai mühitinə “İslamçılıq, 
qərbçilik və türkçülük” şüarı ilə ifadə olunan 
dünyagörüşünü Əhməd bəy Ağayev gətirmişdir. O, 
Qərb mədəniyyətindən öyrənmək, lakin dünyaya 
islami dəyərlər mövqeyindən baxmaq tələbi ilə çıxış 
etmişdir. Eyni zamanda, türklərdə türkçülük şüurunun 
oyanmasına böyük əhəmiyyət vermişdir. Əhməd bəy 
Ağayevin bu fikirləri sonralar sovet hakimiyyəti 
illərində ona “panislamist”, “pantürkist” damğalarının 
vurulmasına səbəb olmuşdur. Sovet dövründə 
kommunist ideoloqlar tərəfindən Ağayevin adının 
çəkilməsi, əsərlərinin çap olunması və oxunması 
qadağan edilmişdi. 
Azərbaycan tarixinə Əhməd bəy Ağayevin adı 
türkçülük hərəkatının ideoloqlarından biri, görkəmli 
ictimai-siyasi xadim, publisist, yazıçı, islamşünas kimi 
yazılmışdır. 
Əhməd bəy Ağayev 
    (1869-1939) 
Əhməd bəy Ağayev 1869-cu ildə Şuşa şəhərində  anadan olmuşdur. Atası 
Mirzə Həsən bəy XVIII əsrdə Qarabağ xanlığının əsasını qoymuş Pənahəli xan 
Cavanşirin nəslindən idi. Əhməd bəy ilk təhsilini Şuşadakı rus məktəbində 
almışdır. Buranı bitirdikdən sonra atası onu Tiflisə göndərmişdir. Burada Əhməd 
bəy Tiflis gimnaziyasına daxil olmuşdur. 
Tiflis gimnaziyasını müvəffəqiyyətlə bitirən Əhməd bəy Ağayev 
Rusiyanın paytaxtı Peterburq şəhərinə getmiş və Mühəndis-Texniki İnstitutuna 
daxil olmuşdur. Lakin hələ gimnaziya illərindən onun humanitar elmlərə böyük 
həvəsi yaranmışdı. Odur ki, Əhməd bəy təhsilini yarımçıq qoyub humanitar 
elmlərlə məşğul olmaq qərarına gəlir. O, Fransanın paytaxtı Parisə yollanır. Burada 
dil öyrənməklə bərabər, o, hüquq məktəbində təhsil alır, daha sonra isə dünyanın 
ən məşhur elm-təhsil ocaqlarından sayılan Paris Sorbonna Universitetinə daxil 
olur. Hüquqşünas təhsili almasına baxmayaraq o, Şərq xalqlarının tarixi ilə 
dərindən maraqlanır, ərəb, fars və türk (osmanlı) dillərini mükəmməl öyrənir. 
1890-cı ildən etibarən Əhməd bəy Ağayev imzası ilə Fransanın müxtəlif 
jurnal və qəzetlərində məqalələr çap edilməyə başlanır. Bu məqalələr əsasən Şərq 
fəlsəfəsi və ədəbiyyatına həsr olunmuşdu. 1892-ci ildə o, Londonda keçirilən 
beynəlxalq şərqşünaslıq konqresinə dəvət alır və həmin konqresdə "Şiə məzhəbinin 
mənbələri" adlı mövzuda çıxış edir. Bu mövzuda yazdığı məqalə məşhur Kembric 
Universiteti tərəfindən bir neçə Avropa dillərinə tərcümə edilir. Qacarlar 
218 
 
sülaləsindən olan İran şahı isə Əhməd bəyə üzük göndərir. Ağayevin məqalələri 
eyni zamanda Tiflisdə rus dilində çıxan "Kavkaz" qəzetində də çap olunurdu. 
Parisdə Əhməd bəy "müsəlman dünyasının mümtaz siması" adlandırılan, Şərqin 
böyük mütəfəkkiri, ictimai-siyasi xadimi Şeyx Cəmaləddin Əfqani ilə tanış 
olmuşdu. O, Parisdə fəaliyyət göstərən osmanlı mütəfəkkirləri ilə də tanış olmuş və 
sonralar "Gənc türklər" adı ilə tanınan təşkilatın yaranmasının şahidi olmuşdur. Bu 
tanışlıqlar onun dünyagörüşünün formalaşmasına, sonrakı ictimai-siyasi 
fəaliyyətinin istiqamətinə böyük təsir göstərmişdir. 
1894-cü ildə Əhməd bəy Azərbaycana qayıtmış və burada "Məşriq" 
qəzetinin çap edilməsi üçün icazə istəmişdir. Qəzetdə islam və türk dünyasının 
problemləri barədə, onların həlli yollarının axtarılması istiqamətində yazılar çap 
etmək niyyətində olduğunu bildirdikdə çar məmurları onun nəşrinə icazə 
verməmişdir. Nəticədə Əhməd bəy Şuşaya getmiş. və 1896-cı ildən burada realnı 
məktəbdə fransız dilindən dərs deməyə başlamışdır. O həmçinin şəhərdə 
qiraətxana-kitabxana açmış, ilk teatr tamaşaları təşkil etmişdir. Qarabağın ictimai-
siyasi həyatında çox mühüm rol oynayan Əhməd bəy olduqca böyük nüfuz sahibi 
idi. Haqqında yaxşı sözlər eşidən məşhur xeyriyyəçi Hacı Zeynalabdin Tağıyev 
onu Bakıya dəvət edir və realnı məktəbə fransız dili müəllimi vəzifəsinə 
düzəlməsinə yardımçı olur. Əhməd bəy Ağayev eyni zamanda "Kaspi" qəzetində 
də işləmiş və hətta qəzetin ədəbi şöbəsinin müdiri olmuşdur. 
Əhməd bəy özünün ən yaxşı əsərləri sayılan bir sıra kitab və elmi 
məqalələrini məhz bu dövrdə yazmışdır. "İslama görə və islam aləmində qadın", 
"İslam, axund və hatifulqeyb" kitabları, "Kaspi" qəzetində dərc etdirdiyi 
"Müsəlman söhbətləri", "Müsəlman xalqlarının vəziyyəti" adlı silsilə məqalələri 
Əhməd bəyə bütün müsəlman Şərqində şöhrət qazandırmışdır. Əsərlərində 
müsəlman dünyasının durumunu təsvir edən, bu ağır vəziyyətin səbəblərini 
araşdıran, islam dünyasına böhtan atan avropalı müəlliflərə tutarlı cavablar verən 
Əhməd bəy çıxış yolunu maariflənməkdə və mübarizədə görürdü. Onun əsərləri 
Tiflisdə çıxan "Şərqi-Rus" qəzetində və hətta Hindistanın Kəlküttə və Misirin 
Qahirə şəhərlərində dərc olunmuşdur. 
Əhməd bəy Ağayev "Nicat", "Nəşri-maarif, "Səadət" xeyriyyə 
cəmiyyətlərinin təşkil edilməsində yaxından fəaliyyət göstərmişdir. 
1905 - 1907-ci illərdə Əhməd bəy "İrşad", "Həyat", "Tərəqqi" qəzetərini 
nəşr etdirmişdir. O həmçinin rus dilində də "Proqress" adlı bir qəzet hazırlayıb 
buraxdırmışdır. Bu qəzetlər azərbaycanlıların milli düşüncəsinin formalaşmasında 
böyük rol oynamışdır. Əhməd bəy məqalələrində erməni daşnaklarının iç üzlərini 
açmış, onların arxasında rus çarizminin dayanmasını açıq şəkildə bildirmişdir. 
1906-cı ilin fevralında Qafqaz canişini Tiflisdə "barışıq qurultayı" 
keçirəndə Əhməd bəy Ağayev Ə.Topçubaşov, Q.Qarabəyov və İ.Hacınski ilə 
219 
 
birlikdə Bakı şəhərinin nümayəndələri kimi iştirak etmiş və azərbaycanlıların 
proqramını bəyan etmişdir. Çıxışı zamanı konkret faktlar gətirən Əhməd bəy 
erməni millətçi partiyalarının buraxılmasını tələb etmiş, əks təqdirdə 
azərbaycanlıların hərbi dəstələr yaratmağa məcbur olacağını bəyan etmişdir. 
"Barışıq qurultayı" heç bir əməli nəticə vermədiyindən Əhməd bəy 
"Difai" partiyasını təşkil etmişdir. Partiya erməni təcavüzünün qarşısının 
alınmasında danışıqlar yolundan başqa, hərbi dəstələr yaratmaq yolunu da tövsiyə 
etmişdir. Azərbaycanlı xeyriyyəçilərin hesabına azərbaycanlılardan təşkil olunmuş 
bu dəstələr Naxçıvanda, Qarabağda, Zəngəzurda erməni quldurlarının və onların 
havadarlarının hücumlarının qarşısını almaqda böyük rol oynamışdır. Partiyanın 
fəaliyyəti çar hökumətini bərk narahat etmişdir. 
Bakı müsəlman sahibkarlarının xahişi ilə iki dəfə Peterburqa yollanan 
Əhməd bəy Ağayev şəxsən imperatorun və nazirlərin qəbulunda olmuşdur. O, 
Nobel, Rotşild və digər xarici neft maqnatlarının azərbaycanlıları yaşadıqları 
ərazilərdən zorla qovmaları barədə məlumat vermiş, bütün neft yataqlarına sahib 
olmaq üçün xarici şirkətlərin ən çirkin əməllərə belə əl atdıqlarını sübut etmişdir. 
Nəticədə azərbaycanlıların Bakı ətrafındakı torpaqlardan köçürülməsi 
dayandırılmışdır. Lakin Bakıya qayıdan Əhməd bəy çar məmurlarının güclü təzyiqi 
və təqibi ilə üzləşmişdi. 
1909-cu ildə Əhməd bəy Ağayev Türkiyəyə mühacirətə getmək 
məcburiyyətində qalır. İstanbulda o, "Gənc türklər"lə yaxınlaşır, "İttihad və 
tərəqqi" partiyasına üzv olur. "Tərcümani-həqiqət" qəzetinin redaktoru olduğu 
dövrdə o həmçinin "Türk yurdu" jurnalı ilə də əməkdaşlıq edir. Əli bəy 
Hüseynzadə, Ziya Gökalp, Yusif Akçura, Həmdullah Sübhi və başqaları ilə birgə 
fəaliyyət göstərən Əhməd bəy türkçülük hərəkatının əsas ideoloqlarından 
olmuşdur. Onun bu fəaliyyəti diqqətsiz qalmamış və o, Osmanlı parlamentinə 
deputat seçilmişdir. 
1915-ci ildə Rusiya ərazisində yaşayan azsaylı xalqların Lozanna 
konfransında Azərbaycanı təmsil edən Əhməd bəy ABŞ prezidenti V.Vilsona 
azərbaycanlıların acınacaqlı vəziyyətindən xəbər verən müraciət çatdırmışdır. 
1918-ci ildə Azərbaycana köməyə göndərilmiş osmanlı qoşunlarının 
komandanı Nuru paşanın siyasi müşaviri məhz Əhməd bəy Ağayev olmuşdur. 
Azərbaycandakı fəaliyyəti dövründə dövlət aparatının təşkilində əlindən gələn 
köməyi əsirgəməyən Əhməd bəy Azərbaycan parlamentinə üzv seçilmişdir. 
Osmanlı qoşunları Azərbaycandan çıxarılandan sonra Əhməd bəy ingilis 
qoşunlarının komandanı Tomsonla danışıqlar   aparan Azərbaycan nümayəndə 
heyətinin tərkibində olmuşdur. O, Paris sülh konfransına yollanan Azərbaycan 
nümayəndə heyətinin tərkibində olmuş, lakin İstanbulda ingilislər tərəfindən həbs 
edilmiş və türkçülüyü və islamçılığı yayan bir "jurnalist və deputat" kimi Malta 
220 
 
Azərbaycanın şifahi ədəbiyyatının 
və musiqi folklorunun ən güclü sahələrindən 
biri aşıq poeziyası və aşıq havalarıdır. 
Folklorumuzun hər iki qolunun yaradıcıları 
Qurbani, Aşıq Abbas Tufarqanlı, Xəstə 
Qasım, Sarı Aşıq, Aşıq Hüseyn Bozalqanlı, 
Aşıq Şəmşir, Aşıq Alı və başqaları kimi 
böyük sənətkarlar olmuşdur. Azərbaycan 
aşıqları arasında Aşıq Ələsgərin xüsusi yeri 
var. Aşıq Ələsgər orijinal və təbii təşbeh, 
bənzətmə, istiarə və s. bədii təsvir vasitələri 
işlətmiş, aşıq poeziyasının bütün növlərində 
şeirlər qoşmuş, yeni formalar və aşıq 
havaları yaratmışdır. Aşıq Ələsgərin bədii 
yaradıcılığı aşıq şerinin inkişafına qüvvətli 
təsir göstərmişdir. O, bütün Cənubi 
Qafqazda, Dağıstanda və bir sıra türkdilli 
xalqlar arasında böyük şöhrət qazanmışdır. 
 
adasına sürgün edilmişdir. 26 aylıq sürgündən sonra Atatürkün təklifi ilə türklər 
tərəfindən tutulmuş ingilis əsgərləri ilə dəyişdirilən Əhməd bəy yenidən milli 
hərəkata qoşulmuş, qurtuluş savaşının fəal iştirakçılarından olmuşdur. 
20-ci illərdə Türkiyənin mətbuat bürosunda müdir işləyən Əhməd bəy 
Ağayev iki dəfə Türkiyə Böyük Millət Məclisinə deputat seçilmişdir. O, Ankara 
Universitetinin professoru və "Hakimiyyəti-milliyyə" qəzetinin redaktoru 
olmuşdur. 
Əhməd bəy Ağayev 1939-cu ildə İstanbulda dünyasını dəyişmiş və orada 
da dəfn edilmişdir. 
 
Aşıq Ələsgər 
 (1821-1926) 
Aşıq Ələsgər (Alməmməd 
oğlu) 1821-ci ildə Azərbaycanın 
Göyçə mahalının Ağkilsə kəndində 
anadan olub. Hazırda Ermənistan 
Respublikasının işğalında olan bu kənd adı dəyişdirilmiş Vardenis rayonu 
ərazisindədir. Hələ gənc yaşlarında Azərbaycan aşıq poeziyasının on görkəmli 
nümayəndələrindən biri sayılan Aşıq Alının şagirdi olmuş Ələsgər onun sayəsində 
aşıq sənəti ənənələrini dərindən öyrənmişdir. Azərbaycan musiqi və poeziyası 
tarixində böyük rol oynamış Qurbani, Aşıq Abbas Tufarqanlı, Xəstə Qasım, Sarı 
Aşıq, Aşıq Hüseyn Bozalqanlı, Aşıq Şəmşir kimi ustadların zəngin təcrübəsi və 
bədii irsinə arxalanan Ələsgər əvvəlcə klassik aşıq havalarını ifa etmiş və sonradan 
özü Aşıq Ələsgər adı ilə tanınmağa başlayanda isə aşıq poeziyasını son dərəcə 
gözəl əsərləri ilə zənginləşdirmişdir. 
221 
 
Aşıq havaları Azərbaycan musiqi folklorunun əsas qollarından birini təşkil 
edir. Müxtəlif dövrlərdə aşıqların repertuarında daim işlənib kamilləşən aşıq 
havaları xalqımız tərəfindən qorunmuş və nəsildən-nəslə ötürülmüşdür. Beləliklə, 
hal-hazırda yüzdən artıq klassik hava və onların variantları mövcuddur. Əsrlərdən 
bəri bu havalarda müəyyən ucalıqlı səs münasibətləri, həmçinin xüsusi səciyyəvi 
xallar, guşə, melodika və kadanslar, vəznlər əmələ gəlmişdir. Alimlərin fikrincə, 
şifahi xalq ədəbiyyatımızın tərkib hissəsi sayılan aşıq havaları xalq dastanları ilə 
bir vaxtda yaranmış, əvvəllər yalnız dastanlarda, sonra isə həm də müstəqil şəkildə 
ifa olunmağa başlanmışdılar. Aşıq havaları məzmun və xarakterinə görə 
qəhrəmanlıq ruhunda, lirik və nəsihətamiz planda, satirik və komik səciyyəli olur. 
Bu havalarda insan mənəviyyatının ən ülvi, nəcib keyfiyyətləri, xalqın sevinc və 
kədəri, vətənpərvərliyi, zülm və əsarətə qarşı etirazı, qəhrəmanlıq və rəşadəti əks 
olunmuşdur. Aşıq havaları məhəbbət və qəhrəmanlıq havalarına bölünsə də, 
əslində, məhəbbət havalarında qəhrəmanlıq, qəhrəmanlıq havalarında məhəbbət 
motivlərinə də rast gəlmək olar. "Koroğlu", "Misri", "Orta divani”də mərdlik, 
cəsurluq, "Qəmərcan", "Gözəlləmə", "Göyçəgülü" ndə oynaqlıq, şən əhval-
ruhiyyə, "Dilqəmi", "Yanıq Kərəmi", "Təcnis"də lirik məhəbbət duyğuları, qüssə 
və həsrət motivləri ifadə edilir. 
Aşıq Ələsgərin yaradıcılığında məhəbbət lirikası əsas yer tutur. Onun 
şeirlərində azad və səmimi məhəbbət, nəcib insani keyfiyyətlər tərənnüm olunur. 
Bununla bərabər, o, sosial yönümlü şeirlər yazmış, bir sıra şeirlərində xalqın ağır 
həyatını təsvir etmiş, zülm və zorakılığı, ictimai ədalətsizliyi, mürtəce hakimlər və 
din xadimlərini, cəhalət və nadanlığı, tüfeyliliyi kəskin tənqid etmişdir. Şeirləri 
yüksək bədii sənətkarlıq nümunəsi olduğundan dərhal təkcə Azərbaycanda deyil, 
ondan kənarlarda da yayılmışdır. 
Aşıq havalarının formalarının yaradılmasında başlıca prinsip 
variantlılıqdır. Aşıq havalarının diapazonu kiçikdir, lakin musiqi ifadələrinin 
sonunda diapazon genişlənir. Aşıq havalarının ritmik xüsusiyyətləri şerin forma və 
vəzni ilə əlaqədardır. Onların melodiya və ritminin müəyyənləşdirilməsində 
misralardakı hecaların sayı həlledici rol oynayır. Müasir aşıqların ən çox işlətdiyi 
şeir formaları gəraylı, qoşma, təcnis, divani, müxəmməs və s.-dir. Maraqlıdır ki, 
ədəbi mətnin və melodiyanın xüsusiyyətindən asılı olaraq Aşıq Ələsgər bir hava 
üstündə bir neçə şeir oxuya bilirdi. 
Şur məqamı və onun şöbələri Aşıq Ələsgərin havalarının məqam əsasında 
başlıca yer tuturdu. Onun segah, bayatı-şiraz məqamlarında bəstələnmiş havaları 
da var. Musiqi ifa olunarkən əsas vasitə kimi sazdan istifadə edən ustad bəzən 
balabanın müşayiəti ilə ifa edirdi. Müşayiətedici melodiya vokal melodiyanın ya 
eyni olur, ya da dəmkeş funksiyasını daşıyırdı. Onun aşıq havalarının harmonik 
əsasını sazın köklərindən irəli gələn akkordlar kompleksi təşkil edirdi. Bunlardan 
222 
 
"Qaraçı kökü", "Dilqəmi kökü", "Ürfanı kökü" və s. əsas akkordlardır. Əsasən 
yuxarı registrdə oxuyan Aşıq Ələsgər bəndin sonunda aşağı registrə keçir və 
axırıncı səsi xeyli uzadırdı ki, bu da ümumilikdə aşıq havalarının ifaçılarının 
əksəriyyətinə xas olan cəhətdir. 
Qeyd etmək lazımdır ki, aşıqların sənətkarlıq xüsusiyyətləri və 
ustalıqlarından asılı olaraq eyni hava müxtəlif şəkildə oxunur. Azərbaycan xalq 
musiqisinin başqa janrları ilə qarşılıqlı əlaqədə inkişaf etmiş aşıq musiqisinin, ilk 
növbədə Aşıq Ələsgər kimi yüksək peşəkarlığı ilə seçilən ustadların peşəkar musiqi 
sənətinə güclü təsiri olmuşdur. Belə ki, Ü.Hacıbəylinin "Koroğlu", R.Qliyerin 
"Şahsənəm", Q.Qarayev və C.Hacıyevin "Vətən" operalarında, Q.Qarayevin 3-cü 
simfoniyasında, F.Əmirovun "Azərbaycan süitası”nda və başqa bəstəkarların 
əsərlərində aşıq havalarının üslub xüsusiyyətlərindən məharətlə istifadə edilmişdir. 
Aşıq Ələsgər orijinal və təbii təşbeh, bənzətmə, istiarə və s. bədii təsvir 
vasitələri işlətmiş, aşıq poeziyasının bütün növlərində şeir qoşmuş, yeni forma və 
aşıq havaları yaratmışdır. Aşıq Ələsgərin bədii yaradıcılığı aşıq şerinin inkişafına 
qüvvətli təsir göstərmiş, bütün Cənubi Qafqazda, Dağıstanda və bir sıra türkdilli 
xalqlar arasında geniş şöhrət qazanmışdır. 
Aşıq Ələsgər 1926-cı ildə boya-başa çatdığı Azərbaycan torpağında - 
Göyçə mahalının Ağkilsə kəndində vəfat etmişdir. 
Asıq Ələsgərin ədəbi irsi, digər Azərbaycan aşıqlarının ədəbi irsi kimi 
toplanıb dəfələrlə nəşr edilmişdir. Bununla belə, Azərbaycan mədəniyyətinin bir 
çox nailiyyətlərini öz adlarına çıxan bədnam qonşularımız "erməni aşıq 
musiqisi"nin mövcudluğu haqqında xəbərlər yayır, aşıq havalarımızı öz adlarına 
çıxmaq cəhdlərindən əl çəkmirlər. 
223 
 
Azərbaycan dramaturgiyasının inkişafında 
böyük rol oynamış şəxsiyyətlərdən biri Nəcəf bəy 
Vəzirovdur. Azərbaycan peşəkar teatrının yaradılması 
prosesində iştirak etmiş Nəcəf bəy sonralar komediya 
və faciələrlə məşhurlaşmışdır. “Müsibəti-Fəxrəddin” 
əsəri humanizmi, yüksək bəşəri idealları tərənnüm 
edir və Azərbaycan ədəbiyyatında ilk faciədir. 
N.Vəzirov həmçinin Azərbaycan ədəbiyyatında 
burjuaziyanın daxili aləmini ifşa edən ilk əsərin, 
ədəbiyyatımızda neft Bakısı haqqında yazılmış ilk 
əsərin müəllifidir. O, “Əkinçi”, “Həyat”, “İrşad”, 
“Təzə həyat”, “Açıq söz” qəzetlərində “Dərviş” 
imzası ilə felyetonlar yazmışdır. 
Azərbaycan tarixinə Nəcəf bəy Vəzirov görkəmli 
dramaturq, publisist, teatr xadimi, maarifpərvər ziyalı, 
Azərbaycan ədəbiyyatında ilk faciənin müəllifi kimi 
daxil olmuşdur. 
Nəcəf bəy Vəzirov 
   (1854-1926) 
Nəcəf bəy Fətəli 
bəy oğlu Vəzirov 1854-cü ildə Qarabağın Şuşa şəhərində zadəgan ailəsində anadan 
olmuşdur. İlk təhsilini elə Şuşada, dini məktəbdə alan Nəcəf bəy daha sonra Bakıya 
gəlmiş və 1868-ci ildə Bakı realnı gimnaziyasına daxil olmuşdur. 
Realnı gimnaziyaları texniki təhsil verir, şagirdləri texniki peşə üzrə 
hazırlayırdı. Maraqlıdır ki, öz həmyaşıdları arasında dərin biliyi ilə seçilən Nəcəf 
bəy özündən yaşca böyük olan mütəfəkkirlərlə, maarifpərvər insanlarla təmasda 
olmuş, bu onun dünyagörüşünün formalaşmasına böyük təsir göstərmişdir. 
Gimnaziyanın müəllimi işləyən Həsən bəy Zərdabi ilə tanış olan və onun təsiri ilə 
Azərbaycan peşəkar teatrının yaradılması prosesinə cəlb edilən Nəcəf bəy bu işdə 
fəal iştirak etmişdir. 1873-cü ildə Bakıda görkəmli ədib M.F.Axundzadənin 
"Lənkəran xanının vəziri" və "Hacı Qara" komediyalarının ilk dəfə tamaşaya 
qoyulmasında N.Vəzirovun böyük zəhmətləri olmuşdur. 
1874-cü ildə gimnaziyanı müvəffəqiyyətlə bitirən N.Vəzirov həmin ildə 
Moskvaya gedir və orada Petrovski-Razumovski adına Meşə və Torpaqşünaslıq 
Akademiyasına daxil olur. Təbiətcə lirik olan Nəcəf bəy akademiyada oxuduğu 
müddətdə bir çox mütərəqqi rus ziyalıları ilə əlaqə yaratmışdır. Görkəmli rus 
yazıçısı V.Q.Korolenko ilə dostluq edən N.Vəzirov ədəbi əsərlərdə mövcud 
problemlərin qabarıq formada göstərilməsini öyrənmiş, ədəbi əsərlərin təsiredici 
qüvvəsindən istifadə edərək sosial problemlərə ictimaiyyətin diqqətinin cəlb 
edilməsinin vacibliyini anlamışdır. O hətta "İmdadiyyə" adlı gizli cəmiyyət də 
224 
 
yaratmışdır ki, bu cəmiyyət mənfur çar məmurlarına qarşı mübarizə aparmalı, 
insan hüquqlarının tapdalanmasının qarşısını almalı idi. 
Nəcəf bəy Vəzirov ilk əsərlərini təhsil illərində yazmışdır. Təəssüf ki, 
1873 - 1874-cü illərdə yazdığı "Əti sənin, sümüyü mənim", "Qaragünlü", 1876-cı 
ildə yazdığı "Gəmi lövbərsiz olmaz" əsərləri itirilmiş və dövrümüzə qədər gəlib 
çatmamışdır. Tənqidçilərin qeydlərindən məlum olur ki, "Əti sənin, sümüyü 
mənim" əsərində dini məktəblərdəki təhsil üsulu və fiziki cəzalar, "Qaragünlü" 
faciəsində isə köhnə əxlaq qanunları və qadın hüquqsuzluğu tənqid olunub. 1875-ci 
ildə yazdığı "Ev tərbiyəsinin bir şəkli" komediyasında müəllif kübar bir ailənin 
misalında bir çox zadəgan ailələrinin tüfeyli həyat tərzini tənqid edib. 1878-ci ildə 
akademiyanı bitirərək Azərbaycana qayıdan Nəcəf bəy Vəzirov uzun müddət 
ölkəmizin müxtəlif bölgələrində meşəbəyi işləyib. O öz elmi təcrübələrini "Palıd" 
adlı elmi əsərdə toplayıb. 
Ədəbi fəaliyyətinə davam edən yazıçı və dramaturq 1890-cı ildə iki böyük 
əsər yazıb. "Daldan atılan daş topuğa dəyər" və "Sonrakı peşmançılıq fayda 
verməz" pyeslərində ailə-məişət ixtilafları, köhnə adət və ənənələr, mövhumatı 
törədən mühit ifşa edilərək tənqid olunub. Birinci əsərdə müəllif avamlıq və 
cadugərliyi tənqid atəşinə tutub, avam insanlarla bərabər, dələduzları da ifşa edib. 
İkinci əsərdə tənqid hədəfi kimi gəlin - qayınana münasibətləridir. 1891-ci ildə 
yazdığı "Adı var, özü yox" pyesində Nəcəf bəy mülkədar həyatını geniş və bədii 
cəhətdən daha mükəmməl təsvir edib. Pyesdə varlı, lakin savadsız bəy, onun 
tüfeyli həyat sürən oğlu, onların vətənlərinə və insanlara heç bir xeyir verməməsi 
tənqid olunub. 
1895-ci ildə Bakıya köçən N.Vəzirov burada imtahan verib, vəkillik 
vəsiqəsi alır və məhkəmələrdə vəkil işləməyə başlayır. Bununla bərabər, o, 
Azərbaycan, Rusiya və Qərbi Avropa klassiklərinin dram əsərlərinin səhnəyə 
qoyulmasında rejissor kimi çalışıb. 1895-ci ildə yazdığı "Yağışdan çıxdıq, yağmura 
düşdük" ("Hacı Qənbər") komediyasında müəllif var-dövlət ehtirasının insani 
münasibətləri saxtalaşdırmasını Hacı Qənbər surətində ümumiləşdirmişdir. 
Mövzusu tacir həyatından götürülmüş əsərin ideyası acgözlük və tamahkarlığın 
tənqididir. 
1896-cı ildə Nəcəf bəy Vəzirovun yazdığı "Müsibəti-Fəxrəddin" əsəri 
humanizmi, yüksək bəşəri idealları tərənnüm edir. Bu əsər Azərbaycan 
ədəbiyyatında ilk faciədir. Fəxrəddin və Səadət kimi maarifçi gənclərin obrazları 
yaradılmış bu əsər Azərbaycanın bədii və ictimai fikir tarixində xüsusi yer tutur. 
Faciənin konflikti yeniliklə köhnəliyin mübarizəsi üzərində qurulmuşdur. Əsərin 
əvvəlində müəllif onun ikinci adı kimi bu atalar sözünü də vermişdir: "Çəkmə, 
çəkə bilməzsən, bərkdir fələyin yayı". Faciə hadisələrin yüksək dramatik 
gərginliyi, güclü konflikti və qüvvətli ümumiləşdirməsi ilə diqqəti cəlb edir. 
225 
 
Əsərin qəhrəmanı Fəxrəddinin söylədiyi sözlər maarifpərvər insanların 
simvolu kimi səslənir: "Məni müsəlman qardaşın nadanlığı qəm dəryasına qərq 
eyləyir. Məgər cəmi müsəlmanın dərdi mənim üçün kifayət deyil?". "Yağışdan 
çıxdıq, yağmura düşdük" və "Müsibəti-Fəxrəddin" əsərləri uzun müddət təkcə 
Azərbaycanda deyil, digər Qafqaz teatrlarında, həmçinin Orta Asiya, Volqaboyu 
vilayətləri və İran teatrlarının səhnələrində oynanılmışdır. 
1900-cü ildə tamamlanmış "Pəhləvanani-zəmanə" pyesi Azərbaycan 
ədəbiyyatında burjuaziyanın daxili aləmini ifşa edən ilk əsər kimi qəbul edilmişdir. 
Ədəbiyyatımızda neft Bakısı haqqında yazılmış ilk əsər olan bu komediyada işbaz 
dələduzlar ifşa olunurlar. "Vay şələküm-məəlləküm" (1909), "Nə əkərsən, onu 
biçərsən" (1911) əsərlərində ailə və əxlaq problemlərinə toxunulmuşdur. 
"Keçmişdə qaçaqlar" (1912), "Pul düşkünü Hacı Fərəc" (1914) pyesində çarizmə, 
yerli zülmkarlara, yaltaq və satqınlara qarşı vətəndaş nifrəti özünü büruzə verir. 
Nəcəf bəy Vəzirovun fransız ədəbiyyatından təbdil şəklində qələmə aldığı 
daha iki komediyası vardır: Molyerin "Xəsis" komediyasının təbdili - "Ağa Kərim 
xan Ərdəbili" və fransız xalq hekayəsi “Vəkil Patelen”in təbdili olan "Dələduz" 
komediyaları. 
1903-cü ildə Bakı şəhər Dumasına katib seçilən Nəcəf bəy sonralar şəhər 
maarif şöbəsi rəisinin müavini işləyib. 1905-ci ildən o, "Həyat", "İrşad", "Təzə 
həyat", "Açıq söz" qəzetlərində "Dərviş" imzası ilə felyetonlar yazmağa başlayır. 
Nəcəf bəy Vəzirov "Əkinçi" qəzetində fəal iştirak edib. 1905 - 1918-ci illərdə dərc 
etdirdiyi publisistik məqalə və felyetonlarında o, çar hökumətinin milli qırğın 
siyasətini ifşa edir, ermənilərin torpaqlarımıza olan iddialarını rədd edir, erməni 
millətçilərinin çar məmurlarının əlində oyuncaq olaraq onların əmrləri ilə fəaliyyət 
göstərdiyini bildirir. Bununla bərabər, müəllif sosial problemlərdən söz açıb, Bakı 
fəhlələrinin həyatının ağırlığından şikayətlənib. Cənubi Azərbaycanda şah və onun 
məmurlarının qurduğu qəddar rejimə, mövcud özbaşınalıqlara etiraz bildirən 
publisist Təbrizdə Səttarxanın rəhbərliyi ilə başlamış milli-azadlıq hərəkatını 
alqışlayıb. 
1913-cü ildə Bakıda Nəcəf bəy Vəzirovun yaradıcılığının 40 illiyi 
münasibətilə təntənəli gecə keçirilib. 
İmperiyanın parçalanmasını sevinclə qarşılayan Nəcəf bəy Azərbaycan 
Xalq Cümhuriyyəti, sonra isə sovet dövründə fəaliyyətini davam etdirib. Sovet 
hakimiyyəti qurulduqdan sonra o, Bakıda Kənd Təsərrüfatı Texnikumunda 
müəllim işləyib. "Təzə əsrin ibtidası", "Pul düşkünü Hacı Fərəc" pyesləri elə bu 
dövrlərdə - XX əsrin 20-ci illərində yazılıb. Bu ilk Azərbaycan sovet pyeslərində 
müəllif həmin sosial problemlərə toxunub, bolşevik rejiminin bu problemləri 
aradan qaldıracağına ümid etdiyini bildirib. 
226 
 
Əsərləri bir çox dillərə tərcümə edilən ədib Azərbaycan dramaturgiyasının 
inkişafında mühüm rol oynamışdır. Onun "Mehdi xan Tabasarani" adlı əsəri 
yarımçıq qalmışdır. 
Nəcəf bəy Vəzirov 1926-cı ildə Şamaxını Çuxuryurd kəndində vəfat 
etmiş, Bakıda dəfn olunmuşdur. 
227 
 
XIX əsrin sonunda sürətlə inkişaf edən 
Bakıda vaxtaşırı yoluxucu xəstəliklər yayılır, 
epidemiyalar minlərlə insanın həyatına son qoyurdu. 
Mütərəqqi tibb işçiləri problemi kompleks şəkildə həll 
etməyi təklif edir, bunun üçün şəhərin yoxsul təbəqəsi 
arasında profilaktik tədbirləein görülməsi və yoxsullara 
pulsuz tibbi yardımın göstərilməsi vacibliyini 
vurğulayırdılar. Nəticədə “kasıblar üçün həkim” 
vəzifəsi təsis edilmişdi. Sonralar bu vəzifə sahə həkimi 
vəzifəsinə çevrilmişdir. Bu vəzifəni tutanlar sırasında 
Məmmədrza Vəkilovun adı xüsusi qeyd olunur. İşə 
ciddi münasibəti, öz peşəsinə sevgi ilə yanaşma, 
prinsipiallıq, geniş erudisiya, dərin biliklər ona xalqın 
məhəbbətini, peşəkar həkimlərin hörmətini 
qazandırmışdır. 
Azərbaycan tarixinə Məmmədrza Vəkilov Bakının ilk 
sahə həkimi, Bakıda pulsuz müalicəxanalar təşkil edən 
şəxs, Bakının tibbi-sanitar durumunun 
yaxşılaşdırılması uğrunda mübarizə aparan fədakar 
həkim kimi daxil olmuşdur. 
Məmmədrza Vəkilov 
      (1864-1944) 
Məmmədrza 
Mənsur oğlu Vəkilov 1864-cü ildə Qazax qəzasının Salahlı kəndində anadan 
olmuşdur. O, 1887-ci ildə Tiflis klassik gimnaziyasını bitirir. M.Vəkilov 1893-cü 
ildə Xarkov Universitetinin tibb fakültəsini bitirərək Azərbaycana qayıdır. 
Azərbaycanda həkimlər iki qrupa bölünürdü: xəstəxanalarda fəaliyyət 
göstərən həkimlər və ailə həkimləri. Tibbi xidmətlər pullu olduğundan sadə əhali 
həkim köməyindən məhrum idi. Belə vəziyyətdə vaxtaşırı yoluxucu xəstəliklər 
yayılır, epidemiyalar minlərlə insanın həyatına son qoyurdu. Mütərəqqi tibb işçiləri 
problemi kompleks şəkildə həll etməyi təklif edir, yoxsullara pulsuz tibbi yardımın 
göstərilməsinin vacibliyini vurğulayırdılar. 
1900-cü ildə Bakı şəhər Duması ilk dəfə olaraq "kasıblar üçün həkim" 
vəzifəsinin ştatlarını təsdiq etdi. Bu vəzifəni icra edən həkim sahə həkimi olmalı və 
ona ayrılan şəhər sahəsində yaşayan kasıblara pulsuz tibbi kömək göstərməli idi. 
Öz sənədlərini təqdim etmiş onlarca namizəddən duma komissiyası cəmi 2 nəfəri 
bəyəndi. Onlardan biri Məmmədrza Vəkilov idi. 120 minlik əhalisi olan Bakı 
şəhərində "qara camaat"a pulsuz tibbi köməyi maaşları şəhər büdcəsindən ödənilən 
cəmi iki həkim göstərməli idi. Vəzifə borclarında deyilirdi ki, onlar xəstələrə 
onların evində və ya ambulator şəraitdə gecə və ya gündüz tələb olunan tibbi 
228 
 
köməkliyi göstərməlidirlər. Arxivlərdə qalmış xəstələrin qeydiyyatı jurnalları 
göstərir ki, "kasıblar üçün həkim"lər gündə 12 saat işləyirdilər. Faktik olaraq 1 ay 
ərzində bir həkim orta hesabla 1100 xəstəyə kömək göstərmişdir. Belə iş rejiminə 
təkcə öz işini sevən həkim tab gətirə bilərdi. 
İşə sevgisi, prinsipiallığı ilə seçilən M.Vəkilov qısa müddət ərzində şöhrət 
qazanmışdır. Lakin onun dumaya təqdim etdiyi raportlar göstərir ki, "kasıblar üçün 
həkim" vəzifəsinin yaradılması problemi həll etmədi. Xüsusi tibb məntəqəsinin 
olmaması üzündən xəstələr icarəyə götürülmüş mənzillərdə qəbul edilir, bu isə 
tələb olunan köməyi göstərməyə imkan vermirdi. Gərgin iş qrafiki xəstələrə tam 
tibbi köməyin göstərilməsini mümkünsüz edirdi. Həkim onun yanına gəlmiş 
xəstəni müayinə edir, xəstəliyini aşkarlayır, məsləhətlər verir, lakin müalicə 
prosesinin necə getməsinə nəzarət edə bilmirdi. Həkimin köməkçilərinin olmaması, 
müasir tibbi avadanlığın verilməməsi on xırda əməliyyatları keçirməyə imkan 
vermirdi, bu isə cərrahiyyədən imtina edilməsinə gətirib çıxarırdı. Vəziyyəti 
düzəltmək üçün şəhərin həm tibb sahəsinin təşkilində, həm də sanitar vəziyyətinin 
dəyişilməsində köklü dəyişikliklər aparılmalı idi. 
1902-ci ilin əvvəllərində o, Bakı şəhər Dumasına "Bakı şəhərində 
xəstəxanadan kənar tibbi xidmətin təşkilində islahatlar" adlı layihə təqdim etdi. 
Layihənin əsas məğzi ondan ibarət idi ki, həm tibbi struktur dəyişilməli, həm də 
xəstəliklərin yayılmasına imkan yaradan səbəblər aradan qaldırılmalıdır. Şəhərin 
müxtəlif hissələrində müalicəxanalar açılmalıdır ki, sadə insanlar onlara müraciət 
edə bilsinlər. Müalicəxananın ştatında həkimdən başqa, onun köməkçiləri də 
olmalı həmçinin nəzdində əczaxana fəaliyyət göstərməli idi. Müalicəxanalar xüsusi 
binalarda tibbi avadanlıqla təchiz edilmiş formada fəaliyyət göstərməli idilər. 
Həmçinin layihədə Vəkilov göstərirdi ki, tibb işçiləri təkcə müalicə 
etməməli, müxtəlif vasitələrlə sağlam həyat tərzinin təbliğatını aparmalıdırlar. 
Bunun üçün əhali arasında mühazirələr təşkil edilməli, qəzet və jurnallarda 
müvafiq rubrikalar fəaliyyət göstərməli, tələb olunanda şəhər küçələrində tibbi 
xarakterli elanlar vurulmalı idi. Öz layihəsinə təkliflər paketi əlavə edən Vəkilov 
şəhərdə azı 6 müalicəxananın açılmasını bildirir, onların əhatə edəcəyi sahələri 
göstərirdi. Hər müalicəxanada 1 həkim, 1 feldşer, 1 mamaça olmalı idi. 
Təqdim olunan layihə elə səlis və diqqətlə hazırlanmışdı ki, duma 1902-ci 
ilin mayında layihəni təsdiqlədi. Şəhərdə 4 sadə tipli pulsuz müalicəxana (hər 
birində 1 həkim, 1 feldşer, 1 mamaça) və 2 mürəkkəb tipli müalicəxana (hər 
birində 1 həkim, 1 feldşer, 1 mamaça, 1 qadın həkimi və 1 göz həkimi) təşkil 
edildi. Müalicəxanalar açıldığından "kasıblar üçün həkim" vəzifəsi ləğv edildi. 
Pulsuz müalicəxanada xəstəyə tələb olunan köməyi göstərmək mümkün olmadıqda 
isə həkim xəstəyə Mixaylov şəhər xəstəxanasının ambulatoriyasına təyinat verməli 
idi. 
229 
 
3-cü şəhər pulsuz müalicəxanasının baş həkimi kimi fəaliyyət göstərən 
M.Vəkilov bu vəzifədə 1908-ci ilədək çalışmışdır. O, dönə-dönə bildirirdi ki, 
şəhərdə mövcud sanitar durum qənaətbəxş deyil və bu məsələ şəhər rəhbərliyinin 
diqqətindən yayınır. M.Vəkilov statistik hesablamalar apararaq göstərmişdir ki, 
şəhərdə xəstəlikdən vəfat edən insanların 3/5 hissəsi yoluxucu xəstəliklərin qurbanı 
olur. Hər dəfə müxtəlif səbəblərdən onun təkliflərinin baxılması yubadılırdı. 1907-
ci ildə şəhərdə başlamış vəba epidemiyası tezliklə M.Vəkilovun haqlı olduğunu 
sübut etdi. Epidemiya ilə mübarizə üçün şəhərdə müvəqqəti sanitar-epidemioloji 
təşkilat yaradılsa da, artıq gec idi: minlərlə insan bu xəstəliyin qurbanı oldu. 
Epidemiya qurtarandan sonra Məmmədrza Vəkilov Bakı şəhər upravasının həkim-
sanitar şöbəsinin üzvü seçildi, şəhərdə 4 sanitar həkimi ştatı açıldı. Yoluxucu 
xəstəliklərlə mübarizədə bu tədbirlərin kifayət etməyəcəyini bildirən həkim 
epidemiyaların qarşısını almaq üçün ardıcıl olaraq sanitar tədbirlərin həyata 
keçirilməsini, sadə insanların su ilə təchizatı probleminin həll olunmasını tələb 
edirdi. 
1909-cu ildən başlayaraq M.Vəkilov 1-ci şəhər pulsuz müalicəxanasının 
baş həkimi vəzifəsində çalışmağa başlamışdır. 1908-ci və 1912-ci illərdə həkim-
terapevt Mixaylov şəhər xəstəxanasının baş həkimi vəzifəsinə təqdim olunub, lakin 
təklifdən imtina edib. 1913-cü ildə artıq Bakıda 10 pulsuz müalicəxana fəaliyyət 
göstərirdi, lakin bu, kifayət deyildi: hər gün həkim 90 - 100 xəstə qəbul edir, 
təxminən 20 - 30 xəstə kömək almadan evə qayıdırdı. Üstəlik, müalicəxanada 
xüsisiləşdirilmiş tibbi kömək göstərmək imkanı yox idi. M.Vəkilov əczaxana 
işçilərinin tibbi təhsilə malik olmalarının vacibliyini vurğulayırdı. 
Sovet hakimiyyəti illərində pulsuz müalicəxanalar rayon poliklinikalarına 
çevrilmişdir. "Xalqın həkimi" kimi qəbul edilən M.Vəkilov S.M.Əfəndiyev adına 
2-ci şəhər poliklinikasında ömrünün axırınadək fəaliyyət göstərmiş, həmişə xalqın 
hörmət və sayğısını görmüşdür. 
Məmmədrza Vəkilov 1944-cü ildə Bakı şəhərində vəfat edib. 
230 
 
Məhəmməd Əmin Rəsulzadə Azərbaycan 
Xalq Cümhuriyyətini təşkil edəndə demişdir: 
“Müstəqil Azərbaycanı təmsil edən, türk hürriyyəti, 
islam mədəniyyəti və müasir Avropa iqtidarı-
əhrarinəsini təmsil edən bu üçboyalı bayraq daima 
başlarımız üstündə ehtizaz edəcəkdir. Bir dəfə 
qaldırılmış bayraq bir daha enməyəcəkdir”. 
1920-ci ildə Azərbaycan işğal ediləndə o, 
ürək ağrısı və eyni zamanda, ümidlə demişdir: 
“Milli bayrağın torpağa deyil, millətin vicdanına 
enmiş olduğuna, hər kəsin bu bayrağı ruhunda, 
qəlbində və bayrağında mühafizə etməkdə olduğuna 
inanıram”. Tarix onun haqlı olduğunu sübut etdi. 
Azərbaycan tarixinə Məhəmməd Əmin Rəsulzadə 
Azərbaycanın siyasi və dövlət xadimi, Azərbaycan 
Xalq Cümhuriyyətinin banilərindən biri, Azərbaycan 
Milli Şurasının sədri, jurnalist və publisist kimi daxil 
olmuşdur. 
Məhəmməd Əmin Rəsulzadə 
         (1884-1955) 
Məhəmməd   Əmin   Rəsulzadə 1884-cü il yanvarın 31 -də Bakının 
Novxanı kəndində anadan olmuşdur. Atası Hacı Molla Ələkbər oğlunu təhsil 
almaq üçün Bakıdakı 2 saylı rus-tatar məktəbinə qoyur. Məktəbin direktoru, 
Azərbaycanın görkəmli ziyalılarından biri Sultanməcid Qənizadə məktəbdə elə bir 
şərait yaratmışdır ki, imperiya mühitində tələb olunan biliklərlə bərabər, şagirdlər 
vətənləri, doğma dilləri və tarixləri haqqında ətraflı məlumat alırdılar. 
Bakı texniki məktəbinə qəbul olunan Rəsulzadə dərslərinə hazırlaşmaqla 
bərabər, siyasi fəaliyyət üçün də vaxt tapırdı. Artıq 1902-ci ildə o, "Müsəlman 
Gənclik Təşkilatı" adı ilə tanınan və əsasən gənc müsəlman tələbələrdən ibarət olan 
inqilabi dərnək yaratmış və onun başçısı olmuşdur. Gənclərdə milli şüuru oyatmağı 
qarşısına məqsəd qoyan bu dərnək 1902-1903-cü illərdə intibahnamələr tərtib edir 
və yayırdı. Rəsulzadə 1904-cü ildə Müsəlman Sosial-Demokrat "Hümmət" 
qrupunun təşkil edilməsində yaxından iştirak etmişdir. Onun 1904 - 1905-ci illərdə 
çap etdirdiyi məqalələri sübut edir ki, o, Azərbaycan xalqı qarşısında duran tarixi 
vəzifələri aydın dərk edirdi. Belə ki, "Hümmət", "Təkamül", "Şərqi-Rus" 
qəzetlərində çap etdirdiyi məqalələrində o, xalqa vicdan, söz, mətbuat, cəmiyyət və 
ittifaqlar yaratmaq azadlıqlarının verilməsini tələb edirdi. Rəsulzadə həmçinin 
vətəndaşların canlarının və əmlaklarının toxunulmazlığının dövlət tərəfindən təmin 
231 
 
olunması tələbi ilə də çıxış edirdi. Rəsulzadənin məqalələrində Rusiyanın 
Azərbaycanda həyata keçirdiyi milli qırğın siyasəti kəskin şəkildə pislənilirdi. 
Rəsulzadənin milli-siyasi görüşlərinin formalaşmasına Əlimərdan bəy 
Topçubaşov, Əhməd Ağaoğlu, Əli bəy Hüseynzadə, Həsən bəy Zərdabi kimi 
şəxslərlə tanışlıq, "Türkləşmək, islamlaşmaq və müasirləşmək" məfkurəsi güclü 
təsir göstərmişdir. 1906 - 1907-ci illərdə "Təkamül" qəzeti ilə sıx əməkdaşlıq edən 
Rəsulzadə silsilə məqalələrində millətlərə, xalqlara, tayfalara, siniflərə, insanlara 
hüquq bərabərliyi və azadlıq tələb edirdi. Bu tələblərini o, "İnsanlara hürriyyət, 
millətlərə istiqlal!" şüarı ilə ifadə edirdi. 1907-ci ildə Şimalı Azərbaycanda inqilabı 
çıxışlar yatırılmış, mürtəce qüvvələr tərəfindən ziyalılarımıza qarşı təqiblər 
gücləndirilmişdir. Cənubi Azərbaycanda isə, əksinə, inqilab genişlənməkdə idi. 
M.Ə.Rəsulzadə İrana mühacirət edir. 
1908 - 1911-ci illərdə Cənubi Azərbaycanda baş verən inqilabda fəal 
iştirak edən, Səttarxan və Bağırxanla bərabər çalışan Rəsulzadə hətta 1910 - 1911-
ci illərdə Tehranda ilk gündəlik qəzet olan "İrani nou" ("Yeni İran") qəzetini çap 
etdirir, xalqın milli-demokratik oyanışına çalışırdı. Həmin dövrdə o, Seyid Həsən 
Tağızadə ilə birlikdə İran Demokrat Partiyasının yaradılmasında iştirak etmiş, 
partiyanın Mərkəzi Komitəsinə üzv seçilmişdir. Demokratik ənənələrə sadiq qalan 
Rəsulzadə İran parlamentinin yaradılmasını arzulayırdı. Lakin 1911-ci ildə Rusiya 
və İngiltərədən dəstək alan şah rejimi əksinqilabi çevriliş edib inqilabı boğur. 
Rusiya tərkibində olan Şimali Azərbaycana qayıtmağa icazə ala bilməyən 
Rəsulzadə bir çox inqilabçılar kimi Türkiyəyə mühacirət edir. 
Rəsulzadə Türkiyədə Ə.Topçubaşov və Ə.Ağaoğlu ilə "Türk ocağı" 
təşkilatına daxil olur. O burada "Türk yurdu" jurnalında Cənubi Azərbaycan 
türklərinin mübarizəsinə həsr olunmuş silsilə məqalələrlə çıxış edir. Türkiyədə 
yaşadığı dövrdə Rəzulzadə türkçülük ideyaları ilə yaxından tanış olur. O, Şeyx 
Cəmaləddin Əfqaninin "Milli birlik fəlsəfəsi" adlı əsərini türk dilinə tərcümə edib 
çap etdirir. 
1913-cü ildə Rusiya imperiyasında imperatorların mənsub olduğu 
Romanovlar nəslinin 300 illik yubileyi təntənə ilə keçirilir. Yubiley münasibətilə II 
Nikolay siyasi mühacirlərə ölkəyə qayıtmağa icazə verir. Azərbaycana qayıdan 
Rəsulzadə çox keçmir ki, "Müsavat" partiyasının sədri seçilir. Partiya fəal siyasi 
mübarizə xəttini tutur və nüfuzu günü-gündən artır. 1915-ci ildə Rəsulzadə "Açıq 
söz" qəzetini nəşr etdirməyə başlayır. Onun "Milli dirilik" adlı silsilə məqalələri 
ictimaiyyət tərəfindən müsbət qarşılanır. Məqalələrində o, "millət" anlayışının 
tərifini verərək dini deyil, dil və mədəniyyət birliyini nəzərdə tuturdu. Milli barışıq 
olmadan milli istiqlalı qazanmaq qeyri-mümkündür. Rəsulzadə Azərbaycan siyasi 
publisistikasının ən görkəmli nümayəndələrindəndir. O, 1903 - 1920-cı illər 
ərzində dövri mətbuatda 1200-dən artıq məqalə ilə çıxış etmişdir. 
232 
 
Tədricən "Müsavat" partiyası Azərbaycanda milli-azadlıq mübarizəsinin 
önünə keçir. 1917-ci ildə Rusiyada imperiya dağılan zaman partiya demokratik 
Rusiya dövləti tərkibində Azərbaycan üçün "Milli-məhəlli muxtariyyət" tələb edir. 
1917-ci ildə Qafqaz müsəlmanlarının Bakıda, Rusiya müsəlmanlarının Moskvada 
keçirilən qurultaylarında Rəsulzadə Kazan tatarlarının lideri Əhməd Salikovun 
"Milli-mədəni muxtariyyət" prinsipinə qarşı "Milli-məhəlli muxtariyyət" prinsipini 
irəli sürür. Səsvermə nəticəsində Salikovun təklifi 291, Rəsulzadənin təklifi 446 
tərəfdar toplayır. Bu həm Rəsulzadənin Rusiyanın türkdilli xalqları arasında olan 
böyük nüfuzundan, həm də onun təklif etdiyi ideyanın üstünlüklərindən xəbər 
verirdi. Rəsulzadə milli-məhəlli muxtariyyəti milli istiqlal yolunda əsaslı addım 
kimi qiymətləndirirdi. O deyirdi: "Milli istiqlala malik olmayan bir millət hürriyyət 
və mədəniyyətini hifz edə bilməz". Maraqlıdır ki, Rusiya respublikasını idarə 
edəcək Müəssislər Məclisinə seçkilər keçiriləndə Rəsulzadə həm Azərbaycandan, 
həm də Türküstan ərazisindən (o vaxt Qazaxıstan və Orta Asiya vahid şəkildə bu 
adla mövcud idi) deputat seçilir. 
1917-ci ilin iyununda "Müsavat" partiyası N.Yusifbəylinin başçılıq etdiyi 
"Türk ədəmi-mərkəziyyət” partiyası ilə birləşir. Rəsulzadə birləşmiş partiyanın 
sədri seçilir. 
1917-ci ilin oktyabr ayında çevriliş nəticəsində Peterburqda hakimiyyətə 
gələn bolşeviklər Müəssislər Məclisini ləğv edirlər, keçmiş Rusiya imperiyasının 
sərhədləri çərçivəsində sovet dövləti yaratmağa başlayırlar. Bu zaman onlar bütün 
fəndlərə əl atır, o cümlədən silah işlətməkdən də çəkinmirlər. Bir çox digər 
ziyalılarımız kimi, Rəsulzadə Tiflisdə Zaqafqaziya Seyminin deputatı, müsəlman 
fraksiyasının sədri qismində onun işində iştirak edirdi. O, Qafqazın Rusiya 
tərkibindən çıxıb müstəqil federativ dövlət yaratmasının və Türkiyə ilə dostluq 
münasibətləri qurulmasının tərəfdarı idi. 
“Müsavat”ın böyük nüfuzunu görən bolşevik-erməni qüvvələri 1918-ci 
ilin mart ayında Bakıda soyqırımı törədirlər. Mart soyqırımı zamanı milli-istiqlalçı 
qüvvələrə başçılıq edən "Müsavat"ın qərargahı və "Açıq söz" qəzetinin redaksiyası 
dağıdılır. 
Zaqafqaziya Seymi dağıldığı zaman Rəsulzadə Batum şəhərində Osmanlı 
imperiyası ilə bərabər keçirilən konfransda iştirak etdiyindən 1918-ci il mayın 27-
də qiyabi yolla Azərbaycan Milli Şurasının sədri seçilir. Mayın 28-də İstiqlal 
bəyannaməsi imzalananda Rəsulzadə və Məhəmməd Həsən Hacınski yenicə 
yaradılmış Azərbaycan Xalq Cümhuriyyəti adından Osmanlı dövləti ilə Batum 
müqaviləsini imzalayırlar. İyunun 4-də imzalanan bu müqaviləyə əsasən Osmanlı 
dövləti Azərbaycana tələb olunan bütün köməkliyi edəcəyini vəd edirdi. 
1918-ci ilin iyununda Milli Şuranın müvəqqəti olaraq istefasına razılıq 
verən Rəsulzadə Azərbaycan nümayəndə heyətinin başında İstanbula yollanır və 
233 
 
X.Xasməmmədov və A.Səfikürdski ilə bərabər İstanbul beynəlxalq konfransında 
iştirak edir. O həmçinin bir sıra Osmanlı rəsmiləri ilə danışıqlar aparır. Bakının 
taleyi ilə bağlı gizli Rusiya - Almaniya sövdələşməsindən xəbərdar olan Rəsulzadə 
Bakının Azərbaycanın paytaxt şəhəri olacağını vurğulayır, onun tezliklə bolşevik-
erməni qüvvələrindən azad edilməsi üçün yardım istəyir. 
1918-ci il noyabrın 16-da Azərbaycan Milli Şurası işini bərpa edəndə 
Rəsulzadə onun bütün fəaliyyətini Azərbaycan parlamentinin yaradılması 
istiqamətində aparır. Nəticədə dekabrın 7-də parlament fəaliyyətə başlayır. 
Parlamentin 1-ci iclasında dövlətin daxili və xarici siyasətinin istiqamətləri 
haqqında Rəsulzadə proqram xarakterli nitq söyləyir. Azərbaycan parlamentində 
"Müsavat" fraksiyasına məhz o rəhbərlik etmiş və Azərbaycanın milli və dövlət 
maraqlarına cavab verən qanunlarının qəbulunda həlledici rol oynamışdır. 
Azərbaycan torpaqlarını parçalamaq istəyənlərə qarşı Rəsulzadə amansız 
mövqe tutmuşdu. Azərbaycanın tərkib hissəsi olan Borçalıya iddialarını bildirən 
gürcü nümayəndəsi Azərbaycan hökumətini "qan tökməklə" hədələyəndə 
Rəsulzadə ona kəskin cavab vermişdi: "Nə etmək olar, əgər məcbur etsələr, qan da 
tökmək olar". Ermənilərin Qarabağa hücumları Azərbaycan ordusu tərəfindən 
müvəffəqiyyətlə alınanda, bəzi parlament üzvləri toqquşmalara son qoyub 
"Qarabağ məsələsi" üzrə danışıqlara başlamağı təklif edəndə isə Rəsulzadə 
bildirmişdi: "Bizim fikrimizcə və hökumətin fikrinə görə, Qarabağ məsələsi 
yoxdur. Necə ki, Bakı məsələsi yoxdur. Buna görə də Qarabağ ünvanı ilə olan hər 
növ təklifi rədd edirik". Mövcudluğu dövründə Azərbaycan Cümhuriyyəti bir qarış 
torpaq belə verməmişdir və bu işdə Rəsulzadənin müstəsna xidmətləri olmuşdur. 
1919-cu ildə yenidən "Müsavat" partiyasının sədri seçilən Rəsulzadə 
dəfələrlə parlamentdə mövcud olan ayrı-seçkiliyə son qoymaq tələbi ilə çıxış 
etmişdir. 1920-ci il aprelin 27-də Sovet Rusiyasının qoşunları Azərbaycana hücum 
edəndə bir çox deputatlar hakimiyyəti bolşeviklərə təhvil verməyi təklif etmişdilər. 
Rəsulzadə qətiyyətlə buna qarşı çıxmış, xalqı müqavimətə qaldırmağı təklif 
etmişdi. Lakin parlament təslim olmağı qərara alır. 
Sovet qoşunları Azərbaycanı işğal edəndə Azərbaycanı tərk etməkdən 
imtina edən Rəsulzadə "Müsavat"ın gizli mərkəzini yaradır və müstəqillik uğrunda 
mübarizəni təşkil etməyə çalışır. Sovetlər onun hər addımını izləyir və o, tez-tez 
ünvanını dəyişməyə məcbur olurdu. 
1920-ci il avqustun 17-də Rəsulzadə Lahıc kəndində həbs olunur, lakin 
İ.Stalinin göstərişi ilə azad edilərək Moskvaya aparılır. Vaxtilə Bakıda inqilabi 
fəaliyyətlə məşğul olan İ.Stalin onun köməyini görmüşdü və o bu yaxşılığı 
unutmamışdı. Moskvadan Rəsulzadə Sankt-Peterburqa göndərilir, oradan isə gizli 
yolla Finlandiya ərazisinə keçir. Artıq 1922-ci ildə o, Türkiyəyə gəlir və burada 
siyasi mühacir həyatına başlayır. 
234 
 
Rəsulzadə mühacirətdə olan azərbaycanlıları vahid mərkəzdən idarə 
etmək məqsədi ilə İstanbulda Azərbaycan Milli Mərkəzi və "Müsavat" partiyasının 
xarici bürosunu yaradır. 1926-cı ildə onun fəal iştirakı ilə Parisdə "Prometey" 
təşkilatı təsis olunur. Bu təşkilat Sovet imperiyası tərəfindən zəbt edilmiş xalqların 
ümumi mübarizəsini təşkil etməli idi. Onun fəal mühacir həyatı sovetləri təlaşa 
salır və onlar Türkiyə hökumətindən Rəsulzadənin fəaliyyətinin qarşısını almağı 
təkidlə tələb edirlər. Nəhayət, 1931-ci ildə Rəsulzadə Türkiyəni tərk etməli olur. 
1932-cı ildə Polşaya gələn Rəsulzadə burada da sovetlərə qarşı 
mübarizəni təşkil etməklə məşğul idi. 1934-cü ildə onun təklifi ilə Brüsseldə 
Qafqaz konfederasiyası yaradılır. Bu konfederasiyaya Azərbaycan, Gürcüstan və 
Şimali Qafqaz xalqlarının nümayəndələri daxil idi. Onlar ölkələrini azad etdikdən 
sonra vahid konfederasiya yaratmağı planlaşdırırdılar.  
1936-cı ildə Varşavada "Müsavat"ın konfransını keçirən Rəsulzadə 
"Şəxslər – müvəqqəti, ideologiya - əbədidir" sözləri ilə azadlıq uğrunda mübarizə 
ideologiyasının qələbə ilə nəticələnəcəyinə əminliyini bildirir. 
II Dünya müharibəsi başlayanda Rəsulzadə Fransaya, İsveçrəyə, 
İngiltərəyə və nəhayət, Rumıniyaya keçir. O, 1942-ci ildə Almaniyaya gələrək 
Milli Azərbaycan Komitəsini yaradır. Azərbaycanın bolşeviklərdən azad ediləndən 
sonra müstəqillik əldə etməsi məsələsi istiqamətində Almaniya rəhbərləri ilə 
danışıqlar aparır. Hitler buna kəskin etiraz etdikdə Rəsulzadə Almaniyanı tərk edib 
235 
 
Azərbaycanın XX əsr dövlət xadimləri 
arasında Fətəli xan Xoysk xüsusi yer tutur. 
Azərbaycan Xalq Cümhuriyyətinin yaradılması, 
müstəqilliyimizin qazanılması, daxili və xarici 
siyasət sahəsindəki uğurlar, həmçinin Azərbaycanın 
müstəqilliyinin aparıcı dünya dövlətləri tərəfindən 
tanınması ilk növbədə onun adı ilə bağlıdır. 
Böyük zəka sahibi, görkəmli siyasətçi və mətin 
dövlət xadimi Fətəli xan Xoyskinin adı Azərbaycan 
Xalq Cümhuriyyətinin banilərindən biri kimi 
Azərbaycan tarixinə əbədi olaraq yazılacaqdır. 
Rumıniyaya qayıtmalı olur. 1945-ci ildə gizli olaraq Almaniyanın Münhen 
şəhərinə gələn Rəsulzadə burada "Azərbaycan demokrat birliyi" adı ilə antifaşist 
təşkilatı yaradır. Bu təşkilat azərbaycanlı əsirləri əsir düşərgələrindən qaçırdır, 
sonra isə elə Rəsulzadənin yaratdığı "Türkiyə - Azərbaycan" cəmiyyətinin köməyi 
ilə Türkiyəyə göndərirdi. 
1947-ci ildə Türkiyəyə qayıdan Rəsulzadə burada Azərbaycan Milli 
Mərkəzinin başçısı kimi fəaliyyətini davam etdirir. Bütün azərbaycanlı mühacirləri 
birləşdirmək məqsədi ilə o, 1949-cu ildə Azərbaycan Kültür Dərnəyi yaratmaq 
qərarına gəlir. 1952-ci il-də Münhendə Ümumi Qafqaz Konfransı keçirilir və 
yenidən Azərbaycan, Gürcüstan və Şimali Qafqaz xalqlarının sovetlərə qarşı birgə 
mübarizə aparacağı haqqında qərar qəbul edilir. 1953-cü il mayın 28-də Rəsulzadə 
Azərbaycan Xalq Cümhuriyyətinin 35 illiyi münasibətilə "Amerikanın səsi" 
radiosu ilə Azərbaycan xalqına müraciət edir. 
Mühacirətdə olduğu dövrdə Rəsulzadə "Yeni Qafqaziya", "Azəri-türk", 
"Odlu yurd", "Qurtuluş", "Müsavat bülleteni", "Azərbaycan" jurnallarını və 
"İstiqlal" qəzetini nəşr etdirmişdir. 
Ömrünün sonunadək Azərbaycanın müstəqilliyinin bərpası uğrunda 
mübarizə aparan Məhəmməd Əmin Rəsulzadə 1955-ci il martın 6-da Türkiyənin 
Ankara şəhərində vəfat etmiş və Ankara şəhərinin Əsri qəbiristanlığında dəfn 
olunmuşdur. 
 
Fətəli xan Xoyski 
   (1875-1920) 
 
Fətəli xan Xoyski 1875-ci ildə Şəki 
şəhərində anadan olmuşdur. Soykökü Xoy şəhərindən olduğundan Xoyski soyadı 
ilə tanınmışdır. Atası İsgəndər xan Xoyski Rusiya ordusunda xidmət etmiş, peşəkar 
236 
 
zabit olmuş, general-leytenant rütbəsində istefaya çıxmışdır. Oğluna dünyəvi təhsil 
vermək məqsədi ilə general onu Yelizavetpol (Gəncə) şəhərinə göndərmiş və Fətəli 
burada klassik (yəni humanitar biliklər verən) gimnaziyada oxumuşdur. 
Gimnaziyanı bitirdikdən sonra Fətəli xan Rusiya imperiyası üçün 
hüquqşünaslar hazırlayan ən mötəbər elm ocağı - Moskva Universitetinin hüquq 
fakültəsinə daxil olmuşdur. Bütün çətinliklərə mərdliklə sinə gərən Fətəli xan 
1897-ci ildə universiteti birinci dərəcəli diplomla bitirmişdir. Fətəli xan təyinatını 
Azərbaycana almış, Yelizavetpol (Gəncə) dairə məhkəməsində əmək fəaliyyətinə 
başlamışdır. Sonralar o, Kutaisi dairə və qəza məhkəmələrində işləmiş, Zuqdidi 
barışıq məhkəməsində çalışmışdır. 1904-cü ildə kollec asessoru rütbəsinə layiq 
görülən Fətəli xan Xoyski Yekaterinodar (Krasnodar) dairəsinə prokuror müavini 
təyin edilir və 1907-ci ilədək bu vəzifədə işləyir. 
1907-ci ildə Azərbaycana qayıdan Xoyski Yelizavetpol (Gəncə) 
quberniyasından Rusiya imperiyasının 2-ci Dövlət Dumasına deputat seçilmişdir. 
Böyük nüfuzu sayəsindo o, Dövlət Dumasının müsəlman fraksiyasında aparıcı rol 
oynamağa başlamış, fraksiyanın bürosuna seçilmişdir. Xoyski fraksiya adından 
Dövlət Dumasının iclaslarında çıxışlar edir, çar hökumətinin imperiyanın 
ucqarlarında yeritdiyi siyasəti kəskin surətdə pisləyir. O ən çox da imperiyanın 
ayrı-seçkilik və köçürmə siyasətinə qarşı çıxış edirdi. Onun mütəmadi çıxışları 
deputatların diqqətini bu problemə cəlb etmiş və başda Xoyski olmaqla Dövlət 
Dumasının 173 deputatı xüsusi qanun layihəsi tərtib edib altından imza atmışdı. 
Qanun layihəsi Rusiyada milli və dini fərqlərə görə vətəndaşların siyasi və mülki 
hüquqlarını məhdudlaşdıran bütün köhnə qanunları ləğv etməli idi. Xoyski vaxtilə 
Əlimərdan bəy Topçubaşov tərəfindən tərtib edilmiş müsəlman fraksiyasının 
proqramını da həyata keçirməyə çalışırdı. Hər çıxışı ilə imperiyanın türk-müsəlman 
əhalisinin hüquqlarını qorumağa çalışan Xoyskinin fəaliyyəti bəzi şovinist rus 
deputatları tərəfindən qəzəblə qarşılanır, ona "rədd ol, get Türkiyə”yə qışqırırdılar. 
Lakin bütün bunlara baxmayaraq Xoyski fəaliyyətini davam etdirirdi. Cəmi 103 
gün mövcud olmuş 2-ci Dövlət Duması Rusiya hakim dairələrinin mürtəce 
fəaliyyətinə maneçilik törətdiyinə görə imperatorun fərmanı ilə buraxılmışdır. 
Azərbaycana qayıdan Xoyski bir müddət Yelizavetpol (Gəncə) şəhərində, 
sonra isə Tiflisdə hüquqşünas kimi fəaliyyət göstərmişdir. 1913-cü ildə Fətəli xan 
Bakıya köçmüş və şəhər dairə məhkəməsində fəaliyyətə başlamışdır. Bu zaman o, 
Bakının ictimai-mədəni həyatında əhəmiyyətli rol oynamışdır. Fətəli xan 
xeyriyyəçi kimi də tanınırdı. 1917-ci ilin fevralında imperator hakimiyyəti 
devriləndə Bakıda Müsəlman Milli Şurası yaradılmış, Fətəli xan onun müvəqqəti 
icraiyyə komitəsinin üzvü seçilmişdir. Onun təşəbbüsü ilə Bakıda Qafqaz 
müsəlmanlarının qurultayı keçirilmişdir. 
237 
 
1917-ci ilin oktyabrında Bakı şəhər Dumasına seçkilər keçirilir. 
Bolşeviklərin, başqa rus partiyalarının və eləcə də ermənilərin səylərinə 
baxmayaraq seçkilərdə müsəlman əhalisi fəal iştirak edir və dumaya öz 
deputatlarını seçir. Fətəli xan Xoyski Bakı şəhər Dumasının sədri olur və onun 
rəhbərliyi ilə duma Bakıda qeyri-qanuni fəaliyyət göstərən bolşevik Bakı Sovetinin 
yeganə və güclü rəqibinə çevrilir. Məhz onun səyləri nəticəsində Bakıda 
bolşeviklər və ermənilər özbaşınalıqlar edə bilmirlər. 
Qafqazda Ümumrusiya Müəssislər Məclisinə seçkilər keçiriləndə 44 
müsəlman deputat arasında Fətəli xan Xoyski də məclisə seçilir. Bu məclis 
Peterburqda işə başlamalı idi, lakin V.Leninin başçılığı ilə bolşeviklər buna imkan 
vermirlər. Seçilmiş deputatlar Tiflis şəhərində Zaqafqaziya Seymini yaratdılar və 
onu Cənubi Qafqazın qanunvericilik orqanı elan etdilər. 1918-ci ilin aprelində 
Zaqafqaziya Federativ Respublikası yaradıldı. Onun nazirləri arasında Xoyski də 
var idi. O, xalq maarif naziri seçilmişdi. Bu vəzifədə olarkən Xoyski Tiflisdə 
yaradılması nəzərdə tutulan universitetin Bakıda açılması tələbini irəli sürdü və bu 
işlə bağlı hazırlıq tədbirləri görməyə başladı. 1918-ci ilin mayında Zaqafqaziya 
Federativ Respublikası dağıldı və seymin azərbaycanlı deputatları mayın 27-də 
Azərbaycan Milli Şurası təşkil edərək mayın 28-də Azərbaycanın müstəqilliyini 
elan etdilər. 
Qafqaz canişininin iqamətgahında keçirilən iclasda İstiqlal bəyannaməsi 
qəbul edildi və Azərbaycan Xalq Cümhuriyyəti adlı dövlət təşkil olundu. Fətəli xan 
Xoyski yekdilliklə cümhuriyyətin ilk hökumətinin sədri seçildi. Bu hökumətdə 
Xoyski baş nazir vəzifəsi ilə bərabər, daxili işlər naziri vəzifəsini də tutdu. 
Xoyskinin ilk tədbiri Azərbaycanın müstəqilliyini bütün dünyaya bəyan etməkdən 
ibarət oldu. İyunun 16-da Bakıya köçən hökumət və Milli Şura burada çətin hərbi-
siyasi vəziyyətlə üzləşdi. Birinci hökumət buraxıldı və onun əvəzinə təşkil olunan 
ikinci hökumətə Xoyski yenidən baş nazir seçildi; ədliyyə naziri vəzifəsini də o 
icra edirdi. 
Hökumət çox çətin və mürəkkəb şəraitdə yeni dövlət aparatını təşkil edir, 
ölkədə hərbi vəziyyət elan olunur. Bakının bolşevik-erməni qüvvələri tərəfindən 
işğal edildiyi bir şəraitdə əsas diqqəti ordunun təşkilinə yönəldən hökumət bu 
sahədə qardaş Türkiyədən kömək almışdır. Xoyskinin başçılıq etdiyi hökumətin ilk 
addımları sırasında hərbi mükəlləfiyyət haqqında qanunun qəbul edilməsi, 
Azərbaycan türk dilinin dövlət dili elan edilməsi, ermənilərin törətdikləri 
vəhşilikləri dünyaya çatdırmaq məqsədi ilə Fövqəladə Təhqiqat Komissiyasının 
təşkil edilməsi. Gəncə və Cəbrayıla tarixi adlarının qaytarılması xüsusi qeyd 
olunmalıdır. Sentyabrın 15-də Azərbaycan - türk qüvvələri Bakını bolşevik-erməni 
qoşunlarından azad etdikdən sonra sentyabrın 17-də hökumət Bakıya köçür. 
Bakıda həyata keçirilən tədbirlər sırasında Azərbaycan parlamentinin (Məclisi-
238 
 
Məbusan) yaradılması üçün komissiyanın fəaliyyəti, dövlət bayrağı haqqında 
qanunun qəbul edilməsi, dövlətin iqtisadi və inzibati həyatının bərpa edilməsi kimi 
vacib addımlar atılır. 
Lakin dekabr ayında ikinci hökumət də buraxılır və üçüncü hökumət təşkil 
olunur. Onun üzvlərini təyin edən parlament yenidən Fətəli xanı baş nazir 
vəzifəsinə seçir. Bu dövrdə əsas vəzifə Avropa dövlətləri tərəfindən Azərbaycanın 
müstəqilliyinin tanınması idi və odur ki, Fətəli xan Xoyski xarici işlər naziri 
vəzifəsini də özü icra edir. Parlamentdə mövqe tutmuş sosialist yönümlü partiyalar 
Xoyskini qərəzli tənqid edir, onun fəaliyyətinə maneçilik törədirdilər. Buna 
dözməyən Xoyski baş nazir vəzifəsindən istefa verir və parlamentdəki son 
çıxışında belə deyir: "Siz bunu bilməlisiniz ki, Azərbaycanın istiqlalı hər dəqiqə 
təhlükədədir. İndi elə vaxtdır ki, Azərbaycan qalmaz, istiqlalımız gedər". 
Qətiyyətli və səriştəli dövlət xadimi Fətəli xan Xoyskinin baş nazir 
vəzifəsindən istefa verməsi dövlətin müqəddəratına mənfi təsir göstərdi. Ölkəsinə 
əlindən gələn köməyi göstərməyə çalışan Xoyski 1919-cu ilin dekabrında xarici 
işlər naziri təyin edildi. Onun səyləri nəticəsində 1920-ci ilin yanvarında aparıcı 
dünya dövlətləri Azərbaycanın müstəqilliyini tanıdı. Həmçinin Gürcüstan və İranla 
əlaqələr normallaşdırıldı, Azərbaycanda xarici ölkələrin nümayəndəlikləri 
açılmağa başladı. Sovet Rusiyasının bütün təzyiqlərinə sinə gərən Fətəli xan 
Xoyski eyni zamanda ona Azərbaycana hücum etmək üçün heç bir əsas 
verməmişdir. Belə şəraitdə Sovet Rusiyasının XI Qızıl Ordusu bütün beynəlxalq 
239 
 
Rusiya imperiyasının tərkibində olan müsəlman 
xalqlarının nicatını birgə mübarizədə görən Əlimərdan bəy 
Topçubaşov demişdir: “Biz türk övladları, əslimiz bir, 
nəslimiz bir, dinimiz birdir. Atalarımız o qədər qəhrəman 
millət olduqları halda, bu gün Qafqaz dağlarında, Krım 
bağlarında, Kazan çöllərində və Orta Asiya ovalıqlarında, 
atalarımızın mülki olan öz vətənimizdə, öz torpaqlarımızda öz 
ehtiyaclarımızı bildirməyə imkan qalmamışdır”. 
Azərbaycan tarixinə Əlimərdan bəy Topçubaşov Rusiyanın 
müsəlman-türk xalqlarının milli-azadlıq hərəkatının 
lidürlərindən biri, Azərbaycan Xalq Cümhuriyyətinin 
banilərindən biri, parlamentin sədri, görkəmli siyasi və dövlət 
xadimi kimi daxil olmuşdur. 
normaları pozaraq Azərbaycana əsassız hücum etdi. 
Azərbaycanın işğalından sonra Tiflisə mühacirət etməyə məcbur olan 
Fətəli xan Xoyski burada da düşmənləri üçün qorxulu idi. Ona görə də sovetlər onu 
öldürmək üçün Tiflisə muzdlu erməni qatili göndərirlər. 1920-ci il iyunun 19-da 
Fətəli xan Xoyski Tiflisdə öldürülür. O, digər böyük azərbaycanlı, Mirzə Fətəli 
Axundzadənin qəbri yanında torpağa tapşırılır. Müdrik insan, sanki axırını 
duyurmuş kimi, hələ sağlığında belə demişdir: "Qüvvəmiz qədər vəzifəmizi ifa 
etdik. Hələ çox şey edə bilməmişik, amma bunu cürətlə deyə bilərəm ki, 
hökumətin nöqsanları ilə bərabər, yol göstərən işıqlı ulduzu bu şüar olmuşdur: 
"Millətin hüququ, istiqlalı, hürriyyəti”. 
 
Əlimərdan bəy Topçubaşov 
(1863-1934) 
Əlimərdan bəy Ələkbər bəy oğlu Topçubaşov 1863-cü ildə Tiflis 
şəhərində anadan olmuşdur. O, ilk təhsilini Tiflisdə almış, 1884-cü ildə 1-ci Tiflis 
gimnaziyasını bitirmişdir. Peterburq Universitetinin hüquq fakültəsini 1888-ci ildə 
fərqlənmə diplomu ilə başa vurduqdan sonra Əlimərdan bəy bir neçə il Rusiyanın 
müxtəlif şəhərlərində işləmişdir. 1894-cü ildə o, Bakıya təyinat alaraq şəhərin 
hüquq-mühafizə orqanlarında çalışmışdır. Çox keçməmişdir ki, Əlimərdan bəy 
dövlət qulluğundan imtina etmiş və vəkil kimi fəaliyyətə başlamışdır. Dərin biliyi, 
peşəkarlığı, insani keyfiyyətləri sayəsində o, şəhər ictimaiyyəti tərəfindən rəğbətlə 
qarşılanırdı. Azərbaycan, rus, fars, fransız, ingilis və gürcü dillərini mükəmməl 
bilən Topçubaşov tanınmış iş adamı və görkəmli xeyriyyəçi Hacı Zeynalabdin 
Tağıyevin diqqətini cəlb etmiş və o, 1897-ci ildə "Kaspi" qəzetinin redaktorluğunu 
Əlimərdan bəyə tapşırmışdır. Bu vəzifə Əlimərdan bəyə Bakının ictimai-siyasi 
həyatı ilə yaxından tanış olmağa imkan vermişdir. Şəhərin bütün işlərində fəal 
240 
 
iştirak edən Ə.Topçubaşov Bakı şəhər Dumasının üzvü seçilmiş, bir müddət onun 
sədri olmuşdur. 
1905 - 1907-ci illərdə müsəlman xalqlarının azadlıq mübarizəsinin 
təşkilində Əlimərdan bəy Topçubaşovun əvəzsiz xidmətləri olmuşdur. Hökumətin 
azadlıq mübarizəsini boğmaq üçün müxtəlif provokasiyalarla (milli qırğın siyasəti, 
neft mədənlərində iğtişaşların törədilməsi, ayrı-ayrı məmurlara qarşı sui-qəsdlər və 
s.) güc tətbiq etmək üçün hökumətin bəhanə axtarmasını o, redaktoru olduğu 
qəzetdə açıq ifşa edirdi. Hökumət adına yazılan bütün xahişlər, müraciətlər 
bilavasitə onun iştirakı ilə tərtib və təqdim edilirdi. 
Əlimərdan bəy Topçubaşov müsəlman xalqlarının nicatını birgə 
mübarizədə görürdü. Çıxışlarının birində o demişdir: "Biz türk övladları, əslimiz 
bir, nəslimiz bir, dinimiz birdir. Atalarımız o qədər qəhrəman millət olduqları 
halda, bu gün Qafqaz dağlarında, Krım bağlarında, Kazan çöllərində və Orta Asiya 
ovalıqlarında, atalarımızın mülkü olan öz vətənimizdə, öz torpaqlarımızda öz 
ehtiyaclarımızı bildirməyə imkan qalmamışdır". 
1905-ci ildə Rusiyanın Nijni-Novqorod şəhərində keçirilən Ümumrusiya 
müsəlmanlarının 1-ci qurultayında Ə.Topçubaşov sədrlik etmişdir. O, 1906-cı ildə 
Peterburqda keçirilən 2-ci qurultayda "Ümumrusiya müsəlmanları İttifaqı" 
partiyasının nizamnamə və proqramını tərtib etmiş, 3-cü qurultayda həmin 
partiyanın sədri seçilmişdir. Bu siyasi partiyanın yaradılması ilə müsəlmanların 
ölkənin siyasi həyatında vahid, mütəşəkkil formada iştirak edəcəyinə ümid 
bəsləyən Topçubaşov əlindən gələni əsirgəməmişdir. 
Azərbaycanda böyük nüfuz sahibi olan Ə.Topçubaşov 1-ci Dövlət 
Dumasına Bakı quberniyasından deputat seçilmişdir. Dövlet Dumasında müsəlman 
deputatlara qarşı olan əsasən mənfi münasibəti görən Əlimərdan bəy müsəlman 
fraksiyasının yaradılması təşəbbüsü ilə çıxış etmiş və bu təşəbbüs bütün müsəlman 
deputatlar tərəfindən dəstəklənmişdir. Topçubaşov fraksiyanın sədri seçilmişdir. 
Onun rəhbərliyi ilə deputatlar çarizmin imperiyanın ucqarlarında apardığı siyasəti 
tənqid edir və bir çox mühüm tələblər irəli sürürdü. Müsəlman fraksiyasının 
tələbini Ə.Topçubaşov səsləndirmişdir: "Müsəlman proqramı ciddi surətdə 
konstitusiya əsasları üzərində dayanaraq torpaqların milliləşdirilməsi, din 
məsələlərində tam muxtariyyət, bütün imperiya ərazisində özünü idarə edən kiçik 
vahidlərin və vilayət məclislərinin təsis edilməsi ilə yerlərdə geniş muxtar 
idarəçilik prinsipini irəli sürür". 
Dumanın fəaliyyətindən narazı olan mürtəce qüvvələrin təzyiqi ilə onun 
fəaliyyəti dayandırılanda bir sıra deputatlar imperatorun hərəkətlərinə belə etiraz 
etməkdən çəkinməmişlər. Bu deputatlar sırasında Topçubaşov da olmuşdur. O, 
Vıborq etiraz müraciətnaməsini imzalamış və buna görə 3 ay həbsdə 
saxlanılmışdır. O həmçinin Dövlət Dumasına seçilmək hüququndan da məhrum 
241 
 
edilmişdir. Ona hətta qəzet və jurnal redaktoru olmaq da qadağan olunmuşdur. Bu 
səbəbdən də o, Bakı şəhər Dumasından çıxarılmışdır. Türk dünyasının görkəmli 
simalarından biri İsmayıl bəy Qaspralı yazırdı: "...səni, sənin biliyini, təcrübəni və 
ürəyini xalqdan heç kim məhrum edə bilməz və sən bunu bilməlisən ki, sən xalqa 
daha çox lazımsan". 
Bununla belə, Əlimərdan bəy Topçubaşov 2-ci Dövlət Dumasının 
müsəlman fraksiyasının işində yaxından iştirak etmiş layihələr hazırlamışdır. Onun 
üçün Moskvada hətta müsəlman fraksiyasının "Daimi təmsilçilik" bürosu 
açılmışdır. Lakin onun bu fəaliyyətinin də qarşısı alındı və o, 1910-cu ildə Bakıya 
qaytarıldı. 
Topçubaşov I Dünya müharibəsi ərəfəsində müsəlmanların "Tələblər 
paketi"ni hazırlamışdır. O, 1916-cı ildə Tiflisdə Qafqaz millətləri yığıncağında 
Azərbaycanı təmsil etmişdir. İmperiyanın dağıldığı bir dövrdə Topçubaşov Rusiya 
Müəssislər Məclisinə nümayəndə seçilmişdir. Bu məclis konstitusiya qəbul 
etməklə demokratik Rusiya respublikası yaratmalı idi, lakin mürtəce qüvvələr buna 
imkan verməmişlər. Ucqarların yenidən Rusiya əsarətinə düşməsi təhlükəsi 
yarananda onların müstəqillik məsələsi meydana çıxmışdır. 
1918-ci ildə Azərbaycan xalqı müstəqillik qazananda, Azərbaycan Xalq 
Cümhuriyyəti yarananda onun qarşısında dayanan əsas məsələlərdən biri 
müstəqilliyimizin dünya dövlətləri tərəfindən tanınması məsələsi idi. 
Cümhuriyyətin mövcud olduğu illərdə bu istiqamətdə aparılan işlərə faktik olaraq 
Əlimərdan bəy Topçubaşov rəhbərlik etmişdir. Qısa müddət Azərbaycanın 2-ci 
nazirlər kabinetində xarici işlər naziri işləyən Topçubaşov daha sonra 
Azərbaycanın fövqəladə elçisi və səlahiyyətli naziri kimi İstanbula göndərilmişdir. 
Burada bir çox osmanlı vəzifəli şəxsləri ilə fəal görüşlər keçirən Topçubaşov 
sultanla görüşmüş, Azərbaycanın dəstəklənəcəyi barəsində real vədlər almışdır. 
İstanbulda həmçinin digər ölkələrin nümayəndələri ilə də görüşlər keçirmiş və 
Azərbaycan həqiqətləri barədə onlara məlumat vermişdir. Topçubaşovun ilk və 
önəmli addımlarından biri İstanbulda Azərbaycan mətbuat bürosunun yaradılması 
olmuşdur. Erməni təbliğat maşınına qarşı uğurlu mübarizə aparan büro bütün 
vasitələrlə Azərbaycanın üzləşdiyi problemlər barəsində məlumat verirdi. 
Topçubaşov yazırdı: "Ermənilərin iştahası çox böyükdür və həm də bu iştahalarını 
özgələrinin, ilk növbədə isə bizim hesabımıza doydurmaq istəyirlər. Az qala bütün 
paytaxtlarda bizim mənafeyimizin zərərinə təbliğat aparır, bizi dövlət həyatı 
qurmağa qabil olmayan və başqa millətlərlə barışmaz millət kimi qələmə verirlər". 
Azərbaycan parlamenti işə başlayanda məhz Topçubaşovun sədr seçilməsi 
təklif olunmuşdur, İstanbulda olması nəzərə alınaraq o, qiyabi olaraq sədr 
seçilmişdir. Azərbaycan nümayəndə heyətinin sədri kimi Paris Sülh konfransına 
göndərilən Topçubaşov burada gərgin danışıqlar aparmışdır. O demişdir: "Avropa 
242 
 
və Amerika mətbuatında tez-tez Azərbaycan haqqında səhv, saxtalaşdırılmış və 
həqiqətə uyğun olmayan məlumatlar verilməsinin şahidi oluruq. Düzdür, bizi hələ 
yaxşı tanımırlar. Biz indi birinci dəfədir Avropadayıq, lakin əmin edirik ki, 
konfrans bizi dinləyəcək və biz Millətlər Cəmiyyətinə buraxılacağıq". O, 
dediklərinə nail oldu: 1920-ci il yanvarın 11-də Paris Sülh konfransının Ali Şurası 
Qafqaz məsələsini çox gərgin şəraitdə müzakirə etdi və Britaniyanın xarici işlər 
naziri C.Kerzonun təklifi ilə Azərbaycanın müstəqilliyi de-fakto tanındı. 
Hazırlanan sənəd yanvarın 12-də Ali Şura üzvləri tərəfindən imzalandı. Yanvarın 
15-də Azərbaycan nümayəndə heyətindən Əlimərdan bəy Topçubaşov və 
Məhərrəm Məhərrəmov Fransa Xarici İşlər Nazirliyinə dəvət olundular və qərar 
rəsmən onlara təqdim edildi. Bu, Topçubaşovun rəhbərliyi ilə çox gərgin fəaliyyət 
göstərmiş Azərbaycan nümayəndə heyətinin böyük qələbəsi idi. 
1920-ci il aprel işğalından sonra Parisdə mühacir həyatı yaşamağa məcbur 
olan Topçubaşov siyasi fəaliyyətini dayandırmamış, sovet nümayəndə heyətinin 
etirazlarına baxmayaraq Azərbaycan hökumətinin ona verdiyi mandatla 1920-ci il 
Millətlər Cəmiyyətinin Cenevrə, London, Genuya 1923-cü il Lozanna 
konfranslarında iştirak etmiş və Azərbaycanın bolşevik Rusiyası tərəfindən işğal 
olunması və bolşeviklərin Azərbaycanda törətdikləri cinayətlər haqqında 
iştirakçılara geniş məlumat vermişdir. 
Əlimərdan bəy Topçubaşov 1934-cü ildə Parisdə vəfat etmiş və Parisin 
Sen-Deni qəbiristanlığında dəfn olunmuşdur. 
243 
 
XX əsr Azərbaycan ədəbiyyatı tarixində Cəfər 
Cabbarlı xüsusi yer tutur. Fəaliyyətinə satirik əsərlərlə 
başlayan ədib hələ lap gənc yaşlarından pyeslər yazır və 
çox keçmir ki, dramaturq kimi tanınır. Onun yazdığı 
pyeslər ölkəmizdə və xarici səhnələrdə tamaşaya qoyulur. 
Azərbaycan sovet yazıçısı kimi fəaliyyət göstərən 
C.Cabbarlı Azərbaycanda sovet hakimiyyəti qurulduqdan 
sonra mövzusu yeni dövrlə səsləşən əsərlər yazır. 
Təsadüfi deyil ki, o, Azərbaycan ədəbiyyatında sosialist 
realizminin banilərindən hesab olunur. Lakin hansı ədəbi 
metodla əsərlər yazmasına baxmayaraq, o, həyat 
həqiqətlərinə sadiq qalır, xalq həyatının çox dolğun və 
real səhnələrini yaradır. 
Teatr və kinoda həm də bədii rəhbər və rejissor kimi 
fəaliyyət göstərmiş C. Cabbarlının Azərbaycan Dram 
Teatrının və Azərbaycan kinosunun inkişafında müstəsna 
xidmətləri vardır. Onun bədii tərcümələri Azərbaycan 
oxucusu və tamaşaçısına bir sıra dünya klassiklərinin 
əsərləri ilə tanış olmağa imkan vermişdir. C.Cabbarlının 
elmi-tənqidi məqalələri indi də öz aktuallığını 
itirməmişdir. 
Cəfər Cabbarlı 
   (1899-1934) 
 
Cəfər Qafar oğlu 
Cabbarlı 1899-cu il 
martın 22-də Abşeronun 
Xızı kəndində yoxsul kəndli ailəsində anadan olmuşdur. 3 yaşında ikən atasını 
itirmiş Cəfəri yoxsulluq içində yaşayan, paltar yumaq və çörək bişirməklə pul 
qazanan anası böyüdüb boya-başa çatdırmışdır. Bakıdakı 7-ci "rus-tatar" 
(Azərbaycan) məktəbində təhsilini başa vurduqdan sonra o, 1917-ci ildə Bakı 
politexnik məktəbinə daxil olmuş və buranı 1920-ci ildə bitirmişdir. 
1915-ci ildən yaradıcılığa başlayan C.Cabbarlı lirik və sosial ədalətsizliyi 
tənqid edən şeirlər, hekayələr və pyeslər yazmışdır. Onun ilk çap edilmiş əsəri 
"Məktəb" jurnalında işıq üzü görmüş "Bahar" şeri sayılır. 1915 - 1916-cı illərdə o, 
"Babayi-Əmir" jurnalında bir sıra satirik şeirlərlə çıxış etmiş və hətta onlardan 
birində Bakı şəhər Dumasının üzvlərini tənqid etdiyinə görə jandarm idarəsi 
tərəfindən bir müddət təqib olunmuşdur. 1915-ci ildə qələmə aldığı "Vəfalı 
Səriyyə, yaxud göz yaşı içində gülüş" pyesində, 1916-cı ildə yazdığı "Aslan və 
Fərhad", "Mənsur və Sitarə" hekayələrində, 1917-ci ildə yazdığı "Solğun çiçəklər" 
pyesində müəllif sosial ədalətsizliyi və cəmiyyətdə çox kəskin şəkildə mövcud olan 
qadın hüquqsuzluğunu tənqid etmişdir. 1918-ci ildə tamamladığı "Nəsrəddin şah" 
tarixi dramında Cəfər Cabbarlı XIX əsrin sonlarında İranda, o cümlədən onun 
244 
 
tərkibində olan Cənubi Azərbaycanda baş vermiş hadisələri təsvir etmiş, Nəsrəddin 
şahın öldürülməsini haqsızlığa qarşı xalq üsyanı kimi qiymətləndirmişdir. 
Azərbaycan Cümhuriyyəti dövründə xüsusilə coşqun ictimai və ədəbi 
fəaliyyət göstərən ədib bu dövr Azərbaycan ədəbiyyatının ən parlaq simalarından 
olmuşdur. 
1918-ci ildə 19 yaşlı Cəfər Cabbarlı Azərbaycan parlamentinin stenoqrafı 
və "Müsavat"ın gənclər təşkilatının rəhbəri olmuşdur. Onun "Sevdiyim" və 
"Azərbaycan bayrağına" adlı iki şeri müstəqil Azərbaycanın dövlət bayrağına həsr 
edilmiş və o zaman "Azərbaycan" qəzetində çap olunmuşdur. Şairin "Yaşıl donlu, 
al yanaqlı, mavi gözlü sevdiyim" adlandırdığı milli bayrağa sevgisi müstəqil 
ölkəsinə olan sevginin tərənnümü idi. 
C.Cabbarlı 1919-cu ildə yaradılmış "Yaşıl qələm" ədəbi birliyinin üzvü 
olmuş, şair və dramaturq kimi məhsuldar yaradıcılıq fəaliyyəti göstərmişdir. 
"Sevimli ölkəm" şerində Azərbaycanın müstəqilliyini alqışlayan şair "Salam" 
şerində türkləşmək, islamlaşmaq və müasirləşmək ideyalarını irəli sürmüşdür. 
Bakının erməni-bolşevik qüvvələrindən azad olunmasına həsr etdiyi "Bakı 
müharibəsi" dramı dəfələrlə tamaşaya qoyulmuşdur. Bu əsər qardaş türk və 
Azərbaycan xalqlarının azadlıq mübarizəsinə həsr edilmiş trilogiyanın tərkib 
hissəsi kimi yazılmışdır (1-ci və 2-ci hissələri "Ədirnə fəthi" və "Trablis 
müharibəsi" adlanırdı). Sonrakı dövrlərdə, Azərbaycanda Sovet hakimiyyəti 
qurulduqdan sonra trilogiya "mücərrəd romantizm təzahürü” kimi tənqid edilmiş 
və hətta qadağan olunmuşdur. 1919-cu ildə yazdığı pyesində müəllif burjua 
cəmiyyətində zəhmətkeş insanların əzilməsini təsvir etmiş, qaniçən mülkədarların 
törətdikləri haqsızlıqlar nəticəsində ölkənin hər şeyi, o cümlədən müstəqilliyi 
itirməsi təhlükəsini göstərmişdir. 
Sovet hakimiyyəti qurulanda Azərbaycanda qalıb xalqı üçün çalışmağı 
üstün tutan Cəfər Cabbarlı 1922-ci ildə "Oqtay Eloğlu" pyesində öncə yazdığı 
"Aydın"da qaldırdığı məsələyə bir daha qayıtmışdır. İnsanpərvərliyin və şəxsiyyət 
azadlığının ön plana çəkildiyi hər iki pyes Sovet Azərbaycanının rəhbərlərinin 
gözündə ədibə bir növ bəraət qazandırmışdır. 
1923-cü ildə Bakı Teatr Texnikumunda təhsil alan Cəfər Cabbarlı 1924-cü 
ildə Bakı Dövlət Universitetinin Şərq fakültəsinə daxil olmuşdur. 20-ci illərin 
ortalarında "Kommunist" qəzetində tərcüməçi və ədəbi işçi kimi çalışdığı zaman 
ədib tarixi mövzuya bir daha müraciət etmiş və "Qız qalası" poemasını yazmışdır. 
Sonralar bu poema əsasında görkəmli bəstəkar Əfrasiyab Bədəlbəyli eyniadlı balet 
bəstələmişdir. Bu dövrdə müəllif "Məhkum Şərqə" adlı bir şeir də yazmış və Şərq 
xalqlarını azadlığa səsləmişdir. 
1928-ci ildə Cəfər Cabbarlı məşhur "Od gəlini" pyesini qələmə almışdır 
ki, o, Azərbaycan ədəbiyyatında ilk qəhrəmanlıq dramıdır. Azərbaycan xalqının 
245 
 
ərəb işğalçılarına və yerli feodallara qarşı mübarizəsindən bəhs edən, dini fanatizm 
əleyhinə yönəlmiş, azadfikirlilik ideyaları ilə aşılanmış bu pyes xalqı istiqlaliyyət 
uğrunda mübarizəyə səsləyən əsərlərdəndir. 
C.Cabbarlının yaradıcılığında qadın azadlığı məsələsi əsas yerlərdən birini 
tutur. O bu mövzuda əvvəlcə bir neçə hekayə - 1924-cü ildə "Gülzar" və "Dilarə", 
1927-ci ildə isə "Dilbər" hekayələrini qələmə alır və nəhayət, "Sevil”i yazır. İlk 
dəfə 1928-ci ildə tamaşaya qoyulmuş "Sevil" pyesində qadının sosial-mənəvi 
köləlikdən xilas olması problemi ön plana çəkilmişdir. Sovet hakimiyyəti illərində 
geniş təbliğ edilən bu əsər əsasında bədii film və film-opera çəkilmiş, görkəmli 
bəstəkar Fikrət Əmirov opera bəstələmişdir. C.Cabbarlı "Almaz" (1931) pyesində 
də qadın azadlığı məsələsinə toxunmuşdur. 
Xalqın Cabbarlı yaradıcılığında ən çox sevdiyi əsərlərdən olan "1905-ci 
ildə" pyesini yazıçı 1931-ci ildə yazıb tamamlayıb. Bu əsər Azərbaycan xalqının ən 
ağrılı problemlərindən birinə - ermənilərin Azərbaycana qarşı torpaq iddialarına 
həsr olunmuşdur. Sovet hakimiyyəti illərində yazıldığından əsərdə ilk baxışdan 
xalqlar arasındakı "əbədi dostluq"dan bəhs edilir. Lakin Cabbarlının sənətkarlığı 
ondadır ki, o, Rusiyanın rəsmi dairələrinin ermənilərə fitva verməsini, onları 
silahlandırıb azərbaycanlılara qarşı yönəltməsini çox böyük ustalıqla qələmə 
almışdır. Müəllif fitnəkar milli nifaq siyasətinin necə acınacaqlı nəticələr verməsini 
ürək ağrısı ilə açıb göstərmişdir. 
Cəfər Cabbarlının XX əsrin 30-cu illərində yaratdığı əsərlərin əksəriyyəti 
yeni sovet quruluşunun yaradılmasına həsr olunmuşdur. Belə ki, 1932-ci ildə 
tamaşaya qoyulmuş "Yaşar" pyesində Azərbaycan kəndində yeniliklə köhnəliyin 
mübarizəsi öz əksini tapmışdır. Əsərdə elmin kəndə köməyi məsələsi qabarıq 
şəkildə göstərilmişdir. "Dönüş" pyesində isə C.Cabbarlı sənətkarın ictimai 
mövqeyi məsələsini ön plana çəkmişdir. Əsərin baş qəhrəmanı Gülsabah adlı 
rejissor olmasına baxmayaraq, əsər sanki avtobioqrafik xarakter daşıyır. Əsərdə 
baş qəhrəman köhnəliyi ətalət və mühafizəkarlıq adlandıraraq qətiyyətlə rədd edir 
və yeni həyat qurmağa can atır. Real həyatda isə Cəfər Cabbarlı böyük mənəvi 
iztirablar keçirirdi. Bu dövrdə Azərbaycanda artıq kollektivləşmə siyasəti günü-
gündən sürətlənir, insanlar zorla kolxoz və sovxozlara üzv yazılırdılar. Bu siyasətə 
qarşı müqavimət də gündən-günə genişlənirdi. Hətta üsyanlar da baş vermişdi. 
Belə şəraitdə sovet rəhbərləri mövcud problemləri müvəqqəti problemlər, mübarizə 
aparanları isə köhnəliyin tərəfdarı olan mürtəce qüvvələr adlandırırdılar. Cabbarlı 
yaxşı anlayırdı ki, sovet rejiminin apardığı mübarizə onun xalqının mənəvi 
köklərini baltalayır, onu "sovet xalqı"nın amorf, öz adət-ənənələrindən qoparılmış 
bir tərkib hissəsinə çevirir. Həqiqəti yazacağı təqdirdə necə böyük təqiblərə məruz 
qalacağını yaxşı anladığından o, mücərrəd, ilk baxışdan Azərbaycana dəxli 
246 
 
olmayan, uzaq bir bölgəyə həsr olunmuş əsər yazmağa başlayır. "Əfqanıstan" adlı 
bu pyes onun son və yarımçıq qalmış işlərindən olur. 
Cəfər Cabbarlının dramaturgiyasının əsas məziyyəti onun xalq həyatı ilə 
üzvi surətdə bağlı olmasıdır. Onun yaratdığı güclü xarakterlər, müsbət və mənfi 
obrazlar silsiləsi, personajların canlı, koloritli dili Cabbarlı dramaturgiyasına 
ümumxalq məhəbbəti qazandırmışdır. Yeniliyə doğru irəliləyən insanları 
alqışlayan ədib onların dolğun obrazlarını öz əsərlərində canlandırmağa 
çalışmışdır. Yaradıcılığı Azərbaycan sovet ədəbiyyatının inkişafına böyük təsir 
göstərmiş Cəfər Cabbarlının əsərlərinin təsiri ilə Azərbaycanda yeni nəsil 
dramaturqlar yetişmişdir. 
Onun ədəbi irsi, heç şübhəsiz, Azərbaycan ədəbiyyatı tarixində layiqli yer 
tutur. 
Azərbaycan teatrının inkişafında da Cabbarlının böyük xidmətləri var. 
1929-cu ildə Azərbaycan Dövlət Dram Teatrına bədii hissə müdiri təyin edilən 
dramaturq teatrla birlikdə qastrollarda olmuş, səhnə üçün Şekspirin "Hamlet" və 
"Otello", Şillerin "Qaçaqlar", Bomarşenin "Fiqaronun toyu", Afinogenovun 
"Qorxu", Slavinin "Müdaxilə" əsərlərini tərcümə etmişdir. Onun L.Tolstoy və 
M.Qorkidən çox gözəl tərcümələri var. İstedadlı teatr rejissoru olan Cabbarlı 
həmçinin "Şahsənəm" operasının librettosunu yazmışdır. O, kino sənətinə böyük 
maraq göstərmişdir. Cəfər Cabbarlı "Hacı Qara", "Sevil", "Almaz", "1905-ci ildə", 
"Ölülər" kinofilmləri üçün ssenarilər yazmış və ilk üç filmin həm də rejissoru 
olmuşdur. 
Ədəbi-tənqidi məqalələrində Cabbarlının Azərbaycan klassik və sovet 
ədəbiyyatı, teatr sənəti barəsində qiymətli mülahizələri var. 1932-ci ildə əməkdar 
incəsənət xadimi adına layiq görülən ədib 1934-cü ildə SSRİ Yazıçılar İttifaqı 
İdarə Heyətinin üzvü seçilmişdir. Cabbarlının son əsəri - "Firuzə" hekayəsi 
ölümündən sonra, 1935-ci ildə işıq üzü görmüşdür. 
Cəfər Cabbarlı 1934-cü il dekabrın 31-də qəfildən, 35 yaşında ikən 
Bakıda vəfat etmişdir. 
247 
 
1920-ci ildə Azərbaycan Sovet Rusiyası tərəfindən 
işğal ediləndə bolşeviklər ilk növbədə Milli Ordumuzun  
zabitlərini məhv etməyə başlamışlar. Hadisələrin şahidi 
Ə.Ələsgəro-Kəngərlinski yazırdı: “Şəxsən özüm tərəfindən 
yoxlanılmış siyahıya görə, bolşeviklərin Azərbaycandakı ağalığı 
dövründə ancaq hərbi rütbəlilərdən məhv edilənlər: generallar 12, 
polkovnik və podpolkovniklər – 27, kapitan və ştabs-kapitanlar, 
poruçik və podporuçiklər – 46, praporşik və podpraporşik – 148, 
qalan 266 aşağı rütbəli zabitlər (hamısı müsəlman)... 1920-ci ilin 
aprelindən 1921-ci ilin avqustunadək Azərbaycanda qırmızı 
terrordan 48 min adam öldürülmüşdü ki, bunun da çox hissəsi 
ziyalıların payına düşürdü”. Güllələnmiş Azərbaycan generalları 
arasında o dövrdə yeganə hərbi akademik təhsili olan generalımız 
Həbib bəy Səlimov da olmuşdur. 
Azərbaycan tarixinə Həbib bəy Səlimov ilk akademik təhsil almış 
azərbaycanlı, bolşevik-erməni qüvvələrinin məğlub edilib və 
Bakının azad olunmasında, Muğanda bolşevik qiyamının 
yatırılmasında, Qarabağda erməni təcavüzünün qarşısının 
alınmasında fərqlənmiş görkəmli sərkərdə, Azərbaycan Milli 
Ordusunun yaradılmasında yaxından iştirak etmiş təşkilatçı kimi 
daxil olmuşdur. 
Həbib bəy Sılimov 
  (1881-1920) 
Həbib bəy Hacı 
Yusif oğlu Səlimov 
1881-ci ildə Naxçıvanda 
anadan olub. I Dünya 
müharibəsində o, igidliyi ilə fərqlənir və komandanlığın diqqətini cəlb edir. Az bir 
vaxtda Həbib bəy podpolkovnik rütbəsinədək yüksəlir. Lakin o, hərbi təhsilini 
davam etdirmək qərarına gəlir, Rusiya ordusunun ən yüksəksəviyyəli hərbi təhsil 
ocağı olan Baş Qərargahın Nikolayev Hərbi Akademiyasına daxil olur. Olduqca 
çətin imtahanlardan uğurla keçən Səlimov təhsil illəri zamanı özünü hərb elminə 
yaxından bələd peşəkar zabit kimi göstərir. Hərbi Akademiyanı müvəffəqiyyətlə 
bitirən polkovnik Həbib bəy Rusiya imperiyası və onun ordusu parçalandıqdan 
sonra Azərbaycana gəlir. 
Ölkədəki ağır vəziyyətlə tanış olan Səlimov hökumətin adına ürək ağrısı 
ilə belə bir raport yazır: "1. Günün şüarı ancaq bu olmalıdır: hər şey ordu üçün. 2. 
Kağızda deyil, rəsmi şəkildə bir korpus yaratmaq lazımdır". 
Müsəlman Korpusu tərkibində ilk döyüşlərdəcə fərqlənən Həbib bəy 
Azərbaycana gəlmiş Nuru paşanın diqqətini cəlb edir və o, sərkərdəmizi Qafqaz 
İslam Ordusunun Azərbaycan hissələrinin qərargah rəisi təyin edir. Bakı 
istiqamətində Azərbaycan - türk qoşunlarının azadlıq yürüşündə Səlimov Cənub 
qrupunun komandanı təyin olunur və ən ağır Gəncə - Bakı istiqamətində dəmir 
yolu boyunca irəliləmək əmri alır. Nəvai, Ağbulaq, Ələt stansiyalarını azad 
etdikdən sonra Bakıya doğru irəliləyir, Bakının düşmənlərdən təmizlənməsində 
248 
 
şəxsi fəallıq göstərir. Türk hərbçilərinin xatirələrində Səlimov "cəsur, təcrübəli, 
döyüş texnikasını yaxşı bilən, igid sərkərdə" kimi xatırlanır. 
Milli Ordunun Baş Qərargah və Dəftərxana rəisi Həbib bəyə təşkilatçılıq 
qabiliyyəti və Milli Ordunun yaradılmasında xüsusi səylərinə görə 1919-cu ilin 
fevralında general-mayor rütbəsi verilib. O, 1918 - 1920-ci illərdə milli ordumuzda 
xidmət edən, milliyyətcə Litva tatarı general-leytenant Məmməd bəy Sulkeviçdən 
sonra ikinci general idi ki, ali hərbi təhsili vardı. 
1919-cu ilin iyulunda Muğanda və Lənkəranda Azərbaycan milli 
hakimiyyətini tanımaq istəməyən rus silahlı qüvvələri bolşeviklərin təhriki ilə 
silahlı qiyam qaldıraraq cənub bölgəsini Rusiyaya birləşdirmək barəsində bəyanat 
verirlər. Qiyamçıları yerlərinə oturtmaq üçün təcili surətdə təşkil edilən briqadaya 
komandan təyin olunan Səlimov onları darmadağın edir, qənimət kimi götürdüyü 1 
təyyarəni, 24 topu və 60 pulemyotu Azərbaycan ordusunda istifadəyə verir. Bu 
uğurlu əməliyyatdan sonra o, Muğan və Lənkərana qısa müddətə vali təyin edilir. 
1920-ci il martın 22-də - Novruz bayramı axşamı Ermənistan silahlı 
qüvvələri və qiyamçı ermənilər Şuşa, Laçın, Xankəndi, Xocalı, Əsgəran və başqa 
yaşayış məskənlərinə generallar Dro Kanayan, Doli Qazar və Droqonun başçılığı 
ilə hücum edirdilər. 
Dərhal Qarabağa göndərilən Səlimov teleqramda yazırdı: "Təkrar edirəm, 
məsələ çox ciddidir, artıq Ermənistan və Azərbaycan arasında Qarabağda müharibə 
gedir". Hərbi nazirin əmri ilə tərkibində 20 minə yaxın əsgər və zabit olan Qarabağ 
Ərazi Qoşunları təşkil olunur və onlara H.Səlimov komandan təyin edilir. 
Təpədən-dırnağadək silahlanmış düşmən hücumunun qarşısı alınır, ona ağıq 
zərbələr vurulur. Bundan sonra Azərbaycan hərbi hissələri aprelin 3-də əks-
hücuma keçir. 12 günlük ölüm-dirim savaşında erməni qüvvələri darmadağın 
edilir, generallar Dəli Qazar və Droqon öldürülür, Dro qaçmaqla canını qurtarır. 
Qarabağın bütün məntəqələri üzərində yenidən üçrəngli bayrağımız dalğalanır. 
Bu vaxt cəbhəyə gələn hərbi nazir Səməd bəy Mehmandarov xain düşmən 
üzərində çalınan qələbəyə görə əsgərlərimizi təbrik edərək demişdi: "Qəhrəman 
əsgərlər, mən şəxsən Almaniya cəbhəsində bir çox döyüşlərdə olmuşam. Fəqət 
sizin qədər qəhrəman əsgərlərə az-az təsadüf etmişəm. Siz mənim ümidlərimi 
qüvvətləndirdiniz. Siz canınızla gənc Azərbaycan ordusunun namusunu müdafiə 
etdiniz". 
1918 - 1920-ci illərdə Azərbaycan Milli Ordusunun yaranmasında əvəzsiz 
xidmətləri olan general Səlimovun şöhrəti Qarabağ döyüşlərindən sonra bütün 
Azərbaycana yayılır. Cümhuriyyət dövrünün on görkəmli sərkərdələrindən biri, 
general-mayor Həbib bəy Səlimov nə kabinet, nə də məiyyət generalı olmuşdur. 
Milli ordumuzun ilyarımlıq fəaliyyətində daim ön cəbhədə vuruşmuş, fitri hərbi 
istedadı ilə Azərbaycanın müstəqilliyinə təcavüz etmək istəyən silahlı düşməni 
249 
 
məhv etmişdir. Ömrü boyu vətənə sədaqətlə xidmət edən general ailə qurmağa belə 
vaxt tapa bilməmişdir. 
1920-ci ildə Azərbaycan Sovet Rusiyası qoşunları tərəfindən işğal edilir. 
Minlərlə ziyalımız Türkiyə, Fransa və Almaniyaya mühacirətə gedir. Səlimov 
vətənini tərk etməkdən imtina edir və Azərbaycanda qalır. Həbib bəyin bilik və 
bacarığından faydalanmağa çalışan sovetlər onu Naxçıvana hərbi komissar təyin 
edirlər. Lakin Səlimov Rusiyanın yeritdiyi siyasətə, Azərbaycanda rəhbər 
vəzifələrə qeyri-millətlərin nümayəndələrinin, ilk növbədə ermənilərin təyin 
edilməsinə, tədricən Azərbaycan Ordusunun rus-erməni hissələri ilə əvəz 
olunmasına qarşı kəskin etiraz edir. 
1920-ci il sentyabrın 1-də həbs olunan general Həbib bəy Səlimova qarşı 
yalançı ifadələr toplanmağa başlayır. Tədqiqatçı Ş.Nəzirlinin Milli Təhlükəsizlik 
Nazirliyinin arxivlərində aşkar etdiyi cinayət işi Səlimovun ömrünün son aylarını 
öyrənməyə imkan verir. Ona qarşı irəli sürülən bütün böhtançı ittihamları general 
rədd edirmiş. Belə olanda cəlladlar yeni ittihamlar irəli sürürlər. O, 1918-ci ildə 
türk generalı Nuru paşa ilə bərabər bolşeviklərə qarşı döyüşlər aparmaqda, 
Muğanda bolşevik qiyamını yatırmaqda, Cümhuriyyət Ordusunun təşkil 
olunmasında, Sovet hökumətinə qarşı nifrət bəsləməkdə, Sovet vaxtı Azərbaycan 
xan və bəyləri ilə oturub-durmaqda ittiham edilir və "əksinqilabçı" adlandırılır. 
Səlimov bütün sadalananları qürurla təsdiqləyir və onları cinayət əməlləri deyil, 
vətən qarşısında borcun yerinə yetirilməsi kimi qəbul etdiyini bildirir. Üç ay yarım 
həbsxanada verilən işgəncələr generalın mübariz ruhunu qıra bilmir və o əvvəlki 
kimi Sovet hökumətini əslində qanunsuz, işğalçı hökumət hesab etdiyini bildirir. 
XI Qızıl Ordunun hərbi tribunalı general-mayor Həbib bəy Yusif oğlu 
Səlimovu güllələnməyə məhkum edir, əmlakının isə müsadirə olunması barədə 
qərar çıxarır. 1920-ci il dekabrın 30-da saat 10:30-da Səlimovu güllələyirlər. 
Əmlakının müsadirəsi zamanı məlum olur ki, məşhur generalın heç evi də yox 
imiş, o, qardaşının ailəsi ilə birgə yaşayırmış və iki qardaşın iki desyatin torpağı və 
üç desyatin dədə-baba bağ sahəsi var imiş (1 desyatin - 11 kv. m). 
250 
 
Ömrünün sonunadək kommunizm ideyasına 
sadiq qalan Nəriman Nərimanov hesab edirdi ki, bu 
ideya ümumi bərabərliyə və son nəticədə bütün 
problemlərin aradan qaldırılmasına, ədalətli 
cəmiyyətin qurulmasına gətirib çıxaracaq. Lakin real 
həyatda o, bolşeviklərin yerlərdə kommunizmin 
təntənəsi uğrunda əslində terror siyasəti 
yürütdüklərini, bu siyasətin necə ağır nəticələr 
verdiyini görmüşdür. Lenin və onun əlaltılarının 
komminizm ideyalarını tədricən həyata keçirməyə nə 
vaxtı, nə də həvəsi vardı. Lenin yalnız güc, zor 
hesabına fəaliyyət göstərirdi. Bunları dərk edən 
Nərimanov “millətçilikdə” günahlandırılmış, onun 
ideyaları isə həqarətlə “nərimanovçuluq” 
adlandırılmışdır. O, ən yaxşı ümidlərində yanılmış və 
sonda özü də onların qurbanı olmuşdur. 
Azərbaycan tarixinə Nəriman Nərimanov 
görkəmli ictimai-siyasi və dövlət xadimi, 
maarifpərvər şəxs, yazıçı, publisist, həkim kimi daxil 
olmuşdur. 
 
Nəriman Nərimanov 
     (1870-1924) 
Nəriman Nəcəf 
oğlu Nərimanov ilk 
təhsilini Tiflis müsəlman 
ruhani məktəbində 
almışdır. O zaman Rusiya 
imperiyası ərazisində ən qabaqcıl pedaqoji məktəb Qori müəllimlər seminariyası 
hesab olunurdu. Bu seminariyada imperiyanın ən yaxşı müəllim-metodistləri dərs 
deyir, burada hazırlanan bütün dərs vəsaitləri imperiyanın ərazisində yayılırdı. 
Gənc Nəriman burada o dövr üçün qabaqcıl biliklərə yiyələnmiş, ədəbiyyatla tanış 
olmuşdur. 
1890-cı ildə Qori seminariyasını bitirən Nərimanov Tiflis quberniyası 
Borçalı qəzasının Qızılhacılı kəndinə müəllim təyin olunur. Lakin qaynar təbiətə 
malik ziyalımıza, təbii ki, bir kənd mühiti darlıq edir. Odur ki o, 1891-ci ildə 
Bakıya köçür, burada dərs deyir və xalqın maariflənməsi uğrunda mübarizəyə 
başlayır. Azərbaycanlılara həqarətlə baxan məmurlarla mübarizədə o, xalqının 
təhsil almaq, savad artırmaq hüququnun həyata keçirilməsini tələb edir. Müvafiq 
icazə aldıqdan və bir neçə tərəqqipərvər varlı azərbaycanlını işə qatdıqdan sonra o, 
1894-cü ildə Bakıda türk-müsəlman əhalisi üçün ilk xalq qiraətxanası təşkil edir. 
Onun fondlarında həm Şərq, həm rus və Avropa ədəbiyyatı var idi. 
Mütəmadi olaraq publisistik məqalələrlə çıxış edən Nərimanov 
Azərbaycan və rus dillərini öyrənənlər üçün dərsliklər yazmışdır. 1894-cü ildə 
Nərimanovun "Nadanlıq" pyesi Azərbaycan dilində çap olunmuş, 1895-ci ildə 
tamaşaya qoyulmuşdur. Tamaşadan gələn gəliri Nərimanov qiraətxanaya sərf 
251 
 
etmişdir. Onun "Dilin bəlası" ("Şamdan bəy"), "Bahadır və Sona" əsərləri bütün 
Azərbaycanda geniş yayılmışdır. Əsərlərində dövrün sosial-psixoloji problemlərini 
irəli çəkən Nərimanov hətta tarixi əsərlərində də onları qabarıq şəkildə verirdi. 
1899-cu ildə çap etdirdiyi "Nadir şah" pyesində mütləqiyyətin bütün mənfi 
cəhətləri elə aydın və dürüst qələmə alınmışdır ki, uzun illər boyu çar məmurları 
ehtiyat edib onun tamaşaya qoyulmasına icazə verməmişlər. Nərimanovun elmi-
publisistik fəaliyyəti cəmiyyətin ətalətdən qurtulmasına, türk-müsəlman əhalisinin 
milli oyanışına xidmət edirdi. Elə buna görə də sonralar Üzeyir Hacıbəyli 
Nərimanovu "ustad dramaturq" adlandırmışdır. 
Daim yeni biliklərə can atan Nərimanov 1896-cı ildən etibarən Bakı realnı 
məktəbində dərs deyə-deyə humanitar elmləri öyrənir və 1902-ci ildə ekstern yolu 
ilə imtahan verərək Bakı kişi gimnaziyasının attestatını alır. Elə həmin ildə o, 
Odessa şəhərində yerləşən Novorossiya Universitetinin tibb fakültəsinə daxil olur. 
Tələbəlik dövründə Nərimanov teatr truppası yaradır və tamaşalar qoyur. 
Bu zaman o həm də siyasi fəaliyyətlə məşğul olmağa başlamışdır. İnqilabi 
hərəkətlərə görə universitet müvəqqəti bağlanmış və Nərimanov Bakıya 
qayıtmışdır. "Hümmət" sosial-demokrat təşkilatına qoşulan Nərimanov həmçinin 
İranda "İctimai-amiyyun" partiyasının yaradıcılarından olmuşdur. Sonralar bu 
partiya İran inqilabı dövründə aparıcı rol oynamışdır. 1906-cı ildən etibarən "İrşad" 
və "Həyat" qəzetlərində onun siyasi məqalələri çap edilmişdir. Nərimanov Qafqaz 
müsəlman müəllimlərinin birinci qurultayının fəal təşkilatçılarından biri olmuşdur. 
1906-cı ildə Odessaya qayıdıb orada təhsilini başa vuran Nərimanovun 
"Nadir şah" əsəri Volqaboyu, Türküstan, Cənubi Qafqazın iri şəhər teatrlarında, 
həmçinin Tehranda tamaşaya qoyulmuşdur. 1908-ci ildə Bakıya qayıdan 
Nərimanov şəhər xəstəxanasında işləmiş, həkimlik fəaliyyəti ilə bərabər, siyasi 
fəaliyyətlə məşğul olmuşdur. Rusiya sosial-demokratları ilə yaxınlaşan Nərimanov 
Rusiya Sosial-Demokrat Fəhlə Partiyasının (RSDFP) nizamnaməsini Azərbaycan 
dilinə tərcümə etmişdir. 1909-cu ildə təyinatı Tiflisə verilən Nərimanov burada 
həkim-terapevt işləmiş, lakin İran inqilabçıları ilə əlaqədə günahlandırılaraq həbs 
edilmişdir. 6 ay həbsxanada saxlanıldıqdan sonra o, Həştərxana sürgün edilmişdir. 
Burada həkimlik fəaliyyətini davam etdirməklə yanaşı, o, mədəni-kütləvi 
tədbirlərdə iştirak etmiş, inqilabi fəaliyyətini də dayandırmamışdır. Həştərxan Xalq 
Universitetinin sədri seçilən Nərimanov şəhər dumasının üzvü olmuşdur. Onun 
fəaliyyətinin səs-sorağı hər yana yayılmışdır. Hətta Fransada çap olunan "Paris" 
qəzetində qeyd olunurdu ki, "Həştərxan quberniyasında yaşayan müsəlman əhalisi 
arasında N.Nərimanovun təbliğatı böyük uğur qazanmışdır". 
1913-cü ildə Nərimanov Bakıya qayıdır, həkimliklə bərabər, "Nicat" 
cəmiyyətində fəaliyyət göstərir, ədəbi dərnəklər yaradır. 
252 
 
1917-ci ildə Nəriman Nərimanov "Hümmət" təşkilatı Komitəsinin sədri və 
RSDFP Bakı Komitəsinin üzvü seçilmişdir. O həm də Bakı Müsəlman İctimai 
Təşkilatları Bürosunun tərkibinə daxil edilmişdir. "Hümmət" qəzeti onun redaktəsi 
ilə nəşr olunurdu. 
Bakı şəhər Dumasının üzvü seçilən Nərimanov I Dünya müharibəsində 
əsir götürülüb Bakıda saxlanılan türk əsgərlərinə qayğı ilə yanaşır, eyni zamanda 
S.Şaumyanın başçılığı ilə bolşevik-erməni quldurlarının hərəkətlərinin qarşısını 
almağa çalışırdı. Məhz onun səyləri nəticəsində 1918-ci ilin əvvəllərində tərəflər 
arasında danışıqlar aparılmış,  I qarşıdurmanın aradan qaldırılması üçün tədbirlər 
həyata keçirilmişdir. Lakin bolşevik-erməni qüvvələri verdikləri əhdi pozmuş və 
Bakıda mart qırğınları törətmişlər. Odur ki Nərimanov Bakıda fəaliyyət göstərən 
ermənilərdən ibarət hərbi hissələrin ləğv olunması haqqında göstəriş imzalamışdır, 
lakin Rusiya bolşeviklərinin lideri V.Leninin dəstəyindən istifadə edən Şaumyan 
bu göstərişə əməl etməmişdir. 
Bolşevik-erməni liderlərinin siyasətinə etiraz edən Nərimanov əvvəlcə 
şəhər təsərrüfatı komissarı təyin edilmişdir. Ağır xəstələndikdən sonra isə 
ümumiyyətlə Həştərxana göndərilmişdir. Onun Bakıdan uzaqlaşdırılmasında 
məqsəd isə Şaumyan və əlaltılarının cinayətlərinə rəvac vermək idi. Həştərxanda 
müxtəlif vəzifələrdə fəaliyyət göstərən Nərimanov "Biz Qafqaza hansı şüarla 
gedirik?" proqram xarakterli məqaləsi ilə kommunizm ideyasına sadiqliyini 
gostərmişdir. O hesab edirdi ki, bu ideya ümumi bərabərliyə və son nəticədə bütün 
problemlərin aradan qaldırılmasına, ədalətli cəmiyyətin qurulmasına gətirib 
çıxaracaq. 
1919-cu ilin avqustunda Moskvaya çağırılan Nərimanov Rusiya Xarici 
İşlər Komissarının (nazir vəzifəsinin analoqu) Şərq məsələləri üzrə müavini 
vəzifəsində işləmiş, həmçinin Leninin bu məsələlər üzrə müşaviri olmuşdur. O, 
bolşeviklərin yerlərdə kommunizm adı ilə əslində terror siyasətini yürütməsini, bu 
siyasətin ağır nəticələr verməsini vurğulamışdır. Nərimanovun fikrincə, güc tətbiq 
etmədən Azərbaycanda ideal kommunist sovet respublikası qurulmalı, insanların 
güzəranı yaxşılaşdırılmalıdır. Belə olduqda digər Şərq ölkələri də Azərbaycanın 
nümunəsi ilə sovet rejimləri yaradacaqlar. Lakin Lenin və onun əlaltılarının 
Nərimanovun dediklərini həyata keçirməyə nə vaxtı, nə də həvəsi var idi. 
Nərimanovun biliklərini yüksək qiymətləndirən Lenin təkcə güc, zor hesabına 
fəaliyyət göstərməyə öyrəşmişdi. 
1920-ci ilin aprelində Azərbaycan hərbi yolla işğal edilmiş, burada 
repressiyalar başlanmışdır. Nərimanov Azərbaycanda yaradılan sovet 
respublikasının idarəetmə orqanlarına qiyabi olaraq seçilsə də, ona Bakıya 
qayıtmağa icazə verilmirdi. Yalnız repressiyaların birinci dalğası başa çatdıqdan 
sonra o, mayın 16-da Bakıya gələ bilmişdir. Azərbaycanda gördüklərindən dəhşətə 
253 
 
gələn Nərimanov Leninə göndərdiyi teleqramlarda yazırdı: "Azərbaycanı başdan-
başa qarət edirlər, sağa və sola güllələyirlər". Azərbaycan Xalq Cümhuriyyəti 
xadimlərinin bir çoxunun xaricə getməsinə məhz Nərimanov imkan yaratmış və 
bununla da onları sovet repressiya maşınının ağzından xilas etmişdir. Lakin Lenin 
bütün səlahiyyətləri S.Kirov və S.Orconikidze kimi qatillərə vermişdi. Nərimanov 
"millətçilikdə" günahlandırılmış, ideyaları isə həqarətlə "nərimanovçuluq" 
adlandırılmışdır. 
Azərbaycan dilinə dövlət statusunun verilməsini, dinə toxunmamağı, 
mədəni-maarif işlərinin keçirilməsini, milli ziyalıların qorunmasını tələb edən 
Nərimanov getdikcə daha artıq dərəcədə Moskvanın və onun Azərbaycandakı 
nümayəndələrinin təzyiqi ilə üzləşirdi. Artıq Zəngəzuru itirmiş Azərbaycan indi də 
Dağlıq Qarabağ, Naxçıvan, Zaqatala və Bakının itirilməsi təhlükəsi qarşısında idi. 
Bunların qarşısı yalnız Nərimanovun gərgin fəaliyyəti nəticəsində alınmışdır. 
Azərbaycan neftinin 15%-nin respublikanın maarif və səhiyyəsinə sərf olunmasını 
o tələb etmişdir. Ölkəmizdə rəhbər vəzifələrə ermənilərin, rusların və d. millətlərin 
nümayəndələrinin təyin edilməsinə qarşı da o çıxmış, Azərbaycana ağır zərbələr 
vuranları "kommunist cildinə girmiş daşnaklar" adlandırmışdır. Moskvada 
Azərbaycanla bağlı qərarlar qəbul edilərkən Azərbaycan nümayəndəsinin dəvət 
olunmamasını təhqir hesab edən Nərimanov Moskvanı hətta üsyanların başlayacağı 
ilə hədələyirdi. 
Azərbaycan neftinə azərbaycanlıların yiyə durmasını tələb edən 
Nərimanov Bakı -Tiflis - Batum neft kəməri və Bakı - Culfa dəmir yolunun 
tikintisini başa çatdırmışdır. O, Şərq xalqlarının Bakıda keçirilən 1-ci qurultayında 
fəal iştirak etmiş və sovetlərin Şərq siyasətində dərin səhvlər buraxdığını 
göstərmişdir. Rusiya ilə Türkiyə arasında dost əlaqələrin qurulmasında onun 
müstəsna xidmətləri olmuşdur. Belə ki, Moskvadan İstanbula yollanan hər bir 
dövlət heyəti, səlahiyyətli şəxs Bakıda Nərimanov tərəfindən təlimatlandırılırdı. 
Bakıda saxlanılan ingilis əsirlərinin Maltada saxlanılan türk əsirlərinə 
dəyişdirilməsi də onun səyləri nəticəsində baş tutmuşdur (ingilislər və türklər 
vətənlərinə qayıtmışdılar). İngilis əsirliyində saxlanılan Cənub-Qərbi Qafqaz 
Cümhuriyyəti (Qars respublikası) liderlərinin azad edilməsində də onun böyük 
xidmətləri olmuşdur. Türkiyəyə və Atatürkə rəğbət bəsləyən Nərimanovun 
fəaliyyəti türk mətbuatında geniş işıqlandırılır. Türkiyə Böyük Millət Məclisinin 
qərarı ilə ona fəxri qılınc təqdim olunmuşdur. 1921-ci ildə Nərimanovun səyi ilə 
imzalanan Qars müqaviləsinə əsasən, Naxçıvana olan təzyiqlər aradan qaldırılmış 
və bunun qarantı kimi Türkiyə çıxış etmişdir. 
Azərbaycam Sovet Rusiyasının müttəfiqi görmək istəyən Nərimanov 
ölkəmizin müstəqilliyinin ləğv edilməsi və Rusiya tərkibinə qatılmasına qətı etiraz 
edirdi. O belə tədbir həyata keçirilərsə, tutduğu vəzifələrdən istefa verəcəyini 
254 
 
bildirirdi. Nərimanovun fəaliyyəti Moskva və onun Azərbaycanda olan 
nümayəndələrini hiddətləndirsə də, xalq arasındakı böyük nüfuzu, təkcə 
Azərbaycanda deyil, Şərq və Qərb ölkələrində tanınması onu dərhal aradan 
qaldırmağa imkan vermirdi. Odur ki onu Azərbaycandan tədricən aralamaq qərarı 
qəbul edildi. 
1922-ci ildə o, sovet nümayəndə heyəti tərkibində Genuya konfransında 
iştirak etmiş, yenicə yaradılmış SSRİ dövlətini idarə edəcək qurumun - Mərkəzi 
İcraiyyə Komitəsinin dörd sədrindən biri seçilmişdir. SSRİ hökumətində 
Nərimanov bütün ölkədən gələn şikayətlərə baxılmasına və müvafiq tədbir 
görülməsinə nəzarət edirdi. Faktik olaraq milyonlarla insanların son ümid yeri o 
idi. Moskvada onun rəhbərliyi ilə "Yeni Şərq" jurnalı və Şərqşünaslıq Elmi 
Cəmiyyəti fəaliyyət göstərirdi. 1925-ci ildə məhz onun təklifi ilə Böyük Sovet 
Ensiklopediyasının yazılmasına başlanılmışdır. "Ucqarlarda inqilabımızın tarixinə 
dair" iri məktub-məqaləsində Nərimanov sovet hakimiyyətinin törətdikləri 
vəhşilikləri cəsarətlə göstərmiş və yazmışdır: "Bu sənədin işıq üzü görməyə imkanı 
yoxdur, lakin vaxt gələcək ki, tarix müqəssirləri axtaracaqdır". O həmçinin yazırdı: 
''Hal-hazırda Azərbaycanda Azərbaycanı təmsil edəcək partiya yoxdur.... 
Azərbaycanda daşnak siyasəti tam gücü ilə həyata keçirilir... Orconikidze və 
Stalinin simasında biz türklərə etibar edilmir və Azərbaycanın taleyi erməni 
daşnaklarına tapşırılır". 
1925-ci ilin əvvəlində Nəriman Nərimanovun ictimai-siyasi və elmi-ədəbi 
fəaliyyətinin 30 illiyi Moskvada təntənə ilə qeyd edildi və həmin ilin martında, o 
qəflətən vəfat etdi. Müəmmalı şəkildə qəflətən vəfat edən Nərimanovun 
zəhərləndirilərək öldürülməsi, özünü pis hiss etdikdə ona həkim yardımı 
göstərilməməsi fikri xalq arasında geniş yayılmışdır. O, martın 23-də Moskvada, 
Qızıl meydanda Kremlin divarı yanında dəfn olunmuşdur. Onun dəfn günü bütün 
SSRİ-də matəm günü elan edilmişdir. 
Stalin hakimiyyəti tam ələ aldıqdan sonra "nərimanovçuluğ"u 
dəstəkləyənlər bir-bir aradan götürülmüşdür. Hətta uzun illər Nərimanovun adının 
çəkilməsi qadağan edilmişdir. Onun fəaliyyəti yalnız 1955-ci ildən sonra tədqiq 
edilməyə başlanmışdır. 
255 
 
Cənubi Azərbaycanda yaşayan azərbaycanlılarda 
milli özünüdərkin inkişafında Şeyx Məhəmməd Xiyabaninin 
başçılıq etdiyi azadlıq hərəkatının əvəzsiz rolu olmuşdur. Hələ 
1905 – 1911-ci illərdə Səttarxanla çiyin-çiyinə vuruşmuş 
Xiyabani həyatının mənasını Azərbaycanın şah rejimindən azad 
edilməsində, demokratik yolla inkişafında görürdü. 
Azərbaycanda demokratik fikirlərin gec yayılmasına gileylənən 
inqilaçılara o deyirdi: “Azərbaycan baş qazana bənzəyir: o, gec 
qızır, lakin gec də soyuyur”. 
1920-ci ilin aprel – sentyabr aylarında onun başçılıq 
etdiyi milli-azadlıq hərəkatı son nəticədə məğlub olsa da, 
Azərbaycan xalqının imperialist ağalığına, şah rejiminə qarşı 
milli istiqlaliyyət uğrunda mübarizə tarixində vacib yer tutur. 
Xiyabaninin təklifi ilə yaradılan silahlı dəstələr Şərəfxan, 
Səlmas, Urmiya istiqamətlərində erməni və aysorların 
azərbaycanlılara qarşı törətdikləri soyqırım siyasətinin qarşısını 
almışdılar. 
“Azadistan”, yəni Azadlıq ölkəsi adlandırılmış Cənubi 
Azərbaycanda siyasi, iqtisadi, səhiyyə, maarif, ədliyyə və digər 
xarakterli islahatlar keçirildi. 
Şeyx Məhəmməd Xiyabani 
(1880-1920) 
Məhəmməd Xiyabani 1880-ci ildə Cənubi Azərbaycanın mərkəzi şəhəri 
Təbrizdə anadan olmuşdur. Atası Hacı Əbdülhəmid tacirliklə məşğul olduğundan 
şəhərdən-şəhərə köçürdü. Məhəmməd ilk təhsilini Xamnə şəhərində məktəbdə 
almışdır. 
O dövrdə Şimali Azərbaycan Rusiya imperiyasının, Cənubi Azərbaycan 
isə İran dövlətinin tərkibində olsa da, vətənimizin hər iki hissəsi arasında sıx 
əlaqələr mövcud idi. Cənubi Azərbaycandan gəlmiş minlərlə fəhlə Bakının neft 
mədənləri və zavodlarında işləyir, Şimali Azərbaycandan sənaye malları, Cənubi 
Azərbaycandan isə ərzaq malları gətirib-aparan tacirlər qızğın ticari fəaliyyət 
göstərirdilər. Tacir Hacı Əbdülhəmid Şimali Azərbaycandan keçərək Rusiyanın 
Port-Petrovsk (indiki Mahaçqala) şəhərinə gəlmiş və burada ticarət məntəqəsi 
açmışdı. Oğlu Məhəmməd atasına bu işlərdə kömək edirdi. O hələ yeni-yetməlik 
çağlarından belə nəticəyə gəlmişdi ki, Rusiya və onun tərkibində olan Şimali 
Azərbaycanda çap olunan ədəbiyyatı oxumaq üçün rus, Avropada çap olunan 
ədəbiyyatı oxumaq üçünsə fransız dilini öyrənmək vacibdir. 
Təbrizə qayıtdıqdan sonra Məhəmməd mədrəsədə ruhani təhsili almışdı. 
Bu sahədə fəaliyyətini davam etdirərək o, müctəhid dərəcəsinə çatmışdı. Bununla 
bərabər, Şeyx Məhəmməd rus və fransız dillərini də öyrənmişdi. Dərin bilikləri 
sayəsində Təbrizin Talibiyyə mədrəsəsinə işə qəbul edilən Şeyx Məhəmməd 
burada nücum elmindən (astronomiya) dərs deyir. Vətəninin ağrı-acılarına şərik 
256 
 
olan gənc şah rejiminin özbaşınalıqlarına, xarici şirkətlərin İranın daxili işlərinə 
qarışmasına, ölkənin səfalət içində olmasına qarşı çıxış edir. 
O dövrdə İranın iqtisadi və mədəni mərkəzlərindən biri olan Təbriz 
ölkədəki inqilabi hərəkatlarda da mərkəz rolunu oynayırmış. Təsadüfi deyil ki, 
1905 - 1911-ci illər İran inqilabının əsas hadisələri Cənubi Azərbaycanda cərəyan 
etmiş, Təbriz inqilabın mərkəzi olmuşdur. Şeyx Məhəmməd İran inqilabı dövründə 
siyasi həyata qədəm qoymuş, inqilabın fəal iştirakçılarından olmuşdur. 1908 - 
1909-cu illərdə Təbrizdə baş verən döyüşlərdə o, Səttarxanın başçılığı altında 
iştirak etmiş, Təbrizin Xiyaban məhəlləsinin müdafiəsini təşkil edib qalib gəldiyinə 
görə Xiyabani adını qazanmışdır. Xalq arasında böyük nüfuza malik olan Şeyx 
Məhəmməd Xiyabani 1909-cu ildə Azərbaycan milli əncüməninin (yerli 
özünüidarəetmə orqanı) üzvü seçilmişdir. Bu sahədəki fəaliyyət onun hörmətini 
artırmış və o, 2-ci çağırış İran Məclisinə deputat seçilmişdir. Bu dövrdə Şeyx 
Məhəmməd demokratik islahatlar keçirilməsi məqsədi ilə yaradılan İran 
Demokratik Firqəsinə (İDF) üzv yazılmışdır. Lakin məlumdur ki, Rusiya və 
İngiltərə dövlətlərindən kömək alan mürtəce şah rejimi ək-sinqilabi çevriliş etmiş, 
inqilabı silah gücünə boğmuşdur. Şeyx Məhəmməd Xiyabani Cənubi Azərbaycanı 
tərk etmək məcburiyyətində qalmışdır. 
1911-ci ildə mühacir kimi Rusiya ərazisinə keçən Xiyabani Bakı, Port-
Petrovsk, Tiflis şəhərlərində yaşamışdır. Burada o, inqilabi fikirlərin necə 
yayılmasının, gizli siyasi təşkilatların fəaliyyət göstərməsinin, Azərbaycan 
ziyalıları arasında milli-azadlıq ideyalarının yaranmasının şahidi olmuşdur. 
1914-cü ildə Şeyx Məhəmməd Xiyabani Təbrizə qayıdaraq ədəbi-fəlsəfi 
dərnək yaratmışdır. Əslində, bu dərnəyin üzvləri şah rejiminə qarşı mübarizə 
yolları barəsində düşünür, gizli siyasi fəaliyyətlə məşğul olurdular. Tərəfdaşlarının 
sayını artıran Xiyabani getdikcə fəaliyyət sahəsini genişləndirir. O, İran 
Demokratik Firqəsinin Azərbaycan əyalət komitəsinin sədri seçilir. 
1917-ci ildə Rusiyada fevral inqilabının baş verməsi və çar 
hakimiyyətinin devrilməsi Şeyx Məhəmməd Xiyabani tərəfindən rəğbətlə 
qarşılanmış və alqışlanmışdır. Onun başçılıq etdiyi komitə açıq fəaliyyətə 
başlamışdır. İlk növbədə inqilabi ideyaların xalq arasında yayılmasına önəm verən 
Xiyabani bu sahədə fəaliyyətini genişləndirir. 1917-ci il aprelin 9-da İran 
Demokratik Firqəsinin Azərbaycan əyalət komitəsinin rəsmi nəşr orqanı olan 
"Təcəddüd" ("Yeniləşmə") qəzeti çap olunmağa başlayır. Qəzetdə Xiyabaninin və 
komitənin digər üzvlərinin məqalələri çap olunur, şah rejiminin iç üzü açılır, şah 
məmurlarının xarici şirkətlərlə iyrənc sövdələşmələri pislənilir. Lakin komitənin 
fəaliyyəti çox vaxt İran Demokratik Firqəsinin Tehranda oturan liderləri tərəfindən 
məhdudlaşdırılırdı. Cənubi Azərbaycanda baş verən hadisələrdən bixəbər olan, 
onlara gec reaksiya verən və öz proqramlarında azərbaycanlıların maraqları ilə az 
257 
 
hesablaşan bu liderlər, Xiyabaninin fikrincə, komitənin fəaliyyətinə əngəl 
törədirdilər. 
Belə olduğu halda firqə üzvləri 1917-ci il avqustun 24-də İDF Azərbaycan 
əyalət komitəsinin geniş iclasında Azərbaycan Demokratik Firqəsi (ADF) müstəqil 
elan edilir, Xiyabani partiyanın mərkəzi komitəsinin sədri seçilir. ADF Cənubi 
Azərbaycan ərazisinə yeridilmiş Antanta qüvvələrinə qarşı mübarizə aparmaqla 
bərabər, onların milli ədavət siyasətinə qarşı da çıxış edirdi. Belə ki, avropalılardan 
kömək alan erməni silahlı dəstələri aysorlarla birləşərək Cənubi Azərbaycanın 
şimal-qərbində Azərbaycan türk əhalisinə qarşı soyqırım siyasətini həyata keçirir, 
kəndləri yandırırdılar. Xiyabaninin təklifi ilə yaradılan silahlı dəstələr dərhal 
Şərəfxan, Səlmas, Urmiya istiqamətlərinə yeridilir, buradakı quldur dəstələrini 
dağıdır və bununla da qətl-qarətlərin qarşısı alınır. 
Bu dövrdə Xiyabani özünün sehdir siyasi-nft zəri platformasını açıqlayır. 
"Təcəddüd məsləki" adlandırdığı bu platforma imperialist ölkələrinin İrandakı 
ağalığına, şah hakimiyyətinə, feodal geriliyinə, sosial ədalətsizliyə qarşı 
yönəlmişdi. Xiyabaninin tələbi əsl xalq hakimiyyət sisteminin təşkil edilməsi idi. 
1917 - 1920-ci illərdə öz platformasını dinc yolla həyata keçirməyə çalışan 
Xiyabani bunun mümkünsüzlüyünü anlayır. Şimali Azərbaycanda yaradılmış 
Azərbaycan Xalq Cümhuriyyətinin başının üstünü almış qara buludların 
mövcudluğu göstərirdi ki, mürtəce qüvvələr öz məqsədlərinə nail olmaq üçün heç 
nə ilə hesablaşmırlar. Belə şəraitdə ADF silahlı üsyana hazırlaşmağa başlayır. 
Üsyana başçılıq etmək üçün ilk növbədə ictimai idarə heyəti təşkil olunur. 
1920-ci il aprelin 7-də Təbrizdə başlayan üsyan sürətlə bütün Cənubi Azərbaycana 
yayılır. Hər yerdə şah tərəfdaşları tutduqları vəzifələrdən qovulurlar. İctimai idarə 
heyəti faktik olaraq müvəqqəti hökumət kimi fəaliyyət göstərməyə başlayır. İyunun 
23-də onun əsasında Milli Hökumət təşkil edilir, Xiyabani Milli Hökumətin sədri 
seçilir. Cənubi Azərbaycan "Azadistan", yəni Azadlıq ölkəsi adlanmağa başlayır. 
Yeni iş yerlərinin açılması, pul islahatının keçirilməsi, bank-maliyyə sisteminin 
yaradılması, bələdiyyə seçkilərinin keçirilməsi istiqamətində işlər aparılır, torpaq 
islahatı başlanır. Həmçinin səhiyyə, maarif və ədliyyə sahələrində tədbirlər həyata 
keçirilir. 
Milli-azadlıq və demokratik hərəkat İngiltərənin İrandakı rəsmi 
nümayəndələrini və İran hökumətini təşvişə salmışdı. Hərəkatın getdikcə 
genişlənməsi, Milli Hökumətin tədbirlərinin xalq arasında rəğbətlə qarşılanması 
onları qorxudurdu. Nəticədə birgə səylərlə hərəkatı silah gücünə boğmaq qərara 
alınır. 
1920-ci il sentyabrın 12-də Cənubi Azərbaycana hücum başlanır. Azsaylı 
fədai dəstələri müqavimət göstərsələr də, qüvvələr nisbəti qeyri-bərabər 
258 
 
Stalinin fitvası ilə 1937-ci ildə başlamış 
“böyük terror” deyilən repressiyalar dalğası minlərlə 
Azərbaycan ziyalısının – yazıçı, alim, dövlət xadiminin 
həyatına son qoymuşdur. Azərbaycanın düşünən 
beyinlərini məhv etməklə imperiya xalqımızı kölə 
vəziyyətinə salmağı, onun bir millət kimi varlığına son 
qoymağı planlaşdırırdı. Təxmini hesablamalar göstərir 
ki, XX əsrin 30 – 40 –cı illərində 40 mindən artıq 
azərbaycanlı repressiyaların qurbanı olmuşdur. Bu 
qurbanlardan biri də Hüseyn Cavid (Rasizadə) idi. 
Hüseyn Cavidin adı Azərbaycan tarixinə böyük şair, 
dahi dramaturq və görkəmli maarif xadimi, 
Azərbaycanda ilk mənzum faciənin müəllifi kimi qızıl 
hərflərlə yazılmışdır. 
olduğundan Təbriz şəhəri tutulur, axıra qədər müqavimət göstərən Xiyabani həlak 
olur. 
Şeyx Məhəmməd Xiyabaninin başçılıq etdiyi hərəkat məğlub olsa da, o, 
Azərbaycan xalqının imperialist ağalığına, şahlıq rejiminə qarşı, milli istiqlaliyyət 
uğrunda mübarizə tarixində mühüm yer tutur. İran ərazisində yaşayan 
Azərbaycanlıların milli özünüdərk prosesinin inkişafında Xiyabaninin əvəzsiz 
xidmətləri olmuşdur. 
 
Hüseyn Cavid 
(1882-1941) 
 Hüseyn Abdulla oğlu Rasizadə 1882-ci ildə Naxçıvanda, tanınmış ruhani 
ailəsində anadan olub. İlk təhsilini Naxçıvanda mollaxanada alıb, 1895-ci ildə atası 
onu Məhəmmədtağı Sidqinin "Tərbiyyə" adlı məktəbinə qoyub. Burada təhsil yeni 
qaydalarla həyata keçirilirdi. İlk şeirlərini də təhsil dövründə o, "Gülçin" və "Salik" 
təxəllüsü ilə yazmışdır. 1898-ci ildə məktəbi müvəffəqiyyətlə bitirən Hüseyn 
Rasizadə Cənubi Azərbaycana getmiş, Təbrizin Talibiyyə mədrəsəsində təhsilini 
davam etdirmişdir. Özünü dolandırmaq və təhsilini davam etdirməkçün o burada 
ticarətlə də məşğul olmuşdur. 1903-cü ildə mədrəsəni müvəffəqiyyətlə bitirərək o, 
ali təhsil almaq məqsədi ilə İstanbula getmişdir. 1909-cu ildə Hüseyn İstanbul 
Universitetinin ədəbiyyat şöbəsini bitirmişdir. Təhsil illərində ərəb, fars və türk 
dilləri" mükəmməl öyrənən Hüseyn Şərq və Qərb ədəbiyyatı ilə, həmçinin təsəvvüf 
fəlsəfəsi ilə yaxından tanış olmuşdur. 
Naxçıvana qayıtdıqdan sonra burada açdığı xüsusi məktəbdə dərs deməyə 
başlayan Hüseyn Rasizadə çox keçmir ki, Tiflisə yollanır. Tiflisdə o, Qafqaz 
259 
 
Müsəlmanları Ruhani İdarəsinin məktəbində, sonra isə Gəncədə "Məktəbi-
ruhaniyyə"də müəllim işləyir. 
Bu dövrdə lirik-romantik şeirlərini Cavid təxəllüsü ilə yazmağa başlayan 
Hüseyn onları "Şərqi-Rus", "İrşad", "Füyuzat", "Həqiqət", "Məktəb", "İqbal", 
"Yeni iqbal" qəzet və jurnallarında çap etdirmişdir. "Naxçıvanda nələr gördüm", 
"Naxçıvana nə lazım", "Həbsi-hal", "Nakamlıq" məqalələrində müəllif dövrün 
problemlərini və xalqın ağır güzəranını qələmə almışdır. 
Hüseyn Cavid 1913-cü ildə "Ana" faciəsini və "Keçmiş günlər" şeirlər 
toplusunu çap etdirmişdir. "Ana" əsərində sadə insanlarda olan nəciblik, sədaqət, 
mərdlikdən danışılır. Cavid 1912-ci ildə yazdığı "Maral" ("Zavallı qadın") 
faciəsində şəxsiyyət və qadın azadlığı məsələsini qaldırır. "Öksüz Ənvər", "Çoban 
türküsü", "Kiçik sərsəri", "Dün və bu gün", "Görmədim" və s. şeirlərində şair 
cəmiyyətdə hökm sürən sosial ədalətsizlik və bu ədalətsizliyin insanların taleyinə 
təsirini göstərmişdir. "Məsud və Şəfiqə" şerində Bakı neft mədənlərində çalışan 
fəhlələrin dözülməz vəziyyəti sahibkarların tüfeyli, firavan həyatı ilə qarşılaşdırılır. 
1912-ci ildə çap edilən "Sən nəsin, kisin deyən ariflərə" poemasında Cavid 
ədalətsizliyin ləğv edilmə yollarını araşdırmış, işıqlı cəmiyyətin yaradılmasının 
mümkünlüyünü vurğulamışdır. I Dünya müharibəsi ərəfəsində və gedişində 
yazdığı "Məzlumlar üçün", "Hərb ilahi qarşısında" şeirlərində işğalçı müharibələr 
pislənilir, onlara nifrət bildirilirdi. 
Hüseyn Cavid təkcə şair yox, daha çox dramaturq kimi tanınmışdır. Onun 
fəlsəfi və tarixi faciələri, ailə-məişət dramları Azərbaycan dramaturgiyasında yeni 
bir mərhələ yaratmışdır. Onun əsərləri eyni zamanda Azərbaycan teatrının 
inkişafına da böyük təsir göstərmişdir. Azərbaycan ədəbiyyatında ilk mənzum faciə 
olan "Şeyx Sənan" (1914) əsərində Cavid mürtəce din xadimlərinin insanları bir-
birindən ayırmaqçün uydurduqları çürük ehkamlara qarşı etiraz etmişdir. 
1915-ci ildən etibarən Hüseyn Cavid Bakıda yaşamış, "Şəfa" məktəbində 
müəllim vəzifəsində çalışmış, "Açıq söz" qəzeti ilə əməkdaşlıq etmişdir. Dövrün 
siyasi hadisələri onun əsərlərinə və dünyagörüşünə təsir göstərməyə bilməzdi. 
1917-ci ildə yazdığı "Şeyda" dramında və 1918-ci ildə qələmə aldığı "Haqqını sən 
mübarizə ilə ala bilərsən" poemasında Hüseyn Cavid ilk dəfə "Haqq verilmir, 
alınır" ideyasını səsləndirmişdir. O, insanları hüquqları uğrunda mübarizəyə 
səsləyir, istismarçılarla mübarizədə inqilabi yolun labüd olmasını bildirirdi. 
1918-ci ildə yazdığı "İblis" faciəsi Hüseyn Cavidin yaradıcılığında 
mühüm yer tutur. İblis surətində müəllif dövrün mürtəce qüvvələrinin, özünü 
düşünüb xalqı unudanların, insanların mənəviyyatını tapdalayanların, "iyirminci 
əsrin mədəni vəhşiləri”nin obrazını ümumiləşdirmişdir. Bakıda bolşevik-erməni 
qüvvələrinin törətdikləri cinayətlər ədibə böyük təsir göstərmiş, bir daha sübut 
260 
 
etmişdir ki, firavan, müstəqil həyat arzulayan xalq bunun uğrunda mübarizə 
aparmalıdır. 
Hüseyn Cavid 1918-ci ildə Naxçıvana qayıtmış, "Rüşdiyyə" məktəbində 
müəllim işləmişdir. Erməni daşnakları və onların havadarlarının Naxçıvana və 
Zəngəzura olan iddialarına qarşı mübarizə aparan Araz-Türk Cümhuriyyətinin 
təşkilində Hüseyn Cavid yaxından iştirak etmişdir. 
1919-cu ildə Cavid Bakıya dönərək Azərbaycan Xalq Cümhuriyyətinin 
maarif və təhsil işlərində fəal iştirak etmişdir. Müəllim işləməyində davam edən 
yazıçı "Bakı və ətraf rayonların müəllimlər ittifaqı" idarə heyətinin üzvü 
seçilmişdir. Həmin ildə o, Azərbaycan ədiblərinin "Yaşıl qələm" birliyinə daxil 
olmuşdur. 1919-cu ildə Hüseyn Cavid Abdulla Şaiqlə birlikdə "Ədəbiyyat dərsləri" 
adlı dərslik nəşr etdirmişdir. 
Azərbaycan Xalq Cümhuriyyəti dövründə onun yaradıcılığı məktəb 
proqramlarına daxil edilmişdir. Belə ki, orta məktəbdə onun "Qız məktəbində", 
"Çiçək sevgisi", "İlk başar", "Öksüz Ənvər", "Kiçik sərsəri" əsərləri öyrənilirdi. 
1920-ci ilədək Cavid mürtəce qüvvələrlə tərəqqi tərəfdarları arasında 
gedən mübarizəni, maarifpərvər, təmizqəlbli insanların qələbəsini əks etdirən 
əsərlər yazırdısa, 1920-ci ilin aprelində Azərbaycanın işğal edilməsi onun 
yaradıcılığında dönüş oldu. 1920 - 1930-cu illərdə o, Azərbaycanın və ümumilikdə 
türk xalqlarının qəhrəmanlıq keçmişini tərənnüm edən əsərlər yaratmış, onlar 
vasitəsilə xalqı mübarizəyə səsləmişdir. Belə əsərlər sırasında "Azər" dastanı, 
1922-ci ildə yazdığı "Peyğəmbər", 1925-ci ildə bitirdiyi "Topal Teymur" tarixi 
dramları xüsusi yer tutur. Cavid bu dövrdə yazdığı siyasi-lirik və lirik-epik 
şeirlərində də müstəmləkə zülmünün iyrənc sifətini açıq şəkildə göstərmişdir. 
Onun bu mövzuda yazdığı əsərlərdən "Nil yavrusu" xüsusi yer tutur. 1926-cı ildə 
Almaniyada müalicədə olmuşdur. 
Tarixi dramlar üzərində işini davam etdirən Cavidin 1933-cü ildə yazdığı 
"Səyavuş", 1935-ci ildə yazdığı "Xəyyam" dramları tarixə, tarixi şəxsiyyətlərə 
baxışda ciddi dönüş idi. Bu əsərlərdə müəllif istibdada qarşı üsyan edən kütləni, 
üsyan başçılarını və azadfikirli mütəfəkkirləri qəhrəman kimi seçmişdir. 1936-cı 
ildə Hüseyn Cavid yazdığı "İblisin intiqamı" əsərində faşizmin baş qaldırması 
əksini tapmışdır. O, uzaqgörənliklə faşizmin bəşəriyyətə gətirəcəyi bəlalardan 
xəbər vermiş, insanları onun qarşısını almağa çağırmışdır. 
Hüseyn Cavid 1930-cu ildə yazdığı "Telli saz" dramı və "Kor neyzən" 
poeması ilə Cənubi Azərbaycanda şah rejiminin yaratdığı zülmü təsvir etmiş, bu 
rejimə qarşı aparılan azadlıq mübarizəsindən söz açmışdır. 
1937-ci ildə repressiyalar dalğası başlayanda Cavid ilk həbs olunanlar 
sırasında idi. Onun vətənpərvərlik ideyaları, türk dünyasının birləşməsi və bir 
zaman şan-şöhrətini özünə qaytarmaq çağırışları qırmızı imperiyanı bərk narahat 
261 
 
edirdi. Pantürkizm və panturanizmdə günahlandırılan Cavid guya xalqlar arasında 
nifaq salmaq kimi absurd ittihamları qəbul etmədi. Ona qarşı Türkiyənin xeyrinə 
casusluq etmək kimi ittiham irəli sürüldü, lakin müstəntiqlər bu böhtanı 
təsdiqləyən sübut-dəlil tapa bilmədilər. Ən dözülməz həbsxana rejimi belə Cavidi 
sındıra bilmədi və o, cəsarətlə ona qarşı sürülən ittihamları rədd etdi. Məhkəmə 
Hüseyn Cavidə 8 il cəza müddəti kəsdi və o, 1938-ci ildə Maqadana göndərildi. 
1940-cı ildə İrkutska köçürüldü. 
Ağır işgəncələrə, sərt və amansız həbsxana həyatına dözməyən Hüseyn 
Cavid 1941-ci il dekabrın 5-də Rusiyanın İrkutsk vilayətinin Tayşet rayonu 
Şevçenko kəndində vəfat etdi. 
262 
 
Azərbaycan sovet poeziyasının yaradıcılarından 
sayılan Mikayıl Müşfiq XX əsrin 20 – 30-cu illərində ən 
şöhrətli, ən çox sevilən və oxunan çairlərdən biri olmuşdur. 
Qısa, lakin mənalı ömür yaşamış Müşfiq 10 şeir kitabı çap 
etdirə bilmişdir. 30-cu illərin amansız repressiya maşını 
Azərbaycanın intellektual potensialına böyük zərbə vurmuşdur. 
Repressiyalar nəticəsində Azərbaycan xalqı özünün yüksək 
intellektual səviyyəli, milli ruhlu iki nəslinin ən görkəmli 
nümayəndələrini itirmişdir. “Xalqa xəyanət”, “əksinqilabi 
fəaliyyət”, “müsavatçılarla əlaqə”, “xarici dövlətlərə casusluq” 
damğaları ilə minlərlə Azərbaycan ziyalısı məhv edilmişdir. 
Hüseyn Cavid, Əli Nəzmi, Əhməd Cavad, Tağı Şahbazi, 
Salman Mümtaz, Ülvi Rəcəb və daha neçə-neçə sənət və elm 
adamının məhv edilməsi Azərbaycan xalqının inkişafına ağır 
zərbə vurmuşdur. Həmin repressiyanın qurbanlarından biri də 
Mikayıl Müşfiq olmuşdur. 
Azərbaycan tarixinə Mikayıl Müşfiq görkəmli şair, epik 
lövhələr, lirik ricətlər ustası kimi daxil olmuşdur. 
1956-cı ildə Cavidin saxta ittihamlarla həbs edildiyi sübuta yetirildi və 
ona bəraət verildi. Cavidin 100 illik yubileyi ərəfəsində cənazəsi Azərbaycan 
xalqının böyük oğlu Heydər Əliyevin təşəbbüsü ilə İrkutsk vilayətindən Naxçıvana 
gətirildi, buradakı ev-muzeyinin yaxınlığında dəfn edildi. 1996-cı ildə böyük 
sənətkarın qəbri üzərində möhtəşəm məqbərə ucaldıldı. 
 
Mikayıl Müşfiq 
   (1908-1939) 
Mikayıl Müşfiq (Mikayıl İsmayılzadə) 1908-ci ildə Xızı kəndində anadan 
olmuşdur. Atası Ə.İsmayılzadə hörmətli müəllim və istedadlı şair imiş. Yetim 
qalan Müşfiq yaxın qohumlarının himayəsində böyümüşdür. Təhsilini rus-
azərbaycan məktəbində almış Müşfiq humanitar elmlərə böyük maraq göstərməklə 
bərabər, rus dilini də mükəmməl öyrənmişdir. 
1920 - 1927-ci illərdə Müşfiq Bakı darül-müəllimində, 12 nömrəli 
ikidərəcəli məktəbdə oxumuşdur. Bu məktəblər müəllim peşəsinə yiyələnməyə 
imkan verirdilər. Savadsızlığın ləğvinə böyük diqqət yetirən sovet hakimiyyət 
orqanları yeni təhsil ocaqlarının açılmasına hər cür şərait yaradırdılar. Məktəblərin 
proqramı sovet hakimiyyətinə sadiq şəxsiyyətlər yetişdirmək istiqamətində 
qurulmuşdu. 
Mikayıl Müşfiq V.İ.Lenin adına Azərbaycan Dövlət Pedaqoji İnstitutuna 
daxil olur. 1931-ci ildə institutun dil və ədəbiyyat şöbəsini bitirərək Bakı 
məktəblərində müəllimlik etməyə başlayır. 
263 
 
M.Müşfiq ilk şeirlərini 20-ci illərin ortalarından çap etdirməyə 
başlamışdır. Tənqidçilər gənc şairin böyük istedadını qeyd etməklə yanaşı, 
şeirlərində lirikanın üstün olduğunu ona irad tuturdular. Şairə məsləhət görürdülər 
ki, o, Azərbaycanda sovet hakimiyyətinin qurulmasını daha qabarıq göstərməyə 
çalışsın. Onun işıq üzü görmüş ilk şeir toplusu Azərbaycanda sovet hakimiyyətinin 
qurulmasına həsr olunmuş "Bir gün" kitabı olur. Kitab o dövrün ictimai mühiti 
tərəfindən mühüm hadisə kimi qarşılanır. Tənqidçilər qeyd edirdilər ki, müasirlik, 
xəlqilik, humanizm Müşfiq poeziyasının canında və qanındadır. 
Məhəbbət lirikası Müşfiqin poeziyasında mühüm yer tuturdu. Onun 
"Sənin gözlərin", "Ulduzlar", "Şirin qız", "Yenə o bağ olaydı", "Ürək", "Maral", 
"Sənin gülüşlərin", "Nə deməkdir?" kimi şeirləri dillər əzbəri idi. Yaradıcılığına 
xas coşqun hiss, həyəcan, gələcək arzusu ilə qanadlanan xəyal onun şeirlərinə 
romantik bir vüsət verirdi. 1930-cu ildə işıq üzü görmüş "Küləklər" kitabı 
Azərbaycan poeziyasına bənzərsiz bir lirik şairin gəldiyini göstərirdi. Lakin 
respublikanın rəhbərliyi inqilab, xalqlar dostluğu, qadın azadlığının tərənnümü, 
beynəlxalq imperializmin ifşası və s. problemlərə həsr olunmuş şeirlər tələb edirdi. 
1932-ci ildə Mikayıl Müşfiq Azərbaycan xalqının ağır keçmişindən və 
yeni həyat quruculuğundan bəhs edən "Buruqlar arasında", 1933-cü ildə "Əfşan", 
"Çoban", "Dağlar faciəsi", 1935-ci ildə "Səhər", "Sındırılan saz" və s. poemalarını 
yazır. Tələb olunan mövzulara həsr olunmalarına baxmayaraq, bu poemalarda epik 
vüsətlə yanaşı, lirika da qüvvətli idi. 1932-ci ildə işıq üzü görmüş "Günün səsləri" 
şeirlər kitabında toplanmış şeirlərin də əsas "qüsuru" kimi lirikanın mövzunu 
üstələməsi göstərilirdi. 1934-cü ildə Müşfiqin "Şeirlər" kitabı çap olunur. O bu 
kitabda özünü bir daha epik lövhələr, lirik ricətlər ustası kimi göstərmişdi. 
Müşfiq poeziyası orijinal sənətkarlıq xüsusiyyətləri ilə fərqlənir və diqqəti 
cəlb edir. Yüksək emosionallıq, qeyri-adi ahəngdarlıq və yığcamlıq Müşfiq şerinin 
əsas bədii keyfiyyətləridir. Lakin bu lirika, ümumiyyətlə, şairin bütün istedadı 
sovetlərə işləməli, sovetlərin ideologiyasını dəstəkləməli idi. Hər halda, o dövrdə 
respublikanı idarə edən şəxslər belə düşünürdülər. Ancaq şair onların istədikləri 
kimi ola bilmirdi. O, dövrlə ayaqlaşmağa, hisslərini gizlətməyə, tələb olunan 
istiqamətdə şeirlər yazmağa çalışırdı. 1936-cı ildə hətta hind xalqının milli 
istiqlaliyyət uğrunda mübarizəsinə həsr olunmuş "Azadlıq dastanı" poemasını 
yazır. Poemada ingilis imperialistlərinin ifşa olunması rəhbərlik tərəfindən yaxşı 
qarşılanır, lakin poemadakı bəzi ifadələr şairin bolşevik imperializminə işarə 
etməsini göstərmişdir. Bu isə artıq həyəcan siqnalı kimi qəbul edilmiş, Müşfiqin 
adı "qara siyahı”lara salınmışdı. 
M.Müşfiq uşaqlar üçün "Pambıq", "Bir may", "Pioner", "Məktəbli 
şərqisi", "Zəhra üçün". "Pioner sarayı" kimi şeirlər yazmışdır. Uşaqlar üçün 
nəzərdə tutduğu "Qaya", "Vuruşmalar" poemaları, "Şəngül, Şüngül, Məngül", 
264 
 
"Kəndli və ilan" mənzum nağılları da xalq arasında ona böyük populyarlıq 
qazandırmışdır. Müşfiqin əsərləri SSRİ xalqları dillərinə tərcümə olunmuşdur. 
Müşfiq şifahi xalq ədəbiyyatına da, klassik ədəbiyyata da yaxşı bələd olmuş, 
ənənələri davam və inkişaf etdirmişdir. Onun Firdovsi, Ömər Xəyyam, A.S.Puşkin,  
M.Y.Lermontov, T.Q.Şevçenko və S.Y.Marşakdan gözəl bədii tərcümələri var. 
1937-ci ildə Mikayıl Müşfiq 11-ci kitabını - "Çağlayan"ı çapa hazırlayır. 
Lakin bu zaman respublikada artıq repressiya küləkləri tüğyan edirdi. "Mədəni 
inqilab", "Din əleyhinə mübarizə", "Rədd olsun tar!", "Rədd olsun kamança!" 
şüarları altında keçirilən kampaniyalarda milli-mənəvi dəyərlərə hücumlar təşkil 
edilir, xalqın mənliyinə böyük zərbə vurulurdu. Əlifbanın dəfələrlə dəyişdirilməsi, 
məktəblərdə ruslaşdırma siyasətinin aparılması son nəticədə Azərbaycan xalqının 
özünəməxsus cəhətlərini məhv edib, onun "sovet xalqı" anlayışı ilə bildirilən 
mücərrəd kütlənin tərkib hissəsinə çevrilməsi məqsədini güdürdü. 
Kommunist partiyasının diktaturasına qarşı mübarizə aparanlar, sovetlərin 
siyasətini tənqid edənlər repressiyalar burulğanında məhv edilirdi. Özünü dünyada 
ən azad dövlət, ən humanist cəmiyyət kimi təbliğ edən bir ölkədə hər an insan 
haqları və azadlıqları pozulur, ölkənin "doğma" vətəndaşları ilə qeyri-insani rəftar 
edilirdi. Kütləvi repressiyalar açıq-fikirli, istedadlı, qabaqcıl ziyalılara, təcrübəli və 
qabiliyyətli dövlət və hərbi xadimlərə qarşı yönəlmişdi. Bir çox hallarda sadə 
insanlar da repressiyaların qurbanları olurdular. Azərbaycan SSR-in hüquq-
mühafizə orqanlarına rəhbərlik edən Qriqoryan, Markaryan, Sumbatov-Topuridze, 
Malyan və başqaları on minlərlə Azərbaycanlını məhv etmiş və ya sürgünə 
göndərmişdilər. Repressiyalar nəticəsində Azərbaycan xalqı özünün yüksək 
intellektual səviyyəli, milli ruhlu iki nəslinin ən görkəmli nümayəndələrini 
itirmişdir. "Xalqa xəyanət", "əksinqilabi fəaliyyət", "müsavatçılarla əlaqə", "xarici 
dövlətlərə casusluq" damğaları ilə minlərlə Azərbaycan ziyalısı məhv edilmişdir. 
H.Cavid, Ə.Nəzmi, Ə.Cavad, T.Şahbazi, S.Mümtaz, Ü.Rəcəb və daha neçə-neçə 
sənət və elm adamının məhv edilməsi Azərbaycan xalqının inkişafına ağır zərbə 
vurmuşdur. 
Cəfəng, uydurma bəhanələrlə həbs edilənlər arasında Mikayıl Müşfiq də 
olmuşdur. Şairə olmazın işgəncələr verilmiş, qondarma ittihamlar irəli sürülmüş, 
nəhayət, ölüm cəzası kəsilmişdir. 1939-cu il martın 12-də bu dəhşətli hökm icra 
edilmişdir: XX əsrin on görkəmli Azərbaycan şairlərindən Mikayıl Müşfiq 
güllələnmişdir. 
265 
 
Olduqca zəngin hərbi bioqrafiyası olan Vəli 
bəy Yadigarov az tanınmış sərkərdələrimizdəndir. I 
Dünya müharibəsində iştirak etmiş, Azərbaycan Milli 
Ordusu sıralarında Qarabağ uğrunda vuruşmuş, 
sovetlərə qarşı üsyanlarda fərqlənmiş Vəli bəy 
mühacirətə gedərək Polşa ordusu sıralarında onun 
azadlığı və müstəqilliyi uğrunda vuruşmuşdur. 1920 – 
1921 –ci illərdə sovetlərə qarşı, 1941 – 945-ci illərdə 
faşistlərə qarşı igidliklə döyüşmüş həmyerlimiz 
sovetlər Polşanı işğal edəndə Argentinaya mühacirətə 
getmiş, orada vəfat etmişdir. Polşa hökümətinin 
göstərişi ilə xüsusi hava reysində cənazəsi Varşavaya 
gətirilmiş və orada təntənəli şəkildə dəfn olunmuşdur. 
Görkəmli sərkərdə, azadlıq uğrunda son nəfəsinədək 
mübarizə aparan insan, Azərbaycanı Avropada 
tanıdan həmyerlimiz Vəli bəy Yadigarovun adı 
Azərbaycan tarixinə yazılmışdır. 
Vəli bəy Yadigarov 
    (1898-1971) 
Vəli bəy Sadıq bəy oğlu Yadigarov 1898-ci ildə Borçalının Təkəli 
kəndində zadəgan ailəsində anadan olmuşdur. Məşhur Azərbaycan şərqşünası 
Mirzə Cəfər Topçubaşova qohumluğu çatan atası Sadıq bəy oğlanlarını hərbi 
məktəblərə qoymuşdur. Vəli bəy 1909-cu ildə Tiflis hərbi gimnaziyasına qəbul 
edilmiş və 1916-cı ilədək burada oxumuşdur. 
Vəli bəy 1916-ci ildən Rusiyanın Əlahiddə Qafqaz Korpusunun süvari 
hissələrində xidmət etməyə başlamışdır. I Dünya müharibəsini Qafqaz Cəbhəsində 
qarşılayan gənc kornet cəbhəyə göndərilmiş və məşhur Brusilov hücumunda iştirak 
etmişdir. Bir müddət 1-ci Dağıstan süvari alayında xidmət etdikdən sonra Vəli bəy 
Artilleriya Zabit Məktəbinə göndərilir. Lakin bolşeviklərin Peterburqda çevrilişi və 
Rusiyanın parçalanması nəticəsində onun ordusu iflic vəziyyətinə düşmüşdü. 
Bütün Rusiya ərazisində bolşeviklər tərəfindən qurulmuş postlarda keçmiş çar 
zabitlərini axtarır, onları qətlə yetirirdilər. Min bir əziyyətlə Vəli bəy 1918-ci ilin 
sentyabrında Azərbaycana gəlir. 
Azərbaycan Xalq Cümhuriyyətinin yaradılmasını sevinclə qarşılayan 
Yadigarovlar nəslindən 8 nəfər zabit Milli Orduda xidmət etmişdir. Onlardan biri, 
Vəli bəyin böyük qardaşı Davud bəy Qarabağ və Zəngəzur döyüşlərində göstərdiyi 
igidliyə görə 1919-cü ildə general-mayor rütbəsinə layiq görülmüşdür. 
Azərbaycana gələn Vəli bəy dərhal Milli Ordunun sıralarında xidmət etmək 
266 
 
arzusunu bildirmişdir. 3-cü Şəki süvari alayı təşkil ediləndə o bu alayda eskadron 
komandiri vəzifəsində çalışmağa başlamışdır. 
1920-ci il martın 22-də, Novruz bayramı axşamı Ermənistan silahlı 
qüvvələri və qiyamçı ermənilər Şuşa, Laçın, Xankəndi, Xocalı, Əsgərana hücum 
edirlər. Başda general-mayor H.Səlimov olmaqla Qarabağ Ərazi Qoşunları 
təpədən-dırnağadək silahlanmış düşmənin hücumunun qarşısını alır, müdafiə 
döyüşlərində ona ağır zərbələr vurur. Azərbaycan hissələri aprelin 3-də əks-
hücuma keçir. 12 günlük ölüm-dirim döyüşlərində erməni qüvvələri darmadağın 
edilir. Qarabağın bütün məntəqələri üzərində yenidən üçrəngli bayrağımız 
dalğalanır. Bu döyüşlərdə Vəli bəy Yadigarovun eskadronu xüsusilə fərqlənir. 3-cü 
Şəki süvari alayının komandiri polkovnik Tonkiyev martın 26-da general-mayor 
Həbib bəy Səlimova göndərdiyi məktubda yazırdı: "Bu gün - martın 26-da 
artilleriya və tüfəng hazırlığından sonra Çaylı və Bürcü kəndləri tutulmuşdur. 
Ermənilər Çaylıdan qərbə - dağların şərq ətəklərinə çəkilmişlər. Ermənilərdən bir 
neçə döyüşçü öldürülmüşdür. Bizim tərəfdən isə bir neçə partizan yaralanmışdır. 
Düşmənin çoxsaylı süvari dəstəsini başılovlu qaçmağa məcbur etmiş 1-ci yüzlüyün 
korneti Vəli bəy Yadigarovun çevik süvarilərinin hücumunu xüsusi qeyd etmək 
istəyirəm". 
1920-ci ildə Azərbaycan Sovet Rusiyası qoşunları tərəfindən işğal edilir. 
Azərbaycan Milli Ordusunun zabitlərinin aqibəti müxtəlif olur. Kimisi 
Mehmandarov kimi, "Vətəndən ayrılmağa heç bir əsasım yoxdur" deyərək vətəndə 
qalmaq qərarına gəlir və repressiyaların qurbanı olur. Kimisi Türkiyə, Fransa, 
Almaniyaya və başqa ölkələrə mühacirətə gedir, müxtəlif peşə sahibləri olur. Bir 
qisim zabit isə onların vətənlərinə təcavüz etmiş bolşeviklərə qarşı üsyanlar 
vasitəsilə mübarizə aparmaq qərarına gəlir. Belələri sırasında Vəli bəy Yadigarov 
da var idi. O, 1920-ci ilin yayında 3-cü Şəki süvari alayının döyüşçüləri ilə məşhur 
Qarabağ üsyanında iştirak edir, düşmənə ağır zərbələr vurur. Üsyan yatırılandan 
sonra silahı yerə qoymayan Vəli bəy Gürcüstana keçir və bolşeviklərə qarşı gürcü 
ordusu sıralarında mübarizə aparmağa hazır olduğunu bildirir. Lakin Gürcüstanı da 
Azərbaycanın aqibəti gözləyirdi. 
Gürcüstan işğal ediləndən sonra Vəli bəy Türkiyəyə keçir. 
Azərbaycanlılar burada dost və qardaş kimi qəbul edilir, onların bir çoxu Atatürkün 
ordusunda azadlıq yürüşündə iştirak edir. Lakin Türkiyənin Rusiya ilə normal 
diplomatik münasibətdə olması Vəli bəyi qane etmirdi. Bu zaman Sovet 
Rusiyasının qoşunları Polşaya hücum edir. "Polşa xalqlarına azadlıq" gətirəcəyini 
vəd edən sovetlər əslində ora ölüm və fəlakət gətirirdilər. Vətəninin işğal altında 
olmasını, sovetlərin əlinə keçmiş qardaşlarının repressiyalara məruz qalmasını 
bilən və qisas hissi ilə yaşayan Vəli bəy Polşaya keçmək qərarına gəlir. 
267 
 
Çox böyük çətinliklərlə Rumıniyaya, oradan isə Polşaya keçən Vəli bəy 
burada yaxşı qarşılanmışdır. Keçmiş Rusiya ordusunun zabiti Pilsudski vaxtilə 
azərbaycanlılarla bir hissədə xidmət etmişdi və onlara xüsusi rəğbəti vardı. Sovet - 
Polşa müharibəsinin ilk günlərində 20-dən artıq azərbaycanlı zabit Polşa ordusuna 
qəbul edilir; Vəli bəy də o cümlədən. Özü də o, Polşa ordusunun süvari hissələrinə 
qəbul edilir. 
Vəli bəyin Polşa ordusu sıralarında necə xidmət etməsi barədə 6 iyul 
1990-cı il tarixli "Jiçe Varşavı" qəzeti yazırdı: "Ötən şənbə Varşava 
qəbiristanlığında Vəli bəy Yadigar müsəlman-tatar qaydası ilə dəfn olunmuşdur. 
Dəfn fəxri qarovulun müşayiəti ilə hərbçi şöhrəti qaydaları ilə keçirilmişdir. 
Mərhumu son mənzilə yaxın qohumları, dostları, keçmiş alaydaşları yola salmışlar. 
Yaylım atəşi açılmış, orkestr Şopenin dəfn marşını çalmışdır. Cənazə üzərində 
müsəlman ayinini Varşava və Belostok yeparxiyasının imamı Aleksandr Əli 
Şaletski icra etmişdir. Bəs polkovnik Yadigar kimdir? Müsəlmandır. Azərbaycan 
knyazıdır... 
Bu qərib Polşa ordusu heyətində vuruşmuş, K.Somskovski adına 7-ci 
Ulan alayının zabiti olmuşdur. O, 1920-ci ildə tabeliyində olan hissə ilə birlikdə 
Azərbaycanı tərk etmək məcburiyyətində qalmış, 1921-ci ilin mart ayında Polşada 
sığınacaq tapmış, müqavilə ilə polyak ordusu sıralarına daxil olmuşdur. Qrozdendə 
Süvari Məktəbini və Varşava Ali Hərbi Məktəbini bitirdikdən sonra 7-ci süvari 
polkunun komandir müavini təyin edilmişdir. Polyak qızıyla evlənmiş, polyak 
dilini öyrənmişdir. Keçmiş alaydaşları onu son dərəcə yüksək mədəniyyətə, sağlam 
həyat tərzinə malik insan, həm də olduqca tələbkar zabit kimi xatırlayırlar. Vəli 
bəy Polşaya hücum etmiş hitlerçi qəsbkarlara qarşı 1939-cu il sentyabrın 11-də 
təşkil olunmuş müdafiə kampaniyasında iştirak etmiş, Mazovetsk süvari 
briqadasının qərargah rəisi olmuşdur. Polşanın işğalından sonra Armiya 
Krayovanın tərkibinə daxil olan "Jelen" polkunun komandiri kimi Varşava 
üsyanında (1944) iştirak etmişdir. Müharibədən sonra Vəli bəy Yadigar 
Argentinaya mühacirət etmiş, 19 il əvvəl - 1971-ci il dekabrın 3-də Buenos-
Ayresdə vəfat etmişdir. 
Öz vəsiyyəti ilə Polşada təkrar dəfn edilmişdir. Dəfn mərasimində 
mərhumun qızı - Züleyxa xanım Yadigar-Kalinoskaya da olmuşdur. O hal-hazırda 
milliyyətcə polyak olan əri ilə İspaniyada yaşayır". 
İkinci vətəni Polşa uğrunda mərdliklə vuruşan Vəli bəy 1945-ci ildə 
Polşaya sovet qoşunları yeridiləndə onlara tabe olmaq istəməmiş, istefa ərizələri 
yazmış və 1949-cu ildə istefaya çıxaraq Argentinaya yollanmış, burada Polşa və 
Qafqaz mühacirləri cəmiyyətlərinin fəal üzvü olmuşdur. 
Vəli bəy 1933-cü ildə Varşavada "Mustafa Axmatoviç adına tatar-ulan 
alayının hərbi tarixi oçerki" adlı kitab yazmış və Polşa, Krım, Litva, Rusiya 
268 
 
müsəlmanlarının Polşada xidmətini əks etdirmişdir. Kitab 1990-cı ildə Varşavada 
təkrarən nəşr olunmuşdur. 
Zəngin döyüş bioqrafiyası illərində Vəli bəy Azərbaycanın "İgid nişanı" 
ordeni, Polşanın 4 ordeni ilə təltif edilmişdir. 
Vəli bəy Yadigarov 1971-ci ildə Buenos-Ayresdə vəfat etmiş, 1990-cı ildə 
məzarı Varşava mərkəzi qəbiristanlığına köçürülmüşdür. 
269 
 
1942-ci ilin sonu – 1943-cü ilin əvvəllərində II 
Dünya müharibəsinin gedişində əsaslı dönüş baş verdi. 
Stalinqrad ətrafında gedən döyüşlərdə almanların 
feldmarşal Paulyusun başçılıq etdiyi 330 minlik hərbi 
qruplaşması mühasirəyə alınaraq darmadağın edildi. Bu 
qələbənin qazanılmasında azərbaycanlı sərkərdə Həzi 
Aslanovun müstəsna xidməti olmuşdur. Müharibənin 
gedişində ən ağır döyüşlərdən qaliv çıxmış Həzi Aslanov 
iki dəfə Sovet İttifaqı Qəhrəmanı adına layiq  görülmüş, 
ona general-mayor rütbəsi verilmişdir. Moskvada Zirehli 
Tank Qoşunları Akademiyasını bitirmiş Aslanov o dövrdə 
Sovet Ordusunun ən görkəmli tankçı sərkərdələrindən 
sayılırdı. Lakin 1945-ci ilin yanvarında onun müəmmalı 
ölümü bu görkəmli şəxsiyyətin həyat və fəaliyyətini 
yarımçıq qoydu. 
Azərbaycan hərb tarixinə Həzi Aslanov cəsur 
döyüşçü, görkəmli sərkərdə, iki dəfə Sovet İttifaqı 
Qəhrəmanı adına layiq görülmüş ilk və yeganə 
azərbaycanlı, tank qoşunlarının tətbiqinin yeni üsul və 
metodlarını    yaratmış şəxs kimi daxil olmuşdur. 
 
Aslanov Həzi Əhəd oğlu 
      (1910-1945) 
Həzi Aslanov 1910-cu il 
yanvarın 2-də Lənkəran 
şəhərində anadan olub. 
Uşaqlıqdan hərb sənətinə 
böyük maraq göstərən 
Həzi 1924-cü ildə Azərbaycan komandirlər məktəbinə daxil olur. Təhsil illərində 
bilik və bacarığı ilə seçilən Həzi kursda birinci imiş. Nəzəri və praktik 
məşğələlərdə daim qabaqcıl olan Həzi SSRİ-nin Leninqrad şəhərinə göndərilir və 
orada təhsilini davam etdirir. O dövrkü sovet qoşunlarının ən müasir tankları 
sayılan BT-5 və BT-7, T-26 tanklarını mükəmməl öyrənən Aslanov 1930-cu ildə 
təyinatını SSRİ-nin Qərb hərbi dairələrindən birinin tank hissələrinə alır. 
SSRİ-nin Avropa ilə həmsərhəd bölgələri Qərb hərbi dairəsinə daxil idi. 
Bu istiqamət ən təhlükəli hesab olunur, burada yerləşən hərbi hissələrə ən yaxşı 
zabitlər göndərilirdi. Aslanovun komandirlik etdiyi hərbi hissələr daim öz döyüş 
hazırlığının səviyyəsi ilə seçilirdi. 
1941-ci ildə faşist Almaniyasın qoşunları SSRİ-yə hücum edəndə ilk 
zərbə Qərb hərbi dairələrinə vuruldu. SSRİ-nin siyasi və hərbi rəhbərliyinin 
səhvləri ucbatından sovet hərbi hissələri ağır vəziyyətə düşdü, bir çox yerlərdə 
almanlar tərəfindən mühasirəyə alındı. Hərbi aviasiya və tank hissələri sarıdan 
korluq çəkən sovet qoşunları ağır döyüşlərlə geri çəkilməli oldu. 
H.AsIanov müharibənin ilk günlərindən başlayaraq döyüşlərdə iştirak 
etmiş, dəfələrlə fərqlənmiş, medallarla təltif edilmişdir. 1941-ci ilin yayında 
270 
 
müharibəni kapitan rütbəsində qarşılayan Aslanova artıq 1941-ci ilin sonuna 
podpolkovnik rütbəsi verilmişdir. Moskva ətrafında aparılan döyüşlərdə Aslanov 
ilk ordeninə layiq görülmüşdür. Belə ki, onun komandanlıq etdiyi tank taboru 
almanların mühasirəsinə düşmüş iri sovet hərbi birləşməsini mühasirədən 
çıxarmışdır. Mühasirəni yararkən Aslanovun taboru düşmənə sarsıdıcı zərbələr 
vurmuşdur. O həmçinin artıq partladılmaq üçün hazırlanmış 50 avtomaşın mə və 
sursatı mühasirədən çıxarmağa nail olmuşdur. Bu igidliyinə görə Həzi Aslanov 
Qırmızı Ulduz ordeni ilə təltif edilmişdir. 
1942-ci ilin ağır döyüşlərində yüksək hərbi qabiliyyəti ilə fərqlənən 
Aslanov 55-ci tank alayının komandiri təyin edilir və Rostov və Taqanroqda 
göstərdiyi şücaətlərə görə yeni orden və medallarla təltif olunur. Aslanovun 
sərkərdəlik məharətini görən ali komandanlıq onu öz hissəsi ilə müharibənin ən 
ağır nöqtəsinə - Stalinqrad şəhərinə göndərir. Stalinqrad şəhəri alınardısa, almanlar 
Volqa çayını nəzarətdə saxlar və SSRİ-nin Asiya hissəsinə keçə bilərdi. Bu 
səbəbdən də Stalinqrad mühüm strateji əhəmiyyətə malik idi. Odur ki müharibənin 
ən ağır döyüşləri bu şəhərin payına düşür. 1942-ci ilin payızında burada müdafiə 
olunan sovet hərbi hissələri noyabr ayında əks-hücuma keçirlər. Əks-hücum 
nəticəsində başda feldmarşal Paulyus olmaqla düşmənin 30 minlik qruplaşması 
mühasirəyə alınır. Onları mühasirədən çıxarmaq üçün Hitler ora feldmarşal 
Manşteynin başçılığı ilə böyük tank qüvvələri göndərir. Bu tank qüvvələrinin 
qarşısında təkcə Aslanovun tank alayı dayanırdı. Əgər o geri çəkilsəydi, Paulyusun 
qoşunları mühasirədən çıxmaq imkanı qazanardılar. Qüvvələr nisbətinin qeyri-
bərabər olmasına baxmayaraq, Aslanov döyüşü qəbul edir və sovet qoşunlarının 
əsas hissələri köməyə gələnədək mövqelərindən çəkilmir. Bu igidliyə görə o, 
SSRİ-nin ən ali mükafatı - Sovet İttifaqı Qəhrəmanı adına layiq görülür. Onun 
alayı "qvardiya tank alayı" adlandırılaraq sovet qoşunlarının say-seçmə hissələri 
sıralarına daxil edilir. 
Stalinqrad vuruşmasından sonra xeyli irəliləyən sovet qoşunları Kursk 
şəhəri yaxınlığında almanlar tərəfindən dayandırılır. 1943-cü ilin yayında bu dəfə 
Rusiyanın bu şəhəri uğrunda ağır döyüşlər başlanır. Almanlar təşəbbüsü ələ 
keçirməyə, sovet qoşunları isə düşmən müqavimətini qırıb irəliləməyə çalışırlar. 
Ən dəhşətli toqquşma Kursk yaxınlığında yerləşən Proxorovka kəndi yanında baş 
verir. Burada hər iki tərəfdən 1200 tank üz-üzə gəlir. Uzaq və yaxın məsafələrdən 
bir-birlərinə atəş açan tankçılar mərmiləri qurtardıqda tanklarını düşmən tankına 
çırpırmışlar. Kursk döyüşlərində Həzi sonralar "Aslanov fəndi" adını almış fəndini 
tətbiq etməyə başlayır. Belə ki, o, tankların tamamilə yeni düzülüş və döyüş 
formasını təklif edir və bu üsulun tətbiqi düşmən üzərində qələbə qazandırır. 
İndiyənədək də hərbi məktəblər və akademiyalarda "Aslanov fəndi" adlanan həmin 
üsulu gələcək zabitlərə öyrədirlər. 
271 
 
Mahir sərkərdəlik qabiliyyətinə görə Aslanov SSRİ-nin paytaxtı Moskva 
şəhərinə göndərilir və orada Zirehli Tank Qoşunları Akademiyasını uğurla bitirir. 
Beləliklə, artıq polkonik Aslanova iri tank birləşmələrinə komandanlıq etmək 
hüququ verilir. 
1944-cü il döyüşlərində polkovnik Həzi Aslanov 35-ci qvardiya tank 
briqadasının komandiri vəzifəsində Belorusiya şəhərlərini işğalçılardan azad edir. 
O döyüşlərdə Həzinin briqadası düşmənə sarsıdıcı zərbələr vurur, böyük sayda 
hərbi texnika və ləvazimat qənimət gotürür. Buna görə ona tank qoşunları qvardiya 
general-mayoru rütbəsi verilir. Həm sovet sərkərdələri, həm də almanlar o zaman 
onu "cinah zərbələrinin ustası" adlandırırmışlar. 
1944-cü il iyunun 23 - 30-da məhz Aslanovun briqadası ilk olaraq 
Berezina çayını keçmiş və Pleşen şəhərini, eləcə də 508 digər yaşayış məntəqəsini 
düşməndən azad etmişdir. Bu döyüşlərdə fərqlənən Həzi Aslanov ikinci dəfə Sovet 
İttifaqı Qəhrəmanı adına təqdim olunmuş və sənədləri rəhbərliyə göndərilmişdir. 
Belorusiya tam azad ediləndən sonra Aslanov briqadası ilə Pribaltikaya 
göndərilir. Onun briqadası İ.X.Baqramyanın tabeliyinə verilir. Əslən 
Azərbaycandan olan, Şəmkirin Çardaqlı kəndində böyüyüb başa çatmış bu nankor 
erməni generalı azərbaycanlılara həmişə xor baxmış, bacarıqlı azərbaycanlılara 
qısqanclıq və paxıllıqla yanaşmışdır. Bu zaman döyüşlər Litva, Latviya, Estoniya 
ərazilərində gedirdi. Bu döyüşlərdə Aslanovun briqadası xüsusilə fərqlənmişdir. 
1945-ci il yanvarın 24-də Mitava (indiki Yelqava) şəhəri yaxınlığında 
Həzi Aslanov ağır yaralı elan olunur: guya, onun yanında top mərmisi partlamışdır. 
Müharibə iştirakçıları bilirlər ki, insanın yanında top mərmisi partlayanda partlayış 
dalğası və yüzlərcə qəlpə onun bədənini tanınmaz hala salır. Yaralanan anda 
Aslanovun əynində olmuş gödəkçə Azərbaycan Tarixi Muzeyində qorunur və 
həmin gödəkçənin yalnız ürək nahiyəsində cəmi bir dəlik vardır. Aslanovun 
müəmmalı şəkildə yaralanmasının səbəbləri indiyənədək araşdırılmayıb. 
Tibbi sənədlərdən aydın olur ki, Aslanovun yarası ölümcül deyilmiş və 
ona vaxtında yardım göstərilsəydi, həyatını xilas etmək olarmış. Lakin Aslanova 
adicə sarğı qoyulur, cərrahi əməliyyat isə qeyri-müəyyən, daha doğrusu, gülünc 
səbəblərdən ləngidilir. Nəticədə Həzi Aslanov qan itkisindən keçinir. Həzi 
Aslanova ikinci dəfə Sovet İttifaqı Qəhrəmanı adının verilməsi haqqında təqdimat 
sənədləri isə naməlum səbəbdən itirilir. Yalnız 1991-ci ildə, ölümündən 46 il sonra 
xalqımızın igid oğluna ikinci dəfə Sovet İttifaqı Qəhrəmanı adı verildi. 
Müharibə illərində general-mayor Həzi Aslanov Sovet İttifaqı Qəhrəmanı 
medalı, Lenin ordeni, 3 dəfə Qırmızı Bayraq, 2 dəfə Suvorov ordeni, Aleksandr 
Nevski ordeni, 1-ci dərəcəli Vətən müharibəsi ordeni, 2 dəfə Qırmızı Ulduz ordeni, 
həmçinin müxtəlif medallarla təltif edilmişdir. 
Həzi Aslanov Bakıda, Şəhidlər xiyabanında dəfn edilib. 
272 
 
Azərbaycanın görkəmli sərkərdələri arasında 
general Tərlan bəy Əliyarbəyovun adı xüsusi qeyd 
olunur. O, 64 illik ömür yolunda iki böyük müharibənin 
və lokal toqquşmaların iştirakçısı olub: I Dünya 
müharibəsində, 1918- 1920-ci illərdə Azərbaycan Milli 
Ordusunda və Böyük Vətən müharibəsində (1941 – 
1945) vuruşub. I Dünya müharibəsini tabor komandiri 
vəzifəsində bitirən, Milli Orduda alay komandiri 
vəzifəsində çalışan, II Dünya müharibəsində qələbəni 
diviziya komandiri və korpus komandirinin müavini 
vəzifəsində qarşılayan Əliyarbəyov respublikada milli 
hərbi kadrların hazırlanmasında seçilirdi. 
Azərbaycan tarixinə Tərlan bəy Əliyarbəyov iki 
cahan müharibəsində iştirak etmiş, Azərbaycan Milli 
Ordusunun təşkilində fəaliyyət göstərmiş görkəmli 
sərkərdə kimi daxil olmuşdur. 
 
Azərbaycanın hərb tarixinə Həzi Aslanov cəsur döyüşçü, görkəmli 
sərkərdə, iki dəfə Sovet İttifaqı Qəhrəmanı adına layiq görülmüş ilk və yeganə 
azərbaycanlı, tank qoşunlarının tətbiqinin yeni üsul və metodlarını yaratmış şəxs 
kimi daxil olmuşdur. 
 
Tərlan bəy Əliyarbəyov 
         (1892-1956) 
Tərlan bəy Əliyarbəyov 1892-ci il noyabrın 28-də Şamaxı şəhərində 
zadəgan ailəsində anadan olub. 1908-ci ildə Şamaxıdakı altıillik şəhər məktəbini 
bitirmiş Tərlan bəy ordu sıralarına könüllü olaraq piyada kimi yollanmışdır. 
1911-ci ildə 3-cü Qafqaz piyada alayının əlaçı əsgəri olan T.Əliyarbəyovu 
Tiflisdəki Mixaylovsk hərbi piyada məktəbinə oxumağa göndərdilər. 4 illik təhsili 
zamanı birincilər sırasında olan, bütün fənləri müvəffəqiyyətlə qavrayan Tərlan 
bəy hərbi məktəbi birinci dərəcəli diplomla bitirdi. O, Qafqaz hərbi dairəsinin 
tərkibində olan 205-ci piyada alayında tağım komandiri vəzifəsində xidmətə 
başladı. 1914-cü ildə 1 Dünya müharibəsi başlayanda Əliyarbəyovun xidmət etdiyi 
205-ci alay Qərb cəbhəsinə göndərilir. Əzmkarlığı yüksək qiymətləndirilən bölük 
komandiri Əliyarbəyova ştabs-kapitan rütbəsi verilir və o, piyada tabor komandiri 
kimi məsul vəzifəyə təyin edilir. Həmin döyüşlərin gedişində Tərlan bəy dəfələrlə 
orden və medallarla təltif edilmiş və üç dəfə yaralanmışdı. 
1916-cı ilin yayında alayı ilə məşhur Brusilov həmləsində iştirak edən 
Əliyarbəyov qızğın döyüşlərdə sinəsindən ağır yaralanır. Həkimlər onun tam 
sağalacağına əmin deyildilər. Bir müddət Brest hərbi hospitalında müalicə 
273 
 
olunduqdan sonra onu müalicəsini davam etdirmək üçün Bakıya göndərirlər. 
Yarasının ağırlığına, müharibə qanunları ilə yaşayan Bakıda lazımi dava-
dərmanların çətinliklə tapılmasına baxmayaraq Əliyarbəyov ayağa qalxır və 
yenidən hərbi xidmət barədə düşünməyə başlayır. 
Rusiya imperiyasının parçalandığı, Azərbaycanın müstəqillik qazandığı 
bir vaxtda Əliyarbəyov bu hadisələrdən kənarda qala bilməzdi. O bilirdi ki, yenicə 
ordu yaratmağa başlayan Azərbaycanda milli zabit kadrlarına böyük ehtiyac var. 
Elə buna görə də 1918-ci ilin avqustunda Tərlan bəy könüllü olaraq Milli Orduya 
gəlir və 2-ci piyada alayının komandir köməkçisi vəzifəsinə təyin edilir. Onun 
alayı ölkədə sabitliyi bərpa etməklə, döyüş hazırlığını artırmaqla məşğul olur. 
1919-cu ilin yayında Rusiyanın ağqvardiyaçı generalı A.Denikinin ordusunun 
Azərbaycana hücum təhlükəsi yarananda 2-ci piyada alayı sərhədlərimizin 
mühafizəsini gücləndirmək üçün Qusarda yerləşdirilir. T.Əliyarbəyov tabeliyində 
olanları qələbə ruhunda tərbiyə edir. Lakin ölkənin siyasi və hərbi rəhbərliyinin 
gördüyü tədbirlər nəticəsində Denikin Azərbaycana hücum fikrindən vaz keçir. 
Xidmətlərinə görə Əliyarbəyova rotmistr rütbəsi verilmiş və o, Bakı Hərbi 
İdarəsinin rəis müavini təyin edilmişdir. 
1920-ci ilin yazında Sovet Rusiyası qoşunları Azərbaycana daxil olanda o 
həmin vəzifədə idi. Sovetlər onu bir neçə ay həbsdə saxlasalar da, heç bir ittiham 
irəli sürə bilməmiş və hərbi kadrlara olan tələbatı nəzərə alaraq yeni yaradılan 
Azərbaycan Qızıl Ordusu sıralarına daxil etmişlər. Azərbaycan hissələrini daim 
yüksək döyüş hazırlığı səviyyəsində saxlamağa müvəffəq olan Əliyarbəyov 
Moskvaya - M.V.Frunze adına Hərbi Akademiyada ali komanda heyəti kurslarına 
göndərilmişdir. 1927-ci ildə kursları bitirdikdən sonra o, Bakıya qayıtmış və mayor 
rütbəsində Azərbaycan dağatıcı diviziyasında xidmətini davam etdirmişdir. 
Azərbaycan diviziyasının komandiri Cəmşid xan Naxçıvanski və hərbi 
komissar Hüseyn Rəhmanov ona verdikləri attestasiyada yazırdılar: "Ali komanda 
heyəti kursunu bitirən Tərlan bəy Əliyarbəyov biliyi və bacarığı ilə diviziyanın 
hərbi məşq və manevrlərində yüksək komandirlik məharəti ilə iştirak edir". 
Pedaqoji keyfiyyətləri ilə seçilən Əliyarbəyova Azərbaycan Neft İnstitutunda 
(indiki Neft Akademiyası) tələbələri hərbi işə hazırlamaq tapşırılmış və o bu işi 
can-başla yerinə yetirmişdir. 
1937-ci ilin təlatümlü hadisələri başlayanda Əliyarbəyovun da başının 
üstünü qara buludlar almış, o, vəzifədən-vəzifəyə köçürülmüşdür. Zadəgan ailəsinə 
mənsub olması ona "xalq düşməni" damğası vurmağa kifayət idi. Lakin Moskvaya 
- M.V.Frunze adına Ali Hərbi Akademiyaya göndərilməsi onu yerli cəlladların 
əlindən xilas edir. 
1941-ci ildə Tərlan bəy akademiyanı bitirəndə artıq Böyük Vətən 
müharibəsi başlamışdı. Cəbhəyə səfərbər olunan polkovnik ilk döyüşlərdəcə 
274 
 
fərqlənir. 1942-ci ildə Şimali Qafqazda yaranan ağır hərbi vəziyyəti nəzərə alaraq 
SSRİ rəhbərliyi azərbaycanlılardan ibarət milli diviziyaların sayını artırmışdı. Milli 
zabitlərə olan ehtiyacı ödəmək üçün azərbaycanlı zabitlər bu hissələrə təyinat 
alırdılar. T.Əliyarbəyov 416-cı milli Azərbaycan atıcı diviziyasının komandir 
müavini, üç ay sonra isə komandiri təyin edilir. Məharətlə idarə olunan diviziya 
1942-ci ilin noyabrında ilk hərbi əməliyyatlara başlayır və 44-cü ordunun 
tərkibində az bir vaxtda Şimali Qafqazda 350 km-lik döyüş yolu keçir, onlarca 
şəhər və kəndi düşməndən azad edir. 
Daha sonra T.Əliyarbəyov İrana yeridilən 402-ci milli atıcı diviziyaya 
komandir təyin edilir. Diviziya həm də cəbhələrdə vuruşan milli Azərbaycan 
diviziyaları üçün zabit və əsgər kadrlarını hazırlayırdı. Tərlan bəyin yetişdirdiyi 
milli hərbi kadrların sorağı bütün cəbhələrdən gəlirdi. Onlar öz sərkərdəlik 
məharətlərinə görə ilk növbədə Tərlanbəyə təşəkkürlərini bildirirdilər. 
1944-cü ildə 58-ci korpusun komandir müavini kimi məsul vəzifədə 
çalışan Tərlan bəy Əliyarbəyova general-mayor rütbəsi verilmişdir. O özünün 
komandirlik bacarığını bütün vəzifələrində parlaq şəkildə nümayiş etdirib, xidmət 
etdiyi hərbi hissələrdə böyük nüfuza və hörmətə malik olub. Peşəkar hərbçi, igid 
general Tərlan bəy Əliyarbəyov hərb işinin yenilikləri ilə daim maraqlanır, yeni-
yeni hərbi fəndlər təklif edirdi. Onların bəziləri cəbhələrdə tətbiq olunurdu. 
Xidmət illərində Tərlan bəy dəfələrlə təltif edilmişdir. Çar Rusiyasının 
"Müqəddəs Anna" ordeninin 4-cü və "Müqəddəs Stanislav" ordeninin 3-cü 
dərəcələri, Sovet İttifaqının Lenin ordeni, Qırmızı Bayraq, Qırmızı Ulduz 
ordenləri və çoxlu medallar məşhur sərkərdənin sinəsini bəzəyirdi. 
Cəmi altmış dörd il ömür sürmüş, I və II Dünya müharibələrində iştirak 
etmiş, Azərbaycan Milli Ordusunun təşkilində əməli fəaliyyət göstərmiş general 
Tərlan bəy Əliyarbəyov respublikada tanınmış şəxslərdən olub. Əsl mənada eli, 
obası və doğma xalqı üçün əvəzsiz xidmətlər göstərən general Tərlan bəy 
Əliyarbəyov müharibədən sonra da məsul vəzifələrdə çalışmış, öz biliyi, bacarığı 
və kristal təmizliyi ilə seçilmişdir. 
General-mayor Tərlan bəy Əliyarbəyov 1956-cı ildə Bakıda vəfat 
etmişdir. 
 
 
275 
 
Qəhrəman qadınlarımız da 
Azərbaycan tarixinin bir çox şərəfli 
səhifələrini yazmışlar. Belə qadınlardan biri 
də təyyarəçi Züleyxa Seyidməmmədova idi. 
Şanlı döyüş yolu keçmiş bu təyyarəçi və 
paraşütçü Şərq qadını haqqında təsəvvürləri 
alt-üst etmiş, azərbaycanlı qadınların 
rəşadətini bir daha sübuta yetirmişdir. 
Azərbaycan tarixinə  
Züleyxa Seyidməmmədova vətənimizin ilk 
təyyarəçi və ilk paraşütçü qadınlarından biri, 
həmçinin görkəmli dövlət və ictimai xadim 
kimi daxil olmuşdur. 
Züleyxa Seyidməmmədova 
       (1919-1999) 
Züleyxa Həbib qızı Seyidməmmədova 1919-cu ildə Bakıda anadan olub. 
1934-cü ildə orta məktəbi bitirən Z.Seyidməmmədova M.Əzizbəyov adına 
Azərbaycan Sənaye İnstitutuna daxil olub. Ailəsi onun institutu bitirib Bakı 
zavodlarının birində mühəndis kimi çalışacağını düşünürdü. İnstitutda oxuduğu 
dövrdə Züleyxa Azərbaycanın ilk tələbə aeroklubuna yazılır və təyyarələrdə 
uçmağı öyrənir. O dövrdə respublika rəhbərliyi aviasiyanın inkişafına böyük diqqət 
yetirir, yaxşı anlayırdı ki, bu gün aeroklubda vaxt keçirən tələbələr sabah hərbi və 
ya mülki aviasiya sıralarına daxil ola bilərlər. Dərslərə böyük həvəslə yanaşan 
Züleyxa Seyidməmmədova sonralar Azərbaycanın ilk qadın təyyarəçilərindən 
oldu. 
Təyyarəçiləri havaya buraxmazdan əvvəl onlar paraşütlə davranmağı 
öyrənirdilər. Paraşütçülük dərslərinə böyük diqqət yetirən Z.Seyidməmmədova 
idman yarışlarında da iştirak edirdi. İnstitutun son kursunda o artıq Bakı 
aeroklubunda paraşütçü-təlimatçı işləyirdi. 1935-ci ildə paraşütçü-təlimatçı kimi 
Rusiyaya göndərilən Z.Seyidməmmədova Moskvada paraşütçülərin ilk 
ümumittifaq toplantısında iştirak edib. Şərq, müsəlman qadınının cəsarətlə 
paraşütlə tullanması hamıda heyrət doğurur, o dövrün mətbuatı bu faktları 
sensasiya kimi qiymətləndirirdi. Sovet dövlətinin rəhbərləri ilə paraşütçülərin 
görüşündə İ.Stalin, S.Orconikidze, M.Kalinin və b. azərbaycanlı qadının cəsarətinə 
heyran qalmışdılar. O dövrdə Z.Seyidməmmədovanın fəaliyyəti sovet quruluşunun 
nailiyyəti kimi qeyd olunur, mətbuatda geniş şərh edilirdi. 
276 
 
1938-ci ildə institutu mühəndis-neftçi peşəsi üzrə bitirən 
Z.Seyidməmmədova artıq peşəkar təyyarəçi olmaq qərarına gəlir. Sakit, stabil 
həyatı, o dövr üçün prestijli vəzifəni qoyub Moskvaya yollanır və SSRİ aviasiya 
kadrları hazırlayan ən mötəbər elm və təhsil ocağı olan N.E.Jukovski adına Hərbi 
Hava Akademiyasının şturman fakültəsinə daxil olur. Müharibə başlayanda Hərbi 
Hava Akademiyasını bitirən Z.Seyidməmmədova akademiyada qalmaq təklifini 
almış, təklifi qəbul edərək müəllim kimi çalışmışdır. O, Moskvanı havadan 
qoruyan və əsasən akademiya işçilərindən və müdavimlərindən təşkil edilən qırıcı 
təyyarəçi alayına göndərildi, qırıcı eskadrilyasında şturman vəzifəsində çalışmağa 
başladı. 
Müharibənin ilk dövründə sovet rəhbərliyinin buraxdığı səhvlər 
ucbatından sovet aviasiyası böyük itkilər vermişdi. Müharibənin ilk günü 1200 
təyyarə məhv edilmişdi ki, onların da böyük əksəriyyətini almanlar elə 
aerodromlardaca bombalamışdılar. Təyyarəsiz qalmış pilotlar piyada hissələrin 
tərkibində döyüşlərdə iştirak edir, bir çoxu həlak olurdu, bu isə sovet aviasiyasına 
daha bir zərbə idi. 1941 -ci ilin payızında, cəbhələrdə ağır döyüşlər gedən dövrdə 
qadınlardan ibarət hərbi təyyarə hissələri yaratmaq ideyası yarandı. Mülki və hərbi 
aviasiyada çoxlu qadın var idi, lakin onlar döyüşlərə göndərilmirdilər. Arxa 
cəbhədə yeni aviasiya məktəbləri və kursları açmaq, onların müdavimləri təyyarəçi 
kimi hazırlıq keçdikdən sonra qadın aviasiya hissələrini geri çağırmaq olardı. Bu 
ideya qəbul edildikdən sonra onun həyata keçirilməsi istiqamətində əməli iş 
aparılmağa başlandı. 
Qadın təyyarəçilərin sayı 3 aviasiya alayını yaratmağa imkan verirdi. Qısa 
müddət ərzində qırıcı, həmlə, yüngül bombardmançı (gecə bombardmançıları) 
alaylarını yaratmaq qərarı qəbul edildi. İndiyədək dünya aviasiyası tarixində 
qadınların hərbi aviasiyaya qəbul edilməsi təsadüfi hallarda baş vermişdi, sırf 
qadınlardan ibarət aviasiya hissələrinin yaradılmasından isə söhbət belə gedə 
bilməzdi. Tapşırığı yerinə yetirmək ən məşhur sovet təyyarəçilərindən olan 
M.M.Raskovaya tapşırıldı. SSRİ-də ilk qadın-şturman, ən məşhur rekord 
uçuşlarının iştirakçısı, Sovet İttifaqı Qəhrəmanı M.Raskova hərbi aviasiyaya 
aidiyyəti olan qadınları ətrafına topladı və onların köməyi ilə mülki aviasiyada 
işləyən, həmçinin aeroklubları təzəcə bitirən qadın təyyarəçiləri Moskva ətrafında 
yerləşən aerodromların birində toplamağa başladı. Ona bu işdə bir neçə təcrübəli 
təyyarəçi qadın, o cümlədən Z.Seyidməmmədova kömək edirdi. 
Qırıcı eskadrilyanın şturmanı Züleyxa Seyidməmmədova 1941-ci ilin 
oktyabrında M.Raskovanın sərəncamına göndərildi. Qadınlardan ibarət qırıcıların 
seçilib hazırlanmasına o cavabdeh idi. Artıq 1941-ci ilin noyabrında şərti adı "122-
ci aviasiya qrupu" olan hərbi hissə təşkil edildi. Onun tərkibinə 586-cı qırıcı alay, 
277 
 
587-ci bombardmançı alay, 588-ci gecə bombardmançı alayı daxil idi. 1942-ci ilin 
yazınadək alayların şəxsi heyəti gərgin məşqləri davam etdirdi. 
Z.Seyidmommədova 586-cı qırıcı alayın şturmanı oldu. Alay 144-cü 
aviasiya diviziyasının tərkibində döyüşlərə atıldı. Stalinqrad uğrunda gedən 
döyüşlər, Voronej, Kostroma üzərində gedən döyüşlərdə Züleyxa 
Seyidməmmədova təkcə alayın şturmanı kimi deyil, bilavasitə təyyarəçi kimi 
iştirak edirdi. Həmçinin hər döyüşdən əvvəl təyyarəçilərin təlimatlandırılması, 
öyrədilməsi onun vəzifəsi idi. 1943-cü ilin yayında o, Kursk üzərində döyüşlərdə 
iştirak etdi. Bıırada gedən qızğın hava döyüşlərində faşist Ahnaniyasının ən 
məşhur aviasiya hissələri məhv edildi. Səma döyüşlərində çox vaxt radioefirdə 
"Sokol" ("Şahin") çağırışını eşitmək olardı. Bu Z.Seyidməmmədovanın çağırış 
kodu idi. 
586-cı qırıcı alay Volqadan Vyanayadək döyüş yolu keçdi, 4419 döyüş 
uçuşu keçirdi, 125 döyüş apardı, 38 alman təyyarəsi vurdu. Şəxsən 500 döyüş 
üçuşu keçirən Z.Seyidməmmodova bir neçə alman təyyarəsini vurmuşdu. 
Qələbədən sonra qadınlardan ibarət aviasiya hissələri ləğv edildi. Züleyxa 
Seyidməmmədova da 1945-ci ilin dekabrında kapitan rütbəsində istefaya çıxdı və 
Azərbaycana qayıtdı. 
1946-cı ilin əvvəlində Z.Seyidməmmədova Bakı şəhər Partiya 
Komitəsində işə qəbul edildi. Sonralar o, Azərbaycan Kommunist Partiyasının 
Mərkəzi İcraiyyə Komitəsi tərkibində müxtəlif məsul vəzifələrdə işləməyə başladı. 
Xarakterinə xas qətiyyət, müharibə illərində qazandığı insanları səfərbər etmək, 
təşkilatlandırmaq qabiliyyəti ona çox kömək edirdi. Ona tapşırılan bütün işləri 
canla-başla yerinə yetirirdi. 
1952 - 1974-cü illərdə o, Azərbaycan SSR sosial təminat naziri 
vəzifəsində işləmişdir. 1970-ci ildə "Təyyarəçi qadının qeydləri" kitabı işıq üzü 
görmüş və rəğbətlə qarşılanmışdır. O, Lenin ordeni, iki Qırmızı Əmək Bayrağı, 
"Şərəf nişanı" və başqa orden və medallarla təltif edilmişdir. 
Züleyxa Seyidməmmədova 1999-cu ildə vəfat etmişdir. 
 
278 
 
Əfsanəvi partizan Mehdi Hüseynzadənin 
adı təkcə Azərbaycanda deyil, bütün SSRi-də 
tanınırdı. Onun təşkil etdiyi kəşfiyyat-təxribat 
qrupu almanlara gecə-gündüz aman vermir, 
onlara ağır zərbələr vururdu. O həlak olanda heç 
kəs, hətta almanlar belə, onun ölümünə 
inanmamışdılar. 
Azərbaycan tarixinə Mehdi Hüseynzadə əfsanəvi 
partizan, mahir rəssam, lirik şeirlər yazan şair 
kimi daxil olmuşdur. 
Mehdi Hüseynzadə 
   (1918-1944) 
Mehdi Hənifə oğlu Hüseynzadə 1918-ci ildə 
Bakı şəhərində doğulmuşdur. Atası Hənifə Bakının 
köhnə məhəllələrindən birində böyüyüb boya-başa çatmışdı. O uzun illər Bakı 
şəhəri milisinin cinayət-axtarış idarəsində işləmiş, əməliyyatların birində quldur 
gülləsindən həlak olmuşdu. Artıq orta məktəbdə oxuduğu dövrdə Mehdinin 
rəssamlıq qabiliyyəti özünü büruzə vermiş və hamı ona mütləq rəssam olmağı 
məsləhət görmüşdür. 
Orta məktəbi bitirdikdən sonra Mehdi Hüseynzadə Azərbaycan rəssamlıq 
məktəbinə daxil olmuş və 1936-cı ildə oranı bitirmişdir. Lakin çılğın gənc həyatda 
öz yolunu axtarmaqda davam edirdi. O əvvəlcə Bakıda V.İ.Lenin adına 
Azərbaycan Dövlət Pedaqoji İnstitutuna daxil olmuşdur. Bir az keçdikdən sonra 
Leninqrada (indiki Sankt-Peterburqa) yollanan Mehdi müvəffəqiyyətlə Xarici 
Dillər İnstitutuna daxil olmuş və burada oxumuşdur. II Dünya müharibəsi 
başlayanda o hələ təhsilini başa vurmamışdı. 
1941-ci ildə ordu sıralarına çağırılan Mehdi Hüseynzadə ali təhsilli 
olduğundan ona hərbi məktəbə daxil olmaq təklif edilir. O, Tbilisi piyada hərbi 
məktəbinə daxil olur və qısamüddətli kursları bitirdikdən sonra leytenant rütbəsini 
alır. 
1942-ci ilin avqustunda Mehdi Hüseynzadə Azərbaycanlılardan ibarət 
223 -cü milli atıcı diviziyaya təyinat alır. Qeyd etmək lazımdır ki, müharibədən 
əvvəl milli diviziyalar yaratmaq ideyasına mənfi yanaşan sovet dövlətinin 
rəhbərliyi müharibənin ilk dövründə ağır məğlubiyyətlər şəraitində milli 
diviziyaların yaradılmasına icazə vermişdi. Mehdi Hüseynzadə 223-cü diviziyanın 
1041-ci atıcı alayında tağım komandiri vəzifəsində döyüşə atılır. 
279 
 
1942-ci ilin son aylarında almanlar Qafqaz istiqamətində yeni, daha 
möhtəşəm və güclü hücuma başlayır. Hərbi aviasiya və tanklarda üstün olan 
almanlar Bakıya - neft mədənlərinə doğru irəliləyirdilər. Onların qarşısında milli 
Azərbaycan diviziyaları dayanırdı. Çox vaxt aviasiya və artilleriya dəstəyi 
olmadan, tanklar sarıdan korluq çəkən, cüzi döyüş sursatı ehtiyatına malik olan bu 
diviziyalar vətən qarşısında borcu axıradək yerinə yetirirdilər. Diviziyalarımız 
böyük itkilər verirdilər. Onlarda 14-12 min döyüşçü əvəzinə, 150 - 200 döyüşçü 
qalmışdı. Belə diviziyalar geriyə - Azərbaycana qaytarılır, burada yeni döyüşçü və 
zabitlərlə təmin edilir və yenidən döyüşə göndərilirdilər. Kerç döyuşlərində ağır 
itkilər vermiş 77-ci diviziya, Feodosiya desant əməliyyatında ağır itkilər vermiş 
396-cı diviziya, Mozdok döyüşlərində ağır itkilər vermiş 402-ci diviziya şan-şöhrət 
qazanmış və düşmənin Azərbaycana doğru hər addımını cəhənnəmə çevirmişdilər. 
Ön xətdə vuruşan Mehdi Hüseynzadə 1942-ci il dekabrın ortalarında evə - 
doğmalarına göndərdiyi məktubda yazırdı: "Mən cəbhədən yazıram. Burada ağır 
döyüşlər gedir. Faşistlərin dəhşətli cinayətlərinin sayı-hesabı yoxdur. Mən sizə söz 
verirəm ki, son damla qanımadək vuruşacaq, sizin adınızı batırmayacağam. Həlak 
olsam, qəhrəman kimi həlak olacağam. Siz hələ mənim barəmdə eşidəcəksiniz. 
Hələlik, sağ olun". Bu onun doğmalarına göndərdiyi son məktubu idi. Bu dövrdə 
sovet hərbi hissələri əks-hücuma keçmişdilər: düşmənin Stalinqrad ətrafında 
cəmləşmiş böyük hərbi qruplaşmasını mühasirəyə almağa cəhd edirdilər. 223-cü 
diviziyanın 1041-ci alayı Stalinqrad yaxınlığında yerləşən Kalaç şəhəri 
istiqamətində irəliləyirdi. Almanlar ara-sıra əks-həmlələr təşkil edir, mühasirə 
halqasını yarmağa çalışırdılar. Dekabrın 29-da böyük qüvvə ilə hücuma atılan 
düşmən leytenant Mehdi Hüseynzadənin rəhbərlik etdiyi tağımın mövqelərini 
hədəfə almışdı. Ağır döyüşdən sonra tağım məhv edildi, lakin geri çəkilmədi. 
Həmin gün Mehdi Hüseynzadənin adı SSRİ Müdafiə Nazirliyinin arxiv 
məlumatlarına həlak olanlar sırasında salındı. Şahidlər onun səngəri yanında ağır 
mərminin partladığını görmüş və Mehdinin həlak olduğunu zənn etmişdilər. Hərbi 
hissə geriyə çəkildiyindən onu torpağın altından çıxarmağa imkan olmamışdı. 
Lakin Mehdi həmin döyüşdə sağ qalmışdı. Ağır yaralanmış sovet 
leytenantı alman əsgərləri tərəfindən səngərdən çıxarılmış və əsir düşərgəsinə 
göndərilmişdi. 
Məlumdur ki, müharibənin ilk dövründə almanlar minlərlə əsirləri ya 
güllələyir, ya da konslagerlərə göndərirdilər. Lakin SSRİ-nin tərkibinə daxil olan 
respublikaların Avropada yaşayan mühacir liderləri 1941-ci ilin sonunda 
Almaniyanın siyasi rəhbərliyi ilə görüşmüş və sovetlərə qarşı vuruşmaq əzmində 
olan döyüşçüləri milli legionlara yazıb cəbhələrə göndərməyi təklif etmişdilər. 
Belə legionlardan biri də Azərbaycan legionu idi. Bu legiona daxil olan və 
Azərbaycanlılardan təşkil edilən hərbi hissələrin döyüşçüləri sovetlərdən bu və ya 
280 
 
digər zülmlər görmüş və həm özlərinin, həm repressiya olunmuş doğmalarının, 
həm də vətənlərinin qisasını SSRİ-dən almağa çalışırdılar. Lakin legionun 
tərkibində elələri də var idi ki, onlar konslagerdən yaxa qurtarıb, partizanların 
yanına qaçmaq arzusu ilə faşistlərlə əlaqə yaradırdılar. Hər halda, legionun 
yaradılması minlərlə azərbaycanlını ölümdən xilas etmişdi. Ukraynada əsir 
düşərgəsində saxlanılan Mehdi Hüseynzadə Azərbaycan legionu tərkibinə 
yazılmışdı. Hələ müharibədən əvvəl alman dilini öyrənmiş zabit almanların ona 
etibarından istifadə edərək legionun tərkibində antifaşist qrup yaratmışdı. Legion 
Polşada təlimlər keçdikdən sonra İtaliya ilə Yuqoslaviya arasında yerləşən və o 
dövrdə İtaliyanın ərazisi sayılan Triyest şəhərinə göndərilir. Burada Mehdi və 
yoldaşları qaçmaq imkanı qazanırlar və yerli partizanlara qoşulurlar. 
1944-cü ilin əvvəlində bir neçə sınaq tapşırığını yerinə yetirən Mehdi 
partizan briqadası tərkibində Azərbaycanlılardan ibarət kəşfiyyat qrupu yaradır və 
fəaliyyətə başlayır. O, "Mixaylo" adı ilə tanınırdı. Hitlerçilərə qarşı mübarizədə 
cəsurluğu ilə şöhrət qazanan Mixaylo inanılmaz qəhrəmanlıqlar göstərirdi. Alman 
zabiti paltarında düşmənlər arasında sərbəst hərəkət edən azərbaycanlı partizan 
kəşfiyyat məlumatları toplayır, təxribat qrupunun başında qərargahları, körpüləri, 
hərbi eşelonları, döyüş sursatı anbarlarını minalayıb partladırdı. Onun başçılıq 
etdiyi qrup İtaliyanın Udine şəhərindəki həbsxanaya hücum etmiş və 700 hərbi 
əsiri azad etmişdi. Partizan hissələri Yuqoslaviya Xalq Ordusu adı altında 
birləşdiriləndə Mehdi Hüseynzadə onun tərkibində 31-ci partizan diviziyasının 
kəşfiyyatçı-təxribat qrupunun komandiri təyin edilmişdi. Qrupun tərkibinə 
azərbaycanlılar Tağı Əlizadə ("İvan Çyornıy" təxəllüsü ilə tanınırdı), Sadıq 
Nadirli, Cavad Həkimli, Mikayıl Qulubəyov, Fərrux Sultanov ("Fedya" təxəllüslü), 
Qədir İsgəndərov, Rza Orucov, Ənvər Məmmədov, Şamil Üryanov, Vəli Ləzgiyev, 
Qasım Əmrahov, gürcü David Tatuaşvili, rus Qriqori Dyaçenko, ukraynalı Viktor 
Ponomarenko, Jenya Zaporojets, italiyalı Mario daxil idilər. 
Mehdi Hüseynzadənin başçılıq etdiyi kəşfiyyatçı-təxribat qrupunun 
fəaliyyəti almanları lərzəyə salmış, onun rəhbərinin adı isə dillər əzbəri olmuşdu. 
Mehdi Hüseynzadə və onun tabeliyində olan kiçik qrupun komandiri Tağı 
Əlizadənin ("İvan Çyornıy") başına almanlar böyük mükafat qoymuşdular. Lakin 
cəsur partizanlar düşmənə ağır zərbələr vururdular. Qorisiya şəhərinin Rençe 
kəndində pusquya düşərək son damla qanınadək vuruşmuş Tağı Əlizadə həlak 
olanda və onun meyidi almanların əlinə keçəndə Mehdi Hüseynzadə silahdaşları ilə 
birgə əməliyyat hazırlayıb meyidi ələ keçirir və torpağa tapşırır. 
1944-cü il noyabrın 16-da o dövrkü Yuqoslaviyanın tərkib hissəsi olan 
Sloveniyanın Vitovle kəndində pusquya düşən Mehdi Hüseynzadə axıradək 
vuruşur, son gülləsi ilə özünü vurur. Heç kəs, hətta almanlar belə, əfsanəvi 
partizanın ölümünə inanmır, onu Vitovle kənd qəbiristanlığında dəfn edir və 
281 
 
Adil İsgəndərovun Azərbaycanın teatr sənətinin 
inkişafında böyük xidmətləri olmuşdur. Realizm, orijinal və 
təsirli ifadə vasitələri, monumentallıq onun yaradıcılığının 
səciyyəvi xüsusiyyətləri idi. Teatr və kinoda maraqlı 
obrazlar yaratmış, Azərbaycan rejissorluq məktəbinin 
peşəkarlıq səviyyəsinin artması üçün xeyli iş görmüş, 
ədəbiyyatımızın ən dəyərli nümunələrinə səhnə həyatı 
vermiş, sovet dövrü Azərbaycan teatr və kinosuna milli ruh 
gətirmiş Adil İsgəndərov Azərbaycan Dövlət Dram 
Teatrının və “Azərbaycanfilm” kinostudiyasının 
formalaşmasında əhəmiyyətli rol oynamışdır. 
Azərbaycan tarixinə Adil İsgəndərov görkəmli teatr 
rejissoru, istedadlı teatr və kino aktyoru, bacarıqlı təşkilatçı 
və pedaqoq kimi daxil olmuşdur. 
qarovul qoyurlar. Partizan Şamil Üryanovun başçılıq etdiyi qrup qarovulu məhv 
edib Mixaylonun cəsədini kənddən çıxarır və noyabrın 19-da Çepovani kəndində 
torpağa tapşırır. 
Kəşfiyyat-təxribat qrupu isə Ənvər Məmmədovun başçılığı ilə Sloveniya 
sovet qoşunları tərəfindən azad edilənədək fəaliyyət göstərir. Maraqlıdır ki, Vitovle 
və Çepovani kəndləri Mehdi Hüseynzadənin doğma diviziyası, 223-cü milli 
Azərbaycan atıcı diviziyası tərəfindən azad edilmişdir. 
1957-ci il aprelin 11-də Mehdi Hüseynzadəyə ölümündən sonra Sovet 
İttifaqı Qəhrəmanı adı verilmişdir. 
 
Adil İsgəndərov 
   (1910-1978) 
Adil Rza oğlu 
İsgəndərov 1910-cu ildə Gəncə (o dövrdə Azərbaycan Rusiyanın tərkibində 
olduğundan şəhər Yelizavetpol adlanırdı) şəhərində anadan olmuşdur. Orta təhsil 
aldıqdan sonra o, Bakıya gəlmiş və 1931-ci ildə burada Teatr Texnikumunu 
bitirmişdir. Lakin seçdiyi sənət yolunda irəliləmək üçün orta təhsilin az olduğunu 
hiss edincə o, Moskvaya yollanmışdır. Adil İsgəndərov A.V.Lunaçarski adına 
Moskva Dövlət Teatr Sənəti İnstitutuna daxil olmuş və 1936-cı ildə oranı rejissor 
diplomu ilə bitirmişdir. Qeyd etmək lazımdır ki, Moskvada təhsil aldığı illərdə o, 
Moskva Bədaye Teatrında və Vaxtanqov adına teatrda rejissorluq təcrübəsi 
keçmişdir. 
1936-cı ildə Bakıya qayıtdıqdan sonra Adil İsgəndərov M.Əzizbəyov 
adına Azərbaycan Dövlət Dram Teatrının rejissoru təyin edilmişdir. Gənc 
rejissorun birdən-birə belə məsul vəzifəyə təyin edilməsi bir sıra səbəblərlə izah 
282 
 
olunurdu. Belə ki, o zaman respublikada peşəkar rejissorlar az idi, üstəlik, onların 
bəziləri təzə-təzə genişlənən repressiya dalğasının qurbanı olmuşdular. Ona görə 
də digər sahələrdə olduğu kimi, teatrda da məsul vəzifələrə gənclər təyin edilirdi. 
Artıq 1937-ci ildə A.İsgəndərov teatrın baş rejissoru və direktoru təyin olunmuşdu. 
Bəzi sahələrdə təcrübəsiz şəxslərin məsul vəzifələrə təyin edilməsi özünü 
doğrultmasa da, teatrda özünü doğrultdu. 
Adil İsgəndərovun ilk rejissorluq işi A.Korneyçukun pyesi əsasında 
"Polad qartal" tamaşası olmuşdur. 1936-cı ildə səhnələşdirilən bu tamaşa 
tənqidçilərin müsbət rəyini qazanmışdır. Onlar gənc rejissorun istedadını və 
novatorluğunu xüsusi qeyd etmişlər. 1937-ci ildə A.İsgəndərov M.İbrahimovun 
"Həyat" pyesini səhnəyə qoymuşdur. Bir çox istedadlı aktyorların repressiya 
qurbanı olmasına, onların gənc və təcrübəsiz aktyorlarla əvəzlənməsinə 
baxmayaraq, gənc rejissor uğurlu aktyor truppası təşkil edərək gözəl tamaşa 
hazırlamağa nail olmuşdur. 
1938-ci il rejissor Adil İsgəndərov yaradıcılığının bəlkə də ən uğurlu ili 
sayıla bilər. Həmin il o, Səməd Vurğunun “Vaqif” pyesini səhnələşdirmişdir. 
Azərbaycan milli rejissorluq sənətinin ən parlaq nümunələrindən biri olan bu 
tamaşanı 28 yaşlı bir gəncin səhnələşdirməsi sənət möcüzəsi kimi qəbul edilmişdir. 
Geniş bədii ümumiləşdirmələr, tipik xarakterlər və mizanlar, xalq dramına xas 
əzəmətli səhnələrlə zəngin olan bu tamaşa indiyədək əhəmiyyətini itirməmişdir. 
Xalqımızın on sevimli tamaşalarından birinə çevrilən “Vaqif” tamaşası uzun illər 
səhnədən düşməmiş, tamaşaçıların zovqünü oxşamışdır. Belə ki, 1977-ci ildə 
tamaşa 1000-ci dəfə oynanılmışdır. 
“Vaqif” tamaşasına görə Azərbaycan SSR əməkdar incəsənət xadimi 
(1938) fəxri adına layiq görülən Adil İsgəndərov yeni-yeni tamaşalar qoyur. 1939-
cu ildə o, S.Vurğunun "Xanlar", 1940-cı ildə görkəmli Azərbaycan dramaturqu 
Cəfər Cabbarlının "Aydın", 1941-ci ildə yenə də S.Vurğunun "Fərhad və Şirin" 
pyesləri əsasında maraqlı tamaşalar hazırlayır. II Dünya müharibəsi illərində onun 
rəhbərlik etdiyi teatrın aktyorları ayrı-ayrı təşviqat qruplarının tərkibində 
cəbhələrdə, hospitallarda tamaşalar verir, vətənpərvərlik ruhunda səhnələr 
oynayırdılar. Zabit və əsgərlərin döyüş ruhunun yüksəldilməsində, onlara qələbəyə 
inamın, düşmənə nifrətin aşılanmasında belə tamaşaların böyük rolu olmuşdur. 
1945-ci ildə müharibə qurtardıqdan dərhal sonra Adil İsgəndərov aktyor 
truppası təşkil edərək gərgin məşqlərə başlayır. Çox keçmir ki, teatrın səhnəsində 
yazıçı M.S.Ordubadinin "Dumanlı Təbriz" əsəri çox böyük uğurla oynanılır. 
Məlumdur ki, 1945-ci ildə Cənubi Azərbaycanda M.Pişəvərinin rəhbərliyi ilə milli 
oyanış başlamış, orada bir sıra demokratik islahatlar keçirilmişdi. Şimali 
Azərbaycandan Təbrizə yollanan Azərbaycan ziyalılarının hərtərəfli fəaliyyəti 
nəticəsində şah rejiminin yürütdüyü farslaşdırma siyasətinin qarşısı alınmış, milli 
283 
 
oyanış prosesi ictimai həyatın bütün sahələrində özünü göstərmişdi. Azərbaycan 
Dövlət Dram Teatrının Təbrizdə göstərdiyi tamaşalar da bu məqsədə xidmət edirdi. 
M.S.Ordubadinin "Dumanlı Təbriz" əsərində Cənubi Azərbaycanda cərəyan edən 
inqilabi proseslərdən xəbər verilirdi. 1947-ci ildə Adil İsgəndərov C.Cabbarlının 
“1905-ci ildə” və Ə.Məmmədxanlının "Şərqin səhəri" əsərlərini tamaşaya qoyur. 
Sovet təbliğat maşınının tələb etdiyi inqilabi mövzuda hazırlanmalarına 
baxmayaraq, tamaşalar həm də azərbaycanlıların mübarizliyini nümayiş 
etdirirdilər. 1948-ci ildə A.İsgəndərov SSRİ Dövlət mükafatına layiq görülür. 
1949-cu ildə teatrın səhnəsində A.İsgəndərovun yeni rejissor işi göstərilir. 
Bu dəfə o, dünya klassikinə müraciət etmişdi - V.Şekspirin "Otello" əsərini 
səhnələşdirmişdi. 
Teatrın böyüməsi, inzibati işlərin çox vaxt aparması, üstəlik, Azərbaycan 
Dövlət İncəsənət İnstitutunda dərs deməsi Adil İsgəndərovun rejissorluq 
fəaliyyətinə təsirsiz qalmır. Belə ki, növbəti tamaşasını o yalnız 1953-cü ildə 
hazırlayır. Bu, türk yazıçısı Nazim Hikmətin "Türkiyədə" əsəri idi. Həmin ildə 
rejissor M.Hüseynin "Cavanşir", bir il sonra isə C.Məcnunbəyovun "İliç buxtası" 
əsərini səhnələşdirir. Paralel olaraq A.İsgəndərov Azərbaycan Rus Dram Teatrı və 
Azərbaycan Opera və Balet Teatrında da əsərlər tamaşaya qoymuşdur. 1959-cu 
ildə Adil İsgəndərov SSRİ xalq artisti fəxri adına layiq görülmüşdür. 
Azərbaycan teatr sənətinin inkişafında böyük xidmətləri olan Adil 
İsgəndərov 50-ci illərdə Azərbaycan kinolarında çəkilmək üçün dəvətlər alır. Onun 
yaradıcılığına xas olan realizm, orijinal və təsirli ifadə vasitələri, monumentallıq 
bir kino aktyoru kimi də ona şöhrət qazandırır. O, 1958-ci ildə "Qara daşlar" və 
"Uzaq sahillərdə", 1961-ci ildə "Məhəbbət dastanı", 1963-cü ildə "Romeo 
qonşumdur" və "Mən rəqs edəcəyəm", 1966-cı ildə "26 Bakı komissarı", 1971-ci 
ildə "Axırıncı aşırım", 1976-cı ildə "Dərviş Parisi partladır", 1977-ci ildə "Arxadan 
vurulan zərbə" filmlərində yaddaqalan obrazlar yaratmışdır. Müxtəlif səpkili bədii 
filmlərdə istər mənfi, istərsə də müsbət obrazlar yaradan Adil İsgəndərov 
kinoaktyor kimi Azərbaycan kinosu tarixində böyük iz qoymuşdur. 
1964-cü ildə A.İsgəndərov özünü kino rejissoru kimi də sınamışdır. O, 
"Əhməd haradadır?" filminin quruluşçu rejissoru olmuşdur. 
Azərbaycan teatr sənətinin problemlərinə həsr olunmuş bir sıra 
məqalələrin müəllifi olan Adil İsgəndərov 1956-cı ildə professor adına layiq 
görülmüşdür. 
1966-cı ildə Adil İsgəndərov C.Cabbarlı adına "Azərbaycanfilm" 
kinostudiyasının direktoru təyin olunur. Qeyd etmək lazımdır ki, həmin vaxtdan 
etibarən Azərbaycan kinosunda yeni dövr başlayır. Belə ki, əvvəllər Azərbaycan 
kinolarının əksəriyyətinin rejissorları və baş rolların ifaçıları ya Moskvadan, ya da 
SSRİ-nin digər respublikalarından dəvət edilirdi. A.İsgəndərov isə milli rejissor və 
284 
 
aktyor kadrlarından geniş istifadə etməyə üstünlük verir. Bir çox istedadlı 
gənclərimizi təcrübə qazanmaq üçün Moskvaya göndərir. Onlar Azərbaycana 
qayıtdıqdan sonra isə milli kinomuzun inkişafına xidmət edirlər. Təsadüfi deyil ki, 
məhz Adil İsgəndərovun direktor olduğu dövrdə (1966-1974) "Azərbaycanfilm" 
kinostudiyasında milli ruha və müasir kino sənətinin tələblərinə cavab verən 
filmlər çəkilmiş, yeni-yeni milli rejissor və aktyor kadrları yetişdirilmişdir. 
Belə  ki,   H.Seyidbəylinin   "Nəsimi", T.Tağızadənin "Yeddi oğul 
istərəm" və "Dədə Qorqud", Ş.Mahmudbəyovun "Şərikli çörək", 
K.Rüstəmbəyovun "Axırıncı aşırım", Ə.İbrahimovun "Ulduzlar sönmür" kimi 
uğurlu filmlərinin yaranmasında Adil İsgəndərovun bir kinostudiya direktoru və 
bədii şuranın sədri kimi müəyyən xidmətləri olmuşdur. Onun təşkilatçılığı və milli 
yanğısı sayəsində kinostudiya yeni avadanlıqla təchiz edilmiş, bədii, sənədli, elmi-
kütləvi filmlər, televiziya və multiplikasiya filmləri, "Mozalan" kinojurnalı istehsal 
olunmağa başlamışdır. Azərbaycan filmləri dəfələrlə ümumittifaq və beynəlxalq 
kinofestivallarda mükafatlar qazanmış, bir çox ölkələrdə müvəffəqiyyətlə nümayiş 
etdirilmişlər. 
Fəaliyyəti illərində Lenin ordeni, Qırmızı Əmək Bayrağı, "Şərəf nişanı" 
ordenləri, həmçinin medallarla təltif edilmiş Adil İsgəndərov 1978-ci ildə Bakıda 
vəfat etmiş, Fəxri xiyabanda dəfn olunmuşdur. 
285 
 
XX əsrdə kimya elminin inkişafında 
azərbaycanlı alim Yusif Məmmədəliyevin 
müəyyən xidmətləri olmuşdur. O, 
yüksəkoktanlı aviasiya yanacağının 
istehsalının yeni üsullarını tapmış, ən qalın 
zirehi belə əridən kimyəvi məhlul hazırlamış, 
texnika və məişətdə istifadə olunan plastik 
kütlənin bəzi növlərini icad etmiş, Naftalan 
neftinin müalicəvi effektə malik olmasını 
sübut etmişdir. 
Yusif Məmmədəliyev adı görkəmli kimyaçı, 
müasir elm və təhsil sisteminin 
qurucularından biri kimi Azərbaycan tarixinə 
yazılmışdır. 
Yusif Məmmədəliyev 
    (1905-1961) 
Yusif Heydər oğlu Məmmədəliyev 1905-ci ildə Azərbaycanın Ordubad 
şəhərində anadan olmuşdur. Doğma şəhərində orta təhsil aldıqdan sonra dəqiq 
elmlərə və təbiət elmlərinə böyük maraq göstərən gənc Bakı şəhərinə gəlmiş və 
1926-cı ildə Azərbaycan Ali Pedaqoji İnstitutunun kimya fakültəsini bitirmişdir. 
Təyinatını Gəncə (o zaman Kirovabad adlandırılırdı) şəhərinə alan 
Y.Məmmədəliyev bir müddət burada pedaqoji texnikumda kimya müəllimi işləyir. 
Çox keçmir ki, o, qədim Azərbaycan şəhəri İrəvana göndərilir. O zaman şəhər 
Yerevan adlanır və Rusiya imperiyasının siyasətini davam etdirən sovetlər burada 
erməniləşdirmə siyasətini aparırdı. Azərbaycanlılar müxtəlif vasitələrlə işdən 
çıxarılır, evləri əllərindən alınır, ermənilərin sayı günü-gündən artırılırdı. Buna 
baxmayaraq XX əsrin 20 - 30-cu illərində burada minlərlə azərbaycanlı yaşayır və 
təhsil alırdı. Yusif Məmmədəliyev bir müddət Yerevan Pedaqoji İnstitutunda 
kimya müəllimi işləmişdir. 
Kimya elminə olan böyük marağı, nəhayət, onu Moskva şəhərinə aparır. 
Burada o, SSRİ-nin ən böyük və məşhur təhsil ocağı olan M.Lomonosov adına 
Moskva Dövlət Universitetinə daxil olur. Təhsilini bitirdikdən sonra Azərbaycana 
qayıdan Y.Məmmədəliyev 1932 -1933-cü illərdə Azərbaycan Kənd Təsərrüfatı 
İnstitutunda müəllim işləyir. Elmi rəhbəri, məşhur sovet kimyaçısı 
N.D.Zelinskinin məsləhəti ilə elmi iş üzərində çalışmağa başlayan gənc 
mütəxəssis 1933-cü ildən Azərbaycan Elmi-Tədqiqat Neft Emalı İnstitutunda 
286 
 
işləməyə başlayır. Çox keçmir ki, o, elmi konfranslarda, konqres və 
simpoziumlarda iştirak edir, özünü perspektivli alim kimi tanıdır. 
Y.Məmmədəliyevin əsas elmi işləri neftin və neft qazlarının katalitik 
emalı sahəsi ilə bağlı olmuşdur. Karbohidrogenlərin xlorlaşdırılma və 
bromlaşdırılmasının yeni üsullarının kəşfi neftdən daha çox məhsul istehsal 
etməyə, əvvəllər tullantı sayılan maddələrdən yeni, təbiətdə olmayan maddələr 
əldə etməyə imkan verirdi. Y.Məmmədəliyev bu istiqamətdə elmi araşdırmalar 
aparır və 1936-cı ildə müvəffəqiyyətlə dissertasiya müdafiə edib kimya elmləri 
namizədi elmi dərəcəsinə layiq görülür. İlk kitabı çap olunur. Kitab belə adlanırdı: 
"Azərbaycan qazları və onlardan kimyəvi istifadə". Gənc alimin təklif etdiyi yeni 
üsullar və onların tətbiqi xalq təsərrüfatına böyük gəlir gətirə bilərdi və bunu 
nəzərə alan respublika rəhbərliyi alimin fəaliyyəti üçün lazımi şərait yaradır. 
Yusif Məmmədəliyevin gərgin əməyi öz bəhrəsini verir, o, neft qazlarını 
xlorlaşdırmaqla karbon tetra-xlorid, metilxlorid, metilen-xlorid adlanan yeni 
maddələr alır. Alim eyni zamanda bilavasitə neft və onun tərkib hissələri ilə də 
təcrübələr aparır. Onun elmi fəaliyyətinin nəticəsi o zaman bütün SSRİ alimlərini 
heyrətə gətirmişdi. Belə ki, aromatik parafin və tsikloparafin karbohidrogenlər 
üzərində aparılan təcrübələr aviasiya yanacaqlarının yüksək keyfiyyətli 
komponentlərinin sənaye miqyasında sintezinə imkan yaratmışdı. Başqa sözlə 
desək, o dövrdə olduqca bahalı olan yüksək keyfiyyətli aviasiya benzininin daha 
sürətli və ucuz əldə olunma üsulu kəşf edilmişdi. Beləliklə də həm ölkədə istehsal 
edilən aviasiya benzininin həcmi artırılır, həm də ekoloji baxımdan böyük xeyir 
əldə edilirdi: əvvəllər neft tullantıları sayılan və Abşeron torpaqlarını və Xəzəri 
çirkləndirən maddələr indi istehsalata yönəldilirdi. 
Böyük Vətən müharibəsi başladıqdan sonra hərbi sənayeyə cəlb olunan 
Y.Məmmədəliyev aviasiya benzinləri üzərində işini davam etdirdi. Müharibənin 
ilk dövründə Qroznı və Mozdok neft mədənlərini itirmiş SSRİ-də neft hasilatı 
azalmış, lakin hərbi texnikanın neft məhsullarına olan tələbatı artmışdı. Belə bir 
şəraitdə vəziyyəti Azərbaycan neftçiləri və Y.Məmmədəliyevin başçılığı ilə 
fəaliyyət göstərən Azərbaycan alimləri xilas etdilər. Y.Məmmədəliyevin 
izopropilenbenzolun sintezi ilə bağlı elmi araşdırmaları nəticəsində sovet hərbi 
aviasiyası yüksəkoktanlı yanacaqla təmin olundu. Bu isə aviasiyamıza səmada 
hərbi üstünlüyü ələ keçirməyə və bununla da bütün müharibənin gedişinə təsir 
göstərməyə imkan verdi. 1942-ci ildə öz ixtirası üzrə elmi iş yazan alim kimya 
elmləri doktoru adına layiq görüldü, elə həmin ildə professor adı aldı. 
Y.Məmmədəliyevin digər nailiyyəti yeni növ yandırıcı məhlulun əldə edilməsi ilə 
bağlı olmuşdur. Belə ki, onun ixtira etdiyi kimyəvi məhlul on qalın zireh 
lövhələrini belə əridirdi. Bu məhlul adi şüşə qablarda alman tanklarna qarşı tətbiq 
edilirdi və müharibənin ağır dövründə düşmən tankları ilə mübarizədə əvəzsiz idi. 
287 
 
Məxfi hərbi işlərlə bərabər, neft emalının yeni üsulları üzərində işləyən 
Y.Məmmədəliyevin 1943-cü ildə "Toluolun sintezi" adlı kitabı çap edilir. 
Müharibə qurtarana yaxın - 1945-ci ildə Azərbaycan SSR-də elmin inkişaf 
səviyyəsini nəzərə alan Moskva Azərbaycana Elmlər Akademiyası təşkil etməyə 
icazə verdi. Elə həmin il Y.Məmmədəliyev akademik adına layiq görüldü. 1945-ci 
ildə o, Azərbaycan Elmlər Akademiyası Neft İnstitutunun direktoru təyin edildi. 
Alimin müharibədən sonrakı elmi fəaliyyəti də uğurlu olmuşdur. Belə ki, 
Bakı neftinin benzin fraksiyasının katalitik aromatikləşdirilməsi istiqamətində 
işləyən Y.Məmmədəliyev yuyucu maddələr almışdır. Tədqiqatlarını davam etdirən 
ixtiraçı alim piroliz məhsullarından plastik kütlə əldə etmişdir. Hal-hazırda bütün 
bəşəriyyət plastik kütlədən hazırlanmış əşyalardan geniş istifadə edir. İndiki 
texnika və məişətimizi plastik kütlədən hazırlanmış əşyalarsız təsəvvür etmək 
çətindir. Lakin çox az adam bilir ki, belə kütlənin bəzi növlərinin alınmasında 
azərbaycanlı alim - Yusif Məmmədəliyevin böyük xidmətləri olmuşdur. Elmi 
ixtiralarına görə alim 1946-cı ildə SSRİ Dövlət mükafatı laureatı adına layiq 
görülmüşdür. 
Azərbaycanda aparılan geoloji kəşfiyyatın nəticələri ilə daim maraqlanan 
Y.Məmmədəliyev Xəzər sahillərindən çox-çox uzaqlarda - Naftalanda aşkarlanmış 
neft üzərində də tədqiqatlar aparırdı. Məhz o sübut etmişdir ki, bu neftin ən böyük 
qiyməti onun müalicəvi əhəmiyyətindədir. 
1947-ci ildə Azərbaycan Elmlər Akademiyasının prezidenti seçilən 
Y.Məmmədəliyev Azərbaycan elminin istiqamətləndirilməsində, milli alim 
kadrlarının hazırlanmasında böyük əməli işlər görmüşdür. 1954 -1958-ci illərdə o, 
Azərbaycan Dövlət Universitetinin rektoru olmuşdur. Onun rəhbərliyi ilə 
universitet dünya səviyyəli təhsil ocağına çevrilmiş, yeni korpuslarda 
laboratoriyalar, fənn tədrisi kabinələri, eksperimental bazalar təşkil edilmişdir. 
Əvvəllər yalnız tədris müəssisəsi kimi fəaliyyət göstərən universitet uğurlu elmi 
axtarışlar həyata keçirməyə başlamış və SSRİ elmi-tədris müəssisələri sırasında 
layiqli yer tutmuşdur. 
1958-ci ildə SSRİ Elmlər Akademiyasının müxbir üzvü seçilən Yusif 
Məmmədəliyev bir çox xarici ölkələrdə beynəlxalq elmi konfranslarda iştirak 
etmişdir. Onun çıxış və mühazirələri daim maraqla qarşılanmışdır. 1958-ci ildə 
yenidən Azərbaycan Elmlər Akademiyasının prezidenti seçilən alim bu vəzifədə 
əlindən gələni etmişdir. Respublika üçün yüksəkixtisaslı elmi kadrların 
hazırlanmasında onun səyləri uğurla nəticələnmişdir: o dövrkü elmin elə sahəsi yox 
idi ki, orada azərbaycanlı alimlər fəaliyyət göstərməsinlər. Elmlər Akademiyasının 
elmi potensialının artırılması istiqamətində apardığı işlər Y.Məmmədəliyevin 
1960-cı ildə çap etdirdiyi "Azərbaycan elminin inkişafı" adlı kitabında öz əksini 
tapmışdır. 
288 
 
Azərbaycan və ümumən SSRİ elminin inkişafına görə Y.Məmmədəliyev 
Lenin ordeni, Qırmızı Əmək Bayrağı ordeni, "Şərəf nişanı" ordeni və çoxlu 
medallarla təltif edilmişdir. 
Yusif Məmmədəliyev 1961-ci ildə Bakı şəhərində vəfat etmiş və Fəxri 
xiyabanda dəfn olunmuşdur. 
1964 - 1967-ci illərdə onun üç cilddən ibarət "Seçilmiş əsərləri" çap 
edilmişdir. 
 
289 
 
Dünya tibb elmində Mustafa Topçubaşovun xüsusi 
yeri və çəkisi var. Öddaşı xəstəliklərinin müalicəsi, periferik 
iflic xəstəliyinin və portal hipertenziyanın xüsusiyyətləri və 
müalicə üsullarının araşdırılması istiqamətində onun gördüyü 
işlər dünya alimləri tərəfindən yüksək qiymətləndirilmişdir. Tibb 
elminin bu sahələrində Topçubaşov hamını heyrətləndirən 
orijinal diaqnostika və cərrahi üsullar kəşf etmişdir. Onun 1941 
– 1945-ci illərdə tətbiq etdiyi hərbi cərrahiyyə metodları isə 
minlərlə yaralını həyata qaytarmağa imkan vermişdir. 70-ci 
illərdə o, birincilər sırasında uzaqgörənliklə bildirmişdir ki, 
ekoloji problemlərin artması insanların səhhətinə mənfi təsir 
göstərir və belə davam edərsə, ayrı-ayrı fərdlərin deyil, hətta 
xalqların sağlamlığının pisləşməsinə səbəb olacaq. 
Mustafa Topçubaşov Azərbaycan tarixində minlərlə xəstə və 
yaralını həyata qaytarmış həkim, yeni tibbi üsulları kəşf etmiş 
alim və görkəmli ictimai xadim kimi özünə layiq şərəfli bir yer 
tutmuşdur. 
Mustafa Topçubaşov 
      (1895-1981) 
Mustafa Ağabəy oğlu Topçubaşov 1895-ci ildə qədim Azərbaycan şəhəri 
İrəvanda anadan olmuşdur. 1828-ci il Türkmənçay müqaviləsinin şərtlərinə əsasən 
40 min erməni İrandan və 80 min erməni Türkiyədən Azərbaycana köçürülmüş, 
onların böyük qismi İrəvan, Zəngəzur, Qarabağ və Naxçıvanda yerləşdirilmişdir. 
Rusiya məmurları Azərbaycan torpaqlarında erməni dövləti yaratmaq, gələcəkdə 
İrəvanı erməniləşdirib erməni dövlətinin paytaxtı elan etmək planlarını 
gizlətməmişdilər. Buna baxmayaraq XIX əsrin sonlarında İrəvanda minlərlə 
azərbaycanlı ailəsi yaşayırdı. 
İlk təhsilini İrəvanda aldıqdan sonra Mustafa Kiyev Universitetinin tibb 
fakültəsinə daxil olur və oranı müvəffəqiyyətlə bitirir. 1920-ci ildə Azərbaycana 
qayıdan Topçubaşov Azərbaycan Dövlət Universitetinin tibb fakültəsinin fakültə 
cərrahlığı klinikasında ordinator kimi fəaliyyətə başlayır. 1923-cü ildə o, assistent 
təyin edilir və 1930-cu ilədək bu vəzifədə çalışır. Bu dövrdə Topçubaşov patoloji 
məsələlər, cərrahi problemlərlə dərindən maraqlanırdı. Onun tibbdə seçdiyi 
istiqamət öddaşı xəstəliklərinin müalicəsi, periferik iflic xəstəliyinin və portal 
hipertenziyanın xüsusiyyətləri və müalicə üsullarının araşdırılması ilə bağlı idi. Bu 
istiqamətdə Topçubaşov hamını heyrətləndirən orijinal diaqnostika və cərrahi üsul 
kəşf edir. 
1937-ci ildə M.Topçubaşov dünyada ilk dəfə olaraq analgeziyanın 
müalicə üsulunu kəşf edir. Bu üsuldan indi də geniş istifadə olunur. 1940-cı ildə 
cərrah Azərbaycan SSR əməkdar elm xadimi fəxri adına layiq görülür. 1941-ci ildə 
faşist Almaniyası SSRİ-yə hücum edir. Sovet dövlətinin tərkib hissəsi olan 
290 
 
Azərbaycanın faşizmin bəşəriyyət üçün necə böyük təhlükə törətdiyini yaxşı 
anlayan minlərlə oğul və qızları könüllü olaraq cəbhələrə yollanır. Azərbaycanın 
bütün iqtisadiyyatı cəbhə üçün işləməyə başlayır. Azərbaycanın tibb işçilərinin də 
faşizm üzərində qələbənin qazanılmasında böyük rolu olmuşdur. Cəbhəyə 
göndərilən hərbi hissələr həkim, feldşer, tibb bacısı və sanitar kadrları ilə burada 
təmin edilir, bütün lazımi tibbi avadanlıq və vasitələrlə təchiz olunurdu. 
Müharibə illərində Bakı şəhərində 70 iri hərbi hospital yaradılmışdı. 
Bütün cəbhələrdən bura minlərlə yaralı gətirilirdi. Gecə-gündüz çalışan 
Azərbaycan həkimləri minlərlə yaralını sağaltmağa nail olmuşdular. Mustafa 
Topçubaşov hərbi-səhra cərrahiyyəsinin yeni-yeni üsullarını icad etməklə bərabər, 
hospitallarda keçirdiyi əməliyyatlarla minlərlə yaralını ölümdən xilas etmişdir. 
Hərbi həkim kimi fədakar fəaliyyətinə görə M.Topçubaşov 1943-cü ildə SSRİ 
Dövlət mükafatına layiq görülmüşdür. 
1945-ci ildə M.Topçubaşov Azərbaycan SSR Elmlər Akademiyasının 
akademiki seçilmişdir. 1945-ci ildə Azərbaycan SSR Eksperimental Tibb 
İnstitutunun direktoru təyin edilən M.Topçubaşov 1948-ci ilədək bu vəzifədə 
çalışmışdır. M.Topçubaşovun 1949-cu ildə icad etdiyi bir aparat insanın bədəninin 
daxilinə düşmüş kənar əşyaların aşkarlanıb aradan qaldırılmasına imkan verirdi. 
1949-cu ildə cərrahın bu aparat barəsində rus dilində yazdığı kitab SSRİ alimləri 
tərəfindən yüksək qiymətləndirilmişdir. Alim təkcə ölkə daxilində deyil, SSRİ-dən 
kənarda da elmi tədbirlərdə iştirak edir, onun nailiyyətləri dünya alimləri 
tərəfindən yüksək qiymətləndirilirdi. Bolqar həkim və alimlərinə əməli köməklik 
göstərmiş M.Topçubaşov 1951-ci ildə Bolqarıstan Elmlər Akademiyasının müxbir 
üzvü seçilmişdir. Onun elmi işləri Avropa dillərinə tərcümə edilirdi. 
1951 - 1956-cı illərdə M.Topçubaşov Azərbaycan SSR Elmlər 
Akademiyasının vitse-prezidenti seçilmişdir. İkinci dəfə bu vəzifəyə alim 1969-cu 
ildə seçilmiş və həyatının son günlərinədək bu vəzifədə çalışmışdır. 
Respublikada böyük hörmət sahibi olan Mustafa Topçubaşov dəfələrlə 
deputat seçilmişdir. 1955 - 1959-cu və 1967 - 1971-ci illərdə o, Azərbaycan SSR 
Ali Sovetinin sədri olmuşdur. Parlamentin sədri kimi məsul vəzifədə çalışan 
M.Topçubaşov xalqın bir sıra problemlərinin həllində yaxından iştirak etmişdir. 
1960-cı ildə M.Topçubaşovun elmi fəaliyyəti Sovet İttifaqı miqyasında 
yüksək qiymətləndirilmişdir. O, SSRİ Tibb Elmləri Akademiyasının akademiki 
seçilmişdir. Həmin ildə ona həm də Azərbaycanın Cərrahlar və Uroloqlar 
Cəmiyyətinin fəxri sədri adı verilmişdir. Tibb sahəsində ən yüksək pillələrə 
qalxmasına baxmayaraq məşhur cərrah yorulmadan elmi tədqiqatlarını davam 
etdirirdi. 1961-ci ildə onun rus dilində çap olunmuş "Portal hipertenziya və onun 
cərrahi müalicəsi" kitabı tibb elmində inqilab kimi qiymətləndirilir. Alim-cərrah 
yeni, daha optimal üsul təklif etməklə minlərlə xəstəyə qısa müddət ərzində şəfa 
291 
 
1956-cı ildə Azərbaycanın siyasi-ictimai həyatında 
böyük hadisə baş verir: respublikada Azərbaycan dili dövlət dili 
elan edilir. Bunun ardınca azərbaycanlıların milli şüurunun 
oyadılmasına, milli mənliyin bərpa edilməsinə yönəlmiş bir sıra 
tədbirlər həyata keçirilir. Bu dövrdə respublikanın rəhbəri 
görkəmli alim İmam Mustafayev idi. 
Azərbaycan tarixinə İmam Mustafayev görkəmli genetik və 
seleksiyaçı, yeni məhsuldar bitki növlərinin yaradıcısı, 
həmçinin vətənpərvər dövlət xadimi kimi daxil olmuşdur. 
tapmaq imkanı verirdi. Bir çox ölkələrdən minlərlə həkim və xəstələrdən gələn 
təşəkkür məktubları və teleqramlar buna sübutdur. 
1975-ci ildə görkəmli həkim və alim M.Topçubaşova SSRİ-nin ən yüksək 
mükafatı - Sosialist Əməyi Qəhrəmanı fəxri adı verilmişdir. Bu dövrədək o artıq 4 
dəfə Lenin ordeni, 5 digər orden, onlarca medalla təltif edilmişdi. 
1976-cı ildə o, Azərbaycan Sovet Ensiklopediyasının baş redaksiya 
heyətinin üzvü seçilmişdir. Bu, Azərbaycanın ilk ensiklopediyası idi. Bəzi 
çatışmazlıqları nəzərə almasaq, ensiklopediyanın tərtib edilməsi Azərbaycanın 
elmi-ictimai həyatında böyük hadisə idi. M.Topçubaşov bu ensiklopediyanın 
əsasən tibb elminə aid olan, tibb terminlərini şərh edən məqalələrini toplayır, 
onların səviyyəsinə görə cavabdehlik daşıyırdı. 
Bununla belə, elmi fəaliyyətini davam etdirən alim ömrü boyu topladığı 
təcrübəsini həmkarları ilə bölüşmək məqsədi ilə elmi əsərlər yazır və çap etdirirdi. 
"Tibbdə uzun müddətli analgeziya" (1979), "Ətraf mühit və sağlamlıq" (1979), 
"Ürək-damar xəstəlikləri və onların qarşısının alınması" (1980) kimi əsərləri elmi 
ictimaiyyətin böyük diqqətinə səbəb olmuşdur. Alimin son əsəri "Xüsusi cərrahlıq" 
adlı kitabı olmuşdur. "Ətraf mühit və sağlamlıq" kitabında o uzaqgörənliklə 
bildirmişdir ki, ekoloji problemlərin artması insanların səhhətinə mənfi təsir 
göstərir, ayrı-ayrı fərdlərin deyil, hətta xalqların sağlamlığının pisləşməsinə səbəb 
olur. O, həyəcan təbili çalaraq ekoloji problemlərə yol verməməyə çağırır, mövcud 
problemlərin hamılıqla aradan qaldırılmasının vacibliyini bildirirdi. 
Mustafa Ağabəy oğlu Topçubaşov 1981-ci ildə Bakıda vəfat etmiş və 
Fəxri xiyabanda dəfn olunmuşdur. 
 
İmam Mustafayev 
    (1910-1998) 
 
 
 
292 
 
İmam Daşdəmir oğlu Mustafayev 1910-cu ildə Azərbaycanın Qax 
şəhərində anadan olmuşdur. Orta təhsil aldıqdan sonra bioloq olmaq arzusu ilə 
yaşayan gənc bu istiqamətdə ali təhsil almış və elmi fəaliyyətlə məşğul olmağa 
başlamışdır. 
İ.Mustafayevin elmi tədqiqatı buğda, arpa, çovdar və egilopsların 
toplanması və öyrənilməsinə həsr edilmişdir. Genetika sovet elminin ən gənc 
sahələrindən biri idi. Genetikanın inkişaf etdirilməsini hələ XX əsrin 30-cu 
illərində N.İ.Vavilov təklif etmiş və yeni-yeni bitki sortlarının əldə olunmasının 
mümkünlüyünü bildirmişdi. Lakin SSRİ-də o dövrdəki mühit onun həbsi və Stalin 
qazamatlarında məhv edilməsi ilə nəticələndi. Genetika "burjua dövlətlərinin 
uydurması" adlandırılmış, Stalinin əlaltılarından biri - Lısenko isə genetika ilə 
məşğul olan alimlərə qarşı geniş kampaniyaya başlamışdı. Genetika ilə bağlı 
tədqiqatlar ayrı-ayrı alimlər tərəfindən yarıgizli formada, digər elmi tədqiqatların 
tərkib hissəsi kimi aparılırdı. Belə yarıxəlvəti-yarıaçıq fəaliyyət göstərən 
alimlərdən biri də İ.Mustafayev idi. 
Azərbaycan Kənd Təsərrüfatı İnstitutunda dekan, kafedra müdiri, elmi 
işlər və tədris hissəsi üzrə direktor müavini vəzifələrində çalışmış alim Azərbaycan 
SSR dövlət nəzarəti komissarının 1-ci müavini, Azərbaycan SSR xalq torpaq 
komissarının 1-ci müavini işlədiyi dövrlərdə Azərbaycan kənd təsərrüfatının 
məhsuldarlığının artırılmasına çalışmışdır. Azərbaycan SSR kənd təsərrüfatı naziri 
təyin ediləndə o, respublikada kənd təsərrüfatı ilə bağlı olan bütün tədbirlərin elmi 
əsaslarla aparılmasına nail olmuşdur. 1953-cü ildə Stalinin vəfat etməsi, onu əvəz 
etmiş N.Xruşşovun mövcud rejimi nisbətən yumşaldıb genetikanın inkişafı üçün 
imkan yaratması sovet, o cümlədən Azərbaycan alimləri tərəfindən yeni məhsuldar 
bitki sortlarının ərsəyə gətirilməsinə imkan vermişdir. Xruşşov İ.Mustafayevin 
kənd təsərrüfatı naziri vəzifəsində məhsuldar fəaliyyətini nəzərə alaraq ondan 
inzibati-siyasi vəzifələrdə istifadə etmək qərarına gəlir. Bir müddət Azərbaycan 
Kommunist Partiyasının Gəncə Vilayət Komitəsinin 1-ci katibi işləmiş alim 1954-
cü  ildə  respublikanın  rəhbəri, yəni Azərbaycan Kommunist Partiyası Mərkəzi 
Komitəsinin 1-ci katibi təyin edilmişdir. 
Azərbaycana rəhbərlik etdiyi dövrdə İ.Mustafayev özünü əsl vətənpərvər 
kimi göstərmişdir. Ona qədər mərkəzi dövlət aparatında əksər vəzifələri 
azərbaycanlılar yox, qeyri-millətlərdən olanlar tuturdu. O, məsul vəzifələrə 
azərbaycanlıları təyin edərək respublikada aparılan kadr siyasətində köklü 
dəyişikliklərə başlamışdır. 
1956-cı ilin əvvəllərində görkəmli Azərbaycan yazıçısı Mirzə İbrahimov 
Azərbaycanda Azərbaycan dilinin acınacaqlı vəziyyətdə olması ilə bağlı silsilə 
məqalələrlə çıxış edir. Doğrudan da, Azərbaycan dilinə həqarətlə baxılır, hətta iş o 
yerə çatırdı ki, poçt idarələrində Azərbaycan dilində yazılmış məktub və 
293 
 
teleqramlar qəbul edilmirdi. İ.Mustafayevin rəhbərliyi ilə aparılmış tədbirlər 
nəticəsində həmin ilin avqustunda Azərbaycan dilinin dövlət dili elan edilməsi 
haqqında qanun qəbul edilmişdir. O dövrdə belə qanunun qəbul edilməsi böyük 
cəsarət tələb edirdi, SSRİ-də belə qanun iki respublikada - Azərbaycan və 
Latviyada qəbul edilmişdir. 1959-cu ilin mart ayında qəbul edilmiş digər qanuna 
əsasən, Azərbaycanda bütün məktəblərdə, o cümlədən də rus məktəblərində 
Azərbaycan dilinin mütləq öyrənilməsi haqqında qanunun qəbul edilməsi SSRİ 
rəhbərliyinin narazılığına səbəb olmuşdur. Azərbaycanda yaşayıb Azərbaycan 
dilini öyrənmək istəməyən qeyri-millətlərin, ilk növbədə ermənilərin şikayətlərinə 
əsasən Azərbaycana yoxlamalar gəlmiş, lakin bu qanunun dəyişilməsinə nail ola 
bilməmişdilər. 
Qaradağ - Tbilisi və Qaradağ - Yerevan qaz kəmərinin layihəsinə qarşı 
çıxış edən İ.Mustafayev qəti olaraq bildirmişdir ki, ilk növbədə Azərbaycanın 
bütün şəhər və kəndləri qazla təmin edilməli, yalnız bundan sonra qaz kənara 
verilməlidir. Belə şəraitdə SSRİ rəhbəri N.Xruşşov çıxışlarının birində 
Azərbaycanda əhalinin 1/3-nin azərbaycanlılar, 1/3-nin slavyanlar, 1/3-nin 
ermənilərdən ibarət olması barədə yalançı rəqəmlər göstərmiş, Bakıda 
Azərbaycanlıların çox az olmasını iddia edərək Bakının Azərbaycandan alınıb 
SSRİ tabeliyində olan bir şəhər olmasını təklif etmişdir. Hamıya aydın idi ki, bu 
təklif qəbul edilsə, Bakı Azərbaycan üçün həmişəlik itiriləcək və vaxtilə Dərbənd 
kimi Rusiyaya birləşdiriləcək. İ.Mustafayevin rəhbərliyi altında respublikada güclü 
təbliğat kampaniyası təşkil edilmiş, Bakının qədim Azərbaycan şəhəri olması, onun 
Azərbaycandan ayrılmasına yol verilməməsi istiqamətində tədbirlər həyata 
keçirilmişdir. Sübut edilmişdir ki, əslində, Azərbaycanda ruslar əhalinin 13,5%-ni, 
ermənilər və digər xalqların nümayəndələri isə əhalinin 12%-ni təşkil edirlər. 
Bilavasitə İ.Mustafayevin dəstəyini hiss edən Azərbaycan tarixçiləri vətən 
tarixinə yenidən baxılmasını tələb etmişlər. Yeni yazılan kitablarda artıq 
S.Şaumyan, S.Kirov, S.Orconikidze kimi Azərbaycan xalqının düşmənləri 
qabardılmır, N.Nərimanov, Ç.İldırım və digər Azərbaycanlıların fəaliyyəti daha 
geniş işıqlandırılırdı. Bakı şəhərinin tarixini Azərbaycanın tarixindən ayırmaq, 
guya, beynəlmiləlçi şəhər olduğundan Bakının öz xüsusi inkişaf yoluna malik 
olması kimi fikirlər cəfəngiyat adlandırılmış, Azərbaycan tarixinin Moskvada 
deyil, Azərbaycanda azərbaycanlı alimlər tərəfindən yazılacağı bildirilmişdir. 
Azərbaycan rəhbərliyi dəfələrlə Moskvaya çağırılıb danlansa da, 
arxalarında xalqın dəstəyini hiss etdiyindən nə İ.Mustafayev, nə də onun 
silahdaşları əqidələrindən dönməmiş, həyata keçirdikləri tədbirləri ləğv 
etməmişdilər. Nəticədə İ.Mustafayev, onun yaxın silahdaşları Mirzə İbrahimov, 
Şıxəli Qurbanov və digərləri 1959-cu ildə vəzifələrindən azad edilərək Elmlər 
Akademiyasının müxtəlif institutlarına elmi işçi kimi göndərilmişdilər. Onların 
294 
 
xalq arasında böyük rəğbət qazanması SSRİ rəhbərliyini onlara qarşı daha ciddi 
repressiya tədbirlərinin həyata keçirilməsindən çəkindirmişdir. 
Siyasi fəaliyyətdən uzaqlaşdırılan İmam Mustafayev özünü bütünlüklə 
genetikanın inkişafına həsr etmişdir. Azərbaycan SSR Elmlər Akademiyasının 
Genetika və Seleksiya İnstitutunda şöbə müdiri vəzifəsində çalışmış alim 1965-ci 
ildə professor, 1970-ci ildə Azərbaycan SSR Elmlər Akademiyasının akademiki 
seçilmişdir. 1971-ci ildən alim Azərbaycan SSR Elmlər Akademiyasının Genetika 
və Seleksiya İnstitutunun direktoru vəzifəsində çalışmağa başlamışdır. 
Yeni məhsuldar buğda sortlarının yaradılması istiqamətində iş aparan 
İ.Mustafayev həmçinin Azərbaycanın müxtəlif torpaq-iqlim şəraitində buğdalarda 
forma və növlərin əmələgəlmə 
prosesinin tədqiqinə həsr 
olunmuş elmi axtarışlarla məşğul 
olmuşdur. O, egilopsların 
çovdarla çarpazlaşdırılması 
nəticəsində ilk dəfə olaraq 
cinslərarası fertil hibridlər 
yetişdirilməsinə nail olmuşdur. 
İ.Mustafayev "Sevinc", "Cəfəri", 
"Zoğal-buğda", "Arzu", 
"Gürgənə-1", "Turanikum-186", 
"Qızıl buğda", "Turgidum-7" və 
s. yeni buğda sortları 
yetişdirmişdir. Bir sıra elmi 
əsərin, o cümlədən 6 
monoqrafiyanın müəllifi olan 
alimin nailiyyətləri 
Azərbaycandan kənarda da 
yüksək qiymətləndirilirdi. Elmi 
tədqiqatlarına görə o, Qırmızı 
Əmək Bayrağı, "Şərəf nişanı" 
ordenləri, medallar, o cümlədən 
N.İ.Vavilov adına medal, Xalq 
Təsərrüfatı Nailiyyətləri 
Sərgisinin 3 böyük qızıl medalına layiq görülmüşdür. 
Onun yazdığı "Azərbaycanda buğdaların seleksiyası", "Azərbaycanın 
buğda kolleksiyası", "Azərbaycan bir çox buğda növlərinin vətənidir" elmi əsərləri 
respublikada aparılan genetik tədqiqatların nailiyyətlərini özündə əks etdirirdi. Bu 
295 
 
XX əsr Azərbaycan elminin ən görkəmli 
nümayəndələrindən olan Heydər Hüseynov sözün tam 
mənasında həqiqətin qurbanı adlandırıla bilər. Sovet 
mühitində alim üçün mümkün olan bütün dərəcələrə 
çatan, respublikada kommunist ideologiyasının 
öyrənilməsi və təbliğinə cavabdeh olan alim sonda özündə 
qüvvə taparaq bu rejimə qarşı çıxmış və rejimin də 
qurbanı olmuşdur. Onun müəmmalı ölümü Azərbaycan 
elmi üçün böyük itki idi. 
Heydər Hüseynovun adı Azərbaycan tarixində 
görkəmli filosof, Azərbaycanda fəlsəfi və ictimai fikrin 
inkişafı tarixini öyrənməyə çalışan alim, Azərbaycanda 
filosof kadrlarının yetişməsində mühüm xidmətləri olmuş 
pedaqoq, ictimai xadim kimi daim xatırlanacaqdır. 
 
istiqamətdə çalışan yeni milli elmi kadrların hazırlanmasında İ.Mustafayevin 
xidmətləri böyükdür. 
Azərbaycan Sovet Ensiklopediyasının baş redaksiya heyətinin üzvü olan 
İ.Mustafayev Azərbaycanın elmi-ictimai həyatında böyük hadisə olmuş 
ensiklopediyanın səhifələrində kənd təsərrüfatı, genetika və seleksiya ilə bağlı 
məqalələrin kəmiyyət və keyfiyyətinə görə cavabdehlik daşımışdır. 
İmam Mustafayev 1998-ci ildə Bakıda vəfat etmiş və Fəxri xiyabanda 
dəfn olunmuşdur. 
 
Heydər Hüseynov 
   (1908-1950) 
 
 
Heydər Nəcəfoğlu Hüseynov 1908-ci ildə Azərbaycanın qədim İrəvan 
şəhərində anadan olmuşdur. XX əsrin əvvəllərində Azərbaycanın tərkib hissəsi 
olan bu ərazi 1918-ci ildə ermənilərə verilmiş və beləliklə, Azərbaycanın qərbi 
üçün təhlükə meydanı yaranmışdır. Orta təhsil aldıqdan sonra Heydər Hüseynov 
Azərbaycana gəlmiş, burada Azərbaycan Dövlət Universitetinə daxil olmuşdur. 
Humanitar elmlərə böyük maraq göstərən tələbə 1931-ci ildə universiteti 
müvəffəqiyyətlə bitirmişdir. 
1931 - 1932-ci illərdə Heydər Hüseynov Azərbaycan Dövlət Elmi-
Tədqiqat İnstitutunun aspirantı olmuşdur. Filosof olmaq qərarına da məhz 
aspirantura illərində gəlmişdir. O dövrdə Sovet İttifaqının tərkibinə daxil olan 
müttəfiq respublikalarda sovetlərin ideologiyasının öyrənilməsinə və yayılmasına 
böyük diqqət yetirilirdi. Fəlsəfə kafedralarında təhsil alanlar əksər hallarda sovet 
ideologiyasının təməl daşını təşkil edən marksizm-leninizm ideyalarını öyrənməli, 
296 
 
onların əsasında elmi işlər yazmalı, bu ideologiyanı əhali arasında yaymalı idilər. 
Heydər Hüseynov aspiranturada uğurlu elmi iş yazdıqdan sonra Ensiklopediya və 
Lüğətlər İnstitutuna təyinat almışdır. 
XX əsrin 30-cu illərində Azərbaycanın hələ müstəqil Elmlər Akademiyası 
yox idi, 1935-ci ildə Moskva respublikada yalnız SSRİ Elmlər Akademiyasının 
Azərbaycan filialının təşkilinə icazə vermişdi. Həmin filialın tərkibindəki 
Ensiklopediya və Lüğətlər İnstitutunun əhəmiyyətli mövqeyi vardı. O zaman sovet 
ideologiyasına cavab verən əsərlər əsasən Rusiya alimləri tərəfindən yazılırdı. 
Onların əsərləri sonradan respublikalarda mütləq milli dillərə tərcümə edilməli idi. 
Bu səbəbdən də respublikalarda rus dilindən tərcümə işlərinə kömək edən 
lüğətlərin yazılmasına böyük diqqət yetirilir, bununla bərabər, yeni-yeni terminlər 
və hadisələr haqqında xalqa xəbər verən ensiklopediyalar tərtib edilirdi. Təbii ki, 
bu ensiklopediyalarda əsas diqqət sovetlərə, onun ideologiyasına, nailiyyətlərinə 
həsr olunurdu, milli xüsusiyyətlər isə kölgədə qalırdı. 
Olduqca məhsuldar işləyən, bir neçə dildə sərbəst danışan, sovetlərin 
ideologiyasını yaxşı bilən Heydər Hüseynov kommunist rejiminin bütün tələblərinə 
cavab verdiyindən onu 1936-cı ildə işlədiyi institutun direktoru təyin edirlər. Lakin 
gənc alim rəhbərliyin göstərdiyi mövzuları öyrənməklə kifayətlənmir. Əsl 
vətənpərvər bir insan olan H.Hüseynov yangizli şəkildə qədim və orta əsrlərdə, 
həmçinin Azərbaycanın Rusiya tərəfindən işğal edildiyi dövrdə milli 
ziyalılarımızın yazdıqları əsərləri axtarır, onların ədəbi və elmi irsini araşdırmağa 
çalışırdı. 1938-ci ildə onun nəşr etdirdiyi "Mirzə Fətəli Axundovun fəlsəfi 
görüşləri" adlı elmi monoqrafiyası böyük səs-küyə səbəb olur. O dövrdə 
M.F.Axundov (Axundzadə), A.Bakıxanov, İ.Qutqaşınlı və d. ziyalılarımız 
pislənilir, çarizmin sadiq qulları və ya millətçi kimi damğalanırdı. İlk dəfə 
Hüseynov bu ənənəyə son qoymağa çalışır və buna nail olur. Təbii ki, Stalin 
repressiyalarının tüğyan etdiyi bir dövrdə o, ziyalılarımızın bütün fəlsəfi fikirlərini, 
müsəlman və türk dünyasının inkişafı ilə bağlı mülahizələrini verə bilməzdi və 
odur ki, onların əsərlərindən yalnız sovetlərin qəzəbinə səbəb olmayacaq parçaları 
göstərirdi. Hər halda, onun xidməti ondan ibarət idi ki, bir çox ziyalılarımızın 
adlarını unudulmaqdan, əsərlərini tapdalanmaqdan xilas edirdi. 1939-cu ildən 
etibarən o bir-birinin ardınca Bəhmənyar, Nizami Gəncəvi, Məhəmməd Füzuli, 
Abbasqulu ağa Bakıxanov, Kazım bəy, Həsən bəy Zərdabi və digər ziyalılarımız 
haqqında silsilə məqalələr yazır və mətbuatda çıxış edir. 
Həmin ildə o, institutda hazırlanmış "Azərbaycanca-rusca lüğət"in 
redaktoru olmuşdur. Dövrün alimləri tərəfindən yüksək qiymətləndirilən bu əsər 
sayəsində Hüseynov SSRİ Elmlər Akademiyasının Azərbaycan filialının sədr 
müavini seçilmişdir. O həm də Azərbaycan xalqının qatillərindən biri, 
297 
 
S.M.Kirovun adı verilmiş Azərbaycan Dövlət Universitetində fəlsəfədən dərs de-
yirdi. 
İlk məqalələrini marksizm-leninizm klassikləri irsinin təbliğinə həsr edən, 
onların əsərlərinin Azərbaycan dilinə çevrilib nəşr edilməsində xüsusi fəallıq 
göstərən, dialektik və tarixi materializm problemləri və rus inqilabi demokratik 
ideologiyası ilə çox sıx məşğul olan Heydər Hüseynov tədricən Azərbaycanda 
ictimai və fəlsəfi fikir tarixinin öyrənilməsi ilə məşğul olmağa başlayır, bəzi 
hallarda isə onun gəldiyi nəticələr sovet ideologiyası ilə ziddiyyət təşkil edirdi. Elə 
bu səbəbdən də 1940-cı ildə o, Ensiklopediya və Lüğətlər İnstitutunun direktoru və 
SSRİ Elmlər Akademiyasının Azərbaycan filialının sədr müavini vəzifələrindən 
uzaqlaşdırılır. Azərbaycanın o dövrkü rəhbəri Mir Cəfər Bağırov onu olduqca 
yüksək qiymətləndirirdi. O dövrün repressiyalar dalğası yalnız M.C.Bağırovun ona 
olan yaxşı münasibəti sayəsində alimi vurmadı. Lakin o, tənbehlərdən ciddi 
nəticələr çıxarmalı idi. 
1941-ci ildə Almaniya SSRİ üzərinə hücum edəndə Azərbaycan alimləri 
gecə-gündüz qələbə üçün işləyirdilər. H.Hüseynovun 1941-ci ilin əvvəlində çapa 
verdiyi "Dialektik və tarixi materializm haqqında" əsəri hələ müharibədən əvvəl 
işıq üzü gördü. Müharibə illərində alim əsasən faşist ideologiyasına qarşı yönələn 
elmi-kütləvi kitabça və məqalələr çap etdirir. 1941-ci ildə onun "Faşizmin irqi 
nəzəriyyəsi", "Faşizm elmin düşmənidir" və "Faşist cəlladlarının "fəlsəfəsi", 1942-
ci ildə "Faşizmin məhvi labüddür" kimi kitabları nəşr olunur. Elə bu zaman, 
müharibə illərində döyüşçülərimizi konkret tarixi misallarla ruhlandırmaq üçün 
H.Hüseynovun təklifi ilə məşhur sərkərdə Əli ağa Şıxlinskinin xatirələri qələmə 
alınmış və nəşr edilmişdir. Ə.Şıxlinski 1943-cü ildə vəfat edəndə yenə də məhz 
alimin təklifi ilə onun dəfni təntənəli şəkildə keçirilmişdir. 1944-cü ildə doktorluq 
dissertasiyasını müvəffəqiyyətlə müdafiə etmiş H.Hüseynov həmin ildə professor 
adına layiq görülmüşdür. Azərbaycan Dövlət Universitetində fəlsəfə kafedrasının 
müdiri işləyən H.Hüseynov əvvəllər olduğu kimi, Azərbaycan filosofları haqqında 
material toplamaqda davam edirdi. Maraqlıdır ki, məhz onun təklifi ilə 
universitetin tarix fakültəsi nəzdində əvvəlcə fəlsəfə şöbəsi, sonra isə müstəqil 
fəlsəfə kafedrası yaradılmışdır. 
1945-ci ildə Azərbaycan SSR Elmlər Akademiyası yaradılanda Heydər 
Hüseynov akademik adına layiq görülmüş və akademiyanın vitse-prezidenti 
seçilmişdir. Həmin ildə o, Azərbaycan Kommunist Partiyası Mərkəzi Komitəsi 
yanında Partiya Tarixi İnstitutunun direktoru təyin edilmişdir. 1946-cı ildə alim 
dördcildlik "Rusca-azərbaycanca lüğət”in redaktoru olmuşdur. Onun "Marksist 
dialektik metod" (1945), "Nizaminin sosial görüşləri haqqında" (1946), 
"Azərbaycan və rus xalqlarının tarixi həmrəyliyi haqqında" (1946) əsərləri dərin 
298 
 
“12 şəhrivər”, “Qızıl səhifələr” adlı bədii 
əsərlərin, ana dili, ədəbiyyat, pedaqoqika və s. 
məsələlərə dair məqalələrin müəllifi Seyidcəfər 
Pişəvəri (Xalxalı) həm Şimali, həm də Cənubi 
Azərbaycanda daha çox demokratik islahatlar 
keçirmək istəyən, Cənubi Azərbaycanın mədəni 
muxtariyyətinə can atan siyasətçi kimi tanınır. 
Seyidcəfər Pişəvəri Azərbaycan tarixinə öz adını 
Cənubi Azərbaycanda demokratik hərəkatın görkəmli 
xadimlərindən biri və publisist kimi yazmışdır. 
məzmunu ilə seçilirdi. Onların bəzilərindən hətta ali məktəblərdə dərslik kimi 
istifadə edilirdi. 1948-ci ildə alim SSRİ Dövlət mükafatına layiq görülmüşdür. 
Azərbaycan mədəniyyəti nümayəndələrinin zəngin irsini öyrənmək arzusu 
ilə alışıb-yanan alim sovetlərin yaratdığı cansıxıcı mühitdə xalqımızın mədəni 
irsini istədiyi kimi öyrənib yaya bilməməsindən çox əziyyət çəkirdi. Ölkədə 
kommunist ideologiyasının öyrənilməsinə cavabdeh olan H.Hüseynov yaxşı bilirdi 
ki, kommunist partiyasının müddəalarına qarşı ən xırda çıxış belə onun sonu 
olacaq. Lakin o, həqiqəti açıq demək qərarına gəldi. 1949-cu ildə "XIX əsrdə 
Azərbaycanda ictimai və fəlsəfi fikir tarixindən" adlı elmi əsəri işıq üzü görən kimi 
böyük səs-küyə səbəb oldu. Əsərdə Azərbaycan xalqının fəlsəfi və ictimai-siyasi 
fikrinin əsas inkişaf mərhələləri müəyyənləşdirilmiş, M.Ş.Vazeh, A.Bakıxanov, 
M.F.Axundov və başqalarının dünyagörüşü səciyyələndirilmişdi. Alim tarixi 
faktlara əsaslanaraq Azərbaycan ziyalılarının böyük elmi irsini olduğu kimi 
göstərmiş, onlara, həmçinin türk və müsəlman dünyasının tarixi şəxsiyyətlərinə 
vurulan damğaların ağ yalan olmasını sübut etmişdir; misal üçün, sovet 
tarixşünaslığında Şeyx Şamilin ingilis xəfiyyəsi kimi qələmə verilməsini 
cəfəngiyat adlandırmış, onun azadlıq mübarizəsinin lideri olması, Azərbaycanla sıx 
əlaqədə olub ölkəmizdən dəstək almasını üzə çıxarmışdır. Kitab çıxandan sonra 
sovet repressiya aparatı, təbii ki, dərhal işə salındı: alimin məsələsi müxtəlif 
səviyyəli idarələrdə müzakirə olunmağa başlandı. Hamı onun vəzifələrdən 
çıxarılacağını gözlədiyi bir vaxt qəfil xəbər gəldi ki, Heydər Hüseynov 1950-ci il 
avqust ayının 15-də bağ evində özünə sui-qəsd etmiş və həlak olmuşdur. 
 
Seyidcəfər Pişəvəri 
    (1892-1947) 
Seyidcəfər Seyidcavad oğlu Cavadzadə Pişəvəri 
1892-ci ildə Cənubi Azərbaycanın Xalxal 
vilayətinin Zaviyə kəndində anadan olub. Doğma 
kəndində ilk təhsilini aldıqdan sonra atası Bakıya 
299 
 
köçmək qərarına gəlir. Bu dövrdə Cənubi Azərbaycanda işsizlik dəhşətli dərəcəyə 
çatmışdı və minlərlə azərbaycanlı Bakıya gələrək neft mədənlərində, zavod və 
fabriklərdə işə düzəlirdi. 1905-ci ildə Pişəvərinin ailəsi, nəhayət, Bakıya köçür. 
Burada pedaqoji təhsil aldıqdan sonra iş axtarmağa başlayan Pişəvəri 1913 - 1917-
ci illərdə Xırdalan kəndində müəllimlik edir. 
Rusiya imperiyası və onun tərkibində olan Şimali Azərbaycanda cərəyan 
edən siyasi hadisələr Pişəvəridən də yan keçmir. O, 1917-ci ildə siyasi fəaliyyətə 
qoşulur və tədricən kommunist ideologiyasına inanmağa başlayır. Seyidcəfər 
inanırdı ki, ümumi bərabərlik hökm sürən, şəxsi mülkiyyətin olmadığı bir dövlət 
yaradılarsa, bütün problemlər öz həllini tapar. 
1918-ci ildə Pişəvəri Bakıda "Ədalət" kommunist təşkilatına daxil olur. 
Bu təşkilat Bakı kommunistləri tərəfindən Volqaboyu, İran, Orta Asiyadan 
Azərbaycana koçüb gəlmiş fəhlələr arasında təbliğat işi aparmaq məqsədi ilə 
yaradılmışdı. 
Elə həmin 1918-ci ildə Pişəvəri Cənubi Azərbaycana qayıdır. O təkcə 
burada deyil, bütün İranda inqilabi təbliğat aparmaq məqsədi ilə şəhərdən-şəhərə 
köçməyə başlayır. 1918 - 1920-ci illərdə Pişəvəri İranın iri şəhərlərində "Ədalət"in 
yerli təşkilatlarının yaradılmasında yaxından iştirak edir. Həmin illərdə o, "Ədalət" 
partiyasının rəsmi orqanı "Hürriyyət" qəzetinin redaktoru olur, həmçinin "Kəndçi", 
"Kommunist", "Yoldaş", "Əxbar" qəzetlərində məqalələr çap etdirir. 
1920-ci ildə Təbrizdə Şeyx Xiyabani hərəkatı başlayanda Pişəvəri 
Xəzərin cənubunda yerləşən Rəştə gedir, burada inqilab qaldırmağa çalışır. Şah 
rejimi və Rəştdə olan ingilislərin müqavimətinə baxmayaraq o, Gilan 
Respublikasının yaradılmasında iştirak edir, hətta bu respublikanın müvəqqəti 
hökumətinin xarici işlər komissarı təyin olunur. Pişəvəri hesab edirdi ki, inqilab 
bütün İranı bürüməli, şah rejimi devrilməlidir. Lakin xarici dövlətlərdən dəstək 
alan mürtəce qüvvələr hücuma keçərək inqilabi hərəkatı boğurlar. 
1920-ci ilin iyununda Pişəvəri Ənzəlidə İran Kommunist Partiyasının 
yaradıcılarından biri olmuşdur. Seyidcəfərin mübarizliyini, işgüzarlığını və eyni 
zamanda kommunizm ideyalarına sadiqliyini bilən yoldaşları onu partiyanın 
Mərkəzi Komitəsinin üzvü seçmişlər. Pişəvəri həm də "Kommunist-e İran" 
qəzetinin redaktoru olmuşdur. 
Ümumiran inqilabı ideyasını həyata keçirməyə cəhd göstərən Pişəvəri 
1921 - 1922-ci illərdə Tehranda çıxan ilk marksist qəzetin redaktoru olmuş, 
İsfahanın "Vətən" toxuculuq fabriki fəhlələrinin tətil hərəkatına rəhbərlik etmişdir. 
Pişəvərinin inqilabi hərəkatı şah məmurlarını çoxdan, özü də bərk narahat edirdi və 
tətil yatırılandan sonra o təqib olunmağa başlandı. Buna baxmayaraq Pişəvəri 
inqilabi fəaliyyətini dayandırmadı. 
300 
 
1930-cu ilin dekabrında həbs edilən Pişəvəri Tehranın "Qəsr-e Qacar" 
həbsxanasına salındı, lakin o yolundan dönmədi. Öz həyat təcrübəsini 
ümumiləşdirərək o belə qənaətə gəlmişdi ki, inqilabı tədricən keçirmək lazımdır: 
inqilaba hazır olan vilayətlərdə inqilabi müsbət dəyişikliklər olunarsa, digər 
vilayətlər də bu inqilaba qoşular. Onun fikrincə, daha çox əziyyət çəkən Cənubi 
Azərbaycan İranın digər vilayətlərinə nisbətən inqilaba daha çox hazırdır. Belə ki, 
burada hakim zümrələrin zülmündən savayı, xalq milli zülmə də məruz qalırdı. 
1940-cı ildə Pişəvəri həbsdən buraxılır, lakin Kaşan şəhərinə sürgünə 
göndərilir. 1941-ci ildə Tehranda "Ajir" qəzetinin redaktoru işləmiş Pişəvəri İrana 
ingilis və sovet qoşunları yeridiləndə Cənubi Azərbaycana qayıdır. Belə ki, II 
Dünya müharibəsinin başlanğıcında İran şahı Rza şah alman faşistlərini 
dəstəklədiyindən ingilis və sovet qoşunları onu devirmiş, hakimiyyətə oğlu 
Məhəmməd Rzanı gətirmişdilər. Əslində isə İranı bu qoşunlar idarə edirdi. 
Parlament və hökumət onların nəzarəti altında fəaliyyət göstərir, siyasi azadlıqlar 
qismən bərpa edilirdi. 
Cənubi Azərbaycana yeridilən sovet qoşunlarının tərkibində 
azərbaycanlılar çox idi. 
Hərbi qulluqda olan Azərbaycan ziyalıları Cənubi Azərbaycan şəhərlərinə 
gəlir, Azərbaycan dili, tarixi və mədəniyyəti haqqında mühazirələr oxuyur, 
mədəni-kütləvi tədbirlər təşkil edirdilər. Bunların sayəsində Cənubi Azərbaycanda 
milli oyanış baş verirdi. Şah məmurları bunun qarşısını almaqda aciz idilər. 
1941-ci ilin sentyabr ayından Təbrizdə kortəbii çıxış və mitinqlər keçirilir. 
Lakin onlar yalnız yaradılmış partiya və ictimai təşkilatların, çoxlu qəzet və 
jurnalların fəaliyyəti nəticəsində getdikcə mütəşəkkil bir şəklə düşürdülər. Cənubi 
Azərbaycanda ən çox tanınan "Azərbaycan cəmiyyəti" və onun qəzeti 
"Azərbaycan" idi. "Azərbaycan" qəzetinin redaktoru Pişəvəri idi. Artıq 1942 - 
1944-cü illərdə Azərbaycan dilində onlarca qəzet və jurnal çap edilir, Azərbaycan 
dili yalnız ünsiyyət dili olmaq səviyyəsindən ədəbi dil və siyasi təşkilatlanma 
vasitəsinə çevrilirdi. Məktəblərdə, dövlət idarələrində ana dilindən geniş istifadə 
olunurdu. 
1945-ci ilin yayında müttəfiq qoşunları İrandan çıxarılmağa başlandı və 
bundan ruhlanan mürtəce qüvvələr demokratik islahatlara son qoymaq üçün fürsət 
əldə etmiş oldular. Onlar etnik toqquşmalar yaratmağa, demokrat liderləri fiziki 
məhv etməyə, quldur dəsətələri yaradaraq terror təşkil etməyə, hətta yanmköçəri 
həyat sürən tayfalarla oturaq əhali arasında toqquşmalar yaratmağa çalışırdılar. 
Bunun qarşısını almaq üçün iyun - sentyabr aylarında Azərbaycanın bir çox 
yerlərində silahlı fədai dəstələri yaradılmağa başlandı. 
1945-ci ilin avqustunda Pişəvərinin Azərbaycan SSR-in (Şimali 
Azərbaycanın) rəhbəri Mir Cəfər Bağırovla görüşü olur. Bağırov baş verən 
301 
 
hadisələri Azərbaycanı birləşdirmək üçün yaxşı bir fürsət kimi qəbul edir, Pişəvəri 
isə sovetlərin onu aldadacağından ehtiyatlanaraq tədricən keçirilən islahatların 
tərəfdarı olduğunu bildirir. Hər halda, Bağırov Cənubi Azərbaycana tələb olunan 
köməyi göstərəcəyini vəd edir. 
1945-ci il sentyabrın 3-də Pişəvərinin iştirakı ilə Azərbaycan Demokrat 
Firqəsi (ADF) yaradılır, Pişəvəri onun Mərkəzi Komitəsinin sədri seçilir. O, İranın 
siyasi həyatının demokratikləşməsini, xalq kütlələrinin mənafeyinə cavab verən 
ictimai-iqtisadi islahatların keçirilməsini, İran dövləti tərkibində Cənubi 
Azərbaycana inzibati-təsərrüfat, mədəni muxtariyyət verilməsini tələb edir. Eyni 
zamanda, partiyanın verdiyi bəyanatda inqilabi çevriliş yolu rədd edilir, ictimai-
iqtisadi islahatların təkamül yolu ilə keçirilməsinin vacibliyi bildirilirdi. 
ADF-in oktyabrın 2-4 - də keçirilən qurultayında demokratik islahatların 
keçirilməsi bəyan edildi. Təbrizdə, daha sonra isə bütün Cənubi Azərbaycanda 
hakimiyyət dəyişildi, şah tərəfdarları hakimiyyətdən getməli oldular. Görülmüş 
tədbirlər nəticəsində qan axıdılmadı, silah işlədilmədi. Noyabrın 21-də təşkil edilən 
xalq konqresi özünü müəssislər məclisi elan etdi, seçkilər keçirdi. 1945-ci il 
dekabrın 12-də Təbrizdə çağırılmış Azərbaycan Milli Məclisinin tapşırığı ilə 
Pişəvəri hökumət təşkil etdi və o, Azərbaycan Milli Hökumətinin baş naziri oldu. 
Milli Məclis və hökumətin keçirdiyi tədbirlər sırasında bunlar xüsusi qeyd 
olunmalıdır: yerli orqanların seçkilər əsasında təşkil edilməsi; aqrar qanuna əsasən 
kəndlilərə torpaqların paylanılması; fəhlə və kəndlilərin iş şəraitinin 
yaxşılaşdırılması; müəssisələrə fəhlə nəzarətinin təşkili; Azərbaycan dilinin dövlət 
dili elan olunması; 1946-cı ilin iyununda Təbriz Universitetinin təsis edilməsi. 
Keçirilmiş tədbirlər həm İranın şah rejimini, həm də iri dövlətləri narahat edirdi. 
Onlar demokratik Azərbaycan görmək istəmir, üstəlik, parçalanmış Azərbaycanın 
birləşməsindən qorxurdular. İnformasiya blokadasına alınan Azərbaycan üzərinə 
İran qoşunları yeridildi, ölkədə repressiyalar başlandı. Minlərlə Azərbaycanlı 
onların qurbanı oldu, bir qismi isə Şimali Azərbaycana qaçdı. 
Bakıya gələn Pişəvəri 1947-ci il iyunun 11 -də müəmmalı şəkildə 
avtomobil qəzasında həlak oldu. 
302 
 
Məhəmmədhüseyn Şəhriyar XX əsr Cənubi Azərbaycan  
ədəbiyyatının ən gözəl nümunəsidir. 
Azərbaycan  və fars dillərində yüksək sənətkarlıqla  
yaratdığı əsərlərində klassik Azərbaycan və fars  şeiri 
ənənələrini yeni poetik axtarışlarla  üzvi vəhdətdə 
birləşdirmişdir  
Şairin farsca  yazdığı şeirləri XIV əsr məşhur qəzəl ustasl 
Hafizdən sonra İran lirikasının ən gözəl nümunəsi sayılır. 
Azərbaycan tarixinə Məhəmmədhüseyn Şəhriyar görkəmli 
şair, Azərbaycanın birləşdirilməsi məsələsini qaldıran şəxs 
kimi daxil omuşdur.  
Məhəmmədhüseyn Şəhriyar 
         (1906-1988) 
Məhəmmədhüseyn Hacı Mirağa oğlu Şəhriyar 1906-cı 
ildə Təbrizdə vəkil ailəsində anadan olmuşdur. 
Şəhriyar uşaqlıq illərini Heydərbaba dağının ətəklərindəki Xoşginabda və 
Şəngilavada keçirmişdir. İbtidai və orta təhsilini Təbrizdə mədrəsədə almış, daha 
sonra Tehran universitetinin tibb fakültəsinə daxil olmuşdur. Burada Sürəyya adlı 
bir tələbə qızı sevmiş, onunla evlənmək istəmiş, bu isə qızın varlı qohumlarının 
qəzəbinə səbəb olmuşdur. Onlar universitetin rəhbərliyinə təzyiq göstərmiş və 
Şəhriyar sonuncu kursda təhsilini yarımçıq qoymağa məcbur olmuşdur. 
M.Şəhriyar 1932 - 1935-ci illərdə dövlət qulluqçusu kimi Nişapurda, 
Xorasanın müxtəlif şəhərlərində və Məşhəddə çalışıb. 1934-cü ildə atasını, az 
keçmiş isə anasını itirən Şəhriyar "Atamın matəmində" və "Eyvay anam" kimi 
böyük təsiredici qüvvəyə malik şeirlərini yazıb. 1935-ci ildə Tehranda kənd 
təsərrüfatı bankında işə düzələn şair ömrü boyu maddi ehtiyac içində yaşayıb. 
1953-ci ildə o, Təbrizə qayıdıb. 
Şairin ilk kitabı 1931-ci ildə nəşr olunub. Sonralar şairin dördcildlik 
divanı, ikicildlik seçilmiş əsərləri, iki hissədən ibarət "Heydər-babaya salam" 
poeması, "Azərbaycan dilində əsərləri" toplusu çapdan çıxıb. Şəhriyarın şeirlərində 
klassik Azərbaycan şairlərinin yaradıcılığı dərin iz buraxmışdır. Şair 
S.Ə.Şirvaninin "Gəlim" rədifli qəzəlinə ana dilində nəzirə yazmışdır. Şairin fars 
dilində yazdığı "Yoxdur" rədifli qəzəli isə məzmunca M.P.Vaqifin məşhur 
"Bayram oldu" qoşmasını xatırladır. Şəhriyarın "Yetim" şeri isə M.Ə.Sabirin "Ey 
dərbədər gəzib ürəyi qan olan çocuq" misrası ilə başlanan satirası ilə səsləşir. 
M.Şəhriyar şeirlərini Azərbaycan və fars dillərində yazırdı. Hər iki dildə 
yüksək sənətkarlıqla yaratdığı əsərlərdə şair klassik Azərbaycan və fars şeri 
ənənələrini yeni poetik axtarışlarla üzvi vəhdətdə birləşdirmişdir. Şairin farsca 
yazdığı lirik şeirləri XIV əsr məşhur qəzəl ustası Hafizdən sonra İran lirikasının ən 
303 
 
gözəl nümunəsi sayılır. Şəhriyarın farsca lirikasında qəzəl janrı əsas yer tutur. 
"Sızlayır əhvalıma sübhə qədər tarım mənim" misrası ilə başlanan "Mənim" rədifli 
qəzəlində şair həmin qəmli günlərini təsvir edib. 
M.Şəhriyarın ictimai məzmunlu şeirləri daha çoxdur. Belə şeirlərində o, 
ölkədəki zülm və ədalətsizliyi, ictimai bəlaları yana-yana qələmə alıb. 
Şair "Elm və hikmət", "Kəmalülmülkün ziyarəti" məsnəvilərində yaradıcı 
ziyalıların acınacaqlı taleyindən bəhs edir. "Gecənin əfsanəsi", "Qardaşım oğlu 
Hüşəngə" məsnəviləri fəlsəfi məzmun daşıyır. "Eynşteynə müraciət" adlı kiçik 
poema təsiri bağışlayan məsnəvisində şair bəşəriyyət üçün taleyüklü məsələ olan 
atom bombasından söz açaraq xalqları uzaqgörənliklə ayıq-sayıq olmağa çağırır. 
Sovet Azərbaycanına rəğbət hissi ilə yanaşan şair onun tarixini öz tarixi 
kimi qəbul edirdi. Onun 1943-cü ildə yazdığı "Stalinqrad qəhrəmanları" poeması 
müharibə mövzusundadır. Şair alman faşistlərini şər rəmzi olan Əhrimənə 
bənzədir, onlar üzərində qələbə çalan qəhrəmanları alqışlayır. Şairin "Divani-türki" 
adlı kitabında ana dilində yazdığı şeirləri toplanmışdır. "Türkün dili" adlı şerində o 
öz ana dili haqqında deyirdi: "Türkün dilitək sevgili, istəkli dil olmaz". 
Məhəmmədhüseyn Şəhriyar ana dilindəki bir sıra şeirlərini Şimali 
Azərbaycanda yaşayan ədib qardaşlarına - Süleyman Rüstəmə, Məmməd Rahimə, 
şərqşünas alim Rüstəm Əliyevə mənzum məktub şəklində yazmışdır. Şairin "El 
bülbülü", "Döyünmə-söyünmə", "Gözüm aydın" kimi şeirlərində Sovet 
Azərbaycanındakı qardaşları ilə görüşmək istəyi ifadə olunmuşdur. Onun "Ayrılıq" 
şeri bu baxımdan xüsusilə əhəmiyyətlidir: 
 
Bizi yandırır yaman ayrılıq, 
Bu darıxdıran duman ayrılıq, 
Başa sovurur saman ayrılıq, 
Aman ayrılıq, aman ayrılıq. 
 
Ömrü boyu Şimali Azərbaycanı və onun paytaxtı Bakını görmək həsrəti 
ilə yaşayan şairə İranın şah rejimi Sovet Azərbaycanına qısa müddətə getməyə 
icazə vermiş, lakin sonra qadağan etmişdir. Ümidlə səfərə hazırlaşan Şəhriyara bu 
qadağa ağır təsir etmişdir və o bunu "Qafqazlı qardaşlar ilə görüş" şerində 
göstərmişdir. Şairin S.Rüstəm, M.Rahim, B.Vahabzadə, N.Xəzri ilə mənzum 
yazışması ədəbi-bədii xüsusiyyətlərinə görə də maraqlıdır. Bu məktublarda 
qardaşlıq və məhəbbət hissləri, ayrılıq həsrəti səmimi və təsirli ifadə edilir. 
M.Şəhriyarın ana dilində yazdığı məşhur şeirlərindən biri də 
"Səhəndiyyə"dir. Cənubi Azərbaycanın Səhənd dağına müraciətlə yazılmış bu 
şeirdə şair doğma yurdun gözəlliklərindən danışır. 
304 
 
Şəhriyarın 1954-cü ildə yazdığı "Heydər-babaya salam" poeması bütün 
müasir Cənubi Azərbaycan poeziyasında yeni mərhələdir. Poemada Şəhriyar 
Cənubi Azərbaycanın təbiətinin gözəllikləri, xalqın adət və ənənələri. ana yurduna 
tükənməz odlu məhəbbəti əlvan poetik boyalarla, canlı xalq dilində tərənnüm 
etmişdir. Poemanın ən böyük məziyyəti onun xəlqiliyindədir. Əsərdə müasir 
Cənubi Azərbaycan kəndinin sosial ziddiyyətləri, xalqın acınacaqlı həyatı ürək 
ağrısı ilə təsvir edilmiş, onun kədər və sevinci, arzu və nisgili əks olunmuşdur. 
Şairin bu poeması Cənubi Azərbaycan və milli həyatımız barəsində poetik bir 
ensiklopediya təsirini bağışlayır. Heydərbaba dağına müraciət formasında yazılmış 
poema iki hissədən ibarətdir. Poemanın məhz dağa müraciətlə yazılmasını şair belə 
izah edir: "Dağ göylərə yaxındır. O, təbiətin şah əsərlərindən biridir. Şairin göylərə 
qalxan nalələrini əks etdirib bütün Yer üzünə yayaraq hamının qulağına çatdırmağı 
təkcə o bacarır". Əsərdə xalqımızın faciəli taleyi, tarixi ədalətsizlik, Azərbaycanın 
ikiyə bölünməsi ilə bağlı məsələlər də diqqəti cəlb edir. Poemanın ən başlıca 
xüsusiyyətlərindən biri xalqın gələcəyinə dərin inam hissinin ifadəsidir. Şair 
Heydərbaba dağının timsalında bütöv Azərbaycanı ümumiləşdirərək xalqın mərd 
oğulları sayəsində öz səadətinə qovuşacağına inanır. Poema xalq danışıq dilində 
yazılmışdır. Əsərin əsas ideyası vətənpərvərlik, doğma yurda sonsuz məhəbbət 
hisslərinin aşılanmasıdır. Poema Cənubi Azərbaycanda anadilli poeziyaya geniş 
yol açmışdır. Cənubi və Şimali Azərbaycanda ona çoxlu nəzirələr yazılmışdır. 
Şəhriyarın yaradıcılığı İraq və Türkiyədə də şöhrət qazanmışdır. 1978-ci 
ildə İranda şah rejimi devrildikdən sonra yerli hökumət şairə təqaüd təyin etmişdir. 
Müasir Cənubi Azərbaycan və İran ədəbiyyatının on böyük 
nümayəndələrindən olan Məhəmmədhüseyn Şəhriyar 1988-ci ildə Təbrizdə vəfat 
etmiş və məşhur "Şairlər qəbiristanlığı"nda dəfn edilmişdir. 
 
 
 
 
 
 
 
 
 
 
 
 
 
 
305 
 
Azərbaycanda  tibb elminin inkişafında, milli tibb kadrlarının 
hazırlanmasında Mirəsədulla  Mirqasımov böyük rol 
oynamışdır. Ali təhsilli həkim artıq  I Dünya müharibəsi 
illərində hərbi cərahiyyə  sahəsində zəngin təcrübə qazanmışdır.   
Azərbaycan tarixinə Mirəsədulla  Mirqasımov görkəmli həkim, 
Azərbaycan  müasir  tibb elminin əsasını qoyanlardan biri, 
Aərbaycanda  doktorluq  dissertasiyasını müdafiə etmiş ilk 
alim-cərrah, cərrahlıq sahəsində Azərbaycan dilində yazılmış 
ilk dərsliyin müəlifi, Azərbaycan SSR Elmlər  Akademiyasının 
ilk prezidenti kimi daxil olmuşdur. 
Mirəsədulla  Mirqasımov 
              (1883-1958) 
 Mirəsədulla Mirələsgər oğlu Mirqasımov 
1883-cü ildə Bakıda anadan olmuşdur. Orta təhsil 
aldıqdan sonra o, təhsilini davam etdirmək üçün Rusiyanın ali məktəblərindən 
birinə qəbul olunmaq qərarına gəlir. M.Mirqasımov Odessa şəhərinə gələrək 
burada Novorossiya Universitetinin tibb fakültəsinə daxil olur. Həmin fakültədə bir 
çox Azərbaycan həkimləri, o cümlədən Nəriman Nərimanov təhsil almışdır. Təhsil 
illərində tibbin cərrahiyyə sahəsinə maraq göstərən Mirəsədulla Mirqasımov 1913-
cü ildə universiteti uğurla bitirmişdir. 
Təyinatını Odessa şəhərinə alan gənc cərrah 1913 - 1916-cı illərdə 
Odessada həkim işləmişdir. Artıq I Dünya müharibəsinin getdiyi bir dövrdə 
Odessa hospitallarında çoxlu sayda yaralılar və xəstələr var idi və tibb işçiləri 
gecə-gündüz işləyirdilər. Burada Mirqasımov hərbi cərrahiyyə sahəsində zəngin 
təcrübə toplamışdır. 
1916-cı ildə Bakıya gələn həkim burada hərbi lazaretdə fəaliyyətə 
başlayır. Qafqaz cəbhəsindən gətirilən minlərlə yaralı Bakı hospitalları və 
lazaretlərində yerləşdirilir, tibb işçilərinin çatışmazlığı şəraitində onlara lazım 
olan köməklik göstərilirdi. 1917-ci ilin sonlarında Bakıda bolşevik və daşnakların 
sovet hakimiyyəti qurulanda M.Mirqasımov hərbi lazaretdən çıxır və indiki  №-li 
doğum evində cərrah vəzifəsində çalışmağa başlayır. Bu, ziyalı insanın sovet 
hakimiyyətinin törətdiyi cinayətlərə qarşı etiraz addımı idi. 1918-ci ildə 
Azərbaycanda müstəqil dövlətin yaradılmasını alqışlayan Mirqasımov cərrah kimi 
fəaliyyətini davam etdirirdi. 
Sovet hakimiyyəti illərində cərrah işləyən Mirəsədulla Mirqasımovun 
əsas diqqəti, elmi fəaliyyəti sidikdaşı xəstəliyinin etiologiya, klinika və 
müalicəsinin öyrənilməsinə, irinli peritonitlərə, urologiya və cərrahlığın digər 
aktual məsələlərinə həsr olunmuşdur. Azərbaycan Dövlət Universitetinin tibb 
fakültəsi nəzdində əvvəlcə namizədlik, 1927-ci ildə isə doktorluq dissertasiyasını 
306 
 
müdafiə etmiş M.Mirqasımov tibb elmləri doktoru adına layiq görülmüşdür. O, 
Azərbaycanda doktorluq dissertasiyasını müdafiə etmiş ilk alim-cərrahdır. 
Tibb fakültəsində dosent kimi çalışan alimin 1928-ci ildə işıq üzü görən 
fundamental elmi əsəri "Azərbaycanda sidikdaşı xəstəliyinin öyrənilməsinə dair 
materiallar" adlanırdı. Əsərdə alim tərəfindən toplanmış faktlar təhlil edilir, 
xəstəliyin yaranma səbəbləri, xüsusiyyətləri, fəsadları, müalicə yolları araşdırılırdı. 
1929-cu ildə M.Mirqasımov universitetin tibb fakültəsinin professoru seçilmişdir. 
1930-cu ildə universitetin tibb fakültəsi bazasında Azərbaycan Tibb 
İnstitutu açıldı. Mirəsədulla Mirqasımov burada hospital cərrahiyyə kafedrasının 
professoru və müdiri seçilmiş, uzun illər bu vəzifədə çalışmışdır. 1933-cü ildə 
alimin "Qısaca ümumi cərrahiyyə kursu" monoqrafiyası işıq üzü gördü. Əsər 
cərrahlıq sahəsində Azərbaycan dilində yazılmış ilk dərslik kimi qəbul edilmişdir. 
Onun müəllifi Azərbaycanda müasir tibb elminin əsasını qoyanlardan biri kimi 
respublika rəhbərliyinin diqqətini cəlb etmişdir. Üç il ərzində Azərbaycan SSR 
Mərkəzi İcraiyyə Komitəsinin üzvü kimi çalışan M.Mirqasımov bu mərkəzi icra 
hakimiyyəti orqanının işini milli ruhda qurmağa çalışırdı. O dövrdə mövcud olan 
şərait buna imkan vermədi və alim yenidən tibbə qayıtdı. 
1934-cü ildə Azərbaycan SSR əməkdar elm xadimi fəxri adına layiq 
görülmüş Mirəsədulla Mirqasımov Azərbaycanda milli tibb kadrlarının 
hazırlanmasında böyük rol oynamışdır. Onun köməkliyi ilə minlərlə azərbaycanlı 
gənc tibb fakültələrinə qəbul edilir, həkim kimi fəaliyyət göstərir, on istedadlıları 
isə tibb elmi ilə məşğul olurdular. 
1941-ci ildə faşist Almaniyası Sovet İttifaqına hücum edəndə alimin artıq 
58 yaşı var idi. Yaşını və tutduğu vəzifələri, topladığı təcrübəsini nəzərə alaraq 
Bakı hospitallarından birində cərrah kimi fəaliyyətinə imkan yaradılır. 1941-ci ildə 
o, "Ölkənin müdafiəsində cərrahiyyənin rolu" adlı kitab çap etdirir. Burada müəllif 
ilkin tibbi yardımın yaralının həyatının xilas edilməsində böyük rolunu qeyd edirdi. 
Müharibənin qalibiyyətlə qurtaracağını və Azərbaycan elminin inkişaf 
səviyyəsini nəzərə alan SSRİ rəhbərliyi respublikada Elmlər Akademiyası 
yaratmağa icazə verir. 1945-ci ildə Mirəsədulla Mirqasımov Azərbaycan Elmlər 
Akademiyasının akademiki və Azərbaycan SSR Elmlər Akademiyasının ilk 
prezidenti seçilir. 
Azərbaycanda elmi təfəkkürün mərkəzi olan Elmlər Akademiyasının 
yaradılması böyük hadisə idi. Yaradılanda onun tərkibində 4 şöbə var idi: neft və 
geokimya elmləri, neft və fizika-texniki elmlər, bioloji və kənd təsərrüfatı elmləri, 
ictimai elmlər. Onların tabeliyində 16 institut, 2 bölmə, 2 muzey, mərkəzi 
akademik kitabxana və s. qurumlar fəaliyyət göstərirdi. Elmlər Akademiyasının ilk 
ümumi yığıncağı 1945-ci il martın 31-də keçirildi və həmin gün Azərbaycan 
Elmlər Akademiyasının yaranma tarixi hesab edilir. Azərbaycanda milli Elmlər 
307 
 
Azərbaycan vokal sənətinin inkişafında Bülbülün yaradıcılığı mühüm 
rol oynamışdır. Geniş səs imkanlarına malik olan Bülbülün 
ifaçılığında milli vokal üslubu ilə italyan vokal məktəbi ənənələri 
üzvi şəkildə birləşmişdir. Azərbaycan, Qərbi Avropa və rus  
bəstəkarlarının opera tamaşalarında  bülbül əsas partiyaları ifa  etmiş, 
Azərbaycan opera sənətinin inkişafına yeni təkan vermişdir. 
Azərbaycan bəstəkarlarının kamera-vokal əsərlərinin 
populyarlaşmasında Bülbülün xüsusi rolu var. Bülbülün təşəbbüsü və 
rəhbərliyi ilə Azərbaycan Dövlət  Konservatoriyası nəzdində xalq  
musiqisini öyrənən elmi-tədqiqat  kabineti yaradılmışdır.  
Bülbülün Azərbaycan opera müğənnisi, lirik-dramatik 
tenor, xanəndə, musiqi folkloru tədqiqatçısı, Azərbaycan peşəkar  
vokal məktəbinin banisi kimi Azərbaycan tarixində özünəməxsus 
yeri var.  
Akademiyasının yaradılması elmi tədqiqatların inkişafı və dərinləşdirilməsi üçün 
yeni-yeni imkanlar açır, elmin nailiyyətlərini respublikanın inkişafında daha geniş 
tətbiq etməyə imkan verirdi. Fəaliyyətə başlayanda akademiyanın 15 həqiqi üzvü, 
1975-ci ildə isə 49 həqiqi üzvü və 41 müxbir üzvü var idi. Azərbaycan alimləri 
həm sovet, həm də ümumbəşəri elmin inkişafına layiqli töhfələr vermişlər. 
Tibbi araşdırmalara bilavasitə rəhbərlik edən M.Mirqasımov insan və 
heyvan fiziologiyası, bioloji vacib olan birləşmələrin strukturu, fiziki quruluşu və 
kimyəvi tərkibi istiqamətində alimlər yetişdirirdi. 
1955-ci ildən Beynəlxalq Cərrahlar Assosiasiyasının həqiqi üzvü seçilən 
Mirəsədulla Mirqasımov qarın yatalağı xəstəliyi sahəsində tədqiqatlar aparırdı. 
1957-1959-cu iIlərdə onun "Qarın yatalağının cərrahiyyəsi" adlı kitabının 1-ci və 
2-ci cildləri nəşr edildi. Tibb elmində böyük rezonans doğurmuş əsər bu təhlükəli 
xəstəliyin cərrahi yolla müalicəsindən başqa, ümumilikdə aradan qaldırılması 
istiqamətində kompleks tədbirləri də işıqlandırırdı. 
Akademik Mirəsədulla Mirqasımovun geniş və çoxcəhətli fəaliyyəti Lenin 
ordeni, 2 Qırmızı Əmək Bayrağı ordeni, Qırmızı Ulduz ordeni və medalla 
qiymətləndirilib. 
Mirəsədulla Mirqasımov 1958-ci ildə Bakıda vəfat edib və Fəxri 
xiyabanda dəfn olunub. 
 
     Bülbül  
(1897-1961) 
Bülbül (Murtuza Məşədi Rza oğlu Məmmədov) 
1897-ci ildə Şuşada anadan olub. Azərbaycan musiqisinin on görkəmli 
nümayəndələrini yetirmiş Şuşada böyüyüb boya-başa çatmış Murtuza artıq kiçik 
yaşlarından "Bülbül" deyə çağırılırdı; xalq ona bu adı məharətli zəngulələrinə görə 
308 
 
vermişdi. Gənc Bülbül də operada öz qüvvəsini sınamaq qərarına gəlir. O bir 
müddət həvəskar teatr tamaşalarında iştirak edəndən sonra peşəkar səhnəyə ayaq 
basır. 
Bülbülün peşəkar teatr səhnəsində ilk çıxışı M.Əmirovun 1916-cı ildə 
Gəncədə tamaşaya qoyulmuş "Seyfəlmülk" operası ilə bağlıdır. Böyük uğur 
qazanmış tamaşa hamını gənc xanəndə barədə danışmağa vadar edir. Üzeyir bəy 
Hacıbəyli ilə tanışlıq isə Bülbülün müğənni həyatında dönüş yaradır. 1920-ci ildə 
Azərbaycan Opera və Balet Teatrının solisti Bülbül Ü.Hacıbəylinin "Leyli və 
Məcnun", "Əsli və Kərəm", Z.Hacıbəyovun "Aşıq Qərib" operalarında İbn Salam, 
Kərəm, Qərib rollarını oynayır. 
Ü.Hacıbəylinin məsləhəti ilə Bakı konservatoriyasına (sonralar - 
Azərbaycan Dövlət Konservatoriyası) daxil olan Bülbül məşhur musiqişünaslar 
A.Drozdo-Polyayev və N.Speranskinin sinfində təhsil almış, 1927-ci ildə 
konservatoriyanı müvəffəqiyyətlə bitirmişdir. Vokal texnikasını daha da 
təkmilləşdirmək üçün Bülbül dövlət tərəfindən Milana, məşhur La-Skala teatr və 
musiqi məktəbinə göndərilmişdir. 1931-ci ilədək o burada Delliponti və 
P.Qranidən dərs almışdır. Azərbaycana qayıtdıqdan sonra Bülbül Azərbaycan 
Opera və Balet Teatrında opera tamaşalarında oynamaqla bərabər, Azərbaycan 
Dövlət Konservatoriyasında dərs demişdir. 
Bülbülün yaradıcılığı Azərbaycan vokal sənətinin inkişafında nıühüm rol 
oynamışdır. Geniş səs imkanlarına malik olan Bülbülün ifaçılığında milli vokal 
üslubu ilə italyan vokal məktəbi ənənələri üzvi şəkildə birləşmişdi. 
Azərbaycan operasında lirik-dramatik terror kimi tanınan Bülbülün geniş 
diapazonlu, gözəl, məlahətli, axıcı səsi, həmçinin ifaçı-aktyor istedadı 
Azərbaycanın sərhədlərindən kənarda belə yüksək qiymətləndirilirdi. O, SSRİ-nin 
bir çox bölgələrində qastrollarda olmuş, Moskva və Leninqradın ən məşhur 
səhnələrində tamaşalar vermişdir. Mütəxəssislər qeyd edirdilər ki, müğənni həm də 
böyük aktyorluq istedadına malikdir. 
Ü.Hacıbəylinin "Koroğlu" operasında Bülbülün yaratdığı Koroğlu obrazı 
Bülbülün opera yaradıcılığının zirvəsi sayılır. O, romantik ruhlu xalq qəhrəmanının 
daxili aləmini hərtərəfli aça bilmişdir. Bülbülün ifasında Koroğlu partiyası 
Azərbaycan musiqili teatrı tarixində mühüm bir mərhələdir. Opera Azərbaycanın 
hüdudlarından kənarda da böyük rəğbətlə qarşılanmışdır. Bülbül bir çox digər 
operalarda da əsas partiyaları ifa etmişdir. Belə ki, o, Ü.Hacıbəylinin "Arşın mal 
alan" operasında Əsgər, R.Qliyerin "Şahsənəm" operasında Qərib, 
M.Maqomayevin "Nərgiz" operasında Əlyar, Ə.Bədəlbəylinin "Nizami" 
operasında Nizami, Niyazinin "Xosrov və Şirin" operasında Fərhad, Q.Qarayevin 
və C.Hacıyevin "Vətən" operasında Aslan obrazlarını məharətlə yaratmış, onların 
309 
 
partiyalarını böyük ustalıqla ifa etmişdir. 1938-ci ildə SSRİ xalq artisti adına layiq 
görülən Bülbülə 1940-cı ildə professor adı verilir. 
II Dünya müharibəsi sona çatandan sonra Bülbül bir çox xarici ölkələrdə 
qastrollarda olmuş, Azərbaycan musiqisinin nailiyyətlərini təbliğ etmişdir. 
Bülbülün repertuarında Qərbi Avropa və rus klassiklərinin əsərləri də var idi. O, 
J.Bizenin "Karmen", C.Verdinin "Riqoletto", J.Masnenin "Verner", C.Puççininin 
"Toska", N.A.Rimski-Korsakovun "May gecəsi", S.V.Raxmaninovun "Aleko" 
operalarında əsas partiyaları ifa etmişdir. 
Bülbül Azərbaycan xalq mahnılarının, təsniflərin əvəzsiz ifaçısı 
olmuşdur. Onun ifa etdiyi "Süsən sünbül", "Yaxan düymələ", "Qara gözlər", "Çal-
oyna", "Segah" və s. təsnifləri xalq tərəfındən hər zaman sevilmiş, rəğbətlə 
qarşılanmışdır. 
Azərbaycan bəstəkarlarının kamera-vokal əsərlərinin populyarlaşmasında 
Bülbülün xüsusi rolu var. O, A.Zeynallının "Ölkəm", Ü.Hacıbəylinin "Sənsiz", 
"Sevgili canan" romanslannın ilk ifaçısı olmuş və zəngin boyalarla təkrarolunmaz 
musiqi obrazları yaratmışdır. İndiyədək həmin romanslardan söz düşəndə həmişə 
onların ilk ifaçısı yada düşür. 
1950-ci ildə Bülbül SSRİ Dövlət mükafatına layiq görülmüşdür. 
Bununla belə, Bülbül yalnız xanəndə və opera müğənnisi olmamışdır. 
Musiqi sahəsində dərin elmi biliklərə malik olan Bülbül Azərbaycan milli vokal 
məktəbi ənənələrinin tədqiqi, rus və Avropa opera mədəniyyəti ilə bu ənənələrin 
sintezi və s. vacib musiqişünaslıq məsələlərinə aid bir çox əsərin müəllifidir. 
Vətənpərvərliyi ilə seçilən Bülbül hələ 1932-ci ildə Azərbaycan xalq 
musiqisini öyrənməyi və təbliğ etməyi təklif etmişdir. Xatırlamaq yerinə düşər ki, 
o dövrdə Azərbaycanda qurulmuş mürtəce rejim milli ənənələrin, milli 
xüsusiyyətlərin qabardılmasına qarşı çıxır, bu istiqamətdə iş görənləri isə "millətçi" 
damğası ilə təqib edir və repressiyalara məruz qoyurdu. Azərbaycanın xalq 
musiqisinin az qala qadağan edildiyi bir dövrdə, saz, tar, kamança kimi musiqi 
alətlərinin ləğv edilməsi kampaniyasının aparıldığı bir şəraitdə xalq musiqisini 
öyrənməyi təklif etmək insandan böyük cəsarət tələb edirdi. Vətən eşqi, öz 
xalqının adət-ənənələrinə, zəngin mədəni irsinə olan dərin hörməti Bülbülə bu 
cəsarəti vermişdir. Çox çək-çevirdən sonra onun təşəbbüsü, nəhayət ki, qəbul 
edilmişdir. 
Azərbaycan ziyalılarının dəstəyinə arxalanan Bülbülün rəhbərliyi ilə 
Azərbaycan Dövlət Konservatoriyası nəzdində xalq musiqisini öyrənən elmi-
tədqiqat kabineti yaradılmışdır. 1945-ci ildə kabinet Azərbaycan SSR Elmlər 
Akademiyası İncəsənət İnstitutuna verilmiş, onun nəzdində fəaliyyəti davam 
etdirilmişdir. Kabinet 1938-ci ildə Bülbülün redaktəsi ilə "50 Azərbaycan el 
310 
 
XX əsr Azərbaycan  ədəbiyyatı tarixində çətin elə bir  
şair  tapılar  ki, vətənpərvərlik, beynəlmiləlçilik, 
humanizm, yüksək xəlqilik və şeriyyət, həyat həqiqəti 
və romantik arzuları Səməd Vurğun səviyyəsində 
birləşdirməyə nail olsun. 
Azərbacan tarixində Səməd Vurğun (Səməd Yusif  
oğlu Vəkilov) görkəmli şair, alim və ictimai xadim 
kimi daxil olub.  
mahnısı" və 1956, 1958-cı illərdə "Azərbaycan xalq mahnıları" adlı topluları çap 
etdirilmişdir. 
Dövlət tərəfindən 2 dəfə Lenin ordeni, 2 Qırmızı Əmək Bayrağı ordeni, 
"Şərəf nişanı" ordeni, İtaliyanın Qaribaldi ordeni və medallarla təltif edilən 
Bülbülün on böyük qazancı xalqın ona və onun sənətinə olan sevgisi, bütün 
dünyada musiqişünasların, opera xadimlərinin böyük hörməti olmuşdur. 
Bülbül 1961-ci ildə Bakıda vəfat etmiş və Fəxri xiyabanda dəfn 
olunmuşdur. Onun vətəni, Azərbaycanın musiqi beşiyi Şuşa şəhəri hal-hazırda 
erməni işğalçılarının əlindədir. 
 
Səməd Vurğun  
     (1906-1956) 
Səməd Yusif oğlu Vəkilov 1906-cı ildə Qazax 
rayonunun Yuxarı Salahlı kəndində anadan olub. İlk 
təhsilini kənddə aldıqdan sonra 1918-ci ildə Qazax 
müəllimlər seminariyasına daxil olmuşdur. 1924-cü ildə 
seminariyanı bitirən Səməd əvvəlcə Qazax, sonra Quba, daha sonra isə Gəncədə 
müəllimlik etmişdir. Elə bu dövrdə o, ilk şeirlərini yazmağa başlamışdır. "Vurğun" 
təxəllüsü ilə yazdığı ilk şeirlərində küskünlüklə yanaşı, təbiətə hədsiz aludəçilik, 
vurğunluq vardı. Məhəbbət lirikası S.Vurğun yaradıcılığının bu dövrü üçün daha 
xarakterik idi. O, 1924-cü ildən etibarən ilk şeirlərini dərc etdirməyə başlayır. 
Səməd Vurğunun ilk şeirləri xalq tərəfindən rəğbətlə qarşılansa da, onun bu şeirləri 
yalnız 1957-ci ildə toplanaraq ayrıca kitab şəklində dərc olunmuşdur. Həmin kitab 
"Çiçək" adlanır. 
Çox keçmir ki, Səməd Vurğun yaradıcılığında ictimai, siyasi mövzulara 
da yer ayırır. Səməd Vurğun artıq 1927-ci ildə "Hazır olunuz" və "Oktyabr", 1928-
ci ildə "Andım", "İrəli", "İngilis", 1929-cu ildə "Uzaqlara doğru", 1930-cu ildə 
"Raport", 1931-ci ildə "Ölən şeirlərim" kimi ictimaiyyətin diqqətini cəlb edən 
şeirlər yazmışdır. Bu dövrdə təhsilini davam etdirən şair 1929 - 1931-ci illərdə II 
311 
 
Moskva Dövlət Universitetində, sonra isə 1931 - 1933-cü illərdə V.İ.Lenin adına 
Azərbaycan Pedaqoji İnstitutunun aspiranturasında oxumuşdur. 
1930 - 1934-cü illərdə çap olunmuş "Şairin andı" (1930), "Fənər" (1932), 
"Könül dəftəri" (1934) kitablarında toplanmış şeirlər şairin yeni həyat 
quruculuğuna səmimi-qəlbdən inanmasını, onun bədii təfəkkürünün ictimai-siyasi 
hadisələrə kökləndiyini göstərir. 
1934-cü ildə Səməd Vurğun Azərbaycan Sovet Yazıçılar İttifaqının məsul 
katibi vəzifəsinə seçilir və bu vəzifədə 1937-ci ilədək fəaliyyət göstərir. Şairin 
həyatında bu illər ən ağır dövrlərdən biri idi. Siyasi rəhbərlik ədəbiyyat işçilərinə 
təzyiq göstərməyi, "partiya və hökumətə" lazım olan əsərlər yazmağı tələb edir, 
incəqəlbli şair isə insanları sındırmağı bacarmır və istəmirdi. Stalinin repressiya 
maşını işə düşdükcə şarin gözləri önündə neçə-neçə şair və yazıçı dostu həbs edilir 
və birdəfəlik yoxa çıxırdı. Daxili iztirablar keçirən şair üzdə bunu göstərmir, 
əvvəlki kimi ictimai-siyasi şeirlər yazırdı. Onun 1934-cü ildə yazdığı "Ölüm 
kürsüsü" adlı poeması bolqar kommunisti G.Dimitrov üzərində Almaniyada 
keçirilmiş məhkəməyə və onun şərlənməsinə həsr olunsa da, əslində Səməd 
Vurğunun gözləri önündə baş verən hadisələri əks etdirirdi. Faşizmin 
məğlubiyyətinə inamını bildirən şair sanki bütün repressiv quruluşların, o 
cümlədən də sovet quruluşunun məhvə məhkum olduğunu qabaqcadan xəbər 
verirdi. 
Şairin 1935-ci ildə çap edilən "Azərbaycan" şeri, "26-lar" və "Talıstan" 
poemaları, 1937-ci ildə işıq üzü görən "On iki dekabr" şeri və "Bəsti" poeması, 
1938-ci ildə ictimaiyyətə təqdim olunan "Mavzoley" şeri sosialist quruculuğunun 
lirik-romantik tərənnümü kimi qəbul edilirdi. 
Eyni zamanda, Səməd Vurğun romantik qəhrəmanlıq dramı janrına üz 
tutur. Bu janr tarixi xalq qəhrəmanlarını vəsf etməklə yanaşı, xalqın qəhrəmanlıq 
keçmişindən söz açmağa imkan yaradırdı. Milli xüsusiyyətlərin qabardılması ilə 
bağlı hər bir şeyin təqib olunduğu bir dövrdə tarixi qəhrəmanlar barəsində yazmaq 
hünər və ustalıq tələb edirdi. Öz əsərləri ilə xalqın qürur hissini oyatmağa çalışan 
şair həm də elə yazmalı idi ki, onu pantürkizm və digər "cinayətlərdə" 
günahlandırmasınlar. Belə şəraitdə Səməd Vurğun 1937-ci ildə “Vaqif”, 1939-cu 
ildə "Xanlar", 1941-ci ildə "Fərhad və Şirin" poemalarını yazır. Bu əsərlərdə o, 
qəhrəmanları vəsf etməklə bərabər, xalqın həyatını təsvir edir, onun mübarizəsini, 
mənəvi qüdrətini göstərirdi. Mənzum faciə səpkisində yazılmış bu tarixi dramlarda 
mütərəqqi şəxslərin azadlıq və istiqlaliyyət, insan səadəti uğrunda mübarizəsi geniş 
bədii-fəlsəfi ümumiləşdirmələrlə təsvir olunmuşdur. Xalq və qəhrəmanların 
vəhdətdə təsviri - Səməd Vurğunun tarixi qəhrəmanlıq dramlarının mühüm 
cəhətlərindəndir. Poemalarına görə şair 1941-ci ildə SSRİ Dövlət mükafatına layiq 
görülür. 
312 
 
1941-ci ildə faşist Almaniyası SSRİ-yə hücum edəndə SSRİ-nin 
tərkibində olan Azərbaycanın minlərlə oğul və qızları faşizmlə mübarizəyə 
yollanır. Azərbaycanlılar həm arxa, həm də ön cəbhədə hünər göstərirdilər. Onlara 
mənəvi dəstək olmaq üçün Azərbaycan mədəniyyət xadimləri əllərindən gələni 
əsirgəmirdilər. Onların səylərini birləşdirmək və istiqamətləndirmək Azərbaycan 
Sovet Yazıçılar İttifaqına həvalə olunmuşdu. Bu qurumun üzərinə düşən vəzifələri 
böyük məsuliyyətlə olduqca işgüzar və vətənpərvər sənətkar yerinə yetirə bilərdi. 
Odur ki, Səməd Vurğun ittifaqa sədr təyin olunur. Faktik olaraq müharibə illərində 
bütün Azərbaycan mədəniyyətinin inkişaf istiqamətlərinin müəyyən edilməsi və 
onların həyata keçirilməsi ilk növbədə görkəmli şairimizin adı ilə bağlıdır. 
Yüzlərcə konsert briqadaları təşkil edilərək cəbhələrə göndərilirdi. Onlar ön xətdə 
dayanan hissələrdə, hospitallarda, cəbhə üçün işləyən müəssisələrdə mədəni 
tədbirlərlə çıxış edirdilər. 
Səməd Vurğun sovet qoşunlarının İrana yeridilməsindən istifadə edərək 
Azərbaycanın o dövrkü rəhbəri Mir Cəfər Bağırovun tapşırığı ilə Cənubi 
Azərbaycanda təbliğat işlərini təşkil edir, milli oyanışa, milli tarix və mədəniyyətə 
qayıdışa can atırdı. Parçalanmış Azərbaycanın birləşməsini ürəkdən arzulayan şair 
Cənubi Azərbaycanda milli dildə məktəb və qəzetlərin açılmasında, Təbriz 
Universitetinin yaradılmasında, milli ədəbiyyat və incəsənətin formalaşmasında 
Arazdan cənubda yaşayan azərbaycanlılara əlindən gələn köməkliyi göstərmişdir. 
Təşkilati işlərlə bərabər, şair yaradıcılığını da davam etdirir. Onun "Vətən 
keşiyində", "Ananın öyüdü", "Moskva", "Şəfqət bacısı", "Qəhrəmanın hünəri", 
"Qızxanımın hünəri", "Səadət uğrunda", "Ukrayna partizanlarına", "Mənə belə 
söyləyirlər" kimi şeirləri qələbəyə inam ruhu ilə aşılanmışdı. 1944-cü ildə yazdığı 
"Bakının dastanı" poeması xalqımızın arxa cəbhədəki fədakar əməyinin qələbənin 
qazanılmasındakı rolundan söz açırdı. 
Bu dövrdə şair müharibəyə nifrət bildirən fəlsəfi səpkili şeirlər də 
yazmışdır. Onların arasında "Bütün xalqlar, qəbilələr od içindən çıxacaqdır", 
"Həyat fəlsəfəsi", "Yanğın, ürək, gələcəyin toy bayramı", "Göyərçin", "Dörd söz" 
kimi şeirlər həyatın ölüm üzərində, xeyirin şər üzərində, həqiqətin yalan üzərində 
qələbəsinə həsr edilmişdir. Keçmişə qürurla yanaşaraq gələcəyə ümidlə baxmağı 
tövsiyə edən şair ümumbəşəri kateqoriyaların hər bir xalqa şamil edilməsinin 
vacibliyini bildirir, hər bir xalqın öz müqəddəratını müəyyən etmək hüququnu təbii 
sayırdı. 1945-ci ildə yazdığı "İnsan" mənzum romantik-fəlsəfi dramı bəşəriyyətə 
müharibələrin necə böyük ziyan vurduğunu göstərirdi. 
Fədakar əməyinə görə 1942-ci ildə dövlət mükafatına, 1943-cü ildə 
"Azərbaycan SSR əməkdar incəsənət xadimi" fəxri adına layiq görülən şair 
A.S.Puşkinin "Yevgeni Onegin", Ş.Rustavelinin "Pələng dərisi geymiş pəhləvan", 
Nizami Gəncəvinin "Leyli və Məcnun" poemalarını, həmçinin M.Qorki, 
313 
 
T.Şevçenko, Xaqani, Cambul kimi klassiklərin əsərlərini Azərbaycan dilinə 
çevirmişdir. 
Səməd Vurğun Azərbaycan, rus, SSRİ xalqları və dünya ədəbiyyatı 
klassikləri haqqında, bədii yaradıcılıq, ictimai-siyasi və mədəniyyət məsələlərinə 
həsr olunmuş elmi, ədəbi-tənqidi və publisistik məqalələr yazmağa başlayır. Onun 
1954-cü ildə sovet yazıçılarının II qurultayında etdiyi "Sovet poeziyası haqqında" 
məruzəsi böyük maraqla qarşılanır. Elmi fəaliyyətinə görə fəxri elmlər doktoru 
adına layiq görülən şairə 1945-ci ildə Azərbaycan SSR Elmlər Akademiyasının 
akademiki adı verilir. 
Müharibədən sonra şairin yazdığı "Zəncinin arzuları" (1948), "Muğan", 
"Köhnə dostlar" (1949), "Leninin kitabı" (1950), "Aygün" (1951), "Zamanın 
bayraqdarı" (1952 - 1953) poemaları, "Avropa xatirələri" (1950) şeirlər silsiləsi, 
"Şair, nə tez qocaldın sən!" (1953), "Mən tələsmirəm" (1954), "Gödəkçə" (1955) 
şeirlərində sülh, milli-azadlıq, demokratiya uğrunda mübarizə, gələcəyə nikbin 
baxış, insanın zəka və kamalının qələbəsinə dərin inam səslənir. Onun son əsəri 
hələ 1931-ci ildə qələmə aldığı "Komsomol poeması" (1931 - 1956) olur. 
1954-cü ildə Azərbaycan SSR Elmlər Akademiyasının vitse-prezidenti 
seçilən şair bir çox ictimai təşkilatların üzvü idi. 
Səməd Vurğun 1956-cı ildə Bakıda vəfat etmiş və Fəxri xiyabanda dəfn 
olunmuşdur. 
314 
 
II Dünya  müharibəsində sonra  Azərbaycan 
rəssamlığında bütün janrlar- tematik şəkil, portret, 
mənzərə və s. nərəzərçarpacaq  dərəcədə inkişaf  
etmişdir. Bir sıra  rəssamlar  öz yaradcılıq 
axtarışlarını məhdudlaşdırmadan uğurla çalşmışlar. 
Belə rəssamlardan  biri də Səttar Bəhlulzadə 
olmuşdur. Səttar Bəhlulzadə təəssərüfat rəsamı 
hesab olunur. O, təbiətin əzngin boyalarından, 
günün müxtəlif çağlarından, ilin fəsillərində aldığı 
təəssərüfatı məharətlə verə bilərik. Onun 
mənzərlərində poetik əhaval-ruhiyyə və 
kompozisiya quruluşu, işlətdiyi boyalarda isə 
kolorit  çox  güclüdür.  
Azərbaycan tarixinə Səttar Bəhlulzadə qeyri-adi 
istedad  sahibi, dahi bir rəssam kimi daxil 
olmuşdur.   
Səttar Bəhlulzadə 
    (1908-1974) 
 
Səttar Bəhlul oğlu 
Bəhlulzadə 1909-cu ildə Bakının Əmircan kəndində anadan olmuşdur. Orta təhsil 
aldıqdan sonra o, 1927 - 1931-cı illərdə Azərbaycan Rəssamlıq Məktəbində 
oxumuşdur. İstedadlı gənc rəssam yaradıcılığa o dövrdə artıq yaxşı tanınan və 
sevilən rəssam Əzim Əzimzadənin rəhbərliyi ilə "Kommunist" qəzetində 
başlamışdır. 1931 - 1933-cü illərdə qəzetdə onun müasir məzmunlu ilk 
karikaturaları çap olunmuşdur. Lakin ustadı ona qabiliyyətini boyakarlıqda 
sınamağı, bunun üçünsə təhsilini davam etdirməyi məsləhət görmüşdür. 
Beləliklə, gənc Səttar Moskvaya yollanır və Moskva Dövlət Rəssamlıq 
İnstitutuna daxil olur. Burada o, 1933 - 1940-cı illərdə məşhur rəssamlar 
V.A.Favorski və Q.M.Şaqalın rəhbərliyi altında ümumən rəssamlıq sənətini, o 
cümlədən də boyakarlığın sirlərini öyrənir. 
Vətənə qayıdar-qayıtmaz rəssam faşist Almaniyasının SSRİ-yə hücuma 
keçməsi xəbərini eşidir. Respublikamızın elm və mədəniyyət xadimləri ilə birlikdə, 
Azərbaycan rəssamları da bu dövrdə bütün qüvvələrini xalqımızı qələbəyə 
ruhlandıran sənət əsərləri yaratmağa sərf edirlər. Siyasi-təşviqat plakatları çəkir, 
səyyar rəsm sərgiləri yaratmaq sahəsində yorulmaq bilmirlər. Vətən müharibəsi, 
yadelli qəsbkarlara nifrət rəssamlarımızın əsas mövzuları idi. 
1941 - 1945-ci illərdə Səttar Bəhlulzadə "Babək üsyanı", "Fətəli xan" 
əsərlərini çəkir. Bu əsərlərdə o, torpaqları uğrunda canlarını fəda etməyə hazır 
olmuş tarixi şəxsiyyətləri təsvir etmişdir. "Bəzz qalasının müdafiəsi" lövhəsi 
315 
 
boyaların ahəngi, koloritin dürüstlüyü ilə fərqlənir, eyni zamanda, vətən torpağına 
məhəbbət hissi aşılayır. 
Müharibədən sonrakı illərdə Səttar Bəhlulzadənin yaradıcılığında təbiət 
təsvirlərinə meyl getdikcə güclənir, o, mənzərə janrında daha bitkin əsərlər 
yaratmağa başlayır. 1946 - 1947-ci illərdə respublika bədii sərgilərində rəssamın 
Abşeron etüdləri - "Buzovnada neft mədənləri", "Əmircan", "Bakıda atəşfəşanlıq" 
və s. əsərləri nümayiş etdirilir. Tənqidçilər yeni üslubda işləyən istedadlı rəssamın 
getdikcə daha artıq püxtələşdiyini qeyd edirlər. 
Səttar Bəhlulzadə təəssürat rəssamıdır. O, təbiətin zəngin boyalarından, 
günün müxtəlif çağlarından, ilin fəsillərindən aldığı təəssüratları yalnız ona 
məxsus xüsusi məharətlə verə bilirdi. Onun "Qədim atəş" (1967), "Odlu torpaq", 
"Əbədi məşəllər", "Abşeron tağı" (1970) mənzərələrində fərdi təəssüratdan doğan 
lirik hisslər, həyəcanlar həlledici rol oynayır. 
Azərbaycanımızın müxtəlif rayonlarını qarış-qarış gəzən rəssam bir çox 
təbiət mənzərələri yaratmışdır. Rəssamı ilhama gətirən təbiət motivləri 
rəngarəngdir. O, səfalı dağ mənzərələrini, meyvə bağlarını, bərəkətli pambıq 
tarlalarını, baharın gözəlliyini, payızın qızılı rənglərini dönə-dönə, hər dəfə də 
vurğunluqla tərənnüm etmişdir. "Doğma düzənliklər" (1957), "Gölməçələrdə 
ördəklər" (1955) şairanə mənzərələrində Lənkəranın təbiətini əks etdirən rəssam 
"Yuxarı Daşaltı" (1955), "Cıdır düzü" (1957), "Dumanlı dağlar" (1957), "Yaşıl 
xalça" (1957) lövhələrində Qarabağın səfalı yerlərini fırçasının möcüzəsi ilə kətan 
üzərində canlandırmışdır. 
Müşahidəçi rəssam hər dəfə yeni-yeni mənzərə motivləri tapır, təbiətin 
gözəlliklərini insan əməyi ilə əlaqələndirirdi. Bu mənada rəssamın Abşeron 
təbiətinə həsr etdiyi "Neft daşları" mənzərə silsiləsi onun yaradıcılığında xüsusi yer 
tutur. Həmin silsilə Xəzərdə salınmış əfsanəvi neft şəhəri haqqında poetik təsəvvür 
yaradır. Bəhlulzadənin gərgin yaradıcılıq axtarışlarının məhsulu olan "Xəzər 
gözəli" (1960), "Suraxanı atəşgahı" (1970), "Əfsanəvi torpaq" (1971) əsərlərində 
rəssam tədricən rəng palitrasını zənginləşdirmiş, koloritin dekorativliyinə nail 
olmuşdur. "Xəzər üzərində axşam" (1958) mənzərəsi rəssamın geniş şöhrət 
qazanmış əsərlərindəndir. Mavi, gümüşü dumanlar arasından göy dənizin səthi 
üzərində yüksələn əfsanəvi estakada və neft buruqları sanki zühur edir. Bu qəribə 
mənzərə təbiətin sənaye ilə vəhdətini göstərən şairanə nəğmə kimi səslənir. 
Səttar Bəhlulzadənin lirik, poetik mənzərələr ustası olmasını 1947 - 1953-
cü illərdə yaratdığı "Qudyalçay sahili", "Qudyalçay vadisi", "Qızbənövşəyə gedən 
yol", həmçinin "Kəpəzin göz yaşları" (1965), "Vətənimin baharı" (1967), 
"Azərbaycan nağılı" (1970), "Şahnabat" (1973), "Naxçıvan. Axşamçağı Ordubad 
bağlarında" (1974) mənzərələri birmənalı şəkildə təsdiqləmişdir. O, real mənzərə 
motivlərini rəssam təxəyyülünün məhsulu olan şərti təsvir formaları ilə 
316 
 
Azərbaycan musiqisinin inkişafında Fikrət 
Əmirovun yaradıcılığı mühüm yer  tutur. Onun 
əsərlərində xalqın tarixi keçmişi və müasir həyatı 
dolğun əksini tapmışdır. Bəstəkarın musiqisi üçün 
dramatik, yumoristik obrazlar, xüsusilə lirik-psixoloji 
lövhələr səciyyəvidir. Fikrət Əmirovun yaradıcılığında 
Azərbaycan milli musiqi ənənələri ilə dünya  musiqi 
mədəniyyətinin nailiyyətləri üzvi şəkildə birləşmişdir.  
Azərbaycan tarixinə Fikrət Əmirov 
yaradıcılığı  musiqi sənətinin müxtəlif  janrlarını əhatə 
edən görkəmli bəstəkar  kimi daxil olmuşdur.  
əlaqələndirməyi bacarmışdır. Mənzərələrin koloritində açıq rənglərin vəhdəti (ağ, 
mavi, çəhrayı, yaşıl və s.) əsas yer tutur. "Muğanda bahar" (1961), "Bağlar 
arasında" (1960), "Çiçəklənən torpaq" (1960), "Torpağın arzusu" (1964), "Nağıl" 
(1970) və s. əsərlərində doğma torpağa və onu dəyişdirən zəhmət adamlarına 
hədsiz məhəbbət elə ilk baxışdaca aşkar duyulur. 
Məhsuldar fəaliyyətinə və yüksək sənətinə görə Azərbaycan SSR 
əməkdar incəsənət xadimi (1960), Azərbaycan SSR xalq rəssamı (1963) fəxri 
adlarına layiq görülmüş rəssama 1972-ci ildə yekdilliklə Azərbaycan SSR Dövlət 
mükafatı verilmişdir. O, 2 Qırmızı Əmək Bayrağı ordeni və medallarla təltif 
edilmişdir. 
Səttar Bəhlulzadənin tabloları respublika, ümumittifaq, habelə rəssamın 
fərdi sərgilərində göstərilmiş, Əlcəzair, Misir, Livan, Suriya, Tunis, Norveç, 
Almaniya, Çexiya, Bolqarıstan, Macarıstan, Rumıniya, İraq, Kuba, Kanada, 
Belçika, Fransa, Yaponiya və s. ölkələrdə keçirilən sovet təsviri sənəti sərgilərində 
nümayiş etdirilmişdir. 
1964-cü ildə Praqada onun qrafika əsərlərindən ibarət fərdi sərgisi təşkil 
olunmuşdur. Hal-hazırda Səttar Bəhlulzadənin əsərləri R.Mustafayev adına 
Azərbaycan Dövlət İncəsənət Muzeyində və Azərbaycan Dövlət Şəkil 
Qalereyasında, eləcə də Moskva və s. şəhərlərin muzeylərində və çox böyük 
hissəsi şəxsi kolleksiyalarda saxlanılır. 
Görkəmli Azərbaycan rəssamı, müasir Azərbaycan boyakarlıq sənətində 
mənzərə janrının yaradıcılarından və ən böyük ustadlarından biri Səttar Bəhlulzadə 
1974-cü ildə Moskvada vəfat etmiş, Əmircana gətirilərək doğma kəndində dəfn 
olunmuşdur. 
 
Fikrət Əmirov 
   (1922-1984) 
 
 
317 
 
Fikrət Məşədi Cəmil oğlu Əmirov 1922-ci ildə Azərbaycanın Gəncə şəhərində 
anadan olmuşdur. Əslən şuşalı olan atası Məşədi Cəmil Azərbaycanın tanınmış 
tarzəni, bəstəkarı idi. Musiqiçi kimi Mir Möhsün Nəvvabın musiqi məclislərində 
püxtələşən Məşədi Cəmil Pribaltikada işlədiyi dövrdə bir çox Azərbaycan 
muğamlarını qrammofon vallarına yazmış, bəzi muğamları İstanbulda nota 
salmışdır. O, Azərbaycan musiqi təhsil ocaqlarının yaradılmasında da böyük rol 
oynamışdır. 
F.Əmirov ilkin təhsilini Gəncədə (sovet dövründə bu şəhər Kirovabad 
adlanırdı) almış, burada Musiqi Məktəbinin tar sinfini bitirmişdir. Daha sonra 1938 
- 1939-cu illərdə o, Bakıya köçərək Bakı Musiqi Məktəbində oxumuşdur. Fikrət 
Əmirov ciddi şəkildə hazırlaşmağa başlamış, lakin 1941-ci ildə faşist 
Almaniyasının SSRİ-yə hücumu onun planlarını dəyişmişdir. Yüz minlərlə 
Azərbaycanlı kimi, F.Əmirov da cəbhəyə yollanmış və vətəndaşlıq borcunu 
layiqincə yerinə yetirərək qələbə ilə vətənə dönmüşdür. Bir neçə sənət dəyişdikdən 
sonra, nəhayət, musiqiyə olan həvəsi üstün gəlir və o, yarımçıq qoyduğu işi davam 
etdirmək qərarını verir. Fikrət Əmirov Azərbaycan Dövlət Konservatoriyasına 
daxil olur və 1948-ci ildə professor B.Zeydmanın bəstəkarlıq sinfini 
müvəffəqiyyətlə bitirir. Hələ təhsil aldığı illərdə o, "Ürəkaçanlar" və "Gözün 
aydın" musiqili komediyalarını yazır. Əsərlərinin yüksək səviyyəsini nəzərə alaraq 
onu Azərbaycan Dövlət Filarmoniyasına bədii rəhbər təyin edirlər. Həmin dövrdə 
yazdığı konsertləri onun xalq mahnı və rəqslərinin üslub xüsusiyyətlərindən necə 
sənətkarlıqla istifadə etdiyini göstərir və F.Əmirov özünü instrumental konsert 
janrında yazan ilk Azərbaycan bəstəkarı kimi tanıdır. 
F.Əmirovun simfonik yaradıcılığı rəngarəngdir. 1947-ci ildə yazdığı 
"Nizami" simli simfoniyası fəlsəfi mahiyyət kəsb edir, öz lirizmi, təsirliliyi, aydın 
və incə musiqi üslubu ilə fərqlənir. O həm də simfonik muğam janrının yaradıcısı 
kimi tanınır. "Şur" və "Kürd ovşarı" simfonik muğamlarında ilkin mənbəyə istinad 
edərək bu əsərləri özünəməxsus bəstəkarlıq texnikası, yaradıcı təxəyyülü ilə 
zənginləşdirmiş, orkestr boyalarının əlvanlığına nail olmuşdur. F.Əmirovun 
yaradıcılıq axtarışları qiymətləndirilmiş və o, 1949-cu ildə SSRİ Dövlət mükafatına 
layiq görülmüşdür. 
Onun 1950-ci ildə yazdığı "Azərbaycan süitası" aşıq musiqisi 
intonasiyalarını, xalq rəqslərinin oynaq, gümrah ruhunu ifadə edir. 1953-cü ildə 
Fikrət Əmirov şah əsərlərindən biri olan "Sevil" operasını yazır. C.Cabbarlının 
eyniadlı pyesi üzrə yazılmış bu opera sovet operaları sırasında görkəmli yer tutur. 
Lirik-psixoloji səpkidə bəstələnmiş "Sevil" operasında qəhrəmanların taleyi 
inqilabi hadisələrlə sıx əlaqədə verilmişdir. Operada qəhrəmanın daxili aləmi, onun 
azadlığa, yeni həyata qovuşması parlaq musiqi dili ilə göstərilmişdir. Opera 
dramaturji yığcamlığı, xalq ruhuna yaxın gözəl melodiyaları ilə səciyyələnir. 
318 
 
"Sevil" operası Moskvada P.İ.Çaykovski adına konsert zalında Ümumittifaq 
Radiosu və Televiziyasının simfonik orkestri, xoru və solistləri tərəfindən 1963-cü 
ildə rus dilində ifa olunmuş, 1970-ci ildə ekranlaşdırılmış, 1977-ci ildə 
Səmərqənddə tamaşaya qoyulmuşdur. 
1957-ci ildə F.Əmirov E.Nəzirova ilə birgə ərəb mövzuları əsasında 
fortepiano ilə orkestr üçün konsert yazır. Bu konsertin təravətli musiqisi, 
orkestrovkası və fortepiano partiyasındakı orijinal tapıntılar diqqəti xüsusilə cəlb 
edir. Bəstəkar kamera-vokal və instrumental musiqi janrında da bir sıra maraqlı 
əsərlərin müəllifidir. Fortepiano üçün 2 prelüd, "12 miniatür", Ü.Hacıbəyov və 
A.Zeynallının xatirəsinə həsr edilmiş elegiyalar, variasiyalar, uşaq lövhələri, 2 
ekspromt və s. instrumental əsərləri, "Ulduz", "Gülərəm gülsən", "Azərbaycan 
elləri", "Mən səni araram", "Reyhan", "Gülür ellər" və s. romans və mahnıları 
Azərbaycan musiqi xəzinəsinin inciləridir. 
Fikrət Əmirov "Şeyx Sənan", “905-ci ildə", "Vaqif”, "Xanlar", "Cavanşir" 
və s. dram tamaşalarına, "Səhər", "Böyük dayaq", "Mən ki gözəl deyildim" və s. 
kinofilmlərə yaddaqalan musiqi bəstələmişdir. 
1956 - 1959-cu illərdə Azərbaycan Opera və Balet Teatrının direktoru 
işləmiş F.Əmirov XX əsrin 60-cı illərində yazdığı yeni-yeni əsərləri ilə 
dinləyiciləri sevindirməkdə davam edirdi. Kompozisiyasına görə simfonik 
muğamların süita-rapsodiyasını xatırladan "Azərbaycan kapriççiosu", "Simfonik 
rəqslər" sübut edirdi ki, muğam janrını simfonikləşdirmə sahəsində Əmirov 
əvəzsiz sənətkardır. "Gülüstan - Baytı-Şiraz" simfonik muğamında o, muğam 
şöbələrinin kontrast ardıcıllığı prinsipini saxlamış, melodikasını kiçik lövhələrlə 
şərh edərək muğamı sərbəst inkişaf etdirmişdir. 1959-cu ildə Azərbaycan 
Bəstəkarlar İttifaqının katibi seçilən F.Əmirov 1965-ci ildə SSRİ xalq artisti fəxri 
adına layiq görülmüşdür. 
XX əsrin 70-ci illərində yazdığı əsərlərdə bəstəkar bu ənənəni davam 
etdirmişdir. "Nəsimi dastanı"nda o, xoreoqrafik poeması üçün faciəvilik, orijinal 
musiqi obrazları, dərin musiqi dramaturgiyasını ifadə edə bilmişdir. Onun "Xəzəri 
fəth edənlər" vokal-xoreoqrafik poeması Azərbaycan zəhmətkeşlərinin fədakar 
əməyinə həsr olunmuşdur. 1974-cü ildə Azərbaycan SSR Dövlət mükafatına layiq 
görülən bəstəkar həmin ildə SSRİ Bəstəkarlar İttifaqının katibi seçilmişdir. 
Fikrət Əmirovun əsərləri, xüsusilə simfonik muğamları Niyazi 
(Azərbaycan), K.Rojdestvenski (Rusiya), L.Stokovski (ABŞ), Ş.Münş (Fransa), 
K.Abendrot (Almaniya) kimi məşhur dirijorların repertuarına daxil olmuş, SSRİ-
nin və bir çox xarici ölkələrin konsert salonlarında səslənmişdir. Fəaliyyəti 
illərində F.Əmirov Lenin ordeni və 2 dəfə Qırmızı Əmək Bayrağı ordeni ilə təltif 
edilmişdir. 
319 
 
Azərbaycan, eləcə də dünya musiqi sənətinin 
inkişafında mühüm rol oynamış şəxslər arasında 
Qara Qarayevin adı xüsusi qeyd olunur 
Fəaliyyəti dövründə opera, balet, kantata, 
kinofilmlər və dram əsələrində milli musiqi ilə 
klassik və müasir musiqi üslublarının üzvi 
birliyinə, mövzuların romantik şərhinə nail 
olmuşdur.  Qara Qarayev müasir Azərbaycan 
bəstəkarlıq məktəbinə başçılıq etmişdir. Bir çox 
Azərbaycan bəstəkarları onun yetirmələridir. 
Azərbaycan tarixinə Qara Qarayev istedadlı 
bəstəkar, görkəmli musiqişünas, pedaqoq və 
ictimai xadim kimi daxil olmuşdur.  
 
 
Fikrət Əmirovun yaradıcılığı Azərbaycan musiqisinin inkişafında mühüm 
rol oynamışdır. Onun əsərlərində xalqın tarixi keçmişi və müasir həyatı dolğun 
əksini tapmışdır. Bəstəkarın musiqisi üçün dramatik, yumoristik obrazlar, xüsusilə 
lirik-psixoloji lövhələr səciyyəvidir. Azərbaycan musiqi folklorunu dərindən duyan 
bəstəkarın əsərləri milli musiqiyə xas intonasiya və ritmlərlə zəngindir. 
F.Əmirovun yaradıcılığında Azərbaycan milli musiqi ənənələri ilə dünya musiqi 
mədəniyyətinin nailiyyətləri üzvi şəkildə birləşmişdir. Azərbaycan xalq 
musiqisinin bir çox nümunələrini nota salıb işləməkdən başqa, Əmirov ərəb musiqi 
intonasiyaları və ritmlərindən bəhrələnərək "Min bir gecə" baletini yazmışdır. 
Fikrət Əmirov 1984-cü ildə Bakıda vəfat etmiş və Fəxri xiyabanda dəfn 
olunmuşdur. 
 
   Qara Qarayev 
    (1918-1981) 
 
 
Qara Əbülfəz oğlu Qarayev 1918-ci ildə Bakıda anadan olmuşdur. Atası 
Azərbaycanın tanınmış uşaq həkimi, respublikada qadın alicə müəssisələrinin 
təşkilatçılarından biri olmuşdur. Uşaqda musiqiyə olan hədsiz həvəsi gördükdə ona 
həyatda seçdiyi yolla getməsinə maneçilik törətməmişdir. 
Qara Qarayev ilk musiqi təhsilini Azərbaycan Dövlət Konservatoriyası 
nəzdindəki fəhlə fakültəsində almışdır. Bu fakültə ilkin musiqi təhsili verməklə 
bərabər, dinləyicilərini konservatoriyaya daxil olmaq üçün hazırlayırdı. 1933 - 
1938-ci illərdə Qara Qarayev həmin konservatoriyada müvəffəqiyyətlə 
oxumuşdur. Burada ona tanınmış müəllimlər, məsələn, bəstəkarlıq üzrə R.Rudolf, 
Azərbaycan xalq musiqisinin əsasları üzrə Ü.Hacıbəyli dərs demişdir. Artıq bu 
320 
 
dördə o özünün ilk musiqi əsərlərini yaratmağa başlamışdır. 1938-ci ildə yazdığı 
"Könül mahnısı" kantatası Azərbaycan musiqisində yeni düşüncəli bəstəkarın 
doğulmasını göstərdi. 
XX əsrin 40-cı illərinin 2-ci yarısı Q.Qarayevin yaradıcılığının 
yetkinləşmə dövrü olmuşdur. Bu dövrdə P.Çaykovski adına Moskva 
Konservatoriyasında D.Şostakoviçin bəstəkarlıq sinfində təhsil alan Q.Qarayevin 
yaratdığı musiqi əsərlərinin əksəriyyəti faşizm üzərində qazanılmış qələbə və bu 
qələbədə Azərbaycan xalqının rolunun tərənnüm edilməsi ilə bağlı olmuşdur. O, 
1943 və 1946-cı illərdə 1-ci və 2-ci simfoniyalarını yazmış, 1945-ci ildə isə 
C.Hacıyevlə birgə "Vətən" operasını bitirmişdir. 
1946-cı ildə P.Çaykovski adına Moskva Konservatoriyasında təhsilini 
başa vurduqdan sonra vətənə qayıdan Qara Qarayev Azərbaycan Dövlət 
Konservatoriyasında dərs deməyə başlamışdır. Bəstəkarın yazdığı musiqi əsərləri 
dərin ideya-fəlsəfi məzmunu ilə dinləyiciləri cəlb edirdi. 1947-ci ildə yazdığı və 
zərifliyi ilə seçilən simli kvartetində aşıq və muğam sənəti xüsusiyyətləri əksini 
tapmışdır. Bəstəkarın melodik dilinin səlisliyi və ifadəliliyi ilə səciyyələnən "Leyli 
və Məcnun" simfonik poemasında Nizaminin eyniadlı əsərinin humanist ideyası 
ustalıqla ifadəsini tapmışdır. Yaratdığı əsərlərə görə Qara Qarayev 2 dəfə - 1946 və 
1948-ci illərdə SSRİ Dövlət mükafatına layiq görülmüşdür. 
Bəstəkar 1952-ci ildə "Yeddi gözəl" baletini Nizaminin eyniadlı poeması 
üzrə yazır. Bu balet sovet musiqisinin ən yüksək nailiyyətlərindən biri kimi 
qiymətləndirilir. Baletdə milli musiqinin məqam-intonasiya sistemi və balet 
janrının xüsusiyyətlərindən məharətlə istifadə olunmuşdur. Onun musiqisində janr 
lövhələri ilə epiklik, psixologizm ilə faciəvi pafos, lirika ilə qrotesk vahid 
dramaturji konsepsiyaya tabe olmaqla vəhdət təşkil edir. 1952-ci ildə tamamladığı 
"Alban rapsodiyası"nda Q.Qarayev M.Qlinka və A.Rimski-Korsakovun simfonik 
lövhələrinə xas ənənələri inkişaf etdirmişdir. O, melodiya, ritm, məqam, 
polifoniya, orkestr palitrası, musiqi forması sahəsində yeni ifadə vasitələri 
axtarırdı. Onun novatorluq axtarışları Azərbaycan xalqının musiqi təfəkkürü 
xüsusiyyətlərinə, eləcə də ötən əsrlərin bəstəkarlıq məktəbləri və musiqi 
cərəyanlarının ən yaxşı nailiyyətlərinə əsaslanırdı. 
Bəstəkarın P.Abrahamsın eyniadlı romanı üzrə 1958-ci ildə yazdığı 
"İldırımlı yollarla" baleti onun yaradıcılığında tam yeni mərhələ idi. O bu janrda 
ilk dəfə olaraq Cənubi Afrika xalqlarının azadlıq mübarizəsini təsvir etmiş, zəngin 
obrazlar yaratmışdır. Q.Qarayev Cənubi Afrika musiqi folkloruna həssaslıqla 
yanaşmış, onu müasir musiqinin mürəkkəb ifadə vasitələri ilə işləmişdir. 
1953-cü ildə Azərbaycan SSR Bəstəkarlar İttifaqının sədri seçilən Qara 
Qarayev müasir Azərbaycan bəstəkarlıq məktəbinə başçılq etmişdir. R.Hacıyev, 
A.Babayev, A.Məlikov, H.Xanməmmədov, X.Mirzəzadə, V.Adıgözəlov və digər 
321 
 
Azərbaycan bəstəkarları onun yetirmələridir. Elmi fəaliyyətlə məşğul olan bəstəkar 
Azərbaycan musiqisinin inkişafı problemlərinə həsr olunmuş bir çox məqalə və 
məruzələr yazmışdır. O həmçinin Ü.Hacıbəylinin, S.Prokofyevin, D.Şostakoviçin 
yaradıcılığına həsr olunmuş bir sıra elmi əsərlərin də müəllifidir. 1957-ci ildə 
konservatoriyanın professoru, 1959-cu ildə Azərbaycan SSR Elmlər 
Akademiyasının akademiki seçilən Q.Qarayev 1959-cu ildə həm də SSRİ xalq 
artisti fəxri adına layiq görülmüşdür. 
Əksər əsərlərində insanın gözəllik uğrunda mübarizəsini göstərməyə 
çalışan bəstəkar əsrin ictimai problemlərini də ustalıqla açmışdır. Bununla belə, 
böyük bəstəkar dövrün tələbinə uyğun bir sıra musiqi əsərləri də yaratmışdır. 
Onların sırasında S.Vurğunun sözlərinə yazdığı "Zamanın bayraqdarı" kantatası 
(1959), "Klassik süita" (1967), 26 Bakı komissarının xatirəsinə həsr olunmuş oda 
(1968) və V.İ.Leninin anadan olmasının 100 illiyinə həsr olunmuş oratoriya-
plakatı (1970) göstərilə bilər. Qara Qarayevin musiqi dili sahəsinə gətirdiyi 
yeniliklər Azərbaycan, eləcə də dünya musiqisinin inkişafında mühüm rol 
oynamışdır. Onun kamera orkestri üçün yazdığı 3-cü simfoniyası (1965), skripka 
ilə orkestr üçün konserti (1967), "Zəriflik" monooperası (A.Barbüsün novellaları 
əsasında, 1971), "Dostluq himni" kantatası (1972), "Coşqun qaskoniyalı" müzikli 
(E.Rostanın "Sirano de Berjerak" pyesi əsasında, 1973) bunu bir dafa sübut edir. 
1962-ci ildə SSRİ Bəstəkarlar İttifaqının katibi seçilən Qara Qarayev 
1967-ci ildə Lenin mükafatına layiq görülmüşdür. 
Qara Qarayev kinofilmlərə və dram əsərlərinə yazılmış müxtəlif mövzulu 
süitaların müəllifidir. "Rəqs müəllimi", "Nikbin faciə", "Qəribə adam", "Antoni və 
Kleopatra" dramlarına yazdığı musiqilər konkret süjet əsasında yaradılmasına 
baxmayaraq, hər biri müstəqil əsər kimi şöhrət qazanmışdır. "Tarixin ibrət dərsi", 
"Uzaq sahillərdə", "Mateo Falkone", "Qoyya", "Xəzər neftçiləri haqqında dastan", 
"Vyetnam", "Dənizi fəth edənlər", "Don Kixot" kinofilmlərinə yazdığı musiqilər 
həm də janr etibarilə orijinaldır. 
Klassik ənənələrə xüsusi diqqət verməklə yanaşı, ən müxtəlif formalara 
müraciət edən müəllif kütləvi mahnı və estrada musiqi janrlarında da əsərlər 
yaratmışdr. 
Qara Qarayevin musiqisi ümumdünya şöhrəti qazanmış, baletləri SSRİ-
nin və bir sıra dünya teatrlarının səhnələrində tamaşaya qoyulmuşdur. 1978-ci ildə 
Sosialist Əməyi Qəhrəmanı adına layiq görülən bəstəkar 2 dəfə Lenin ordeni, 
həmçinin Oktyabr İnqilabı və Qırmızı Əmək Bayrağı ordenləri ilə də təltif 
edilmişdir. 
Qara Qarayev 1981-ci ildə Bakı şəhərində vəfat etmiş və Fəxri xiyabanda 
dəfn olunmuşdur. 
 
322 
 
Hal-hazırda “səhnə şousu”, “musiqi 
performansı” və bu kimi əcnəbi terminlərlə 
bildirən musiqi tamaşa  janrını ilk dəfə 
Azərbaycan səhnəsinə görkəmli xanəndə 
Rəşid Behbudov gətirmişdir. Maraqlıdır ki, o 
bir  çox mahnılarını kiçikmetrajlı sujetli film 
kimi lentə köçürürdü. Azərbaycan opera və 
estrada  müğənnisi, xalq  mahnılarının gözəl 
ifaçısı, lirik tenor Rəşid  Behbudov 
Azərbaycan vokal məktəbinin ən görkəmli 
nümayəndələrindəndir.  
Azərbacan tarixində Rəşid 
Behbudov müsiqişünas,  öz mahnıları ilə bəzi 
Azərbaycan filmlərini şöhrət gətirmiş 
kinoaktyor kimi daxil olmudşur. 
  
 
Rəşid Behbudov 
   (1915-1988) 
Rəşid Məcid oğlu 
Behbudov 1915-ci ildə Tiflis 
şəhərində dünyaya göz açmışdır. Onun atası, əslən şuşalı olan Məcid Behbudov 
Azərbaycan xalq mahnılarının mahir bilicisi və ifaçısı kimi tanınmışdır. Orta 
məktəbi Tiflisdə bitirdikdən sonra Rəşid elə buradaca 1930-cu ildə ifaçılıq 
fəaliyyətinə başlamışdır. 
1938-ci ildə Rəşid Behbudov Yerevan filarmoniyasının rəhbərliyindən 
dəvət alır. O zaman bir çox Azərbaycan sənətçiləri bu şəhərdə yaşamış və 
işləmişdir. Onların yaratdıqları həmin əsərlərin bir çoxunu indi ermənilər öz 
adlarına çıxırlar. 
Rəşid Behbudov 1938-ci ildən Yerevan filarmoniyasının solisti olmuş, 
həmçinin Ermənistan Dövlət Opera və Balet Teatrında çıxış etmişdir. Çoxlu sayda 
azərbaycanlının yaşadığı Yerevanda onun hər konserti alqışlarla qarşılanırdı. 
Bununla belə, gənc müğənni erməni mədəniyyət xadimlərinin qısqanclığı ilə 
üzləşirdi. Burada Azərbaycanlı sənətçinin inkişafı üçün şəraitin olmadığını görən 
müğənni Bakıya köçür. Azərbaycan Dövlət Filarmoniyasının solisti Rəşid 
Behbudov gərgin əməyi sayəsində 1946-cı ildə SSRİ Dövlət mükafatı laureatı olur. 
O həmçinin M.F.Axundov adına Azərbaycan Dövlət Opera və Balet Teatrının 
solisti kimi də çıxış etməyə başlayır. Rəşid Behbudovun bir müğənni kimi təkcə 
Azərbaycanda deyil, ondan kənarlarda da tanınması məhz bu teatr və 
filarmoniyanın adı ilə bağlı olmuşdur. 
323 
 
Azərbaycan xalq mahnılarının, Azərbaycan bəstəkarlarının vokal 
əsərlərinin SSRİ-də, həmçinin xarici ölkələrdə populyarlaşmasında Rəşid 
Behbudovun xidmətləri böyükdür. Bununla bərabər, onun repertuarına SSRİ və 
dünya xalqlarının, eləcə də özünün mahnıları da daxil idi. O, dünyanın bir çox 
ölkələrində ya qastrollarda olduqda və ya tədbirlərdə iştirak etdikdə həmin ölkənin 
dilində azı bir-iki mahnı oxuyurdu. Belə ki, onun repertuarında 50-dən artıq xarici 
mahnı var idi. 
Zəngin çalarlı gözəl səsə malik olan müğənni lirik tenor idi. Peşəkar 
musiqiçilər qeyd edirlər ki, onun ifaçılığına hisslərin təbiiliyi və dolğunluğu, 
həmçinin səmimilik xasdır. Əksər Azərbaycan xanəndələri üçün səciyyəvi olan 
improvizəetmə xüsusiyyəti Rəşid Behbudovun yaradıcılığında özünü orijinal 
şəkildə göstərmişdir. Onun ifa etdiyi hər bir musiqi əsəri tamaşa təəssüratı 
bağışlayır, dinləyci sanki həmin musiqi əsərində söylənilənləri öz gözləri ilə 
görürdü. R.Behbudovun ifasında məşhur opera partiyaları özünəməxsus tərzdə elə 
bir sənətkarlıqla səslənir ki, ondan sonra bu partiyalar ya "Rəşidin mahnıları", ya 
da "Rəşidin partiyası" adı ilə tanınırdı. Belə ki, o, Azərbaycan Opera və Balet 
Teatrında F.Əmirovun "Sevil" operasında Balaş, Ü.Hacıbəylinin "Arşın mal alan" 
operasında Əsgər partiyalarının ən mahir ifaçısı idi. Opera ustası kimi o, Moskva 
Dövlət Musiqili Teatrına dəvət almış və bir müddət orada çalışmışdır. 
Rəşid Behbudov kino aktyoru kimi də özünü sınamışdır. 1945-ci ildə 
onun iştirakı ilə çəkilən "Arşın mal alan" bədii filmində o, baş rolu ifa etmişdir. 
Kim dünyanın hər yerində, onlarca ölkədə nümayiş etdirilmiş, baş rolun ifaçısına 
böyük şöhrət gətirmişdir. Gözəl aktyor ansamblı, Şərq əlvanlığı, Azərbaycan 
musiqiləri bu filmi şedevr əsərlərdən birinə çevirmişdir. Azərbaycan kinosu məhz 
bu filmlə (rejissor - R.Təhmasib) dünya ekranlarına çıxmışdır. 
1958-ci ildə R.Behbudov "Sevimli mahnı" bədii filmində çəkilmişdir. Ona 
əsl tamaşaçı məhəbbəti qazandıran kino əsəri "Bəxtiyar" bədii filmi olmuşdur. 
Sadə bir azərbaycanlı oğlanın səsi və işgüzarlığı sayəsində hamı tərəfindən sevilən 
müğənni olmasına həsr edilən bu filmin bir çox parçaları avtobioqrafikdir və 
R.Behbudovun sənət yolunu qismən də olsa əks etdirir. Kinofilmdə onun ifasında 
səslənmiş mahnılar tezliklə xalq arasında populyarlıq qazanmışdır. 1974-cü ildə 
Rəşid Behbudov "1001-ci qastrol" bədii filmində çəkilmişdir. 
Azərbaycan Opera və Balet Teatrının və Azərbaycan Dövlət 
Filarmoniyasının yazılmamış qanunlarına əsasən, onlar klassik musiqi əsərlərinin 
ifasını tələb edirdilər. R.Behbudov isə klassik musiqi ilə bərabər, xalq mahnılarını, 
eləcə də estrada janrında yazılmış mahnıları da ifa etmək istəyirdi. Qeyd etmək 
lazımdır ki, bu tipli mahnıları ifa etmək üçün Azərbaycanda o dövrdə xüsusi 
musiqi ocağı yox idi. 1957-ci ildə Rəşid Behbudov Azərbaycan Dövlət Konsert 
Ansamblının yaradılmasına nail oldu. Burada o xoşladığı və xalq tərəfindən 
324 
 
rəğbətlə qarşılanan janrlarda mahnılar yaratmaq imkanı qazandı. O həmin 
ansamblın ilk rəhbəri olmuş və 1959-cu ilədək bu vəzifədə çalışmışdır. Sovet 
rejiminin sərt və mənasız qanunları çərçivəsindən çıxmaq, azad, sərbəst yaratmaq 
istəyi onu müxtəlif yollar axtarmağa vadar edirdi. 
1959-cu ildə R.Behbudova SSRİ xalq artisti fəxri adı verilmişdir. 1966-cı 
ildə Rəşid Behbudov özünün təşkil etdiyi Azərbaycan Dövlət Mahnı Teatrını 
yaradır və özü də teatrın həm solisti, həm də bədii rəhbəri olur. O dövrdə SSRİ-də 
bu səpkili teatr yox idi. Teatrda musiqi və estrada sənətinin müxtəlif janrları ilə 
balet, pantomima və s. üzvi surətdə birləşdirilirdi. Hal-hazırda "səhnə şousu", 
"musiqi perfonmansı" və bu kimi əcnəbi terminlərlə bildirilən musiqi-tamaşa 
janrını ilk dəfə R.Behbudov Azərbaycan səhnəsinə gətirmişdir. Teatrda hazırlanan 
hər bir mahnı doğrudan da tamaşa kimi qəbul edilirdi. Bəli, o, musiqinin gələcək 
inkişaf mərhələlərini qabaqcadan, uzaqgörənliklə duymuşdu. Maraqlıdır ki, teatrda 
hazırlanan bir çox mahnılar kiçikmetrajlı süjetli film kimi lentə köçürülürdü. Bu tip 
filmlərə hal-hazırda "klip" və "videoklip" deyilir. 
Rəşid Behbudov Albaniya, Bolqarıstan, Belçika, Misir, Efiopiya, 
Hindistan, Çin, Finlandiya, İraq, İran, Türkiyə, Çili, Argentina və s. ölkələrdə 
qastrollarda olmuş, onun iştirakı ilə keçirilən konsertlər irqindən və milliyyətindən 
asılı olmayaraq bütün insanlar tərəfindən böyük rəğbətlə qarşılanmışdır. 
1987 - 1988-ci illərdə Azərbaycanda milli-azadlıq hərəkatı başlayanda, 
onu boğmaq məqsədi ilə mürtəce qüvvələr "Qarabağ problemi" adlı uydurma 
problem ortaya atanda, Ermənistandan milyonlarla soydaşımız qovulanda Rəşid 
Behbudov böyük sarsıntılar keçirdi. Əslən qarabağlı olan, uzun müddət 
Ermənistanda fəaliyyət göstərmiş, xalqların dostluğuna səmimi-qəlbdən inanmış 
bir insana həmin hadisələr olduqca böyük əzab verdi və onun səhhətinə mənfi təsir 
göstərdi. Nəticədə görkəmli müğənnimiz 1988-ci ildə vəfat etdi və Fəxri xiyabanda 
dəfn olundu. 
 
 
 
 
 
 
 
 
 
 
 
 
325 
 
Sovet dövründə Azərbaycan  
dramaturgiyasının inkişafında böyük 
xidmətləri olan  görkəmli sənətkarlar  
sırasında İlyas  Əfəndiyevin adı xüsusi qeyd 
olunur. O, yaradıcılığa nəsr əsələri ilə başlasa  
da, sonralar  dramaturgiyaya daha  çox meyl 
etmişdir. İlyas  Əfəndiyevin dram əsərləri çox 
böyük uğrla  tamaşaya  qoyulmuşdur.  
Azərbaycan  tarixinə İlyas Əfəndiyev 
görkəmli yazıçı, lirik-psixoloji üsluba  
üstünlük verən dramaturq  kimi daxil 
olmuşdur.  
 
 
İlyas Əfəndiyev 
  (1914-1996) 
İlyas Məhəmməd oğlu Əfəndiyev 1914-cü ildə Azərbaycanın qədim 
Qaryagin rayonunda anadan olmuşdur. O dövrdə Şimali Azərbaycan Rusiya 
imperiyasının tərkibində olduğundan İ.Əfəndiyevin doğma şəhəri XIX əsrdə rus 
generalı Qaryaginin şərəfinə Qaryagin şəhəri adlanırdı. 1918-ci ildə Azərbaycan 
Cümhuriyyəti hökumətinin müvafiq qərarı ilə Qaryagin şəhərinə onun tarixi adı – 
Cəbrayıl - qaytarıldı. Burada ona təhsilini başa vuran İ.Əfəndiyev bir az işlədikdən 
sonra XX əsrin 30-cu illərində Bakıya gəlir. O, müəllim olmaq arzusunda idi. 
1938-ci ildə İlyas Əfəndiyev V.İ.Lenin adına Azərbaycan Pedaqoji 
İnstitutunun (indiki Azərbaycan Dövlət Pedaqoji Universiteti) coğrafiya fakültəsini 
bitirir. Lakin o özünü daha çox yazıçılıqda sınayır. Belə ki, yazdığı ilk kiçikhəcmli 
əsərləri dost-tanışları tərəfidən rəğbətlə qarşılandığından o, peşəkar yazıçılara 
müraciət edir və müsbət rəy alır. 
1939-cu ildə onun "Kənddən məktublar" adlı ilk povest və hekayələr 
kitabı işıq üzü gördü. Bu, gənc yazar üçün böyük hədiyyə idi. Kitabdakı "Qarımış 
oğlan", "Uxajor", "Mirzə İman" və s. hekayələrdə yazıçı XX əsrin 30-cu illərində 
Azərbaycan kəndinin adamları arasındakı münasibətlərdən bəhs edir, mənəvi 
təmizlik məsələlərinə xüsusi fikir verir. İ.Əfəndiyev ixtisası üzrə işləyir və boş 
vaxtlarında yazıçılıqla məşğul olurdu. Sonralar o, "Ədəbiyyat qəzeti", "İnqilab və 
mədəniyyət" jurnalının redaksiyalarında, Azərbaycan Radio Komitəsində, 
kinostudiyada və Azərbaycan Yazıçılar İttifaqında müxtəlif vəzifələrdə çalışmışdır. 
II Dünya müharibəsi dövründə yazdığı hekayələr "Aydınlıq gecələr" 
kitabında toplanaraq 1945-ci ildə nəşr edildi. Böyük rezonans doğuran kitab 
ictimaiyyətə yeni, istedadlı bir yazıçının gəlişindən xəbər verirdi. "Durna", "Sən ey 
qadir məhəbbət", “Tar” hekayələrində yazıçı müharibə dövrü insanlarının daxili 
326 
 
aləmini əks etdirə bilmişdir. "Qan dağı", "Apardı sellər Saranı" hekayələrinin 
mövzularını müəllif şifahi xalq ədəbiyyatından götürmüşdür. İlyas Əfəndiyevin 
"Yun şal", "Qırçı və qızılgül" hekayələri lirik məzmunu və poeziya ruhlu obrazları 
ilə seçilir. 
Tədricən İ.Əfəndiyev Azərbaycan teatrı üçün pyeslər yazmağa başlayır. 
Yeni ictimai proseslər, insanların psixologiyasında baş verən dəyişikliklər, 
yeniliklə köhnəliyin mübarizəsi onun "İşıqlı yollar" (1947), "Bahar suları" (1948) 
və "Atayevlər ailəsi" (1954) pyeslərində əks olunmuşdur. Dramaturqun əsərlərində 
daxili təmizlik, mənəvi ucalıq kimi keyfiyyətlər aşılanır. Bəzi əsərlərdə həyatda 
düzgün yol tutmayan, var-dövlət hərisi olan insanlardan da danışılır. Sənətkar bu 
cür adamların timsalında həmvətənlərinə ibrət dərsi verir, onlan düzlüyə və 
təmizliyə çağırır. Onun "Büllur sarayda" pyesi bu baxımdan xüsusilə 
əhəmiyyətlidir. 
1958-ci ildə İlyas Əfəndiyev özünün ilk romanını yazmışdır. "Söyüdlü 
arx" romanında o, mühafizəkar təsəvvürləri tənqid etmiş, onların inkişafa necə 
böyük zərər vurduğunu göstərmişdir. 1960-cı ildə yazıçıya əməkdar incəsənət 
xadimi fəxri adı verildi və həmin ildə onun növbəti əsəri - "Körpüsalanlar" romanı 
çap olundu. Bu romanda, həmçinin 1963-cü ildə işıq üzü görmüş "Dağlar 
arxasında üç dost" romanında zəngin mənəviyyatlı insanların dolğun bədii 
obrazları yaradılmışdır. Bu romanların qəhrəmanları ucqar rayonlarda çalışan 
ustalar, fəhlələr, körpüsalanlar, mədəniyyət işçiləri, ümumiyyətlə, qurucu 
insanlardır. Onları birləşdirən əsas cəhət təmiz daxili aləmləridir. 
Cəmiyyətdə baş verən ictimai proseslərə həssaslıqla yanaşan, müasir 
mənəvi-əxlaqi problemlərə qiymət verməyə çalışan İ.Əfəndiyev 1964-cü ildə "Sən 
həmişə mənimləsən", 1967-ci ildə "Mənim günahım", 1968-ci ildə "Unuda 
bilmirəm", 1969-cu ildə "Məhv olmuş gündəliklər" pyeslərini yazmışdır. 
"Mahnı dağlarda qaldı" (1971) pyesində yazıçı Azərbaycanda XX əsrin 
əvvəllərində baş verən gərgin siyasi mübarizəni əks etdirir, bu mübarizənin sadə 
insanların, ayrı-ayrı ailələrin taleyində necə faciələrlə əks olunduğunu göstərir. 
1972-ci ildə yazıçı Azərbaycan SSR Dövlət mükafatına layiq görülür. 
İlyas Əfəndiyevin 1973-cü ildə yazdığı "Qəribə oğlan" və 1976-cı ildə 
qələmə aldığı "Bağlardan gələn səs" pyesləri Azərbaycan dramaturgiyasında 
psixoloji dramın nümunələridir. "Qəribə oğlan" əsəri yazıçının yazdığı yeganə 
komediyadır. Bu dövrdə yazıçı əmək adamlarına, onların problem və düşüncələrinə 
həsr olunmuş oçerklər, həmçinin ədəbi-tənqidi məqalələr yazmışdır. 
Yazıçının əsərləri bir neçə xarici dilə tərcümə edilmiş, dramları müxtəlif 
sovet şəhərlərinin səhnələrində oynanılmışdır. "Sən həmişə mənimləsən" pyesi 
Bolqarıstanda tamaşaya qoyulmuş və böyük uğurla oynanılmışdır. 
327 
 
İ.Əfəndiyevin pyeslərinin çoxu müasir mövzuda olsa da, "Xurşidbanu 
Natəvan", "Şeyx Xiyabani", "Tənha iydə ağacı", "Hökmdar və qızı" pyesləri tarixi 
mövzulara həsr olunub. Bu əsərlər arasında ən məşhuru "Xurşidbanu Natəvan" 
pyesidir. Əsər XIX əsr Azərbaycan poeziyasının görkəmli xadimlərindən 
Natəvana, onun xalqın rifahı üçün gördüyü nəcib və xeyirxah işlərə həsr 
olunmuşdur. Müəllif Natəvanı xalqın səadəti və maariflənməsi yolunda böyük 
fədakarlıq göstərən mübariz və vətənpərvər bir insan kimi təqdim edir. Natəvan 
həm də ailəsini ürəkdən sevən alicənab bir qadındır. İki hissədən ibarət pyesdə 
Natəvanın bir şairə kimi fəaliyyətinə də geniş yer verilir. 
1976 - 1978-ci illərdə yazılmış "Sarıköynəklə Valehin nağılı" ikihissəli 
romanında "şəxsiyyət və cəmiyyət" mövzusu müasir ideya-estetik tələblər 
səviyyəsində həll olunmuşdur. Romanın mövzusu bilavasitə tikinti ilə bağlı olsa 
da, müəllif insanların əxlaq və mənəviyyatlarındakı səciyyəvi cəhətlərin təsvirinə 
daha geniş yer vermişdir. 
1979-cu ildə İlyas Əfəndiyev Azərbaycan SSR xalq yazıçısı fəxri adına 
layiq görüldü. 
Fəaliyyəti dövründə İlyas Əfəndiyev Oktyabr İnqilabı, Qırmızı Əmək 
Bayrağı, "Şərəf nişanı" ordenləri və medallarla təltif edilib. 
İlyas Əfəndiyev 1996-cı ildə Bakı şəhərində vəfat edib və Fəxri 
xiyabanda dəfn olunub. 
Görkəmli ədibin doğma şəhəri Cəbrayıl Sovet hakimiyyəti illərində 
Füzuli adlandırıldı (məşhur Azərbaycan şairi Məhəmməd Füzulinin şərəfinə). Hal-
hazırda bu şəhər Ermənistan Respublikasının silahlı qüvvələrinin işğalı altındadır.
328 
 
Azərbaycan  milli dirijorluq  məktəbinin formalaşması 
və inkişafı Niyazinin adı ilə bağlıdır. Orijinal istedad 
sahibi olan Niyazi yüksək musiqi mədəniyyəti, dərin 
erudisiya və güclü iradəyə malik sənətkar  idi. 
Niyazinin repertuarında  Avropa, rus, sovet  
klassiklərinin, müasir  bəstəkarların əsərləri mühüm yer  
tuturdu.  Azərbaycan  musiqisində ilk simfonik 
əsərlərin müəlliflərindən olan Niyazi milli sinfonizmin 
təşəkkülü və inkişafında  əhəmiyyətli rol oynamışdır. 
Onun yozumunda  milli bəstəkarların bir  çox əsərləri, 
o cümlədən Ü. Hacıbəylinin “Koroğlu” operası dünya  
musiqi mədəniyyətinin qızıl fonduna daxil olmuşdur. 
Azərbaycan  tarixinə Niyazi məşhur dirijor, bəstəkar, 
ictimai xadim kimi daxildir.  
      Niyazi  
 (1912-1984) 
 
Niyazi Tağızadə-Hacıbəyli 1912-ci ildə Tiflisdə anadan olub. Onun atası 
Zülfüqar bəy Hacıbəyli Azərbaycanın görkəmli musiqi xadimlərindən olmuşdur. 
Niyazinin əmisi Üzeyir bəy Hacıbəyli onun uşaq yaşlarından musiqiyə həvəs 
göstərməsinə diqqət yetirmişdir. Ümumi təhsil aldıqdan sonra Niyazi Moskva 
şəhərinə yollanır və 1926-cı ildə Qnesinlər adına Musiqi Texnikumuna daxil olur. 
1931-ci ildə buranı bitirdikdən sonra o, Leninqrad Mərkəzi Musiqi Texnikumunda, 
sonra isə Yerevan (əvvəllər bu Azərbaycan şəhəri İrəvan adlanırdı) 
konservatoriyasında təhsilini davam etdirmişdir. 
1933 - 1934-cü illərdə Niyazi Azərbaycan Dövlət Konservatoriyasının 
aspiranturasında oxumuşdur. O, təzəcə yaranan Azərbaycan Dövlət Simfonik 
Orkestrinin təşkilində fəal iştirak etmişdir. Niyazi 1938-ci ildən həmin orkestrin 
bədii rəhbəri və baş dirijoru təyin olunmuşdur. Eyni zamanda onun ifaçılıq 
fəaliyyəti Azərbaycan Dövlət Akademik Opera və Balet Teatrı ilə bağlı olmuşdur. 
Belə ki, o, 1937 - 1948-ci illərdə teatrın dirijoru vəzifəsində çalışmışdır. 
Niyazinin bəstəkarlıq və dirijorluq fəaliyyəti 30-cu illərdən başlamışdır. 
Orijinal istedad sahibi olan Niyazi yüksək musiqi mədəniyyəti, dərin erudisiya və 
güclü iradəyə malik böyük sənətkar idi. Niyazinin repertuarında Qərbi Avropa, rus, 
sovet klassiklərinin, müasir bəstəkarların əsərləri mühüm yer tuturdu. Azərbaycan 
ifaçılıq sənətinin inkişafmda, milli musiqinin təbliğində Niyazinin xidməti 
böyükdür. 
329 
 
Niyazi Z.Hacıbəylinin "Aşıq Qərib", Ü.Hacıbəylinin "Arşın mal alan" və 
s. əsərlərinin yeni redaksiyalarını hazırlamış, Azərbaycan xalq mahnılarını 
("Xumar oldum", "Qaragilə", "Ay bəri bax", "Küçələrə su səpmişəm" və s.) 
simfonik orkestr üçün işləmiş, 1935-ci ildə "Rast" və "Şur" muğamlarını nota 
salmışdır. Niyazi 1934-cü ildə "Zaqatala süitası"nı yazmış, 1944-cü ildə ikihissəli 
"Qəhrəmanlıq" simfoniyası üzərində işini bitirmişdir. Azərbaycan musiqisində ilk 
simfonik əsərlərin müəlliflərindən olan Niyazi milli simfonizmin təşəkkülü və 
inkişafında əhəmiyyətli rol oynamışdır. Niyazinin 1942-ci ildə yazdığı "Xosrov və 
Şirin" operası musiqi dramaturgiyasının çoxplanlı olması, psixoloji gərginliyi, xor 
səhnələri və opera epizodlarının ifadəliliyi ilə fərqlənir. Onun 1949-cu ildə yazdığı 
"Rast" simfonik muğamı dramaturji bitkinliyi, güclü emosional təsiri, zəngin 
melodikası, xüsusilə harmonik dilinin əlvanlığı və ifadəliliyi ilə fərqlənir. "Rast" 
müəllifin idarəsi ilə bir çox xarici ölkələrdə səslənmiş, Çexiyada "Suprafon", ABŞ-
da "Rikordi" musiqi şirkətləri tərəfindən qrammofon valına yazılmışdır. 
1951 - 1952-ci illərdə Azərbaycan Dövlət Akademik Opera və Balet 
Teatrının dirijoru işləmiş Niyazi 1951 və 1952-ci illərdə SSRİ Dövlət mükafatına 
layiq görülmüşdür. 
Azərbaycan milli dirijorluq məktəbinin formalaşması Niyazinin adı ilə 
bağlıdır. Onun yozumunda milli bəstəkarların bir çox əsərləri, o cümlədən 
Ü.Hacıbəylinin "Koroğlu" operası dünya musiqisinin qızıl fonduna daxil 
olmuşdur. Niyazi M.Maqomayevin "Nərgiz", Q.Qarayev və C.Hacıyevin "Vətən", 
F.Əmirovun "Sevil", P.Çaykovskinin "Qaratoxmaq qadın", A.Borodinin "Knyaz 
İqor", J.Bizenin "Karmen", C.Puççininin "Bohema", B.Smetananın "Satılmış 
gəlin" operalarını, S.Hacıbəyovun "Gülşən", Q.Qarayevin "7 gözəl", "İldırımlı 
yollarla" baletlərini tamaşaya hazırlamışdır. 
1959-cu ildə SSRİ xalq artisti adına layiq görülən Niyazi 1961-ci ildə 
S.M.Kirov adına Leninqrad Opera və Balet Teatrının baş dirijoru təyin 
olunmuşdur. SSRİ-nin ən məşhur teatrlarından birinə rəhbərlik etmək o dövrdə 
onun bir musiqiçi kimi böyük nüfuzundan xəbər verirdi. O burada A.Məlikovun 
"Məhəbbət əfsanəsi" baletinin ilk tamaşasını hazırlamışdır. Həmçinin 
P.Çaykovskinin "Yatmış gözəl" və S.Prokofyevin "Daş çiçək" baletlərinin yeni 
quruluşuna dirijorluq etmiş, həmin baletlərlə Parisin "Qrand-Opera", Londonun 
"Kovent-Qarden" teatrlarında qastrol tamaşaları vermiş və böyük uğur 
qazanmışdır. 
Müqavilə əsasında xarici ölkələrdə işləmək təklifi alan dirijor ona bir 
azərbaycanlı kimi doğma olan Türkiyəni seçmişdir. Niyazi P.Çaykovskinin 
"Yevgeni Onegin" və "Qaratoxmaq qadın", C.Verdinin "Aida" operalarına Ankara 
Opera və Balet Teatrında, türk bəstəkarı Ə.Sayqunun "Koroğlu" operasına İstanbul 
330 
 
Opera Teatrında ilk quruluş vermiş, onun ilk tamaşasına və "Yunus İmrə" 
oratoriyasına dirijorluq etmişdir. 
İfaçılıq sənəti tanınmış sənətkarlar D.Şostakoviç. Ş.Q.Şarayev, K.Sekki, 
B.Tarcan, V.Dobiaş və b. tərəfindən yüksək qiymətləndirilən Niyazi Azərbaycana 
qayıdaraq Dövlət Akademik Opera və Balet Teatrının bədii rəhbəri və baş dirijoru 
təyin edilmişdir. 
Niyazinin "Konsert valsı" və s. simfonik əsərləri, fortepiano ilə orkestr 
üçün konserti klassik musiqi əsərləri hesab olunur. O, "Təbrizim", "Dağlar qızı", 
"Vətən haqqında mahnı", "Arzu" mahnılarının müəllifidir. Niyazi Ə.Haqverdiyevin 
"Dağılan tifaq", C.Cabbarlının "Almas", S.Vurğunun "Vaqif, A.Korneyçukun 
"Polad qartal" dram tamaşalarına, həmçinin "Almas", "Kəndlilər", "Fətəli xan" və 
s. kinofilmlərə yazılmış musiqilərin müəllifidir. Niyazi 1967-ci ildə Ü.Hacıbəyov 
adına Azərbaycan SSR Dövlət mükafatı laureatı, 1972-ci ildə Azərbaycan Lenin 
komsomolu mükafatı laureatı olmuşdur. 
Niyazi məşhur hind filosofu R.Taqorun "Çitranqoda" fəlsəfi dramı üzrə 
"Çitra" baletini yazmışdır. Bu balet böyük uğurla bir çox şəhərlərdə nümayiş 
etdirilmişdir. Baletdə Niyazi hind xalq musiqisinin ritm və intonasiyalarından, 
orkestrovkada hind musiqi alətlərinin səslənməsini xatırladan tembrlərdən istifadə 
etmişdir. 1974-cü ildə Niyazi Hindistanda beynəlxalq Nehru mükafatına layiq 
görülmüşdür. 
Niyazi Azərbaycan musiqisinin ifaçılıq problemlərinə dair bir çox 
məqalələrin müəllifidir. O həmçinin Azərbaycan Sovet Ensiklopediyasının 
redaksiya şurasının üzvü olmuşdur. 
1979-cu ildə Niyazi Azərbaycan Dövlət Filarmoniyasının direktoru təyin 
olunmuş, 1982-ci ildə Sosialist Əməyi Qəhrəmanı adına layiq görülmüşdür. 
Fəaliyyəti dövründə Niyazi 2 dəfə Lenin ordeni, Oktyabr İnqilabı, Qırmızı 
Əmək Bayrağı, "Şərəf nişanı" ordenləri, Bolqarıstanın Kirill və Mefodi ordeni, 
Macarıstanın B.Bartok adına medalı ilə təltif edilmiş, 1982-ci ildə Tbilisinin fəxri 
vətəndaşı seçilmişdir. 
Niyazi 1984-cü ildə Bakıda vəfat etmiş və Fəxri xiyabanda dəfn 
olunmuşdur.
331 
 
XX əsr Azərbaycan elminin inkişafında  akademik 
Tofiq  İsmayılovun rolu böyükdür. Qapalı hərbi-
sənaye  müəssisələrində çalışmış, o dövrdə yeni olan 
kosmik tədqiqatlarla ciddi məşğul olmuş alim sovet 
kosmik aparatlarında  tətbiq olunan  bir  sıra  
cihazların yaradılmasında  iştirak etmişdir. 
Azərbaycanda  kosmik tədqiqatları genişləndirən, 
burada  bu sahə ilə bağlı elmi-tədqiqat və elm-
istehsalat müəssisələri yaradan  Tofiq  İsmayılov XX 
əsr Azərbacan elminin adını ucaltmışdır. Azərbaycan 
xalqının azadlıq  mübarizəsində fəal iştirak edən, 
respublikanın müstəqillik və suverenliyi uğrunda 
canfəşanlıq edən alim bu yolda 1991-ci ilin 20- 
noyabrında  şəhid oldu.  
Azərbaycan tarixinə Tofiq  İsmayılov görkəmli alim, 
aerokosmik tədqiqatların əsasını, həmçinin kosmik 
təbiətşünaslığın əsasını qoymuş akademik, tanınmış 
ictimai xadim, vətənpərvər dövlər xadimi kimi daxil 
olmuşdur.  
Tofiq  İsmayılov 
   (1933-1991) 
Tofiq Kazım oğlu İsmayılov 
1933-cü ildə Bakı şəhərində 
anadan olub. 1941-ci ildə 
SSRİ faşist Almaniyasının 
təcavüzünə məruz qalanda I sinfə gedən Tofiq müharibənin tam mahiyyətini 
anlamasa da, onun gətirdiyi iztirablar, məhrumiyyətlərlə üzləşib. Cəbhə xəttindən 
uzaq olan Bakı müharibə qanunları ilə yaşayır, Azərbaycanlılar qələbə naminə həm 
cəbhələrdə vuruşur, həm də arxa cəbhədə işləyirdilər. 
1951-ci ildə orta məktəbi müvəffəqiyyətlə bitirən Tofiq İsmayılov 
Moskva Rabitə Elektrotexnika İnstitutuna daxil olur. Onun təhsil aldığı 
radiotexniki fakültə ən perspektivli hesab olunur, buranı bitirən bir çox tələbələr 
təkcə Rabitə Nazirliyi xətti ilə deyil, SSRİ-nin güc nazirliklərində işə 
götürülürdülər. Təbii ki, bunun üçün onlardan öz işlərinin peşəkarı olmaq tələb 
olunurdu. 
1956-cı ildə institutu bitirən Tofiq İsmayılov Moskvada hərbi-sənaye 
kompleksinə aid qapalı müəssisədə çalışmağa başlayır, qısa müddət ərzində burada 
sex rəisi vəzifəsinədək yüksəlir. Moskvanın ictimai-siyasi həyatında fəal iştirak 
edən T.İsmayılov Moskvanın Frunze rayonu Şurasının deputatı seçilir. 
Əmək fəaliyyətini davam etdirməklə yanaşı, T.İsmayılov 1959-cu ildə 
Moskvada aspiranturaya daxil olur. Onun sahəsinə aid qapalı hərbi-sənaye 
müəssisəsi Bakı şəhərində açılanda isə o, Bakıya təyinat alır və 1965-ci ildə doğma 
şəhərə qayıdır. Əmək fəaliyyəti ilə bərabər, elmi araşdırmalarını davam etdirən 
332 
 
T.İsmayılov bəzi elmi əsərlər çap etdirir. O, 1966-cı ildə Azərbaycan SSR Elmlər 
Akademiyasına işə dəvət olunur. Qısa müddətdə özünü bilikli, bacarıqlı və eyni 
zamanda, fəal işçi kimi göstərən T.İsmayılov akademiyada elmi yeniliklərin tətbiqi 
şöbəsinə müdir təyin edilir. 1969-cu ildə namizədlik dissertasiyasını müdafiə edən 
T.İsmayılov Elmlər Akademiyasında işi ilə paralel olaraq Politexnik İnstitutunun 
radiotexnika kafedrasında dərs deyirdi. 
1973-cü ildə onun rəhbərliyi ilə Elmlər Akademiyasında "Kaspi" Elmi-
Texniki Mərkəzi yaradılır. Dövlət sifarişi üzrə kosmik sahə ilə bağlı tədqiqatlar 
aparan mərkəz tezliklə respublikada bu yeni sahə ilə bağlı ən effektiv təşkilata 
çevrilir. Ətrafında gənc və eyni zamanda bilikli və fəal alimləri birləşdirən 
T.İsmayılov sovet kosmik aparatlarında tətbiq edilən bir sıra cihazların 
yaradılmasında iştirak etmişdir. Artıq Sovet İttifaqı səviyyəsində ad qazanan elmi 
mərkəz 1975-ci ildə Azərbaycan SSR Elmlər Akademiyası nəzdində Aerokosmik 
İnformasiya Elmi-Tədqiqat İnstitutuna çevrilir. Tofiq İsmayılov institutun 
direktoru təyin olunur. 
Ciddi elmi tədqiqatlar aparan institut bir sıra müstəqil araşdırmalar 
aparmış, əldə olunmuş nəticələr ən görkəmli sovet alimlərinin diqqətini cəlb 
etmişdir. İnstitutun bir sıra əməkdaşları Moskvaya, kosmik sahə ilə bağlı 
araşdırmalar aparan elmi institutlara dəvət edilmişlər. Eyni zamanda respublikada 
institutun nəzdində on müasir avadanlıqla təchiz olunmuş elmi-tədqiqat 
laboratoriyaları, hətta qapalı istehsal müəssisələri də yaradılmışdır. Çox az adam 
bilir ki, bütün dünyada ən mükəmməl sayılan sovet kosmik aparatlarında 
Azərbaycanda, Tofiq İsmayılovun rəhbərlik etdiyi institutda layihələndirilmiş və 
elə Azərbaycanda da istehsal edilmiş müxtəlif cihazlar qoyulmuşdur. Tam 
əminliklə söyləmək olar ki, Azərbaycanda aerokosmik tədqiqatların əsasını məhz 
Tofiq İsmayılov qoymuşdur. 
1978-ci ildə Aerokosmik İnformasiya Elmi-Tədqiqat İnstitutu, ona tabe 
olan bütün müəssisələrlə birgə, Azərbaycan Aerokosmik Agentliyi statusunu 
almışdır. Respublikada aparıcı elmi-tədqiqat və elm-istehsalat müəssisəsinə 
çevrilən agentliyin baş direktoru Tofiq İsmayılov təyin edilmişdir. Respublikada 
ən iri elmi mərkəzlərdən biri olan agentlik artıq ümumdünya əhəmiyyətli 
tədqiqatlar aparırdı. Kosmik aparatların uçuşlarını tənzimləyən elmi cihazlarla 
bərabər, agentlik kosmik fəzadan Yer və su səthinin müşayiət edilməsi, okean və 
dənizlərin dibinin öyrənilməsi, planetimizin ekoloji durumunun müəyyən 
edilməsinə imkan verən cihazlar yaradır və istehsal edirdi. 
Görkəmli tədqiqatçı təbiətin ekoloji monitorinqinin keçirilməsində 
kosmik tədqiqatların imkanları və əhəmiyyətini uzaqgörənliklə anlayır, bu sahədə 
tədqiqatları genişləndirirdi. Xəzər dənizinin kosmosdan öyrənilməsi istiqamətində 
keçirilən tədqiqatlar öz unikallığı ilə seçilirdi. Onların nəticəsində Xəzərin təbii 
333 
 
sərvətləri daha dəqiq öyrənilmiş, dənizin ekoloji durumu olduqca dəqiq 
qiymətləndirilmişdi. Hələ XX əsrin 70 - 80-ci illərində T.İsmayılov Xəzər dənizi 
və ətraf ərazilərə təhlükə yarada biləcək amillər barəsində xəbərdarlıq etmiş, 
onların qarşısının alınması yollarını göstərmişdi. Faktik olaraq məhz Tofiq 
İsmayılovun təşəbbüsləri və onların həyata keçirilməsi ilə Azərbaycanda kosmik 
təbiətşünaslığın əsası qoyulmuşdur. 
1979-cu ildə Tofiq İsmayılov doktorluq dissertasiyasını müvəffəqiyyətlə 
müdafiə edir, texnika elmləri doktoru adına və professor elmi dərəcəsinə layiq 
görülür. Çox keçmədən, ixtira etdiyi cihazların birinin böyük əhəmiyyəti nəzərə 
alınaraq, ona Azərbaycan SSR Dövlət mükafatı verilir. Qazandıqları uğurlarla 
kifayətlənməyən alim rəhbərlik etdiyi agentliyin apardığı elmi axtarışları daha da 
dərinləşdirir, eyni zamanda, yeni sahələri əhatə etməyə çalışırdı. O yaxşı anlayırdı 
ki, müasir elm artıq pərakəndə halda inkişaf edə bilmir, mütləq müxtəlif elm 
sahələrinin sintezi, dərin inteqrasiyası tətbiq edilməlidir. 
Əməkdar elm xadimi adına layiq görülən alim 200-dən artıq elmi əsər 
yaratmış, onun müəllifi olduğu monoqrafiya və elmi məqalələrin bir çoxu indi də 
öz aktuallığını itirməmişdir. 1989-cu ildə Azərbaycan SSR Elmlər Akademiyasının 
akademiki yüksək elmi adına layiq görülən alim Beynəlxalq Mühəndis 
Akademiyasının üzvü seçilmişdir. Fəaliyyəti illərində Sovet İttifaqının bir çox 
orden və medallarına layiq görülən alim kosmonavtika sahəsində ən görkəmli təltif 
nişanları sayılan K.G.Siolkovski, S.B Korolyov və Y.A.Qaqarin medalları ilə də 
təltif edilmişdir. 
Görkəmli alim respublikanın ictimai həyatında da fəal iştirak edirdi. 
Azərbaycan SSR Ali Sovetinin deputatı seçilən T.İsmayılov ölkəmizdə baş verən 
proseslərə daim həssaslıqla yanaşırdı. Ermənistanın Azərbaycana təcavüzü, 
Qarabağ və ətraf əraziləri Azərbaycandan qoparıb Ermənistana birləşdirmək kimi 
cəfəng şüarlar onu narahat etməyə bilməzdi. Moskvada Sovet İttifaqı rəhbərliyinin 
ikili siyasətini, erməni siyasətbazlarının oyunlarının dəstəklənməsini görən alim 
bütün bunların Azərbaycana necə böyük təhlükə törədəcəyini yaxşı anlayırdı. 
Çıxış yolunu azadlıq mübarizəsində görən Azərbaycan xalqı bu yolda bütün 
çətinliklərə və məhrumiyyətlərə sinə gərəcəyini nümayiş etdirdi. 1990-cı ilin qanlı 
20 Yanvar günü xalqımızın tarixinə faciə və eyni zamanda milli qürur günü kimi 
yazıldı: xalqımız müstəqilliyini tələb edir və bütün təhlükələrə baxmayaraq öz 
amalından dönmürdü. Bu isə imperiya qüvvələrini qorxudur və onlardan rəvac 
alan erməni daşnakları öz terrorçu əməllərinə davam edirdilər. Respublikanın o 
dövrkü rəhbərliyi isə Moskvanın dediyi ilə durub-oturur, hətta öz xalqının istəyinə 
qarşı çıxış edirdi. 
Xalqın ümidi Tofiq İsmayılov kimi ziyalılara idi. 1991 -ci ilin oktyabrında 
Azərbaycanda müstəqillik ab-havası artıq hiss ediləndə müstəqil dövlətə tələb 
334 
 
olunan strukturlar yaradılmağa başlandı. Oktyabrın 16-da Tofiq İsmayılov dövlət 
katibi təyin edildi, oktyabrın 18-də isə Azərbaycan Respublikası müstəqil dövlət 
elan olundu. 
Azərbaycan Respublikasının üzləşdiyi ən böyük təhlükə erməni 
təcavüzünün genişlənməsi idi. Sovet ordusu hissələrinin köməyi ilə erməni quldur 
dəstələri Yuxarı Qarabağda Azərbaycan kəndlərinə hücumlarını genişləndirirdilər. 
Bütün xəbərdarlıqlara məhəl qoymayan respublika rəhbərliyi isə öz vətəndaşlarını 
düşmən qarşısında əliyalın buraxmışdı. Rəhbərliyə öz ordumuzun yaradılmasının 
vacibliyini sübut etmək üçün respublikanın yüksək dövlət və hökumət 
nümayəndələri Yuxarı Qarabağa yollandılar. Dövlət katibi Tofiq İsmayılov, baş 
prokuror İsmət Qayıbov, daxili işlər naziri Məhəmməd Əsədov, digər hökumət 
nümayəndələri bir vertolyotla, heç bir mühafizə olmadan, təhlükəsizlik tədbirləri 
həyata keçirilmədən Yuxarı Qarabağa göndərildilər. 1991-ci il noyabrın 20-də 
Ağdamın Qarakənd kəndi üzərində vertolyot vuruldu, onun içində olanlar həlak 
oldular. Xalqımızın müasir tarixində ən ağır faciələrdən biri olan Qarakənd 
faciəsini o dövrkü respublika rəhbərləri ört-basdır etməyə, onu təbii amillərlə 
bağlamağa (guya, vertolyot dağa çırpılıb və s.) çalışsalar da, hadisənin terror aktı 
olduğu müəyyən olundu. Bu faciə nəticəsində Azərbaycan xalqı öz layiqli 
ziyalılarını itirdi; onların arasında akademik Tofiq İsmayılov da var idi. 
335 
 
 Sovet İttifaqı  Qəhrəmanı, Azərbaycan şərqşünaslıq 
elminin korifeylərindən biri olan akademik  Ziya Bünyadov 
Azərbaycan alimləri sırasında  xüsusi yer  tutur. II  Dünya  
müharibəsində Berlinə qədər döyüş yolu getmiş, dünya 
şərqşünaslıq elminə ölməz əsərlər bəxş etmiş Ziya müəllim 
fundamental tədqiqatları ilə Azərbaycan  şərqşünaslıq 
məktəbinin şöhrətini  ölkənin çox-çox uzaqlarında yayaraq, 
orta  əsrlər Şərqi və Ərəb xilafəti, Azərbaycan, Qafqaz və 
orta  Asiya  tarixi üzrə görkəmli mütəxəssis kimi dünyada  
tanınmış,Vətəndə və ondan kənarda geniş oxucu 
kütlələrinin rəğbətini və məhəbbətini qazanmışdır.  
Görkəmli şərqşünas  alim, Azərbaycanda  mediyevist 
tarixçi məktəbinin banisi,  mərd insan və əsl vətəndaş Ziya 
Bünyadovun adı Azərbaycan tarixində şərəfli yerlərdən 
birini tutur. 
  Ziya Bünyadov 
     (1921-1997) 
 
Ziya Musa oğlu Bünyadov 1923-cü ildə Astara şəhərində hərbi tərcüməçi 
ailəsində anadan olmuşdur. Atası hərbi xidmətdə olduğundan ailə mütəmadi olaraq 
müxtəlif şəhərlərə köçürdü. Ziya orta məktəbi Göyçay şəhərində bitirmişdir. Bakı 
Hərbi Piyadalar Məktəbinə daxil olmaq üçün sənədlərdə yaşını iki il artırmış və 
beləliklə, 1939-cu ildə hərbi məktəbə daxil ola bilmişdir. 
1941-ci ildə faşist Almaniyasının SSRİ-yə hücumu ilə əlaqədar olaraq 
hərbi məktəblərdə zabitləri qısaldılmış kurslar əsasında hazırlayır və dərhal 
cəbhəyə göndərirdilər. 1941-ci ildə leytenant Ziya Bünyadov da təyinatla cəbhəyə 
yollanır. Əvvəlcə tağım, sonra isə bölük komandiri olmuş gənc zabit Şimali 
Qafqaz, Ukrayna, Moldaviya, Belorusiya ərazilərinin almanlardan azad 
edilməsində iştirak etmişdir. Döyüşlərdə o, kontuziya almış və iki dəfə 
yaralanmışdır. Polşa ərazisində gedən döyüşlərdə fərqlənmiş Ziya Bünyadov 1945-
ci il fevralın 27-də Sovet İttifaqı Qəhrəmanı fəxri adına layiq görülmüşdür. 
Qələbədən-qələbəyə irəliləyən zabit Berlin uğrunda gedən döyüşlərdə də 
fərqlənmişdir. 
1945-ci ilin mayında mayor Ziya Bünyadov Berlin şəhərinin Pankov 
rayonunun komendant köməkçisi təyin edilmişdir. O, Berlinin təsərrüfat və mədəni 
həyatının bərpa olunmasında fəal iştirakına görə Almaniyanın "Vaffenbruderşaft" 
və "Artur Bekker" medalları ilə təltif edilmiş və fəxri adlara layiq görülmüşdür. 
1946-cı ildə sovet ordusu sıralarından tərxis olunan Ziya Bünyadov 
N.Nərimanov adına Moskva Şərqşünaslıq İnstitutuna daxil olmuş, orada təhsil 
almış, daha sonra 1950-ci ildə oranın aspiranturasına daxil olmuşdur. Elə o zaman 
336 
 
da o, həyatını şərqşünaslıq elmi ilə bağlamaq qərarına gəlmişdir. Ziya Bünyadov 
məşhur şərqşünas Y.Belyayevin rəhbərliyi ilə namizədlik dissertasiyasını yazaraq 
1954-cü ildə müdafiə etmişdir. Həmin ildə Bakıya qayıdan alim Azərbaycan SSR 
Elmlər Akademiyasının Tarix İnstitutunda baş elmi işçi vəzifəsində işə qəbul 
edilmişdir. 1958-ci ildən etibarən isə o, Azərbaycan   Dövlət   Universitetinin 
şərqşünaslıq fakültəsinin müəllimi kimi fəaliyyətə başlamışdır. 
1960-cı ildə Ziya Bünyadov alban tarixçisi Mxitar Qoşun "Alban 
xronikası" adlı əsərini tərcümə edərək onun məhz alban müəllifi olmasını sübut 
etmiş və Mxitar Qoşu "erməni salnaməçisi" adlandıranlara tutarlı cavab vermişdir. 
1964-cü ildə o, "Azərbaycan VII - IX əsrlərdə" mövzusunda doktorluq 
dissertasiyası müdafiə etmişdir. Dissertasiya Azərbaycan tarixinin Ərəb xilafəti 
dövrünə dair sovet tarixşünaslığında yazılmış ilk tədqiqat əsəri idi. Burada geniş 
şəkildə tədqiqata cəlb edilmiş nadir mənbələrin və yazıh abidələrin dərin tədqiqi və 
təhlili sayəsində ərəb işğalı ərəfəsində və xilafət dövründə Azərbaycanın sosial-
iqtisadi və siyasi həyatı hərtərəfli təhlil olunmuş, bir sıra mühüm problemlər ətraflı 
şəkildə öz həllini tapmışdır. Əsərdə xalq kütlələrinin xilafətə qarşı mübarizəsinə 
xüsusi yer verilmiş, Babəkin başçılıq etdiyi xürrəmilər hərəkatı geniş şəkildə 
işıqlandırılmışdır. Bu dərin tədqiqat Azərbaycan tarixini saxtalaşdırmağa 
çalışanlara, ilk növbədə erməni "tarixçilərinin" uydurmalarına tutarlı cavab olmuş, 
Azərbaycanın çətin tarixi dövrünün real hadisələrini bərpa etməyə imkan 
vermişdir. Həmin ildə Ziya Bünyadov Yaxın və Orta Şərq Xalqları İnstitutunun 
Şərqin orta əsr tarixi şöbəsinə müdir təyin edilmişdir. 1965-ci ildə SSRİ Ali 
Attestasiya Komissiyası ona professor adı vermişdir. 
1965-ci ildə "Azərbaycan VII - IX əsrlərdə" əsəri kitab şəklində nəşr 
edilib yayılmış və alimə Azərbaycanın orta əsrlər tarixi üzrə ciddi tədqiqatçı və 
mütəxəssis şöhrətini qazandırmışdır. 1967-ci ildə Ziya Bünyadov Azərbaycan SSR 
Elmlər Akademiyasının müxbir üzvü seçilmişdir. 1970-ci ildə alim "Azərbaycan 
SSR Elmlər Akademiyasının xəbərləri (ictimai elmlər seriyası)" jurnalının baş 
redaktoru təyin olunmuşdur. 
1971-ci ildə Ziya Bünyadov XIV - XV əsrlər Azərbaycan səyyahı 
Əbdürrəşid Bakuvinin əsərini tərcümə edərək elmi dövriyyəyə daxil etmişdir. Əsər 
Azərbaycanın tarixi coğrafiyasının öyrənilməsində ilkin mənbə kimi indiyədək öz 
aktuallığını itirməmişdir. 1973-cü ildə Ziya Bünyadov XIII əsr müəllifi  
Şixabəddin Nəsəvinin "Sirat əs-Sultan" əsərini tərcümə edərək elmi dövriyyəyə 
daxil etmişdir. Qeyd etmək lazımdır ki, tərcümə etdiyi bütün əsərlərdə alim mətnin 
dəqiq tərcüməsi ilə kifayətlənmir, xüsusi əlavələrdə qədim terminlərin izahını 
verir, kitaba tarixi şəxsiyyətlər və coğrafi adlar haqqında müfəssəl məlumatlar da 
yazır. Nəsəvinin əsərində Azərbaycan tarixinin ən qanlı dövrlərindən biri - 
monqolların vətənimizə yürüş etdiyi dövr haqqında söhbət açılır. Əsərin elmi 
337 
 
dövriyyəyə daxil edilməsi bu dövr tarixinin bir çox qaranlıq qalan məqamlarını 
araşdırmağa imkan verir. 1976-cı ildə Z.M.Bünyadov Azərbaycan SSR Elmlər 
Akademiyasının akademiki seçilmişdir. 
1978-ci ildə Ziya Bünyadov "Azərbaycan Atabəyləri dövləti (1136 - 
1225-ci illər)" adlı monoqrafiyasını nəşr etdirmişdir. Alimin çoxillik əməyinin 
məhsulu olan bu sanballı tədqiqat işində səlcuq dövründə Azərbaycanın iqtisadi, 
sosial və mədəni inkişafı araşdırılmışdır. Kitabda Azərbaycanın o dövrkü siyasi 
durumu ilə yanaşı, XII əsrin II yarısı -XIII əsrin I rübündə Orta Şərqin feodal 
sülalələrinə mənsub hökmdarların qurduqları dövlətlərin, o cümlədən Azərbaycan 
Atabəyləri dövlətinin dövrün siyasi və mədəni həyatında oynadığı rol 
göstərilmişdir. Əsərdə həmçinin o dövrdə Qafqazda siyasi şəraiti xarakterizə edən 
bir çox qiymətli və ilk dəfə elmi dövriyyəyə daxil edilmiş materiallar da 
verilmişdir. Z.M.Bünyadov monoqrafiyada Azərbaycanın və qonşu ölkələrin orta 
əsr tarixinə dair bir sıra problemlərin gələcək həlli, az öyrənilmiş məsələlərin 
tədqiqi üçün böyük əhəmiyyət kəsb edən əsaslı elmi araşdırmalar aparmış və çox 
maraqlı nəticələr əldə etmişdir. Əsər 1980-ci ildə dövlət mükafatına layiq 
görülmüşdür. 
1982-ci ildə Z.M.Bünyadov Azərbaycan SSR əməkdar elm xadimi fəxri 
adını almaqla bərabər, Türkiyə Respublikasının Türk Tarix Qurumunun müxbir 
üzvü seçilmişdir. 
Elmi əsərləri İraq, Fransa və Türkiyədə nəşr olunmuş alim SSRİ-nin ərəb 
ölkələri ilə dostluq cəmiyyətinin rəyasət heyətinin vitse-prezidenti seçilmişdir. 
1988-ci ildə Aral dənizinin xilas edilməsi sahəsindəki gördüyü işlər və 
türk xalqlarının tarixinin öyrənilməsi istiqamətindəki fəaliyyətinə görə 
Z.M.Bünyadov "Urgənc şəhərinin fəxri vətəndaşı" adına layiq görülmüşdür. 
Həmin ildə Azərbaycan SSR Elmlər Akademiyasının Şərqşünaslıq İnstitutunun 
direktoru təyin edilmiş alim 1990-cı ildə akademiyanın vitse-prezidenti seçilmişdir. 
1990-cı ildə o, "Qurani-Kərim"i Azərbaycan dilinə çevirmiş, 1993-cü ildə 
A.Bakıxanovun "Gülüstani-İrəm" əsərini elmi təfsir və şərhlərlə nəşr etdirmişdir. 
Azərbaycanın müstəqillik uğrunda başladığı mübarizə şəraitində, Qarabağ 
münaqişəsinin qızışdığı bir dövrdə alim əsl vətəndaş mövqeyi tutaraq 
müstəqilliyimizin və ərazi bütövlüyümüzün təmin olunması istiqamətində fəaliyyət 
göstərmişdir. 1995-ci ildə o, Milli Məclisin deputatı seçilir. 
Ziya Bünyadov Azərbaycanda mediye-vist tarixçilik məktəbinin banisi və 
rəhbəri olmuş, ümumilikdə 540 elmi əsər - monoqrafiya, məqalə və s. yazmış, 
tərcümələr etmişdir. Onun rəhbərliyi altında 35 dissertasiya müdafiə olunmuşdur. 
O həmçinin İraq və Suriya respublikaları üçün yüksəkixtisaslı kadrlar 
hazırlanmasında da böyük rol oynamışdır. 
338 
 
Fəaliyyəti dovründə Sovet İttifaqı Qəhrəmanı Ziya Bünyadov Lenin 
ordeni, Qırmızı Ulduz, Qırmızı Bayraq, 2-ci dərəcəli Aleksandr Nevski və 1-ci 
dərəcəli Vətən müharibəsi ordenlərinə, medallara, həmçinin müstəqil 
Azərbaycanın ən yüksək mükafatı sayılan "İstiqlal" ordeninə layiq görülmüşdür. 
21 fevral 1997-ci ildə Sovet İttifaqı Qəhrəmanı, Milli Məclisin deputatı, 
akademik Ziya Musa oğlu Bünyadovun həyatına qəsd edilmiş, o, muzdlu qatillər 
tərəfindən öz evinin astanasında faciəli şəkildə qətlə yetirilmişdir. 
 
 
339 
 
Sovet kosmonavtlarının uçuşdan qayıtmalarını 
göstərən tele və kinokadrlara diqqətlə baxsaq  
görərik ki, kosmonavtlar  general paltarında  olan 
bir  şəxsə yaxınlaşır və ona  tapşırığı yerinə 
yetirmələri, uçuşu başa vurmları haqqında  raport  
verirlər. O isə kosmonavtları dinləyib onları uğurlu 
uçuşla  təbrik edir. Bu general Azərbaycan 
xalqının görkəmli şəxsiyyətlərindən biri Kərim 
Kərimovdur. Azərbaycan tarixinə Kərim Kərimov 
kosmik tədqiqatlar  sahəsində general-leytenant 
rütbəsinə ucalan ilk azərbaycanlı, kosmik 
tədqiqatlar  sahəsində bir  çox yeniliklər etmiş 
ixtiraçı və alim kimi daxil olmuşdur.  
Kərim Kərimov 
    (1917-2003) 
 
Kərim Abbasəli oğlu 
Kərimov 1917-ci ildə Bakıda anadan olmuşdur. Onun atası Peterburqda texniki 
təhsil almış və Azərbaycana qayıdaraq neft sənayesi sahəsində çalışmağa 
başlamışdır. Azərbaycan Cümhuriyyəti və Azərbaycanda sovet hakimiyyəti 
dövründə də o, neft sənayesində mühəndis kimi çalışmışdır. 
Hələ orta məktəbdə oxuyarkən K.Kərimov radio texnikasına maraq 
göstərməyə başlamışdır. Radio XIX əsrin sonlarında icad edilsə də, onun 
Azərbaycanda yayılması işi ləngiyirdi. Azərbaycan Cümhuriyyəti dövründə Fransa 
ilə bağlanmış müqaviləyə əsasən Gəncədə radioqüllə inşa edilmiş və orada 
quraşdırılmış qəbuledici Avropada yayılan radio verilişlərini dinləməyə imkan 
yaratmışdır. Təbii ki, radio qovşaqlarının olmaması üzündən radiodan yalnız dövlət 
əhəmiyyətli işlər üçün istifadə edilirdi. Azərbaycanda radio ilə səslənən ilk nitq 
Azərbaycanın Parisdəki nümayəndə heyətinin rəhbəri Əlimərdan bəy 
Topçubaşovun Avropa ölkələri ilə danışıqlarının gedişi barədə hesabatı olmuşdur. 
Azərbaycanda sovet hakimiyyəti qurulanda radioya təbliğat vasitəsi kimi 
yanaşıldığından o sürətlə inkişaf etdirildi. 1926-cı ildə Bakıda ilk radioötürücü və 
respublikanın müxtəlif məntəqələrində radioqəbuledicilər işə başladı. 
1936-cı ildə Azərbaycan Sənaye İnstitutuna daxil olan Kərim Kərimov 
özü bir neçə radioqəbuledici düzəltmiş, bu istiqamətdə olan yeniliklərlə dərindən 
maraqlanmışdır. İstedadlı tələbə Azərbaycan radiosuna işə qəbul edilmiş, bir 
müddət işlədikdən sonra isə Mərdəkan radio qovşağının müdiri təyin olunmuşdur. 
340 
 
1941-ci ildə Azərbaycan Sənaye İnstitutunu bitirən Kərim Kərimov 
elektromexanika üzrə mühəndis diplomu almışdır. Onun bəzi ideyaları hərbi 
mühəndisləri maraqlandırmışdır. Artıq bu dövrdə II Dünya müharibəsi gedir, Sovet 
İttifaqı Almaniyanın təcavüzünə məruz qalmışdı. Radiomühəndislərə cəbhələrdə 
böyük ehtiyac duyulsa da, gənc mütəxəssisin istedadı nəzərə alınaraq 1942-ci ildə 
ona Dzerjinski adına Artilleriya Akademiyasına daxil olmaq üçün təyinat 
vermişlər. Maraqlıdır ki, bilikləri yoxlanıldıqdan sonra Kərim Kərimov birbaşa 
akademiyanın V kursuna daxil olmuşdur. Beləliklə, o, 1943-cü ildə bu təhsil 
müəssisəsini topçu-mühəndis ixtisası üzrə başa çatdırmışdır. O, "Katyuşa" adı ilə 
tanınan BM-13 yaylım atəş qurğusu üzrə mütəxəssis kimi hazırlanmışdır. Qvardiya 
minaatan hissələrinin tərkibində olan bu qurğular Sovet İttifaqının ən güclü silahı 
kimi məxfilikdə saxlanılırdı. 
Gənc mütəxəssis Qvardiya minaatan hissələri Baş İdarəsinin müvəkkili 
kimi BM-13 qurğusu üçün mərmilərin zavodlarda istehsalına nəzarət etmək 
tapşırığı almışdı. Öz işinə can yandıran Kərim Kərimov daim silahın 
təkmilləşdirilməsi barəsində düşünürdü və bu istiqamətdə bir neçə dəyərli təklif də 
irəli sürmüşdü. 
Məhz həmin vaxtdan Kərim Kərimov həyatını raket texnikası ilə 
bağlamışdır. Ömrünün sonunadək o, raket texnikasının yaradılması və inkişafı 
naminə var gücü ilə çalışmış, zehni və fiziki qüvvəsini əsirgəməmişdir. Zavodlarda 
işlədiyi dövrdə onun yüksək təşkilatçılıq qabiliyyəti də özünü büruzə vermişdir. 
1945-ci ildən SSRİ Müdafiə Nazirliyi sistemində raket texnologiyaları 
yaradan konstruktor büroları və zavodlarında çalışan Kərim Kərimov bir neçə elmi 
ixtiranın müəllifi olmuşdur. 1946-cı ildən başlayaraq o, ballistik raketlərin 
radioölçmə sistemlərinin yaradılması istiqamətində işlər aparmışdır. Onun 
araşdırmaları nəticəsində yaradılan raketlərin daxili parametrlərinə nəzarət edən 
"Don" radioölçmə sisteminin elmi-texniki göstəriciləri sonradan kosmik sənayedə 
tətbiq olunmağa başlanmışdır. Bu nailiyyətinə görə Kərim Kərimov 1950-ci ildə 
ilk dəfə SSRİ Dövlət mükafatına layiq görülmüşdür. 
Baykonur kosmodromunun əsası qoyulan gündən o, Kosmik Gəmilər üzrə 
Dövlət Komissiyasının tərkibinə daxil edilmişdir. Kosmik aparatların 
yaradılmasında, dünyada ilk dəfə insanın kosmosa göndərilməsində onun da rolu 
az olmamışdır. Nəticədə ilk kosmonavt Yuri Qaqarinin tarixi uçuşu uğurla başa 
çatdıqdan sonra Kərim Kərimov SSRİ-nin ən yüksək ordeni - Lenin ordeni ilə təltif 
olunmuşdur. 
1945-ci ildə böyük mühəndis vəzifəsində çalışmağa başlayan Kərim 
Kərimov 1965-ci ildə Kosmik Vasitələr İdarəsinin rəisi vəzifəsinə təyin edilmişdir. 
Həmin ildə o, Ümumi Maşınqayırma Nazirliyinə ezam olunmuşdur. 
341 
 
Yeni yaradılan bu nazirlik kosmik sənayenin bütün müəssisələrini özündə 
birləşdirirdi. 
Lakin K.Kərimovun istedadını və təşkilatçılıq qabiliyyətini yüksək 
qiymətləndirən məşhur konstruktor S.P.Korolyov 1966-cı ildə təkidlə onun 
Kosmik Gəmilər üzrə Dövlət Komissiyasının sədri təyin edilməsinə nail olmuşdur. 
O bu məsul vəzifədə 25 il çalışmışdır. Kosmik uçuşlarla bağlı bütün sistemlərin 
hazırlığını yoxlayan, uçuşun başlanmasına icazə verən məhz Kərim Kərimov idi. 
Kosmik səyahətə çıxan və tapşırığı yerinə yetirib geri dönən üçüş heyətlərinin 
hesabatlarını qəbul edərək heç vaxt televiziya reportajlarına düşməyən şəxs də 
Kərim Kərimov idi. 
1974-cü ildə Kərim Kərimov əsas vəzifəsi ilə paralel olaraq Mərkəzi 
Elmi-Tədqiqat Maşınqayırma İnstitutu direktorunun birinci müavini kimi elmi-
təşkilatçılıq fəaliyyətinə qatılmışdır. O dövrdə sovet kosmonavtikasının fəxri 
sayılan, alim-mühəndis zehninin qələbəsi kimi qəbul edilən kosmik aparatlar onun 
fəal iştirakı və birbaşa rəhbərliyi ilə yaradılmışdır. Onların sırasında yeni nəsil 
"Soyuz" kosmik gəmiləri, "Salyut" orbital stansiyası, sonradan isə çoxmodullu 
"Mir" stansiyasının adlarını çəkmək olar. 
Azərbaycanla əlaqəni kəsməyən, Azərbaycan Elmlər Akademiyasının 
Aerokosmik Tədqiqatlar Mərkəzinə əlindən gələn köməkliyi göstərən general bir 
çox azərbaycanlı alimin bu sahədə fəaliyyət göstərib inkişaf etməsi üçün şərait 
yaratmışdır. 
1991-ci ildə istefaya çıxan Kərim Kərimov ömrünün sonunadək kosmik 
sahə ilə əlaqəsini kəsməmiş, Uçuşları İdarəetmə Mərkəzinin məsləhətçisi 
olmuşdur. 
İstehsalat-təşkilat və elmi fəaliyyətinə görə general-leytenant Kərim 
Kərimov Sovet İttifaqı Qəhrəmanı fəxri adına, iki dəfə Lenin ordeninə, Qırmızı 
Əmək Bayrağı, Qırmızı Ulduz ordenlərinə layiq görülmüş və çoxlu medalla təltif 
olunmuşdur. Kərim Kərimov 2 dəfə dövlət mükafatı almışdır. O həmçinin 
Azərbaycan Respublikasının "Şöhrət" ordeni ilə təltif edilmiş, Azərbaycan Milli 
Elmlər Akademiyasının fəxri üzvü seçilmişdir. 
General-leytenant Kərim Kərimov 2003-cü ildə Moskva şəhərində vəfat 
etmiş və orada da dəfn olunmuşdur. 
342 
 
Azərbaycan  teatrının tərkib hissəsi olan musiqili 
komediya  tamaşalarını Nəsibə Zeynalovasız təssəvür 
etmək olmaz. Aktrisanın teatra olan sevgisi və 
aktyorluq istedadı ona  Azərbaycan peşəkar teatrının 
banilərindən sayılan atası Cahangir Zeynalovdan miras 
qalmışdır. Aktyorluq  istedadı, musiqi duyumu, obrazın 
daxili aləmini tam qavrama  qabiliyyəti sayəsində 
Nəsibə Zeynalova musiqili komediya tamaşalarının çox  
yüksəksəviyyəli aktrisasına çevrilmişdir. 
Nəsibə Zeynalova musiqi komediya tetatrımızın ən 
görkəmli simalarından biri, istedadlı teatr və kino 
aktrisası kimi Azərbaycan mədəniyyəti tarixində özünə 
layiq  yer  tutur.  
   Nəsibə Zeynalova 
        (1917-2004) 
Nəsibə Cahangir qızı Zeynalova 1917-ci ildə Bakı şəhərində anadan 
olmuşdur. Atası C.Zeynalov Azərbaycanın tanınmış teatr xadimlərindən idi. 
Azərbaycan səhnəsinin ilk görkəmli realist sənətkarı olan Cahangir Zeynalov 
rejissor kimi də fəaliyyət göstərmişdir. Onun təşkil etdiyi məşhur "ev teatrı" bir 
sıra həvəskar aktyorlar (o cümlədən H.Ərəblinski) üçün sənət məktəbi olmuşdur. 
"Nicat" xeyriyyə cəmiyyətinin nəzdində teatr truppasının yaradılmasında Cahangir 
Zeynalovun böyük əməyi olmuşdur. Nəsibə Zeynalovanın teatra olan sevgisi və 
aktyorluq istedadı da ona Azərbaycan peşəkar teatrının banilərindən sayılan 
Cahangir Zeynalovdan miras qalmışdır. 
Atasını erkən itirən Nəsibə Zeynalova Bakıda orta məktəbi bitirdikdən 
sonra Bakı Teatr Texnikumuna daxil olmuşdur. Burada o, Azərbaycanın tanınmış 
rejissorları M.Haşımov və A.Tuqanovdan dərs almışdır. Hələ texnikumda 
oxuyarkən o, kolxoz-sovxoz teatrı truppasına işə düzəlmiş, kiçik səhnəciklərlə 
respublikanın müxtəlif rayonlarında göstərilən tamaşalarda iştirak etmişdir. O 
dövrdə Azərbaycan mədəniyyətində zorla ruslaşdırma siyasəti aparılır, milli 
koloriti ilə seçilən obrazlar yaratmağa meyilli aktyor və aktrisalar böyük səhnədən 
bilərəkdən uzaqlaşdırılırdılar. SSRİ-nin başqa bölgələrindən göndərilmiş, 
Azərbaycan xalqının milli mədəni irsi ilə tanış olmayan, bəzən hətta ona xor baxan 
"mədəniyyət başbilənləri" xalqımıza xas olmayan tamaşalar qoyur, suni olaraq yeni 
təsəvvürlər və dünyagörüşü yaratmağa çalışırdılar. Lakin onların bu cəhdləri boşa 
çıxırdı. 
343 
 
Nəsibə Zeynalova 1941-ci ildə Bakı Teatr Texnikumunu bitirdikdən sonra 
Azərbaycan Musiqili Komediya Teatrına işə qəbul olunur. Bu hadisə onun 
həyatında həlledici rol oynayır. 
Müharibə dövründə cəbhələrdə və hospitallarda əsgərlər qarşısında 
tamaşalarda iştirak edən aktrisa faşizm üzərində qələbənin qazanılmasına öz 
töhfəsini vermişdir. Dinc dövrdə teatr bir sıra maraqlı tamaşalar qoymuşdur ki, 
onlarda Nəsibə Zeynalova özünəməxsus aktyorluq istedadını nümayiş etdirmişdir. 
S.Rüstəmovun "Beş manatlıq gəlin" tamaşasında Gülnaz, A.Məşədibəyovun "Toy 
kimindir?" tamaşasında Məsmə, F.Əmirovun "Gözün aydın" tamaşasında Nargilə, 
S.Ələsgərovun "Ulduz" tamaşasında Züleyxa, V.Dolidzenin "Keto və Kote" 
tamaşasında Kabato obrazları aktrisanı tamaşaçılara sevdirmişdir. Aktyorluq 
istedadı, musiqi duyumu, obrazın daxili aləminə sona qədər nüfuz etmək 
qabiliyyəti Nəsibə Zeynalovanı musiqili komediya teatrının səhnəsində ulduza 
çevirmişdir. 
XX əsrin 50-ci illərində aktrisanın sənətkarlığı daha da püxtələşmişdir. 
Onun bu dövrdə yaratdığı səhnə obrazları Azərbaycan komediya teatrı tarixinə iri 
hərflərlə yazılmışdır. Nəsibə Zeynalova T.Quliyevin "Qızılaxtaranlar" tamaşasında 
Rəxşəndə, S.Rüstəmovun "Rəisin arvadı" tamaşasında Afərin, Ş.Miloravanın 
"Tbilisi nəğməsi" tamaşasında Gesiya, A.Rzayevin "Hacı Kərimin Aya səyahəti" 
tamaşasında Kəblə Fatma, S.Ələsgərovun "Həmşəxanım" tamaşasında 
Həmşəxanım, "Sevindik qız axtarır" tamaşasında Xeyransa kimi bir-birindən 
maraqlı obrazlar yaratmışdır. Bura T.Bakıxanov və H.Məmmədovun "Altı qızın 
biri Pəri" tamaşasında Cəhrə, E.Sabitoğlunun "Hicran" tamaşasında Qızbacı 
obrazlarını da əlavə etsək, çox zəngin və rəngarəng bir obrazlar qalereyası 
yaranmış olar. Bütün bu obrazlar sırasında qayınana - Cənnət obrazı xüsusi yer 
tutur. Bu obrazı yaradarkən aktrisa xəsislik etməmiş, yaradıcılıq imkanlarını sanki 
tamamilə açmış, onun aktyor sənəti üçün səciyyəvi olan zəngin mimika və 
məharətini nümayiş etdirmişdir. "Qayınana" tamaşasından sonra aktrisa yaddaşlara 
ilk növbədə qayınana kimi həkk olunmuşdur. Jurnalistlər onu hətta "xalqımızın 
qayınanası" adlandırmışlar. 
Bədii filmlərdə çəkilməyə dəvət alan aktrisa burada da yaddaqalan, ölməz 
obrazlar yaratmışdır. Ömrünün sonunadək müxtəlif səpkili filmlərdə çəkilmiş 
aktrisa sənətinə xas xüsusiyyətləri oynadığı filmlərə də gətirmişdir. "Ögey ana" 
(1959) filmində Nəsibə Zeynalova dedi-qoduları sevən, köhnə təfəkkürlə yaşayan 
qarı obrazını məharətlə yaratmışdır. "Böyük dayaq" (1963) filmində artıq tamam 
başqa bir obraz yaratmışdır. Burada aktrisanın qəhrəmanı zəhmətkeş insan, bütün 
çətinliklərə qatlaşan, gələcək naminə daim çalışan əsl Azərbaycan qadınıdır. 1964-
cü ildə "Azərbaycanfilm"də istehsal olunmuş "Ulduz" filmində Nəsibə Zeynalova 
toyuq fermasının müdiri obrazını yaratmışdır. Onun qəhrəmanı dövlət malını öz 
344 
 
malından üstün tutan, ona tapşırılmış işləri vicdanla yerinə yetirən qadındır. Qeyd 
etmək lazımdır ki, aktrisanın yaratdığı istər mənfi, itərsə də müsbət obrazlar incə 
lirizmi, yumor hissi ilə seçilir. 
1969-cu ildə çəkilmiş "Qanun naminə" filmində aktrisanın qəhrəmanı 
qızının xoşbəxtliyini əsl məhəbbətdə deyil, var-dövlətdə görən dardüşüncəli 
meşşan bir qadındır. Aktrisa qəhrəmanının günü-gündən necə böyük səhvlər 
buraxmasını, qızını necə uçuruma yuvarlatmasını məharətlə açıb göstərə bilmişdir. 
Bunun ardınca Nəsibə Zeynalova "Bizim Cəbiş müəllim" (1970) filmində 
oynamışdır. Ağır müharibə illərinə həsr olunan filmdə sadə azərbaycanlıların 
qələbə naminə canla-başla fəaliyyət göstərmələri öz əksini tapmışdr. Aktrisanın 
qəhrəmanı o dövr üçün mənfi obraz sayılan bir alverçidir ki, çətin zamanda əl 
altından ticarətlə məşğul olur. Lakin eyni zamanda o, təmizqəlbli bir insandır və 
Bakıya Rusiyadan qaçqınlar gətiriləndə məhz o, bir qaçqın qızını himayəsinə 
götürür və ona doğma qızı kimi baxır. 
Nəzibə Zeynalovanın 1979-cu ildə "Qayınana" filmində oynadığı 
qayınana obrazı onun kinoda yaratdığı ən məşhur obrazdır. Ən maraqlı cəhət budur 
ki, o, Musiqili Komediya Teatrının səhnəsində yaratdığı qayınana obrazını eynilə 
təkrar etməmiş, obrazı yeni ştrixlər, jestlərlə daha da dolğunlaşdırmışdır. Təsadüfi 
deyil ki, həm filmin özü, həm onun baş qəhrəmanı, həm də bu rolun ifaçısı 
xalqımız tərəfindən indi də sevilməkdədir. 
Son illərdə bir neçə komediyada çəkilən aktrisa yaşının çox olmasına 
baxmayaraq, istedadını, sənətkarlıq sirlərini gənc nəsil aktyorlarla bölüşməyə hazır 
olduğunu göstərmişdir. 
Aktrisanın həyat və yaradıcılıq yolunu əks etdirən bir neçə televiziya filmi 
də xalqımız tərəfindən böyük rəğbətlə qarşılanmışdır. Fəaliyyəti dövründə bir sıra 
orden və medallarla təltif edilən, həmçinin fəxri adlara layiq görülən aktrisanın ən 
böyük mükafatı tamaşaçıların məhəbbətidir. 
Nəsibə Zeynalova 2004-cü ildə Bakıda vəfat etmiş və Fəxri xiyabanda 
dəfn olunmuşdur. 
345 
 
XX əsrin sonların da Azərbaycan xalqının azadlıq 
hərəkatında önəmli rol oynamış şəxsiyyətlədən biri Əbülfəz 
Elçibəydir. Hələ gənc yaşlarından sovet hakimiyyətinin 
Azərbaycan qarşı yeritdiyi qərəzli siyasətə qarşı etiraz edən, 
bununla yanaşı mübarizə aparmağa çalışan Əbülfəz Elçibəy 
təqiblərə məruz qalsa  da, öz amalından dönməmişdir.  
Ömrünün sonuna qədər siyasi fəaliyyətlə məşğul olan 
Ə.Elçibəy siyasi partiya  rəhbəri olmuşdur.  
1991-ci ildə müstəqillik qazanmış Azərbaycanı güclü 
görmək istəyən Elçibəy bu istiqamətdə fəaliyyət göstərmiş, 
1992-ci ilin iyun ayında  Azərbaycan Respublikasının prezidenti 
seçilmişdir. 
Azərbaycan tarixinə Əbülfəz Elçibəy görkəmli 
ictimai xadim, azadlıq mübarizəsinin liderlərindən biri, 1992-
1993-cü illərdə Azərbaycan Respublikasının prezidenti və 
şərqşünas alim kimi daxil olmuşdur.  
 
 Əbülfəz Elçibəy 
   (1938-2000) 
Əbülfəz Qədirqulu oğlu Elçibəy (Əliyev) qədim Azərbaycan yurdu 
Naxçıvanın Ordubad rayonunun Kələki kəndində anadan olmuşdur. Tarixi 
abidələrlə zəngin olan diyar, dədə-babaların qəhrəmanlıqları haqqında 
ağsaqqalların söhbətləri onun dünyagörüşünün formalaşmasına böyük təsir 
göstərmişdir. Burada ibtidai və orta təhsilini aldıqdan sonra o, qədim tariximizi, 
soyköklərimizi araşdıran alim olmaq istəyi ilə Bakıya gəlmişdir. 
Bakıda qəbul imtahanlarını müvəffəqiyyətlə verən Ə.Əliyev Azərbaycan 
Dövlət Universitetinin şərqşünaslıq fakültəsinin ərəb filologiyası şöbəsinə daxil 
olmuşdur. Tədris olunan fənlərə böyük diqqətlə yanaşan tələbə dərs proqramında 
nəzərdə tutulan materialların öyrənilməsi ilə kifayətlənmir, şəxsi mütaliə sayəsində 
şərqşünaslıq elminin əsaslarına dərindən yiyələnməyə çalışırdı. 
1962-ci ildə universiteti müvəffəqiyyətlə bitirən Əbülfəz Əliyevə burada 
qalıb aspiranturada təhsilini davam etdirmək tövsiyə olunur. O, aspiranturaya qəbul 
imtahanlarını verir və əyani aspirant kimi təhsilini davam etdirir. Paralel olaraq o, 
Bakı Layihələşdirmə İnstitutuna işə qəbul olunur. O dövrdə Sovet İttifaqı bir çox 
Şərq ölkələrinə müxtəlif sahələr üzrə köməklik edirdi. Təbii ki, bunun müqabilində 
sovet liderləri həmin ölkələrdə sovet hakimiyyətini qurmağa çalışır, onları 
"sosialist inkişafı yoluna" cəlb etməyə cəhd göstərirdilər. Şərqin astanasında olan 
Azərbaycan bu yardım prosesində öndə gedir, bir çox azərbaycanlı mütəxəssislər 
müxtəlif Şərq ölkələrində fəaliyyət göstərirdilər. Ona görə də Əbülfəz Əliyev 
instituta tərcüməçi kimi işə götürülür. 
346 
 
Çox keçmədi ki, onun öz biliyini nümayiş etdirmək imkanı yarandı. 1963-
cü ildə o, azərbaycanlı mühəndislərlə birgə Misir Ərəb Respublikasına yollandı. 
Burada Asuan bəndinin inşa edilməsində Ə.Əliyevin də əməyi az olmamışdır. 
Misirdə olduğu dövrdə o, sovet rejiminin ikiüzlü siyasətini görmüş, sovet 
siyasətçilərinin siyasi maraqlar naminə ən sadiq müttəfiqlərini belə zərbə altında 
qoymaq xüsusiyyəti onda ikrah hissi yaratmışdır. O, sovetlərin Azərbaycanda 
yürütdükləri siyasət barəsində də düşünməyə başlamışdır. 
Vətənə qayıtdıqdan sonra elmi işi üzərində fəal çalışan Əbülfəz Əliyev 
1967-ci ildə aspiranturanı bitirmiş, 1969-cu ildə "Tulunilər dövləti" (orta əsrlərdə 
Misirdə mövcud olmuş türk-müsəlman dövləti) mövzusunda namizədlik 
dissertasiyası müdafiə edərək tarix elmləri namizədi adı almışdır. Hələ 1968-ci ildə 
o, Azərbaycan Dövlət Universitetinə müəllim qəbul edilmişdir. 
Bu dövrdə artıq püxtələşmiş ziyalı olan Əbülfəz Əliyev sovet 
tarixşünaslığında Azərbaycan tarixinin saxtalaşdırılması, əzəli Azərbaycan 
torpaqlarının özgələşdirilməsi, tarixi qəhrəmanlarımızın ifrat təqdiminə etiraz 
edirdi. O anlayırdı ki, bütün bunlar xalqımıza qarşı yönəlmiş bir vahid zəncirin 
halqalarıdır. 
Əbülfəz Əliyev 60-cı illərin sonunda azadfikirli tələbələrdən bir neçə qrup 
təşkil etdi. Bu qruplar özünüdərketmə şüurunu yaratmaq məqsədi ilə gənclər 
arasında təbliğat işi aparırdı. Onlar əsl Azərbaycan tarixini sübut etməyə çalışır, 
sovet siyasətinə qarşı etiraz edirdilər. Lakin 1975-ci ildə qruplar ifşa olundu və 
Əbülfəz Əliyev dövlət təhlükəsizlik orqanları tərəfindən həbs edildi. 
Bir ili təcridxanada keçirməsinə baxmayaraq, Əbülfəz Əliyev öz 
fikirlərindən dönmədi. 1976-cı ildə həbsdən buraxılaraq o, Azərbaycan SSR Elmlər 
Akademiyası Əlyazmalar İnstitutunda kiçik elmi işçi kimi çalışmağa başlayır. 
Əməllərində cinayət elementləri tapa bilməyən sovet cəza orqanları, 
bununla belə, onun ideyalarının gələcəkdə böyük təhlükə törədəcəyini anlayır və 
onu gənc nəsildən, tələbələrdən uzaqlaşdırır. Əlyazmalar üzərində ciddi tədqiqatlar 
aparan, tariximizin qaranlıq səhifələri barəsində yeni-yeni məlumatlar əldə edən 
Əbülfəz Əliyev sonralar institutda baş elmi işçi, aparıcı elmi işçi işləyir. 
Ermənistanın Azərbaycana təcavüzü ilə əlaqədar geniş vüsət alan 
ümumxalq hərəkatı Əbülfəz Əliyevin həyatına böyük təsir göstərir. Ermənilərin  
tarixi ərazilərimizə göz dikdiklərini, öz havadarlarının köməyi ilə zaman-zaman 
Azərbaycan xalqına qarşı soyqırım siyasəti yürütdüklərini açıq bildirərək o, sovet 
hökumətinə bel bağlamamağa çağırır, çıxış yolunu müstəqilliyin qazanılmasında 
və milli ordunun yaradılmasında görürdü. 
Pərakəndə halda Bakıda başlayan azadlıq hərəkatı təşkilatlanmağı tələb 
edir və 1989-cu il iyunun 16-da Bakıda "Azərbaycan Xalq Cəbhəsi" (AXC) 
yaradılır və Əbülfəz Əliyev onun sədri seçilir (o elə bu dövrdə "Elçibəy" 
347 
 
təxəllüsünü götürdü). Azərbaycan xalqının azadlıq hərəkatında böyük rol oynayan, 
onun müxtəlif formalarını (iqtisadi tətillər, mitinq hərəkatı, meydan hərəkatı, 
informasiya blokadasının yarılması istiqamətində fəaliyyət) uzlaşdırmağa çalışan 
Ə.Elçibəy, bununla belə, kadr siyasətində səhvlərə yol vermişdir; AXC-də bir neçə 
qrup əmələ gəlmiş, daxili parçalanma getmiş, təşkilatda təsadüfi, öz şəxsi 
məqsədlərini həyata keçirməyə çalışan siyasətbazlar rəhbər mövqelər tutmuşlar. 
Nəticədə informasiya blokadası yarılmamış, sovet cəza orqanlarının törətdiyi 
təxribatların qarşısı alınmamışdır. 
Sovet ordu hissələrinin köməyi və hərtərəfli dəstəyi ilə genişmiqyaslı 
hərbi əməliyyatlara başlayan ermənilər Qərbi Azərbaycandan yüz minlərlə 
soydaşımızı qovmuş, Dağlıq Qarabağın bir çox məntəqələrində qanlı cinayətlər 
törətmişdilər. Moskvadakı sovet rəhbərlərinin göstərişləri ilə hərəkət edən o 
zamankı Azərbaycan başçıları Ə.Vəzirov və A.Mütəllibov bütün bunlara göz 
yumur, xalqı torpaqların itirilməsi ilə barışmağa çağırırdılar. Xalqın qəzəbi 
nəticəsində onlar hakimiyyətdən getmiş, Azərbaycanı tərk etmişdilər. 
Xocalı faciəsindən sonra istefaya getmiş Azərbaycan Respublikasının 
prezidenti A.Mütəllibovun tərəfdaşları 1992-ci il mayın 14-də onu yenidən 
hakimiyyətə gətirməyə cəhd etdilər. Bunun üçün onlar hətta Ali Sovetin ayrıca 
sessiyasını da çağırdılar. Lakin bunu konstitusiyaya zidd hərəkət kimi 
qiymətləndirən AXC öz tərəfdarlarına müraciət etdi, onları Ali Sovetin qarşısına 
çağırdı. Nəticədə mayın 15-də Ali Sovetin binası tutuldu və hakimiyyət faktik 
olaraq AXC-nin əlinə keçdi. 
1991-ci il iyunun 7-də keçirilmiş seçkilərdə qalib gələn Əbülfəz Elçibəy 
Azərbaycan Respublikasının prezidenti seçildi. Hakimiyyətinin ilk dövründə o, 
xarici və daxili siyasətdə bir neçə uğurlu addım atdı. Belə ki, özünümüdafiə 
batalyonları nisbətən nizama salınaraq cəbhə boyunca hücuma keçdi və 
əhəmiyyətli uğurlar qazanaraq Qarabağın Ağdərə rayonunu düşməndən tam azad 
etdilər. İyunun 10-da Azərbaycan Avropada Təhlükəsizlik və Əməkdaşlıq Təşkilatı 
(ATƏT) üzvlüyünə qəbul edildi. Avqustun 15-də milli valyuta olan manat 
dövriyyəyə buraxıldı. Sentyabrın 22-də ölkə Avropa Yenidənqurma və İnkişaf 
Bankının üzvü oldu. Novruz bayramı, Qurban bayramı daha geniş keçirilməyə 
başlandı. Köhnə məscidlər bərpa edilir və yeniləri tikilirdi. Türkiyə Respublikası 
ilə elmi və mədəni əlaqələr genişləndirildi. 
1993-cü ildən Azərbaycanda ali və orta ixtisas məktəblərinə qəbul 
imtahanlarında test üsulu tətbiq olunmağa başlandı ki, bu da daha bilikli və 
bacarıqlı gənclərin həmin məktəblərə daxil olmasına imkan verdi. Azərbaycan 
ərazisindən rus qoşunları çıxarıldı. 
Lakin mövcud olan problemlər həll edilmədiyindən daha da genişlənir və 
tədricən böhran səviyyəsinə çatırdı. Belə ki, Rusiya Federasiyası ilə illər ərzində 
348 
 
yaradılmış əlaqələr dərhal kəsildi, bu isə bir sıra şirkət, zavod və fabriklərin işinə 
mənfi təsir göstərdi. İran İslam Respublikası ilə mövcud olan gərgin siyasi 
münasibətlər daha da kəskinləşdi. Ölkənin daxilində iqtisadi tənəzzül baş alıb 
gedir, istehsal gücünün yalnız 25 - 30%-i istifadə olunurdu. 
Ermənistanla davam edən müharibə, üstəlik, yarım milyon qaçqın və 
köçkünün olması vəziyyəti daha da çətinləşdirdi. İqtisadiyyatda hökm sürən köhnə 
inzibati-amirlik idarəetmə sistemi ləğv edildi, təzəsi isə yaradılmadı. İqtisadiyyatda 
xaos hökm sürürdü, təbii sərvətlər talan edilirdi. Azərbaycan məhsullarının 
satılmasından əldə olunan valyuta əsasən xarici banklarda şəxsi hesablarda qalırdı. 
Cəmiyyətdə kəskin əmlak təbəqələşməsi gedirdi - kiçik bir qrup adam zənginləşir, 
əhalinin 60 - 70%-i isə yoxsulluq həddindən də aşağı səviyyədə yaşayırdı. İşsizlik 
durmadan artırdı. Daxili və xarici siyasətdəki uğursuzluqlar və çatışmazlıqlar isə 
ilk növbədə respublika rəhbərliyinin naşı kadr siyasəti ilə bağlı idi və bunun da 
nəticəsində idarəetmə aparatına uyğun gəlməyən səlahiyyətsiz şəxslər, əsasən də 
AXC üzvləri cəlb edilirdi. Hərbi rəhbərlikdə buraxılmış kobud səhvlər 1993-cü il 
aprelin 6-da ermənilərin Kəlbəcəri işğal etməsi ilə nəticələndi, üstəlik, Ağdərə 
rayonu da itirildi. İqtisadi problemlərə qələbə naminə dözən xalqımız bunu AXC 
rəhbərliyinə bağışlamadı. Elçibəy hökuməti özünün xalq arasındakı dayaqlarını 
itirir, AXC-nin nüfuzu düşürdü. Üstəlik, rəhbərlikdə olan AXC funksionerləri bir-
birləri ilə siyasi çəkişmələrə girdi. 
1993-cü il iynun 4-də Gəncədə Surət Hüseynovun rəhbərliyi ilə hərbi 
hissələrin qiyamı nəticəsində Azərbaycanda vətəndaş müharibəsi təhlükəsi yarandı. 
Başda Elçibəy olmaqla özünün siyasi gücsüzlüyünü dərk edən respublika 
rəhbərliyi iyunun 9-da təcrübəli siyasətçi Heydər Əliyevi Naxçıvandan Bakıya 
dəvət etmək məcburiyyətində qaldı. 
1993-cü il iyunun 15-də H.Əliyev Ali Sovetin sədri seçildi. Bir neçə 
gündən sonra prezident Ə.Elçibəy qəflətən Bakını tərk edib, doğma kəndi Kələkiyə 
getdi və dəfələrlə ona edilən müraciətlərə baxmayaraq, Bakıya gəlməkdən imtina 
etdi. İyunun 24-də AR Ali Soveti Azərbaycan Respublikası prezidentinin 
səlahiyyətlərini H.Əliyevə verdi. Avqustun 29-da keçirilən referendumda 
Ə.Elçibəyə etimadsızlıq göstərildi. 1993-cü il oktyabrın 3-də H.Əliyev Azərbaycan 
Respublikasının prezidenti seçildi. 
1997-ci ilədək Ordubadın Kələki kəndində yaşayan Ə.Elçibəy Bakıya 
qayıtdıqdan sonra yenidən fəal siyasi fəaliyyətə qoşulmuş və Azərbaycan Xalq 
Cəbhəsi Partiyasının rəhbəri olmuşdur. 
Əbülfəz Elçibəy 2000-ci ildə Ankarada müalicədə olduğu zaman vəfat 
etmiş, Bakıya gətirilərək Fəxri xiyabanda dəfn olunmuşdur. 
 
 
349 
 
XX əsrin II yarısı-XXI əsrin əvvəlləri Azərbaycan tarxinin 
ən görkəmli siması Heydər Əliyevdir. O, hələ sovet 
dövlətinin mövcud  olduğu illərdə Dövlət Təhlükəsizlik 
Komitəsində  leytenantdan generaladək yüksəlmişdir. 
Azərbaycan rəhbərliyinin I dövründə respublika  xalq  
təsərrüfatını və mədəni quruculuğunu  əsaslı surətdə 
yaxşılaşdırmaq siyasətini həyata keçirirdi. 
H.Əliyevin Naxçıvan Muxtar Respublikasının sədri 
vəzifəsində çalışdığı illər bölgənin siyasi, sosial-iqtisadi, 
mədəni inkişafını çətin və əlamətdar  dövrüdür. 1993-cü 
ildən Heydər Əliyevin Azərbaycan rəhbərliyinin II dövrü  
başlayır. Dövlətin daxili və xarici siyasəti milli maraqlara və 
uzaqgörən siyasi prespektivlərə əsaslanan xətlə inkişaf  
etməyə başladı.  
Azərbaycan tarixinə Heydər Əliyev görkəmli siyasi və 
dövlət xadimi, azərbaycanlıların ümumilli lideri, XX əsrdə 
yenidən müstəqillik qazanmış Azərbaycanın dövlətçiliyini 
və müstəqilliyini qoruyub saxlamış dövlət başçısı kimi daxil 
olmuşdur.  
 
 
Heydər Əliyev 
 (1923-1993) 
Heydər Əlirza 
oğlu Əliyev 1923-cü 
ildə Azərbaycanın Naxçıvan şəhərində anadan olmuşdur. Orta təhsilini orada 
aldıqdan sonra Naxçıvan Pedaqoji Texnikumuna daxil olmuş, oranı da bitirdikdən 
sonra 1939 - 1941-ci illərdə Bakıda Azərbaycan Sənaye İnstitutunun (indiki 
Azərbaycan Dövlət Neft Akademiyası) memarlıq fakültəsində təhsil almışdır. 
1941-ci ildə Heydər Əliyev Naxçıvan Muxtar Sovet Sosialist Respublikası 
Xalq Daxili İşlər Komissarlığına işə qəbul edilmiş, daha sonra Naxçıvan MSSR 
Xalq Komissarları Sovetində şöbə müdiri işləmişdir. 1944-cü ildə o, Naxçıvan 
Vilayət Partiya Komitəsi tərəfindən dövlət təhlükəsizlik orqanlarına işə 
göndərilmişdir. 
Leninqradda (indiki Sankt-Peterburqda) xüsusi ali təhsil alan leytenant 
Əliyev Azərbaycana təyinat almışdır. Dövlət təhlükəsizlik orqanlarında işləməklə 
paralel olaraq o, 1957-ci ildə Azərbaycan Dövlət Universitetini bitirmişdir. 
Tutduğu vəzifələrdə pillə-pillə yüksələn Heydər Əliyev 1964-cü ildə Azərbaycan 
SSR Dövlət Təhlükəsizlik Komitəsi sədrinin müavini, 1967-ci ildə isə komitənin 
sədri vəzifəsinə irəli çəkilmişdir. Heydər Əliyev Dövlət Təhlükəsizlik Komitəsində 
fəaliyyəti dövründə bu mühüm strukturun azərbaycanlılaşdırılması üçün öz xalqı 
qarşısında misilsiz xidmətlər göstərmişdir. 
350 
 
Azərbaycan Kommunist Partiyası Mərkəzi Komitəsinin (AKP MK) 1969-
cu ilin iyulunda keçirilən plenumunda Heydər Əliyev AKP MK-nın birinci katibi 
və MK-nın büro üzvü seçilmişdir. Bununla Heydər Əliyevin Azərbaycana 
rəhbərliyinin birinci dövrü başlamışdır. Azərbaycana rəhbərliyinin birinci 
dövründə o, respublikada xalq təsərrüfatına və mədəni quruculuğa rəhbərliyi əsaslı 
surətdə yaxşılaşdırmaq, dövlət və əmək intizamını möhkəmləndirmək, kadrların 
məsuliyyətini artırmaq siyasətini həyata keçirirdi. Onun bu sahədə gördüyü işlər 
Moskvanın diqqətini cəlb etmiş və o, 70-ci illərdə Sovet İttifaqı Kommunist 
Partiyası Mərkəzi Komitəsinin (Sov. İKP MK) üzvlüyünə namizəd seçilmişdir. 
1976-cı ildə o, Sov.İKP MK Siyasi Bürosu üzvlüyünə namizəd seçilmişdir. 
SSRİ Konstitusiya Komissiyasının üzvü kimi Sovet İttifaqının yeni 
konstitusiyasının yaradılmasında fəal iştirak etmiş, eyni zamanda, Azərbaycan 
SSR yeni konstitusiyasını yaradan komissiyanın sədri olmuşdur. Həmin 
konstitusiyaya görə, Azərbaycan dili Azərbaycan SSR-in dövlət dili elan 
edilmişdir. 
Heydər Əliyevin Azərbaycana rəhbərlik etdiyi ilk illərdən mükəmməl 
iqtisadi inkişaf konsepsiyası hazırlanmış, ənənəvi təsərrüfat sahələrinin şöhrəti və 
səmərəliliyi bərpa edilmiş, yeni-yeni istehsal sahələrinin istiqamətlərinin əsası 
qoyulmuş, iqtisadiyyatın sənaye bazası genişləndirilmiş və müasirləşdirilmişdir. 
Nəticədə Azərbaycanın iqtisadi potensialı güclənmişdir. Heydər Əliyevin 
respublikaya rəhbərlik etməsinin birinci dövründə (1969-1982) idarəetmə 
mexanizmi və metodlarının təkmilləşdirilməsi, qanunçuluğa ciddi əməl edilməsi, 
əmək və ictimai-siyasi fəallığın artırılması, kənd təsərrüfatının inkişafı sahələrində 
yüksək göstəricilər əldə edilməklə yanaşı, azərbaycançılıq məfkurəsinin, milli 
ruhun, milli-mənəvi özünüdərkin, mədəniyyətin yüksəlişi, xalqın tarixi yaddaşının 
özünə qaytarılması, soykökü əsasında millətdə müstəqil dövlətçilik ideyalarının 
güclənməsi və reallaşması üçün də çox mühüm işlər görülmüşdr. Heydər Əliyevin 
respublikaya rəhbərliyinin birinci dövrü ictimai-iqtisadi inkişafın və milli-mədəni 
oyanışın bütün sahələrində sürətli inkişaf dövrü olmuşdur. 
1982-ci ilin noyabrında Heydər Əliyev Sov.İKP MK Siyasi Büro üzvü 
seçilmiş, eyni zamanda SSRİ Nazirlər Soveti sədrinin birinci müavini təyin 
edilmişdir. SSRİ kimi nəhəng bir dünya dövlətinin ali rəhbərliyinə ucalmaqla 
Heydər Əliyev dövlət idarəçiliyi istedadı və bacarığı nümayiş etdirmişdir. 
Heydər Əliyev SSRİ-nin ali rəhbərliyi tərkibində fəaliyyət göstərdiyi 
dövrdə xalq təsərrüfatına rəhbərliyin bütün sahələrində tükənməz dövlət idarəçiliyi 
istedadı nümayiş etdirmiş, xüsusilə elm, təhsil, mədəniyyət və səhiyyənin 
inkişafına böyük qayğı göstərmişdir. Fəaliyyətinin Moskva dövründə də o daim 
Azərbaycanı düşünmüş, onun taleyi ilə yaşamış, respublikanın tanıdılmasında 
351 
 
əlindən gələni etmişdir. Sovet dövlətinin rəhbərliyinə daxil olan vəzifəli şəxs kimi 
o, bir çox dünya ölkələrində olmuş, rəsmi səfərlər etmişdir. 
Sovet dövlətinin tərkibində fəaliyyəti dövründə Heydər Əliyev 2 dəfə 
Sosialist Əməyi Qəhrəmanı adına (1979 və 1983-cü illərdə), 4 dəfə Lenin 
ordeninə, Qırmızı Ulduz ordeninə layiq görülmüş, bir çox medallarla təltif 
edilmişdir. 
Heydər Əliyev 1987-ci ilin oktyabrında Sov.İKP MK Siyasi Bürosunun 
və şəxsən baş katib M.S.Qorbaçovun yeritdiyi səhv xəttə, onun antiazərbaycan 
siyasətinə etiraz əlaməti olaraq tutduğu vəzifələrdən istefa vermiş və mövcud 
rejimə qarşı müxalif mövqe tutmuşdur. 
Azərbaycanda XX əsrin 80-ci illərinin sonunda sovet rejiminə qarşı 
başlayan azadlıq mübarizəsini boğmaq üçün müxtəlif vasitələrdən istifadə edən 
Moskva rəhbərliyi 1990-cı ilin 20 yanvarında Bakıya silahlı qüvvələr yeritmiş, 
burada qanlı qırğın törətmişdir. Qanlı qırğının ertəsi günü Heydər Əliyev 
Azərbaycanın Moskvadakı nümayəndəliyində verdiyi cəsarətli bəyanatında 
Azərbaycan xalqına qarşı silah işlədilməsini qətiyyətlə pisləmiş, Azərbaycan 
xalqının qurtuluş mübarizəsinin qarşısının alınmasının mümkünsüzlüyünü 
vurğulamışdır. Mübariz mövqeyini davam etdirən Heydər Əliyev Dağlıq 
Qarabağda münaqişə ilə bağlı mərkəzin ikiüzlü siyasətinə, erməni tərəfini 
dəstəkləməsinə etiraz əlaməti olaraq Sov.İKP sıralarını tərk etmişdir. 
Azərbaycana qayıdan Heydər Əliyev əvvəl Bakıya gəlmiş, sonra isə 
Naxçıvana getmişdir. Siyasi fəaliyyətinin Naxçıvan dövrü, xüsusilə onun Naxçıvan 
Muxtar Respublikası Ali Məclisinin sədri vəzifəsində çalışdığı illər muxtar 
respublikanın siyasi, sosial-iqtisadi və mədəni inkişafının çətin, eyni zamanda, 
əlamətdar dövrüdür. Heydər Əliyev, birinci növbədə, Naxçıvanı Ermənistanın 
silahlı təcavüzü və işğalı təhlükəsindən xilas etdi. Onun təşəbbüsü ilə muxtar 
respublikanın adından "sovet sosialist" sözlərinin çıxarılması, üçrəngli bayrağın 
dövlət bayrağı kimi qəbul edilməsi haqqında qərarlar qəbul olundu. Blokada 
şəraitində olan muxtar respublikanın iqtisadi problemlərinin həllinə ciddi diqqət 
yetirildi. Qonşu Türkiyə və İranla əlaqələr yaradıldı. Naxçıvanı Türkiyə ilə 
birləşdirən "Ümid körpüsü", İranla nəqliyyat daşımalarını genişləndirən "Şahtaxtı 
– Podəşt" körpüsü inşa edildi. 
Azərbaycan Respublikası Ali Sovetinin sessiyalarında fəal iştirak edən 
Heydər Əliyev mövcud ictimai-siyasi vəziyyəti obyektiv təhlil edərək cəmiyyəti 
dərindən düşündürən problemlər barədə mühüm ideyalar irəli sürmüş, siyasi və 
iqtisadi böhranın aradan qaldırılması yolları barədə fikirlər söyləmişdir. Hələ 
1991-ci ildə Dağlıq Qarabağ münaqişəsinin səbəblərini aşkara çıxararaq o 
demişdir: "Yaranmış vəziyyətin günahkarı hakimiyyətdə olan Kommunist 
352 
 
Partiyasının Mərkəzi Komitəsi, partiya və dövlət hakimiyyətini ələ keçirmiş 
Qorbaçovdur". 
SSRİ rəhbərliyinin müttəfiq respublikaları guya yeni ittifaq yaratmağa 
çağıran təklifinə qarşı çıxış edən Heydər Əliyev bununla bağlı referendumda 
iştirak edib-etməmək məsələsində öz qətiyyətli mövqeyini belə ifadə etmişdir: 
"Mən yeni ittifaqa daxil olmağın və bunun üçün referendum keçirməyin heç bir 
şərt qoymadan əleyhinəyəm. Azərbaycan Respublikası iqtisadi və siyasi 
müstəqillik yolu ilə getməli, tam istiqlaliyyət uğrunda mübarizə aparmalıdır". 
Onun rəhbərliyi ilə Naxçıvanda referendum boykot edilmiş, rus Sovet qoşunları 
buradan çıxarılmış, 20 Yanvar hadisəsinə hüquqi-siyasi qiymət verilmişdir. 
Heydər Əliyevin siyasi təcrübəsi və qətiyyəti nəticəsində Naxçıvanda 
sabitlik təmin olunmuş, demokratik dövlət quruculuğu formalaşmışdır. 1993-cü 
ilin may - iyun aylarında respublikada hakimiyyət böhranı, hərc-mərclik son həddə 
çatdıqda, ölkə vətəndaş müharibəsi və müstəqilliyin itirilməsi təhlükəsi qarşısında 
qaldıqda isə Azərbaycan xalqı Heydər Əliyevin hakimiyyətə gətirilməsi tələbini 
səsləndirməyə başladı. Nəticədə Azərbaycanın o zamankı dövlət başçıları onu 
rəsmən Bakıya dəvət etməyə məcbur oldular. 
Heydər Əliyev 1993-cü il iyunun 15-də Azərbaycan Ali Sovetinin sədri 
seçildi. Həmin gün Azərbaycan xalqının tarixinə Qurtuluş günü kimi daxil oldu. 
Bununla Heydər Əliyevin Azərbaycana rəhbərliyinin ikinci dövrü başladı. İyunun 
24-dən o, Azərbaycan Respublikası prezidentinin səlahiyyətlərini həyata 
keçirməyə başladı. 
1993-cü il oktyabrın 3-də ümumxalq səsverməsi nəticəsində Heydər 
Əliyev Azərbaycan Respublikasının prezidenti seçildi. Onun Azərbaycan 
rəhbərliyinə qayıdışı ilə ölkənin ictimai-siyasi, sosial-iqtisadi, elmi-mədəni 
həyatında, beynəlxalq əlaqələrində dönüş yarandı, elmi əsaslara, beynəlxalq norma 
və prinsiplərə uyğun olaraq müstəqil dövlət quruculuğu prosesi başlandı. 
Dövlətin xarici siyasəti, o cümlədən aparıcı dövlətlər və beynəlxalq 
təşkilatlarla əlaqələri milli maraqlara və uzaqgörən siyasi perspektivlərə əsaslanan 
xətlə inkişaf etməyə başladı. Prezidentin xarici siyasət məsələlərinə müstəsna 
əhəmiyyət verməsi, beynəlxalq miqyasda, hətta bədxahlarımız tərəfindən də etiraf 
edilən uğurlu və cəsarətli addımlar atması, milli məqsədlər naminə ən nüfuzlu 
tribunalardan bacarıq və məharətlə istifadə etməsi Azərbaycan dövlətçiliyinin bu 
günü və gələcəyi baxımından çox əhəmiyyətli idi. Bu illərdə milli ordu 
quruculuğunda ciddi dəyişikliklərə başlandı. Təcavüzkar erməni silahlı 
qüvvələrinin Azərbaycan ərazisindəki azğınlıqlarının qarşısı alındı, qəddar 
düşmənə əks-zərbələr endirildi və 1994-cü ilin mayında Ermənistan - Azərbaycan 
münaqişəsinin həllində ilkin mərhələ kimi cəbhə xəttində atəşkəs elan edilməsinə 
nail olundu. 
353 
 
Heydər Əliyevin fəal diplomatiyası nəticəsində dünyanın demokratik 
dövlətlərinin və aparıcı beynəlxalq təşkilatlarının Azərbaycana, onun zorla cəlb 
olunduğu silahlı münaqişəyə münasibət əsaslı surətdə dəyişdi. 1996-cı ildə 
keçirilmiş ATƏT-in Lissabon sammitində bu beynəlxalq təşkilatın 54 üzvündən 
53-ü (Ermənistandan başqa) Dağlıq Qarabağ probleminin həllində Azərbaycanın 
milli mənafelərinə uyğun prinsipləri açıq şəkildə müdafiə etdi. 
Heydər Əliyev Azərbaycanın təbii ehtiyatlarından və əlverişli coğrafi-
strateji mövqeyindən çıxış edərək ölkənin milli mənafelərinə uyğun olan 
irimiqyaslı beynəlxalq iqtisadi sazişlərin işlənib-hazırlanması və həyata keçirilməsi 
sahəsində çox gərgin fəaliyyət göstərdi. 1994-cü ilin sentyabrında Bakıda "Əsrin 
müqaviləsi" adını almış neft müqaviləsi bağlandı. Bu və digər müqavilələr, ölkənin 
iqtisadi sistemini canlandıracaq güclü maliyyə kanalı olmaqla bərabər, çox mühüm 
siyasi məna kəsb edir və Azərbaycanın beynəlxalq aləmdə rolunu gücləndirən amil 
funksiyası daşıyır. Azərbaycan neftinin dünya bazarlarına nəql edilməsi sahəsində 
də uğurlu addımlar atılmışdır. "Bakı - Supsa", "Bakı - Tbilisi - Ceyhan" neft boru 
kəmərləri Heydər Əliyevin uzaqgörənliyi və siyasi iradəsinin rəmzlərindəndir. 
Heydər Əliyevin təşəbbüsü ilə tarixi Böyük İpək yolunun bərpasına 
yönəlmiş beynəlxalq proqramın həyata keçirilməsində Azərbaycan aparıcı rol 
oynamaqdadır. Gürcüstan, Ukrayna, Azərbaycan və Moldovanın daxil olduğu 
GUAM birliyinin yaradılmasında və beləliklə, böyük bir coğrafi məkanda region 
qüvvələrinin birləşməsində də Heydər Əliyevin müstəsna xidməti olmuşdur. 
Heydər Əliyev demokratik, hüquqi və dünyəvi dövlət quruculuğu 
sahəsində ardıcıl siyasət yeridərək, ölkədə insan hüquq və azadlıqlarının başlıca 
prinsiplərinin bərqərar olması üçün əsaslı zəmin yaratmışdır. 1995-ci ildə 
ümumxalq səsverməsi yolu ilə Azərbaycan Respublikası Konstitusiyasının qəbul 
edilməsi, çoxpartiyalılıq əsasında parlament seçkilərinin keçirilməsi, Konstitusiya 
Məhkəməsinin fəaliyyətə başlaması, ölüm cəzasının ləğv olunması, "Bələdiyyə 
seçkiləri haqqında" qanunun və bir sıra digər qanunların qəbulu və əməli surətdə 
həyata keçirilməsi məhz Heydər Əliyevin adı ilə bağlıdr. Azərbaycan dövləti insan 
hüquq və azadlıqları sahəsində, demək olar, bütün beynəlxalq konvensiya və 
sazişlərə qoşulmuşdur. Əfvetmə təsisatının bərpa edilməsi, əfv fərmanları və 
amnistiya aktlarına əsasən minlərlə məhbus tam və ya qismən azad edilmiş, 
Azərbaycan Avropa Şurasına tamhüquqlu üzv kimi qəbul edilmişdir. 
Ermənistanın təcavüzü nəticəsində Azərbaycanın ərazi bütövlüyünün 
pozulması, torpaqlarımızın 20%-nin işğal olunması, 1 milyondan artıq 
soydaşımızın didərgin salınması haqqında həqiqətlərin dünya ictimaiyyətinə 
çatdırılması sahəsində çox gərgin və genişmiqyaslı iş görülmüşdür. Heydər Əliyev 
Ermənistan - Azərbaycan münaqişəsinin sülh yolu ilə həllinə tərəfdar olduğunu 
354 
 
bildirmiş, bu yolda ardıcıl mübarizə aparmış, problemin sülh yolu ilə həlli baş 
tutmadıqda isə Qarabağın silahla azad olunacağını əzmlə bəyan etmişdir. 
Heydər Əliyev türk dövlətləri arasında iqtisadi, siyasi, ədəbi-mədəni 
əlaqələrin möhkəmləndirilməsi sahəsində də gərgin fəaliyyət göstərmişdir. Xarici 
səfərlər zamanı Azərbaycan nümayəndələri ilə görüşləri, Azərbaycan diasporunun 
formalaşması və təşkilatlanması, onların azərbaycançılıq ideyası ətrafında sıx 
birləşməsi sahəsində Heydər Əliyev böyük işlər görmüşdür. 
Azərbaycanın böyük siyasi və dövlət xadimi, azərbaycanlıların 
ümummilli lideri Heydər Əliyev 2003-cü il dekabrın 12-də Klivlend (ABŞ) 
şəhərində müalicədə olduğu zaman vəfat etmiş, Bakıda Fəxri xiyabanda dəfn 
olunmuşdur. 
355 
 
Mündəricat 
 
İranzu 
Tomris 
Atropat 
Urnayr  
Cavanşir 
Moisey Kalankatlı 
Babək 
Yusif Əbu Sac Divdad 
Bəhmənyar ibn Mərzban 
Qətran Təbrizi 
I Axistan ibn Mənuçöhr 
Məhəmməd Cahan  Pəhləvan 
Əfzələddin Xaqani Şirvani 
Nizami Gəncəvi 
Əcəmi Əbubəkr oğlu Naxçıvani 
Həsən Cəlal 
Nəsirəddin Tusi 
Səfiəddin Urməvi 
Mahmud Şirvani 
İmadəddin Nəsimi 
Cəmaləddin Qara Yusif Barani 
Uzun Həsən  
Sultan Məhəmməd 
Şah İsmayıl Xətai 
356 
 
I Şah Təhmasib 
I Şah Abbas 
Məhəmməd Füzuli 
Sadıq bəy Əfşar 
Oruc bəy Bayat 
Nadir şah Əfşar 
Hacı Çələbi xan 
İbrahimxəlil xan Qarabağlı 
Qubalı Fətəli xan 
Cavad  xan Ziyadoğlu Qacar 
Molla Pənah Vaqif 
Abbasqulu ağa Bakıxanov 
Mirzə Məhəmməd Əli Kazım bəy 
Mirzə Şəfi Vazeh 
İsmayıl bəy Qutqaşınlı 
Mirzə Qədim İrəvani 
Mir  Möhsün Nəvvab 
Mirzə Hüseyn Əfəndi Qayıbzadə 
Mirzə Fətəli Axundzadə 
Xurşidbanu Natəvan 
Seyid Əzim Şirvani 
İbrahim bəy Aslanbəyov 
Həsən bəy Zərdabi 
Hüseyn xan Naxçıvanski 
Səməd bəy Mehmandarov 
Əli ağa Şıxlinski 
357 
 
Cəlil Məmmədquluzadə 
Əzim Əzimzadə 
Səttarxan 
Hüseyn Ərəblinski 
Üzeyir Hacıbəyli 
Müslüm  Maqomayev 
Bəhruz Kəngərli 
Hacı Zeynalabdin Tağıyev 
Mirzə Ələkbər Sabir 
Əli  bəy Hüseyzadə 
Əhməd bəy Ağayev 
Aşıq Ələsgər 
Nəcəf bəy Vəzirov 
Məmmədrza Vəkilov 
Məhəmməd Əmin Rəsulzadə 
Fətəli xan Xoyski 
Əlimərdan bəy Topçubaşov 
Cəfər  Cabbarlı 
Həbib bəy Səlimov  
Nəriman Nərimanov 
Şeyx Məhəmməd Xiyabani 
Hüseyn Cavid 
Mikayıl Müşfiq 
Vəli  bəy Yadigarov 
Aslanov Həzi Əhəd oğlu 
Tərlan bəy  Əliyarbəyov 
358 
 
Züleyxa Seyidməmmədova 
Mehdi Hüseynzadə 
Adil İsgəndərov 
Yusif Məmmədəliyev 
Mustafa Topşubaşov 
İmam Mustafayev 
Heydər Hüseynov 
Seyidcəfər Pişəvəri 
Məhəmmədhüseyn Şərhiyar  
Mirəsədulla Mirqasımov 
Bülbül 
Səməd  Vurğun 
Səttar Bəhlulzadə 
Fikrət  Əmirov 
Qara Qarayev 
Rəşid Behbudov 
İlyas Əfəndiyev 
Niyazi 
Tofiq İsmayılov 
Ziya Bünyadov 
Kərim Kərimov 
Nəsibə Zeynalova 
Əbülfəz  Elçibəy 
Heydər Əliyev 
 
359 
 
Səbuhi Əhmədov 
 
 
AZƏRBAYCAN TARİXİNDƏN 
YÜZ ŞƏXSİYYƏT 
 
Naşir - "Ayna Mətbu Evi", 095 AZ1138, Bakı, Şərifzadə 1. 
Tel.: 4975031, 4975174 
 
Lisenziya AB N 022048, qeydiyyat N A-048 30.09.99. Çapa imzalanıb 
30.11.2006. Format 70x100 1/16. Ç.v. 16,75; 
 
                                  Redaktor: İntiqam Qasımzadə 
Dizayn: Vüsal Əsgərov    
                                 Korrektor: Aqşin Məsımov 
 
268 səh. Tıraj 2000. Pulsuz 
Kitabda Azərbaycan Respublikası Mərkəzi Dövlət Arxivindəki, eləcə də 
Ç.Qacar və Ş.Nəzirlinin şəxsi arxivlərindəki fotoşəkillərdən; M.Abdullayev, 
T.Salahov, E.Şahtaxtinskaya və A.Hacıyevin rəsmlərindən; respublika və xarici 
muzeylərdəki eksponatların fotoreproduksiyalarından istifadə edilmişdir. 
 
ISBN 978-9952-23-040-6  
© "Ayna Mətbu Evi", 2006 
 
 
 
 
 
 
 
 
 
