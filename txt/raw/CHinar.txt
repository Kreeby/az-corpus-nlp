 1 
İsmayıl Qarayev 
 
 
 
 
 
 
ÇİNAR 
 
 
 
 
 
 
 
 
 
 
 
 
 
 
 
 2 
Çaqqal neçə axşam idi ki, kəndə gedir, bircə hinə də yaxın düşə 
bilmirdi. İyini alan itlər qoparağını götürürdülər. O, bəzən özünü kola-
kosa vurur, canına dolan tikanların sızıltısından çimir də eləmirdi, bəzən 
də qayalardan, sıldırımlardan atılır, çınqıllarla dığırlanır, xəncər kimi iti 
daş kəsəklər baş-gözünü çapır, yaralayırdı. Çaqqal bunların hamısına 
dözürdü, amma ac qalırdı, aclıq onu gündüz də meşəyə, dağ-dərəyə 
qovurdu, onda da ovçuya rast gəlirdi, güllələr, saçmalar, qulağının 
dibindən vıyıldayıb keçirdi, ayaqlarının altından toz qaldırırdı.  
Belə günlərin birində göydə qartal gördü. Əvvəl alçaqda süzürdü, 
sonra dövrə vura-vura havalandı, göy səmanın sonsuzluğunda nöqtə 
kimi qaraldı. Axırda yenə fırlana-fırlana aşağı endi, dağın başına qondu. 
Dağın zirvəsində çiyni qara yapıncılı çobana oxşadı, sanki hər ətəkdə, 
hər axar-baxarda bir sürü qoyun-quzu örüşə yayılmışdı, onlara baxır, 
onlara göz qoyurdu.  
Qartal zirvədə çox ləngimədi, aşağı şığıdı. Çaqqalın başının 
üstündə dolana-dolana göylərə milləndi.  
Çaqqal fikirləşdi ki, ona qanad verən zirvədir, gülləçatmaz 
ucalıqdan hər yanı aydın görür, ovunu gözü alır, sonra da şığıyıb 
götürür. O da toyuq-cücə oğrusudur. İndicə elə bildi mən də havayı bir 
yeməm, azıb yiyəsizliyə çıxmışam. Gördü yox, çox yekələmə qanadım 
olsa, mən üç-dörd o boyda görünərəm, vaz keçdi. Mənim toyuq – 
cücələrimi qorxuzub hinlərə dolduran odur! İtləri duyuq salan odur! İndi 
hin vaxtıdırmı?! Bu istidə toyuq-cücələr hində bişirlərmi?! Belə 
bugünkü gecələrdə boşu atan, başından basıb keçsən də dünyadan xəbəri 
olmayan itlərin görmürsən qulaqları necə dikdir?! Qanadım olsa, göyün 
yeddi qatında süzərəm toyuq-cücələr bağlara, meşələrə dağılaşanda 
birini qapıb yenə havaya qalxaram. Sabah da başqa kəndə. Hər gün bir 
özgə kəndə. Belə eləməsəm; pusquda yatıb məni gözləyən toyuq-cücə 
sahibləri yorulub bezikməzlər, tüfənglərini dabandan salmazlar. Lap hər 
kəndin üstündə ildə bircə dəfə görünərəm. Qanadlarım məni haralara 
aparmaz ki! O boyda göyün üzü mənim olmazmı?!  
Çaqqal başını qaldırıb qartala bir də baxdı: "Əgər göydə ondan 
başqa bir kimsə varmı?! Ona qanadı həmin qəlbi verib. Gündüz ordan-
burdan çalıb-çatıb gəzir, gecə də yemək-içməyində kefində olur. Ora 
kimin əli çatar, ünü yetər ki!.. Toyuq --cücə yiyələri gərək ayıq ola. 
Yuxarı dırmansınlar, iməkləsinlər. Allahın bir toyuğundan, cücəsindən 
ötrü o əziyyəti, əzabı kim çəkmək istəyir?! Mən də həmişə dərə 
xəlvətliyi, tülkü bəyliyi axtarmışam. Gecələr qobu-qolpunlarda 
 3 
sürünmüş, gündüzlər yarğanlarda uçurumlarda gizlənmişəm. Aşağılarda 
can çürütdüyümə görə də qanadım yoxdur. Allah aşağıdakına haçan 
qanad verib ki!.."  
Çaqqal xeyli yuxarı dırmaşdı. Dayanıb boylandı. Baxdı ki, 
yaxındakı kəndlər də meşənin ətəklərindəki sürülər də, qapı-bacada 
dənlənən toyuq-cücələr də, çayda çimişən uşaqlar da hər şey, hər şey 
çox aydın, çox açıq görünür, yəqin, indi onlar da onu görəcəklər. 
Uşaqların hərəsi bir daş, bir ağac qapıb dalınca salınacaqlar, böyüklər də 
tüfəngi götürüb nişan alacaqlar, onu toza-torpağa qatacaqlar. Bir kolun 
dalında gizlənəcəklər :  
"Qoy qaranlıq düşsün". Şər qarışanda zirvəyə sarı yönəldi. 
Qabağına bir çınqıllıq çıxdı. Elə bildi düzlərdə– düzəngahlarda gördüyü, 
keçdiyi daşlıqlardandır. Ayağını basan kimi çınqıllıq şəlalə kimi axmağa 
başladı. Çaqqal dərənin dibində bənd aldı.  
Dağın o üzünə keçdi. Yenə sıldırımlara, uçurumlara rast gəldi, 
hamısının da içi sürüşkən, çınqıllıq, biri tərpənsə daş-qaya seli onu yenə 
öz ağzına alacaqdı. Dağın günbatan tərəfinə hərləndi. Bura daha 
təhlükəli idi. Sıldırımların, yarğanların dibi də görünmürdü. Dağın ən 
çox gündəyən səmtinə keçdi. Bir qılıcı tutub axıracan getdi. Bir qayanın 
üstə çıxıb şöngüdü. Qılıcın iti daşları dırnaqlarını aparmışdı, ayaqlarını 
çapıq-çapıq etmişdi. Sızıltısı beyninə işləyirdi. Aşağılara boylandı. 
Kəndlərin kom-kom işıqları görünürdü. Göydə də ulduzlar sayrışırdı. 
Zirvədəki qara yapıncılı "çoban" tərpənmirdi. "Mənim başım yollara 
qarışanda oğurluğu yeyib, doyub, indi də şirin-şirin yatır. Böyründən 
qəfil çıxacam.." Çaqqalın acından heyi kəsilsə də ləzzətlə gülümsədi. 
Yola düzəldi. Qılıcın ən iti yerində büdrədi. Yaralı əli ilə xəncər 
daşlardan yapışdı, göydən asılı qaldı. Ayaqlarını qılıcın döşünə dirəyib 
güc verəndə əlinin birini çatdırdığı daş qopdu, bir qolunun ümidinə 
qaldı. Bağırdı. Qılıca necə sarmaşdığını, ölümdən necə xilas olduğunu 
özü də bilmədi. Bircə onu gördü ki, yenə qılıcın belindədir, ancaq 
canının hərəsi bir dil demiyən yeri yoxdur. Dan yerinin ağarmasını 
gözlədi. Hava işıqlaşar-işıqlaşmaz özünü zirvəyə çatdırdı.  
Qartal havalandı.  
Çaqqal zirvənin ətəklərinə baxdı. Heç bir toyuq-cücə tükü, sür-
sümüyü görmədi: "Bəs bu oğrunun oğurluğundan niyə heç bir nişanə 
qalmayıb?  
– Güldü.  
 4 
– Gicdir, iz azdırmır". Gün çıxanda ilk dəfə zirvə, zirvədəki çaqqal 
qızardı. Aşağılardan hay-küy qopdu. Hər kənddən bir dəstə uşaq zirvəyə 
sarı axışdı. İtlər hürüşə-hürüşə dağın ətəklərinə tərəf götürüldülər. Dağın 
zirvənin elə bir səmti qalmayıb ki, çığırtı-bağırtı, toz-duman bürüməsin. 
Çaqqal əvəl elə bildi ki, itlər, uşaqlar ona çatana kimi zirvəyə qanad-
quyruğu düzüləcək. O da onların başının üstündən gülə-gülə ötəcək, 
qapı-bacanı yiyəsiz qoyub gələnlərin neçə toyuq – cücəsini çalıb 
qaldıracaq, göydəcə parçalayacaq, birini də götürüb ən uzaq zirvələrin 
birinə qonacaq. Lakin özündə əvvəlki ağırlığı bir də duydu, çiyinlərini 
tərpətdi, heç bir yüngüllük hiss etmədi. İnanmadı, sandı ki, hoppansa, 
qanadlar qeybdən nazil olub onu göylərdən göylərə aparacaq. Hoppandı 
da…  
Axşamüstü günəş zirvəyə sarı saç atanda qartal yenə də havada 
süzür, çaqqal isə göylərə, qartala baxa-baxa zarıyırdı.  
 
 
 
ÇİNAR  
 
 Dümdüz bir çöl vardı. Baxanda adamın gözləri axırdı, adamın 
gözləri itirdi. Elə bil bu düz kar idi, adam öz səsini güclə eşidirdi. Bu 
düzün göyü çox alçaq idi, əl uzansa çatardı. Bu düzün yeri çox yastı idi, 
yeriyənin yerişi artmırdı, qaçanın qaçışı bilinmirdi, sanki yüyürür, kəslər 
yüz addım atandan sonra bircə addım qabağa düşürdü. Ona görə də bu 
düzə həm kar, həm kor, həm də hərami düz deyirdilər. Bu düzdə 
küləklər də, gündüz də yorulurdu, bu düzdən gecələr də bezikirdi.  
Bir gün payız küləyi öz qanadında bir çinar toxumu gətirdi, bu 
düzə saldı. Bulud göydən yağış ələdi, bu tumu suvardı. Günəş bu düzün 
üstündə çox dayandı, bu tumu cücərtdi. Bu düdə bir çinar şivi baş 
qaldırdı. Çox zərif idi, çox incə idi, mehdən də uçunurdu, əyilirdi. 
Fəsillərin küləyi illərlə bu şivdən aralı keçdi, qorxdular ki, qatlayarlar, 
sındırarlar, illərin tufanları bu şivə yaxın gəlmədilər, bu şivi 
dondurmaqdan qorxdular. Ayların quraqlığı bu şivin bir köçlüyündən 
ötdü, qorxdular ki, bu şivi qurudarlar. Bu şivin başının üstündən günəş 
əskik olmadı, bulud əskik olmadı, su istəyəndə su verdilər, gün 
istəyəndə gün. Bu şiv barmaq-barmaq böyüdü, çilik-çilik ucaldı, buğum-
buğum qalxdı. Qol-budaq atdı. Gövdəsi yoğunlaşdı, maralbuynuz 
budaqlar qalxdıqca qalxdı. Bu şiv dibində, kölgəsində min qoyun-quzu 
 5 
dincələsi bir ağaca döndü. Gecələr hər yarpağı bir pıçıltı dedi, düzün kar 
qulaqlarını açdı, gündüzlər hər budağı bir sığırçına oxşadı, uçundu, 
uçuna-uçuna mahnı oxudu, düzün kor gözlərini açdı. Küləklər dincini bu 
çinarın budaqlarında aldı,mehlər bu çinarın yarpaqlarında yatdı, 
yarpaqlarında uyudu. Düzün üstündəki göylər öz yaşıllığını bu çinarın 
yarpaqlarından aldı, buludlar öz ağlını bu çinarın gövdəsinə, budaqlarına 
oxşatdı. Çinar böyüdü, başı buludlara çatdı, hər qol-budağı bir yana 
uzanıb düzün bir yarısını tutdu. Çinarın altı yayda yaylağa döndü, qışda 
ovlağa. Çinarın altına gün işığı düşmədi, qar düşmədi, yağış düşmədi. 
Çinar hər isti-soyuğu, hər qarı, yağışı başında saxladı, qol-budaqlarında 
saxladı. Çovğuna düşüb haray çəkən, boğanaqda boğulub fəryad 
qoparan ağac toxumlarını onların əlindən aldı, öz isti torpağında gizlətdi, 
göylərdən aldığı suları yerə verdi, öz dibindən bir bulaq qaynatdı, o 
toxumları cücərtdi, yazdan – yaza böyütdü. Çinarın həndəvərində nə 
qədər ağac boy atdı, ucaldı. Çinarın yoğun gövdəsi yarpaq, budaq 
yaşıllığında itdi, görünmədi. Bu yaşıllığın eni-enə, uzunu uzuna getdi. 
Hərami düzünü bir meşəlik öz ağzına aldı, ildən-ilə böyüdü. Çinar öz 
dibini görmədi, öz dibində gedən pıçıltıları eşitmədi. Boyundan boy 
verdiklərinə inanmışdı. O, nə biləydi ki, ağacların hərəsinin ağzı bir söz 
deyir, hərəsi bir cür deyinir? O, nə biləydi ki, arxalanandan sonra arxaya 
baxmamaq düz deyil.  
Ağaclar qəzəbləndilər ki, payımıza şərik çıxıb, qismətimizin çox 
hissəsini o udub, ona görə də ucala bilmirik. Günümüzə ortaq olub, 
qarda, yağışda çimir, daranır, öz üst-başının kirini təpəmizə yağdırır. 
Qartallar ona qonur, quşlar onda oxuyur, biz isə çaqqal, tülkü, qurd-quş 
yuvası olmuşuq, oğru-əyri bizdə gizlənir, bizdə daldalanır. Çinar bir az 
da ucalsa, bir az da böyüsə, gündüz işığına həsrət qalacağıq, vaxtsız 
saralacağıq, vaxtsız solacağıq. Onun başı öz keyfinə qarışıb, dibindən 
xəbəri olmayacaq, gəlin köklərimizi köklərinə sarmaşdıraq, yavaş-yavaş 
qurudaq… Çinarın yarpağı vaxtsız töküldü, bədbinləşmədi, elə bildi ki, 
bu il havalar tez soyuyub, qış tez gələcək. Yan – yörəsindəki meşəliyə 
baxıb sevindi, çünki meşə göm-göy idi. Yaz gəldi, çinar yarpaqlaşmadı, 
qol-budaqları quruya-quruya bir az da ağardı. Çinar yenə də 
kədərlənmədi. Sevindi ki, həndəvərində yam-yaşıl meşəlik var, dumduru 
bulaq suyu var, meşəlikdə quşlar yaz mahnıları oxuyurlar. Yay gəldi, 
günəş öz odunu çinarın üstünə ələdi, o, qüssələnmədi, düşündü ki, nə 
yaxşı mən ucayam, bu istiləri mən saxlayıram, mən yanıram, körpə 
meşəliyin bir yarpağı da saralmır.  
 6 
Payız gəldi, acı küləklər çinarın bir budağını qırdı. Meşənin üstünə 
yıxdı, neçə ağacı yerlə-yeksan elədi. Çinar meşəni harayladı: - Payızın 
qurtarmağına hələ çox var, uzağa köçün, yoxsa tufanlar hər qol-
budağımı beş-onunuzun başına çırpacaq. Niyə vaxtsız öləsiniz?! Çinar 
meşənin hər budağından bir qaqqıltı, bir gülüş eşitdi, elə bildi səsi, 
sözləri onlara çatmayıb, bir də dilləndi: – Qabaqdan qış gəlir, 
dövrəmdən uzaqlaşın. Meşədən qəhqəhə qopdu, çinara elə gəldi ki, onu 
tək qoyub başqa yerə köçmək istəmirlər, ölsələr onunla birgə ölmək, 
qalsalar onunla birgə qalmaq istəyirlər, ucadan səsləndi: – Daha mən 
gedərgiyəm, çünki qocalmışam, amma siz cavansınız, sizin görməli 
günləriniz hələ qabaqdadır. Özünüzü qoruyun. Elə bu vaxt tufan qopdu, 
çinarı qol-qol, budaq-budaq sındırdı, meşənin başına çırpdı, sonra 
çinarın ağır gövdəsini yıxdı. Meşə toz-torpağa qarışdı. Yer üzündə onun 
nə bir çiliyi, nə də bir kötüyü qaldı, elə bil bu qədər ağacın hamısı yerin 
təkinə təpilmişdi, çinar isə qırıq-qırıq olsa da, Hərami düzündə onun 
yıxılı bir gövdəsi qalmışdı. Bu gövdə Hərami düzünün qaranlıq 
gecələrində hələ çox ağaracaqdı.  
 
 
DURNA QATARI 
 
 Bir ovçu varmış. Atdığı yayınmazmış. Tazısı quşu göydə 
qaparmış. Bu ovçu çox gəzməzmiş. Bir təpədə, dikdə oturarmış. Tazı 
özünü dərələrə, kolluqlara vurarmış, ovu uçurar, qaçırarmış, ovçu da 
güllə mənzilində uçan, qaçan ovu nişan alıb atarmış. Tazı güllə dəyəndə 
göylərə millənən, heydən kəsilənə kimi uçan, sonra yerə düşən turacları 
qapıb gətirərmiş. Tazı xınalı kəklikləri perikdirərmiş, onların gizləndiyi, 
daldalandığı yerləri ovçuya nişan verərmiş. Tazı dovşanları səksəndirib 
sinərmiş, tüfəng açılanda dovşanın üstünə atılarmış, yüngül yaralısını, 
qaçaraqdan qalmayanlarını koldan-kola qovarmış, zəhrini yararmış. 
Ovçu hər gün iki ov vurarmış. Birini öz tazısına yedirdərmiş. Çox zaman 
bişirib yedirdərmiş. Tazını öz evində yatırarmış. Tazıya taxt 
düzəltdiribmiş. Tazıya ortası çökək qalın döşək düzəltdiribmiş. Tazını 
həftədə bir dəfə çimdirirmiş. Axır vaxtlar ovçu evə gec qaydırmış. Çox 
zaman qaranlıq qarışandan sonra qayıdırmış. Çünki kəndin yan – 
yörəsindəki ovlar, quşlar didərgin düşüblərmiş, o biri kəndin çöllərində 
məskən salıblarmış.  
 7 
Ovçu dan atandan qonşu kəndin düzlərinə yollanırmış, tazısı gün 
batana kimi özünü ora-bura vurur, pisdən-yaxşıdan bir quş qaldırır, bir 
dovşan qaçırır, ovçunun gülləsinə tuş gətirirmiş. İndi pay tən yarı 
bölünürmüş. Həmişə bir ovu bütün yeyən tazı ac qalır, sahibindən incisə 
də qaçarağından qalmırmış, iy alıb özünü dərədən-dərəyə aşır, çöldən-
çölə şığıyırmış. Bir gün tazı səhərdən axşama kimi yer tutur, lakin bir 
quş da uçura bilmir. Ovçunun gülləsi tüfəngdə qalır. Ovçu əsəbiləşir, 
kola-kosa, dərəyə-təpəyə güllə atır. Atır ki, yerə yatıb görünməz olan 
ovları səksəndirsin, tüfəngin səsilə qorxuzub sıçratsın, qaldırsın, vursun. 
Atır ki, yurd – yuvalara girib görünməz olan ovları vahiməyə salsın. 
Çoparaqlandırsın, heç olmasa, birindən güllə keçirsin; heç olmasa, bircə 
ovla evə dönsün, evə əliboş qayıtmasın. Lakin tazının yüyürüb yortmağı 
hədər gedir. Ovçunun güllələri güllə mənzilinə ov çıxarmır. Ovçu kor-
peşiman halda evə yollanmaq istəyir. Bir də görür ki, göylə durnalar 
gedir. Görür ki, durnalar iki qatardır. İki qatarın ikisi də bir başçının 
dalınca düzülübdür, sıralanıbdır. Bu ovçu durna qatarına heç vaxt rast 
gəlməyibmiş. Amma eşidibmiş ki, durna qatarının hamısına güllə atanda 
olsa-olsa biri, ikisi düşür. Eşidibmiş ki, durna qatarının komuna güllə 
boşaltmaqdansa, təkcə başçısını nişan almaq, başçısını vurmaq lazımdır. 
Eşidibmiş ki, durnaların başçısı vurulanda durnalar sapı qırılmış 
muncuqlar kmi göydən, qatardan bir-bir qopub yerə tökülür. Ovçu 
dizinin birini yerə qoyur, altdan yuxarı nişan alır. Tazı zingildəyib göyə 
atılır, sonra ovçunun dizinin dibində yerə yatır. Göylərə, durna qatarına 
baxa-baxa yay kimi dartılır, sanki o da, güllənin dalınca göyə şığıyacaq, 
özünü durna qatarına çatdıracaq, bir neçə durnanı dişləri, dırnaqları ilə 
tutub yerə endirəcəkdi. Tüfəng şaqqıldayır, gurultu qopur, tazı göyə 
atılır, sevinclə zingildəyir. Göydən yerə enməyə başlayan başçını görüb 
ora-bura dazıyır. Ovçu da sevinir. Elə bilir ki, doğurdan da bircə güllə 
ilə iki qatar durnanı yerə endirəcəkdir, hər qatardan bir durnanın 
ayrıldığını, yerə enməkdə olan başçılarının dalınca aşağı şığıdıqlarını 
görəndə ovçu daha çox sevinir. Lakin bir də görür ki, qatardan ayrılan 
bu durnalar ox kimi süzüb özlərini başçılarına çatdırırdılar, hərəsi 
başçının bir qanadından tutdu. Öz başçılarını geri qaytardı, göylərə 
qaldırdılar. Ovçu görür ki, durnalar öz başçılarını başçı yerində, əvvəlki 
yerində uçura-uçura göylərə yüksəldilər, durna qatarları başçının 
arxasında əvvəlki kimi sıralandı. Ovçu görür ki, qatarlar sürətlə 
havalandı, qanad-qanad ağ buludlara qalxdı, güllə mənzilindən çox-çox 
 8 
uzaqlaşdı, güllə dəyən ölü başçılarını diri kimi, sağ kimi başda aparıb 
qaqqıldaşdılar, qaqqıldaşa-qaqqıldaşa getdilər.  
 
 
QATIRIN NALLANMASI  
 
 Xansuvar kişi dağda göz açmış, dağda böyümüşdü. Atasından ona 
bir uzunqulaq, iki inək, beş – qoyun, bir də çoxlu arı qalmışdı. İnəkləri 
süd sağınına, qoyunları ətinə, yununa görə saxlayırdı. Qış buralara tez 
gəlirdi, yolları qar-tar bağlayırdı, aran kəndlərinə enmək, qayıtmaq 
çətinləşirdi. O, qutulardan süzüb küpələrə doldurduğu balı aşağılara 
dəyər-dəyməzə dəyişmək üçün günlərlə yol gedir, yol gəlirdi. 
Uzunqulaq çox yerdə qara batır, qamaşır, bir qoduq yükünü də 
götürmürdü. Bəzən elə olurdu ki, uzunqulağın ayağının bircəciyi 
boşnağa batan kimi geri sıçrayır, başını kəssən də yarımca addım irəli 
atmırdı, döydükcə dalı-dalı gedir, uçunma tutur, lap yıxılırdı da.. Belə 
hallarda Xansuvar kişi uzunqulağın yükünü hər gözündə bir yekə küpə 
olan tel xurcunu yerə düşürür, onu quyruqlayıb zorla qaldırır, xurcunu 
çiyninə alıb özü qabağa düşür, uzunqulağı da çatılayıb dalınca dartırdı. 
Belə qış zülmünə, qış zillətinə görə o kəndin adamları arana 
köçmüşdülər, orada təkcə Xansuvar kişi, onun evi, bir də bu "var-
dövlət"i qalmışdı. Xansuvar kişi əzabını yüngülləşdirmək üçün bir bala 
qatır aldı. Bilirdi ki, qatır nə qədər yük vursan götürəndir, palçığa, qara-
tara batıb qalan deyil, özü də az yeyimcildir, allahından dönüb iki gün 
yem verməsən, quyruğundan tutmuş qulaqlarının dibinəcən də yükləsən, 
uzunqulağın yüz üzü qaralığının birini də sahibinin başına gətirməz. 
Sahibini heç vaxt yarı yolda qoymaz, sahibinə heç vədə "neyniyim, necə 
eləyim?" dedirtməz.  
Xansuvar kişi bala qatırı yazda, yayda ən yaxşı otluğa, payızda ən 
yaxşı alısınlığa hörüklədi, qışda inəklərin, qoyunlarına da yemindən 
kəsib ona verdi. Gündə qaşovladı. Ona ən duru bulaqların suyunu içirtdi. 
Aran kəndlərindən evə gec dönəndə də arvad-uşaqlarından qabaqca bala 
qatırın halını xəbər aldı. Xoş səda eşitsə də, ürəyi dözmədi, tövləyə 
girdi, çırağın işığını bala qatırın dörd dövrəsində gəzdirə-gəzdirə baxdı, 
əlini yalına, belinə, sağrısına çəkdi, sığalladı, hətta dişlərini bərk-bərk 
qıcasa da, yavaşca onun burnunu, qulağının birini ehmalca dartdı da. 
"Daha sənlə mənim aramda bir şey qalmayıb, ay nənəm qurban!" – 
deyib barmağını bala qatırın qoltuğunun altında oynadıb onu qıdıqladı 
 9 
da… Nəhayət, bala qatır böyüdü, yüklənəsi vaxtı gəlib çatdı. Xansuvar 
kişi onu yedəkləyib qonşu kəndə nallatmağa apardı. Lakin kef-damaqla, 
qatırla yol yoldaşı kimi danışa-danışa, gülə-gülə gedən kişi əzizi ölmüş 
adamlar təki matəm içində qayıtdı. Axı qatır nalbənd heç ona 
yaxınlaşmamış şıllağa qalxmışdı, çatını qırıb qaçmışdı.  
Xansuvar kişi onu bir də tutub gətirmişdi, qatırın ayağını özü 
qaldırmaq, özü qatlamaq, dizinin üstünə özü yatırtmaq istəmişdi. Elə 
bilmişdi, mal yiyəsinə xor baxmaz, sarsaq-lamaz, təslimcə durar, 
nalbənd də öz işini tez görüb qurtarar. Xansuvar kişi qatırı kəndbəkənd 
gəzdirdi, heç bir nalbənd ona yaxın düşə bilmədi. Axırıncı nalbənd dedi 
ki, gəl qılçasını sarıyıb yıxaq, yıxılı nallayaq. Nalbənd dad-həzər elədi: 
"Nə danışırsan, – dedi, sənin bu ərköyünün o qədər hikkəlidir ki, yıxsaq, 
hirsindən partlayar". Xansuvar kişi qatırı satmağa da qıymadı. Axı ona 
çox zəhmət çəkmişdi, bütün mal-mülkü bir yana olmuşdu, təkcə bala 
qatır bir yana. Həm də fikirləşirdi ki, kimə satsa, onu da məğmun 
eləyəcək, özü isə söyüş-qarğış yiyəsi olacaq. Bir istədi qatırı çox vaxt 
mıxabağlı saxlasın, yemini azaltsın, arıqladıb havasını alsın, əlindən var, 
ürəyindən kar gəlmədi. Xansuvar kişi qatır onun başına nə gətirmişdisə, 
evdə açıb-ağartmamışdı, utanmışdı. Qorxmuşdu arvad-uşağın dili 
uzansın. Desinlər ki, allahın qatırını inək-danadan, bu qədər qoyun-
quzudan üstün tutdun, hətta bizdən də çox onu əzizlədin, onun fikrini 
çəkdin, onun nazıyla oynadın, indi hünərin var döz. Hələ bu harasıdır, 
yeddi paranın yeri bundan sonra daha çox göynəyəcək… Xansuvar kişi 
bir gün eşitdi ki, uzaq aran kəndində bir nalbənd var, nalbəndlərin 
leylacıdır, kişinin nəfəsində, səsində, baxışında necə bir sehr varsa, 
ipatdırmaz buğalar onun qapısında quzuya dönür, heç bircə tükünü də 
bircə qulacını da tərpətmir. Xansuvar kişi qatırı yedəkləyib ora yollandı, 
neçə gündən sonra gəlib çatdı. Nalbənd vəl əlli, kərən biləkli, buynuz 
bığlı bir kişi idi. Hər qaşı bir quzğun qanadına, burnu quzğun dimdiyinə 
oxşayırdı. Ağ alası çox-çox, mor qara giləsi yekə gözlərinin baxışı elə 
bil, daşdan keçirdi, əridirdi.  
O, qatıra, bir də Xansuvar kişiyə baxdı. Soruşdu:  
– Kişi, nallatmağa?  
– Qardaş, daha bura nədən ötrü gəlirəm ki!..  
– Dəlidir hə ? Xansuvar kişi yanıxa-yanıxa yırğalandı:  
– Daha demə, demə… Özü də necəsindən!..  
Nalbənd güldü:  
– Gəl otur. Sonra şagirdini çağırdı:  
 10 
– Ə, a bala, bu qatırın çatısını kişinin əlindən al, o biri ocağa bağla. 
Nalbənd Xansuvar kişinin yanında yolu qatıra sarı əyləşdi. Evdən üç çay 
kasası gətirtdi. Bir qəhvədan kəklikotu çayı gətirtdi, kasaların üçünə də 
çay süzdü. Şagirdini çağırdı: – Gəl sən də çay iç. Şagird çayını içib 
qurtaran kimi ona tapşırdı:  
– Dur bərdəki ağaca bağladığın çal eşşəyin nal-mıxını sök. Şagird 
çal uzunqulağın bir ayağının nal-mıxını sökəndə uzunqulaq bir balaca 
tərpəndi, qulağının birini çırpdı. Qatır o saat şıllağa qalxdı, var gücü ilə 
dartındı, nə çatını qıra bildi, nə də ağacı qopardı. Şagird çal uzunqulağın 
qırpılan qulağını lavaşaya saldı, burduqca burdu. Lavaşanı o qədər eşdi 
ki, o uzunnuxda uzunqulaq büzüşüb qoduq boyda oldu. Şagird gəlib bir 
kasada çay içdi. Sonra gedib çal uzunqulağın nal-mıxını bir də sökməyə 
başladı. Kəlbətin uzunqulağın axırıncı nalındakı mıxı dartanda 
uzunqulaq yenə tərpəndi, indi də o biri qulağını qırpdı. Şagird onun o 
biri qulağını da lavaşaya saldı. Bir qulağının ağrısından balacalaşıb 
qoduq boyda olan çal uzunqulaq bu dəfə lap sulu siçana döndü. Şagird 
gəlib bir kasa da çay içdi, özü də arxayın-arxayın, tələsmədən, elə bil 
heç dəyirmandan darısı da axmırdı. Sonra gedib çal uzunqulağı 
nallamağa başladı. Şagirdin çəkici mıxın papağını yaxşı tutmadı. Şagird 
bu dəfə də uzunqulağın dodağını lavaşaya saldı, o ki var eşdi. Gəlib yenə 
bir kasa çayı başına çəkdi. Qatır çal uzunqulağın o biri qulağı lavaşada 
ip kimi bükdəriləndə də hoppanıb düşdü, amma əvvəlki təki 
soncuxlamadı, dodağı boğulandan, dişləri ağara qalandan sonra isə 
qulaqlarını salladı, quyruğunu qılçalarının arasına qısdı, belini 
donqarlatdı. Şagird onu da nallladı. Qatırdan çıxmaz iş, heç tükünü də 
tərpətmədi. Xansuvar kişi mat qaldı. Bu usta ilə şagird qatıra neynədilər 
ki, əvvəlki xoy-xasiyyətini yerə qoydu, dəlilik eləmədi? Usta ki, öz kef-
damağından qalmamışdı, əlini ağdan-qaraya vurmamışdı? Şagird ki, 
lavaşa əzabı verməmişdi? Bəs bu necə möcüzə idi ki, Xansuvar kişi baş 
aça bilmirdi? Qonağın bu dolaşıqlıq içində çaşıb qaldığını görən usta 
şirin-şirin güldü:  
– Bilmədin?  
Xansuvar kişi əllərini ovuşdurdu, çiyinlərini yığdı, mızıldandı: – 
Vallah…Axı…siz qatıra neynədiniz ki, o, belə dinc durdu? Mən belə şey 
görməmişəm. Usta xəbər aldı: – Eşşək kimdir? Xansuvar kişi bir az da 
karıxdı: Bu necə sorğu idi? Heç hənanın yeri idimi? Uzunqulaqlıq burda 
nə vardı ki?… Usta qonağının cavab verə bilməyəcəyini duyub dilləndi: 
– Eşşək – qatırın atasıdır. Övlad atasının başına nə oyun açdığımızı 
 11 
gördü, qaranlığını qavqardı. Yavaşısaydı, bilirdi ki, ona nə toy tutacayıq. 
Xansuvar kişi əllərini dizlərinin arasına aldı, sıxdıqca sıxdı, ləngərlənə-
ləngərlənə pıçıldadı: – Belə de… Belə de…  
 
 
TUT AĞACI  
 
 Köç yolunun üstündə bir Tut ağacı vardı. Şır-şır bulağın başında 
bitmişdi. Yaz olanda budaqlarına göy yarpaqlar düzüm-düzüm 
düzülürdü. Yayın qızmarında, çöllərdə ilğımlar tövşəyəndə, hava təndir 
alovu kimi adamın üz-gözünü yandıranda yolçular öz atlarını bu ağacın 
altına çəkər, bu ağacın kölgəsində dincələrdilər. Şır-şırın sərin suyundan 
içib iştahlanar, çörək yeyib – yatar, gün batandan, axşamın qara sərini 
çöllərə, yollara səriləndən sonra yollarına davam edərdilər. Ağacdan 
ayrılanda deyərdilər:  
– Salamat qal!…  
Şır-şır bulaq şaqqıldayıb gülərdi:  
– Mənə niyə "sağ ol" demirsiniz? Axı, o ağacı yarpaqladan 
mənəm. Axı, o ağacın altına sizin üstündə dincəldiyiniz yaşıl xalını 
sərən mənəm.  
Tut ağacının budaqları yırğalandı:  
– Bulaq düz deyir. Yarpaqlar şappıldaşır, əl çalar, budaqların 
dediklərini alqışlardılar. Yolçular şır-şır bulaqla da salamatlaşırdılar:  
– Sağ-salamat qal!… Bulaq yenə qəh-qəhə çəkərdi:  
– Ağaca bir də "sağ ol" deyin. Çünki o olmasaydı, məni hamı 
görməzdi, məni hamı tanımazdı. Yolçular sevinərdilər:  
– Bu nə ağıllı, nə kamallı bulaqdır!…  
Tut ağacının budaqları bir-birinə çırpılar, səslənərdi:  
– Yox, yox… Bulağa minnətdar olun, axı, məni o özü bitirib, o özü 
böyüdüb, ellərə o özü göstəribdir. Bu canı mənə şır-şır verib, indi sizi 
sərinlədən nəfəsi mənə şır-şır bəxş edibdir. Ömrüm bulağındır, şır-şırın 
ucaltdığı ən uca zirvəmi onun ayaqları altına endirməyə həmişə hazıram. 
Yolçular bulaqla ağacın dostluğuna heyran qalardılar. – Sağ olun, 
salamat qalın, – deyərdilər. Hər gedib gələndə bir sarmaşığı öz atlarının 
dirnaqları altında əzişdirərdilər. Sarmaşıq səsini çıxarmazdı. Ürəyində 
deyinərdi, yolçuları hədələyərdi: "Siz yerdəkini saymırsınız. Siz 
aşağıdakına baxmırsınız. Siz alçaqdakını görmürsünüz. Vaxt gələr, mən 
də qalxaram. Tut ağacının ən hündür başından da qəlbidə duraram. Onda 
 12 
məni də görərsiniz, onda mənə də həsəd apararsınız, onda mənim də 
böyüklüyümə məətəl qalar, aşağıdan yuxarı boylanarsınız". Sarmaşıq 
şır-şırın başına, Tut ağacının kölgəsinə gələnlərin, atlarının dırnaqları 
altında əzilə-əzilə bulağa sarı uzandı. Hər yazda bircə qarış yaxınlaşa-
yaxınlaşa kök atdı. İyirmi ildən sonra şır-şıra çatdı. Şır-şır onu görən 
kimi qışqırdı: – Get, burdan! Sarmaşıq yalvarmağa başladı:  
– Ay şır-şır, mənə yazığın gəlsin. Hər yayda yanıb külə 
dönmüşəm, ölmüşəm, bir də yazda dirilmişəm. Hamı ömründə bircə 
dəfə ölür. Bu ölümlər məni təngə gətirib. Ya məni elə öldür ki, heç bir 
də dirilməyim, ya da mənə elə bir ömr ver ki, bir müddət əzabsız 
yaşayım. Şır-şır qəh-qəh çəkdi:  
– Onu görməzsən!.. Əlim-ayağım sənə dəyməmiş burdan uzaqlaş! 
Sənin necə zat olduğunu çoxdan bilirəm. Üz verəndə astar da 
istəyənsən!… Sarmaşıq ağladı dil tökdü, şır-şırın ürəyini yumşalda 
bilmədi. Tut ağacına üz tutdu: – Mən yaz-yay çiçək açacam, hüsnünü 
rənglərlə bəzəyəcəm. Yolçular səni min, milyon ləçəkli, hər ləçəyin də 
bir rəngə çalan özün boyda yekə bir gülə bənzədəcəklər. Küləklər səndə 
ətirlənəcək, sənin təravətini ellərə yayacaqdır. Şır-şır şaqqıldadı: – 
Yalandır. Tut, ona inanma! Özünə y er eləmək istəyir. Sən özünü bu 
başdan şirin satanın o başkı acılığını görməmisən. Sarmaşıq hönkür-
hönkür ağladı: – Tut qardaş, sənə köynək olacam, səni qışda çovğundan 
qoruyacam, üşüməyə qoymayacam. Naxələf çıxsam, sən məni küləklərə 
yoldurarsan. Bulaq qardaş, məndə əyrilik görsən, su verməzsən, məni 
qurudarsan. And içirəm ki, sizin yaxşılığınızı heç vaxt unutmayacam. 
Başım göylərə çatsa da, elə biləcəm həmişə sizin qədəmlərinizin 
altındadır. Tut ağacının yarpaqları uçundu, pıçıldadı: – Bulaq qardaş, 
daha bu yalvarışa dözə bilmirəm. Sarmaşıq ürəyimi göynətdi. Qoy biz 
də birini böyüdək, boya-başa çatdıraq. Qoy deməsinlər ki, şır-şırla Tut 
təkcə özləri üçün yaşayırlar. Sarmaşıq nanəcib çıxsa, onu rədd eləməyə 
nə var ki… Kökü üzdə olur, su verməsən, quruyacaq. Qışda ağarmış 
saça dönür, bircə dəfə silkələnsəm, qırıq-qırıq olacaq, yerə töküləcək. 
Pirinə təpik atsa, bildiyimizi elərik.  
Şır-şır dillənmədi. Dostunun sözünü yerə salmadı. Ürəyində dedi: 
"Dostum, sən rəhmdilsən, eşitdiyin hər sözə inanırsan, hamıya kömək 
eləmək istəyirsən. Amma sənin bu ürəyi yumşaqlığın bizim başımıza 
çox bəlalar açacaq… Sən bilmirsən ki, dilə-felə uyanlar bircə 
peşimançılığın min əzabında qovrulurlar". Aradan üç bahar keçdi. 
Sarmaşıq Tut ağacının hər budağına bir qol atdı. Bu bir qol min şaxə 
 13 
açdı. Hər yarpağın üstünə bir çiçək, on yarpaq düzdü. Sarmaşıq Tutu 
başdan-ayağa örtdü, ağac görünmədi. Onun şahmar ilan kimi qalxan 
başları Tutun ən uca zirvəsindən qəlbidə dayandı, ağacın üzə çıxmaq 
istəyən başlarına sarıldı, boğdu, boğdu, bu başları əyib aşağı yatırtdı. 
Yolçular bulaq başına, ağac kölgəsinə bir də gəldilər. Tut ağacını 
görmədilər. Tut ağacına sarındıqca sarınmış, min-min çiçək açmış, ətrini 
ətrafa yaymış sarmaşığa baxıb heyran qaldılar. Biri dedi: – Sarmaşığın 
hünərinə bax!… Mən heç belə Sarmaşıq görməmişdim. Digəri pıçıldadı: 
– Bunun yerində bir Tut ağacı vardı, onun heç belə kölgəsi də yox idi. 
Onun heç belə ətri, heç belə çətiri də yox idi. Şır – şırdan ovuc-ovuc su 
içdilər. Biri dedi:  
– Su da müşk-ənbər qoxuyur, əhsən bu Sarmaşığın qüdrətinə!.. 
Digəri pıçıldadı: – Bulağın suyu da min rəngə çalır, əhsən bu sarmaşığın 
hikmətinə!.. Sarmaşıq qürrələndi. Sevincdən hər çiçəyi bir dəfə oynadı, 
hər ləçəyi bir dəfə əl çaldı, hər yarpağı bir dəfə qaqqıldadı. Sarmaşıq 
yolçulara eşitdirdi: – Siz bir də gələndə görəcəksiniz ki, mən 
buludlardan yapışmışam. İstəsəniz, yayın tüğyanında qar yağdıracam. 
Yolunuz bir də burdan düşəndə görəcəksiniz ki, göylərə dirənmişəm, 
ucaların ucasıyam, alilərin alisiyəm. Yolçular dedilər: – Təki... Təki… 
Sarmaşıq!.. Sağ ol, sarmaşıq!.. Yolçular getdilər.  
Şır-şırın kürlüyü tutdu, şır-şır şırıldadı: – Dost, eşitdinmi? Sənə 
sarmaşıb qalxan səni saymadı. Tut ağacı dillənmədi. Şır-şır hirsli-hirsli 
şaqqıldadı: – Mən quruyacam! – Qoy o, susuz qalsın, ölsün. Tut 
ağacından yenə səs-səmir çıxmadı. Sarmaşıq rişxəndlə güldü: – Tut 
ağacının hər budağında min köküm var. Sən məni öldürə bilməyəcəksən. 
Mən Tutla birgə yaşayacam. Tutla birgə öləcəm. Şır-şır inanmadı, elə 
bildi sarmaşıq indi də ona kələk gəlir. Şır-şır qurudu.  
Tut ağacı baxıb gördü ki, sarmaşıq onun canına, qanına keçibdir, 
kökü onun ürəyinə çatıbdır; Dünən ilan dili çıxarıb yalvaran, ona 
sarmaşıb göylərə qalxan, bu gün allahlıq iddiasındadır. Gördü ki, onu 
qoparıb ata bilməyəcəkdir, tufanlı bir yay gecəsində kökündən qopub 
yerə yıxıldı. Yıxıldı ki, özgənin hesabına ucalmaq istəyənlərə nərdivan 
olmasın.  
 
 
ÇAYIN SON HARAYI  
 
 14 
 Ər dağının başı həmişə dumanlı, çənli olurdu. Yorğun, gəzərki 
buludlar həmişə onun çiyninə qonur, onun çiynində dincəlirdi. Ər dağı 
uzaqları görmürdü. Üstünə qar yorğanı örtüləndə bilirdi ki, qış gəlib. 
Başında qalan bircə papaq qar da əriyəndə bilirdi ki, yay hələ getməyib. 
At kişnərtisi, qoyun-quzu mələşməsi eşidəndə bilirdi ki, yazdır, camaat 
yaylağa çıxıb. Bu səslər Ər dağını sevindirirdi, onun təklik tənhalıq 
dərdini unutdururdu. Ellər Ər dağının sinəsində dəyə qurandan sonra o 
da öz bulaqlarını gündüz güldürür, gecələr isə bu irmaqlara layla oxudur, 
qonaqlarını şirin – şirin yatırardı. Ər dağı dumanın, çənin şehini, yağışın, 
qarın suyunu gilə-gilə öz torpağına hopdurur, süzür, duruldur, dərin 
qatlarının arasında bir dəryaça yaradırdı. Axı, o, quraq keçən illər 
görmüşdü. Elə illər ki, onun başına bircə duman da dolanmamış, onun 
çiyninə bircə bulud da yatmamışdı. Yaz otu, yaz gül-çiçəyi bircə 
həftənin içində saralıb solmuş, onu aran dağlarına bənzətmişdi. Bulaqları 
bircə ayda qurumuşdu. Sürülər onda bənd olmamış, onun sinəsində 
alaçıqlar qurulmamışdı, ellər köç-köç olub başı qarlı, sərin bulaqlı 
yaylaqlara yollanmışdı. Ər dağının gözü qorxmuşdu, həmin dəryaçanı 
ildən – ilə böyüdür, onun suyunu quraq illərə saxlayırdı. Dəryaçanın 
ağzını "vaxt açacaq, aləm od tutub yansa da, külə dönsə də öz ətəklərini 
yaşıllaşdıracaq, güneylərində ətirli güllər bitirəcəkdi". Aradan illər 
keçdi. Qar üstündən qar yağdıran qış bu dəfə Ər dağına səpələnti qar 
ələdi. Küləklər uladı, Ər dağının başında qasırğalar oynadı, bu səpələnti 
qarı da sovurub apardı. Yaz gəldi, ellər dağa köçdü, göylər bircə dəfə də 
guruldamadı, karvan buludlar ətəklərini yığıb Ər dağının başına 
topalaşdı, aşağılara bircə damcı da yağış düşmədi. Ər dağının üç bulağı 
vardı. Ona elə gəldi ki, bu bulaqların suyu azlıq edəcək, ellər, obalar 
onun sinəsindən köçüb qaçacaqlar, beş bulaq gözü də açdı, bulaqların 
suyunu artırdı. Lakin ömründə heç eşitmədiyi bir fəryad eşitdi. Elə bildi 
yay onun o yan – bu yanını yandıra-yandıra gəlir, bu fəryad da dərələrin, 
düzlərin fəryadıdır. Ər dağı qorxdu. Elə bildi bu yanğın onun ətəklərini 
də ağzına alacaq, eli-obanı qaçıracaq, o, yenə tək qalacaq. Ər dağı on 
bulaq gözü də açdı, hər bulağa bir çay suyu qədər su buraxdı. Yenə 
fəryad eşitdi, bulaqların suyunu bir az da artırdı. Fəryad kəsildi. Ər dağı 
bunun əvəzində bir çay gurultusu eşitdi. Sevindi ki, təkcə onun ətəkləri 
yamyaşıl olmayacaq, təkcə onun sinəsi gül yanında gül bitirməyəcək, 
həm də aran düzləri bu bol sudan doyunca içəcək, bağ-bağatlarda quşlar 
ayasından tutulacaq, daşlar, qayalar da göyərəcəkdir. Çayın gurultusu, 
nəriltisi artıqca Ər dağı fərəhləndi, başındakı buludların suyunu süzüb 
 15 
dəryaçaya yığdı, dəryaçanı bir az da böyütdü, dəryaçanı bir az da 
dərinləşdirdi. Düşündü ki, il-ildən pis gələ bilər. Düşündü ki, bu çayın 
suyunu indiki halda saxlamalıdır. Qoy aranın "yandım", – "yandım" 
deyən fəryadını eşitməsin. Susuzluqdan çat-çat olan düzlərin naləsini 
eşitməsin. …El arana köçdü. Bir də yaz gəldi.Ər dağı at kişnərtisi, 
qoyun-quzu mələşməsi eşitmədi. Darıxdı. Elə bildi ellər obalar ondan 
gözəl dağ tapıblar, ora köçüblər. Başındakı buludları qovdu. Uzaqdakı, 
yaxındakı dağlara baxdı. Dağların heç birində qoyun-quzu sürüsü, at 
ilxısı, köç alaçığı görmədi. Qüssələndi. Düşündü ki, yəqin, arana bəla üz 
verib. Fikirləşdi ki, onun qonaqları heç vaxt aranda bu qədər 
ləngiməyiblər, yəqin onların yolunu bir dərd kəsib, onların yolunu bir 
ələm bağlayıb. Ər dağı arana boylandı. Bulaqların axıb bir dərədə 
qovuşduğunu, çayın öz dərəsinə sığışmadığını, aşıb-daşdığını çölləri 
düzləri öz ağzına aldığını gördü. Çay körpüləri dağıtmışdı. Bu ağacı 
kökündən qoparıb o ağaca vurmuşdu. Qayaları uçururdu. Dağları 
qabağına qatıb top kimi diyirləyir, evlərə çırpır, evləri uçururdu. Qoyun-
quzu sürülərini qurd kimi bölükləmiş, pərən-pərən salmışdı. Atlar 
kişnəşir, itlər ulaşır, uşaqlar ağlaşırdı. Ata – analar uşaqlarını güc-bəla 
ilə götürüb təpələrin başına dırmaşırdılar. Ər dağı utandı, bulaqların 
gözünü tez bağladı. Çayın suyu yavaş – yavaş azaldı, sonra büsbütün 
kəsildi. Ellər, obalar yenə yaylağa köçdülər. Ər dağı o vaxtdan başına 
bulud qonmağa, çən-duman çökməyə qoymur. Onları həmişə öz 
ətəklərində saxlayır. O, indi hər yanı yaxşı görür. Bilir ki, baxmaq yüz 
səsə qulaq asmaqdan, inanmaqdan sərfəlidir.  
 
 
 
QOVAĞIN GÜLÜŞÜ  
 
 Dağın döşündə iki palıd vardı. İkisi də bir boyda, bir görkəmdə 
idi. Onlar bir-birini ötməyə-ötməyə böyümüşdülər. Bu palıdda neçə 
budaq vardısa, o biri də o qədər qol-qanad açmışdı. Onların başı ayrı 
olsa da , kökləri bir idi. Yeməklərini, içməklərini tən bölürdülər. Gecələr 
bir yatır, gündüzlər bir oyanırdılar. Güləndə bir gülür, kədərlənəndə bir 
qəmlənirdilər. Qasırğalarla bir döyüşürdülər. Tufan sağdan əsəndə 
soldakı palıd öz dostuna dayaq durur, qasırğa soldan əsəndə sağdakı 
palıd onu əyilməyə, sınmağa qoymurdu. Bir gecə dağlarda ildırımlar 
oynadı, göylərin gurultusu hər yanı lərzəyə gətirdi. Tufan uladı. Meşələr 
 16 
şaqqıldadı. Ağaclar ayrım-ayrım olur, tufanın zərbindən çat-çat olub 
çiliklənir, qayalıqlara çırpılır, qınqıllıqlar aşağı dığırlanırdı. Tufan 
kolları kökündən qoparıb hara gəldi qovurdu. Yeri lay-lay sökür torpağı 
qat-qat qoparıb daşları qumları göydə döyüşdürür, fəryad qoparırdı.  
Palıdlar bir-birinə söykənib tufanla döyüşəndə bir haray eşitdilər:  
– Ay aman kömək eləyin! Ölürəm məni tufanın əlindən alın!..  
Palıdlar tufanın bir qovaq şivini qaldırıb yerə çırpa-çırpa 
gətirdiyini gördülər. Qovaq şivinə yazıqları gəldi. Onu tez tutdular, 
araya aldılar. Tufan dönə-dönə hücum çəkdi, şivi palıdların daldasından 
qapıb aparmağa çalışdı, lakin gücü çatmadı, qoşun toplayıb haçansa 
qayıdacağını söyləyib getdi. Qovağa yiyə çıxdıqlarına görə bu qisası 
palıdlarda qoymayacağını bildirib getdi. Ağzı köpüklənə-köpüklənə 
haykırıb, palıdları yamanca hədəlyib getdi. Palıdlar köklərini bir az da 
dərinə uzatdılar. Onların kökləri yerin təkindən qarmaqlar təki yapışdı. 
Qovaq şivinin də kökünə yer verdilər, o da gündən-gündən kök atıb 
böyüməyə başladı. Aradan bir yay ötdü. Yavda palıdları qorxuzub gedən 
tufanın uzaqdan sürətlə gəldiyini duydular. Tufanın zəhmi qovaq şivini 
titrədirdi. O uçuna-uçuna deyirdi:  
– Yaman qorxuram. Palıdlar ona ürək-dirək verdilər:  
– Qorxma, daha sən böyümüsən, sənə gücü çatmaz.  
Qovaq şivi sevindi:  
– Doğrudanmı mənə bir şey edə bilməz? Palıdlar öz yaxşılıqları, öz 
köməkləri ilə onu utandırmaq istəmədilər. Qovaq şivinin körpə gücünü, 
körpə hünərini onun öz gözündə dağ kimi böyütdülər.  
– Sən ayaqları təzəcə yer tutan dünənki uşaq deyilsən, kökünü 
torpaqdan hər tufan üzə bilməz, qorxma! Qovaq şivi şadlandı, güldü. 
Tufanın nərə çəkib gələn zərbindən şivin xəbəri olmadı. Palıdlar səhərə 
qədər vuruşdu, döyüşdü, tufanın qovaq şivindən bircə yarpaq da qoparıb 
aparmasına imkan vermədilər. Tufan kəsəndən sonra qovaq şivi güldü, 
palıdlara dedi:  
– Tufanın boş hay-küyü varmış. Palıdlar səhərə kimi nələr 
çəkdiklərini bildirdmədilər. Neçə yerdən yaralandıqlarını, neçə qol-
budaq itirdiklərini göstərmədilər. Öz aralarında pıçıldaşdılar ki, 
cavandır, hörmətimizi dilimizə gətirməyək, qovaq şivinə xəcalət verərik, 
xəcalət onu kövrəkləşdirər, kövrək-kövrək ağaclar da onu tez əyilən, tez 
sınan olurlar. Vaxt gələr qovaq şivi əməlli-başlı böyüyər, tufanla təkcə 
əlbəyaxa olar, onda bizim onu necə qoruduğmuzu anlayar: qədrimizi 
bilər, yaxşılığımızı unutmaz. Aradan bir payız da ötdü. Qış öz qar 
 17 
papağını dağların başına qoydu, ağ saqqalını dağların döşünə sərdi. 
Qovaq şivi yenə uçundu, yenə titrədi:  
– Üşüyürəm… Qış bura nə tez gəldi… Arana qar gec yağardı, tez 
əriyərdi. Aranın qarı yupyumşaq olardı. Buranınkı isə buz kimidir, üst-
üstə yağır, deyəsən, yaz gəlməyincə əriməyəcək. Mən bu qışa necə 
dözəcəyəm, mən bu qışdan necə çıxacağam?… Palıdlar ona yenə ürək-
dirək verdilər: – Dağın qışının da sənə gücü çatmaz, qorxma. Palıdlar 
baş-başa verdilər, qovaq şivini qardan, çovğundan qorudular. Qışın necə 
keçdiyindən onun xəbəri olmadı. Yaz gələndə ağ papağını dağların lap 
uca başında güclə saxlayan qışa baxıb güldü: – Dağların qışı nə fərsiz 
imiş…  
Arandakı dostarımı çağıracam, köçüb bura gəlsinlər… Palıdlar öz 
yaxşılıqlarını yenə dillərinə gətirmədilər. Dedilər qovaq şivini 
utandırmayaq. Utanın başı aşağı olur, tez böyüyə, tez boy ata bilmir. 
Dedilər xətrinə dəyməyək, elə bilər özümüzü şirin an satırıq, küsdürərik, 
bizdən uzaqlaşar, təklənər, onda tufan onu tez sındırar, şaxta onu tez 
dondurar, tez qurudar. Dedilər hələ cavandır, bənd olmayaq, yekələr, 
bizim yaxşılığımızı özü başa düşər. Neçə qış ötdü, neçə payız keçdi. 
Qovaq şivinin üstündə yüzlərlə tufan, boran, çovğun oynadı. Bunların 
hamısına palıdlar sinə gərdi. Bunların hər ağrı-acısını yalnız palıdlar 
bildilər. Palıdlar şaxtaların qılınc yaralarına, tufanların ox sızıltılarına 
dözdülər, qovaq şivinə görə necə ağradaqlarını ona bildirmədilər. Bir də 
yaz gələndə qovaq yan-yörəsinə boylandı, aşağı baxdı. Palıdları nə qədər 
alçaqda gördü. Gördü ki, palıdların boynu qısıqdır, qol-qanadları qırıq-
qırıqdır, çat-çatdır. Gördü ki, gövdəsinin qabığı qopuq-qopuq, sovuq-
sovuqdur, zədəlidir. Qovaq palıdların görkəminə güldü. Ağzını göylərə 
tutub güldü. Uğundu, başı çiyninə düşdü, qaqqıltısı yenə kəsilmədi. 
Onun səsi dağlara, qayalara çatdı, dağlar, qayalar da qaqqanaq çəkdi. 
Palıdlar onlara həm özü gülən, həm də dağları güldürən qovağa altdan 
yuxarı baxdılar. Cavankən utandırıb kövrəlmək istəmədikləri, 
böyüyəndə hər şeyi anlayacağını güman etdikləri qovağın bu lovğa 
gülüşü, bu rişxəndli qəh-qəhi onların ürəyini göynətdi. Qədirbilməz 
qovağın üzünə ürək ağrısı ilə boylandılar. Qovaq onların baxışındakı 
əzabı duymadı, bir də qaqqıladadı:  
– Bu neçə ildə qışı başımda saxlayan mən, tufanı uca boyumla 
parçalayan mən, hər zərbəni alan da, sizə gələn hər bəlanı qaytaran da 
mən, nə üçün o haldasınız, ay yalandan "mənəm, mənəm" – hay-küyçü 
deyən dağ palıdları?… Elə quruca diliniz varmış. Qovaq bir də 
 18 
qaqqıldadı. Palıdlar dillənmədilər. Ürəklərində dedilər, eybi yoxdur, özü 
yekəlsə də, ağlı hələ artmayıb, bənd olmayaq. Tufan qovağın kinayəli 
gülüşünü eşidib gəldi. Dağların başında qılınc oynada-oynada gəldi. 
Palıdların dillənməyi qovağı hirsləndirdi:  
– Burdan uzaqlaşın, hara istəyirsiniz gedin, tufanla özüm tək 
döyüşəcəyəm. Yoxsa sonra yenə də deyəcəksiniz qovağı tufandan biz 
qoruyub saxladıq. Palıdlar kənara çəkildilər. Tufan uğuldayırdı. Qovağı 
əyirdi, iki qatlayırdı, budaqlarını qırıqlayıb yerə tökür, yarpaqlarını göyə 
sovururdu. Qovaq yenə haray çəkir, fəryad qoparırdı, – köməyə palıdları 
çağırırdı:  
– Məni bunun əlindən alın!.. Ölürəm, qoymayın.  
 
 
KAM DAĞI  
 
 Kam meşəsində Kam dağı vardı. Bu dağın başı göylərə çatırdı. 
Yamacları uçqunlarla, yarğanlarla dolu idi. Göy guruldayanda, şimşəklər 
çaxanda bu dağın sıldırımlarında odlar, qığılcımlar oynayırdı, bu dağın 
qayaları çat-çat olurdu, qırıq-qırıq qopurdu, meşələrə dığırlanırdı, 
ağacları qırırdı, yıxırdı. Kam dağında bircə ot da bitmirdi, çünki onu 
qışda şaxtalar, tufanlar dondurur, yayda günəşin istisi qovurğa kimi 
qovururdu. Qış gecələrində Kamın iniltisi eşidilirdi:  
– Soyuqdan ölürəm, yazığam, qoymayın. Mənə paltar verin, mənə 
geyim-keçim verin…  
Yay günlərində Kamın fəryadı qopurdu:  
– İsti məni yandırır, mənə bir dəstə bulud verin, mənə rəhminiz 
gəlsin… Kamın hər gün, hər gecə eşidilən fəryadı dünyaya yayıldı. 
Bulaqlar, çaylar danışdılar. Sözləşdilər ki, hər çay, hər bulaq bircə qətrə 
su versin, topa – topa duman – çən yaratsınlar, Kam dağının iniltisi, 
fəryadı onların ürəyini bir də sızıldatmasın, onların qəlbini bir də 
göynətməsin… Çənlər, dumanlar Kam dağına axın-axın gəldilər. Günün 
qabağını tutdular. Kamın yamaclarında güllər, çiçəklər bitirdilər, Kamın 
sərt, sıldırım qayaları da yaşıl otlardan don geyindi. Kam razılıqla dindi, 
xəcalət çəkə-çəkə danışdı:  
– Çox sağ ol, a çən, a duman!.. Heç bilmirəm sizin bu 
yaxşılığınızdan necə çıxacam. Çənlə duman Kamı utandırmamaqdan 
ötrü dil-ağız elədi: Çaylara, bulaqlara "sağ ol" – dedi, hərəmiz onların 
bir qətrəsiyik, bizi onlar göndəriblər, biz onların sözünü yerinə yetiriik. 
 19 
Kam yenə yalvardı, yenə inildədi: – Nə olar, mənə siz də bir yaxşılıq 
eləyin, qoy bu yaxşılıq da sizin özünüzünkü olsun. Çən soruşdu: – Necə 
yaxşılıq? Duman xəbər aldı:  
– Necə hörmət? Kam qısıla – qısıla dindi:  
– Siz də hərəniz bir zərrə, bir qətrə uçurun, başımın üstündə dulud 
yaradın. Bu bulud məni gündən qoruyacaq, bu bulud məni yanmağa 
qoymayacaq. Axı bir azdan payız küləkləri əsəcək, sizi pərən-pərən 
salacaq, siz bir də bura gələn yaza kimi ayaq basa bilməyəcəksiniz… 
Çənlə duman dillənmədilər. Axı onlar öz çaylarından, öz bulaqlarından 
icazə almamışdılar. Kam onların susduğunu görüb qorxdu, elə bildi 
"yox" – deyəcəklər, "biz bunu bacarmırıq" – söyləyəcəklər, ona görə də 
tez dilləndi:  
– Bircə dəstə bulud!… Bircə dəstə bulud!… Bircə dəstə bulud 
versəniz, mən özüm öz başımı dolandıraram, sizi hər yaz, hər payız 
havayı əzaba, əziyyətə salmaram. Çən dumana pıçıldadı:  
– Düz demirmi?  
Duman astadan söylədi:  
– Yaxşı fikirləşib, gəl, onun sözünü yerə salmayaq. Nə çox yanan 
dağ biz, də gedib onların harayına çatarıq, əzabımızın biri də az olar. 
Çənlə dumanın hərəsi də göylərə min-min, milyon-milyon qətrə uçurdu. 
Bir koma boz bulud yarandı. Öz aralarında danışdılar ki, bu bulud 
yuxalır, Günəş onu cuna kimi nazildəcək, əridib itirəcəkdir, gəl bu 
buludun rəngi qapqara qaralana kimi göylərə zərrə uçuraq. Çənlə duman 
əriyə-əriyə kiçildikcə bulud yekəldi, qaraldı, Kam dağının üstündə 
nəhəng çətir kimi açıldı. Çənlə duman arana sarı süründü, onlar 
bulaqlara, çaylara qarışmağa getdilər. Aradan bir yay, bir payız ötdü. Qış 
gəldi. Bulaqların, çayların üzü buzla örtüldü. Soyuq küləklər əsdi, qar 
çovğunu başladı. Bulaqlar çaylara pıçıldadılar: – Görəsən, Kam dağının 
halı necədir? Çaylar bulaqlara ürək-dirək verdilər:  
– Deyəsən, kefi kökdür, şirin-şirin yatır. Bulaqlar narahat oldular:  
– Kefi saz olsa, belə çox yatmazdı, səsi gələrdi, bəlkə şaxta onu 
yenə dondurub? Çaylar üzlərindəki buzları sındırdılar, çağladılar. Kam 
dağını səslədilər:  
– Səsimizi eşidirsənmi? Kam dağının qaqqıltısı gəldi:  
– Daha mənim dərdimi çəkməyin, güllü yapıncıma bürünmüşəm 
dincəlirəm. Çox sağ olun, heç belə can rahatlığı görməmişdim, heç belə 
könül xoşluğu duymamışdım. Qış da ötdü, yenə yaz gəldi. Yenə Kam 
 20 
dağından səs-soraq eşidilmədi. Yenə bulaqların, çayların nigarançılığı 
başlandı: Bulaqlar çaylardan xəbər aldılar:  
– Kam niyə susur, yoxsa qışdan salamat çıxmayıb? Çaylar 
bulaqlara ürək-dirək vermək istədilər, lakin dillərindən var gəlmədi, 
çünki çayların özləri də Kamın xəta-bəladan uzaq olmadığını 
fikirləşirdilər:  
– Bəlkə çox sevindiyi üçün tez yata bilməyib, ona görə də hələ 
oyanmayıb? Susdular. Xeyli düşündülər. Çayın biri çox dözə bilmədi, 
bir dərədən düzə, düzəngaha çıxdı. Kamı çağırdı:  
– Ey Kam, necəsən? Kam dillənmədi. Bulaqların, çayların təşvişi 
artdı, hamısı bir yerə yığışdı, bir yerdə qovuşdu, səslərini qoşalaşdırıb 
Kamı harayladılar: Ey Kam, hardasan? Ey Kam, bizə niyə cavab 
vermirsən, axı sənin dərdini çəkirik, bizi bu intizardan niyə 
qurtarmırsan? Kamı çox çağırdılar, Kamdan səs çıxmadı. Çox baxdılar, 
Kamı görmədilər. Həmin qara bulud yaman yekəlmişdi, Kamı başdan 
ayağa bürümüşdü, Kamın bəzi yamacları, bəzi sıldırımları güclə 
görünürdü. Çaylar bulaqlara dedilər:  
– Siz Kama bir az yaxınsınız, carçı göndərin, bir xəbər gətirsin. 
Axı Kam bu qədər yatmazdı… Bulağın biri yaylıq boyda çən göndərdi. 
Carçı çən Kamın yamacına çatanda gurultu qopdu. Çən yamaca döndü, 
bulağa:  
– Üşüyürəm,  
– dedi,  
– yaman soyuqdur. Bulaq onu cəsarətləndirdi:  
– Yaz buludunun nə soyuğu olacaq, qorxma, irəli get!… Çən yenə 
yaylıq kimi açıldı, Kamın yamacına doğru süründü. Qara bulud bu dəfə 
elə nərildəyib guruldadı ki, çaylar da titrədi, Kamdan daşlar-qayalar 
qopub çənin yüstünə yeridi, çəni əzdi, çəni özünə dolayıb dibsiz 
uçqunlara, dərələrə apardı. Çaylar da, bulaqlar da çarçı çənin harayını 
eşitdilər: Yazıqsınız, gəlməyin, gəlməyin!… Çaylar da, bulud belə iş 
görməz, çünki o, bunların qətrəsindən yaranıb, o öz yaradanına qənim 
kəsilməz  
– fikirləşdi. Çünki həmin zirvəni buluda bulaqlar verib, çaylar 
verib. Çünki buludu o ucalığa, o yüksəkliyə bulaqlar, çaylar qaldırıb, 
onlara dönük çıxsa yenə də Kam çıxar. Fikrləşir ki, zərrəmizi ona 
əmanət vermişik, indi qətrələrimizi ondan almaq, özümüzə qaytarmaq 
istəyirik. Çaylar da bulaqlar da fikirləşirdilər ki, gecədən xeyli keçənə 
kimi gözləsinlər, Kam dağı o vaxta kimi oyaq qalmayacaq, o yatandan 
 21 
sonra buludla xəlvətcə məsləhətləşmək üçün bir çən göndərsinlər. 
Fikirləşdilər ki, indi buludun da gözü yolda, qulağı səsdədir. Gecə yarı 
olanda bir kəlağay çən yola saldılar, tapşırdılar ki, kirimişcə get, özü də 
ora çatanda sürünmə, göylərə qalx, Buludla göylərdə görüş, qoy Kam 
dağının sənə əli çatmasın. Kəlağay çən Kamın yamacına çatana kimi 
yerlə süründü, çünki bərk külək əsmirdi, o, ağaclardan tuta-tuta getməsə 
onu aparırdı. Göyə yönələndə yenə gurultu qopdu, şimşəklər oynadı, 
şimşəklər kəlağay çəni qızıl xəncərlər təki doğradı. Hər yanda çənin 
harayı eşidildi:  
– Yandım, qoymayın!.. Öldüm, qoymayın!.. Çaylar, buludlar yenə 
elə bildilər onların başına bu tərs oyunu açan, çəni buluda qovuşmağa 
qoymayan Kam dağıdır. Buludu çağırdılar: – Geri qayıt!.. Bu çağırış 
onların dodaqlarından qopan kimi əvvəlkilərdən güclü bir gurultu hər 
yanı lərzəyə saldı, çayların, bulaqların səsini batırdı. Çaylar öz gur 
səslərini bir də işə saldılar:  
– Bulud, geri qayıt!.. Bu dəfəki gurultu əvvəlkilərdən də güclü 
oldu. Kam dağı elə bil dağıldı, daş, qaya, uçqunu başlandı, daşlar, 
qayalar çaxnaşma-çaxnaşma dərələrə dığırlandılar, bulaqların gözünə, 
çayların yatağına doldular. Bulaqların da, çayların da səsi bir müddət 
çıxmadı. Aradan xeyli keçəndən sonra pıçıldaşdılar:  
– Çay, dinmə, danışma, qoy külək kəssin, Kamın üstünə çən-
duman qoşunu göndərək.  
– Bulaq, belə yaxşıdır, qoy bizim çən-duman qoşunumuz Kamın 
üstünü birdən alsın, buludu geri qaytarsın. Yaxşılığımızı bilməyənə niyə 
pislik eləməyək? Qoy Kamı yayda yenə gün yandırsın, qışda şaxta 
dondursun, qədrimizi onda bilər. Külək səhərə yaxın kəsdi. Çaylar, 
bulaqlar çən-duman qoşunu düzəltdilər, nizama düzdülər, Kam dağının 
üstünə göndərdilər. Çən-duman qoşunu dağı dövrəyə aldı. Qoşun 
yamaclarla, uçqunlarla yuxarı süründükcə qara bulud da yavaş-yavaş 
göyə qalxdı. Çaylar sevindilər. Bulaqlar şadlandılar, şirin-şirin güldülər. 
Sevindilər ki, Kam dağı qorxur, buludun əlindən çıxacağını bilib, ona 
görə də buludu başına qaldırır. Birdən yenə gurultu qopdu, yenə 
şimşəklər oynadı, yenə daş-qaya seli başlandı. Çən-duman qoşununun 
üstünə əvvəlcə yağış ələndi, sonra iri dolular töküldü. Qoşunu bir 
yandan çapdı, doğradı, bir yandan daş-qaya seli apardı, bir yandan da 
dolu döydü, yağış əritdi, qoşunun izi-tozu da qalmadı. Çaylar, bulaqlar 
yenə bir inilti eşitdilər:  
 22 
– Mən sizin yanınızda xəcalətəm. Bulud mənə göz veir işıq vermir. 
Günəş üzünə həsrət qalmışam, həm də, həm də… Kam dağı sözünün 
dalını demədi. Çaylar da, bulaqlar da bildilər ki, Kamın dərdi böyükdür, 
sözü çoxdur. Demək istəyir ki, siz bu qara buludu zirvəmdən endirməyə 
çalışdıqca o məni qaya – qaya sökür, daş – daş parçalayır, sinəmi odlu 
şimşəklərlə yandırır, üstümə ildırımlar atır. Demək istəyir ki, mən sizin 
xətrinizdən keçmirəm, bir bulud nədir ki, ona gücüm çatmaya!.. 
Qorxuram axırda məni "naxələf" adlandırasınız. Mən istəmirəm belə 
buludu! Bir yaxşılıq ki məni öldürməyə çalışacaq, neynirəm onu!.. Mən 
bu qara buludun qanadından tutub yerə çırparam. Elə çırparam ki, 
dağım-dağım olar, siz məndən küsməzsiniz ki?.. Çaylar çağladı:  
– Heç vaxt incimərik! Bulaqlar şırıldadı:  
– Quş kimi göylərə uçurduğumuz, zirvələr verdiyimiz qara 
buludun ömrünə heç zaman heyfslənmərik, çünki o dönük çıxdı, sizə də, 
bizə də qəsd elədi.  
 
 
QALA  
 
 Şirin qalası vardı. Bu qala ona atasından, atasına da babasından 
qalmışdı. Atası son nəfəsində öz oğluna demişdi ki, sən bu qalanın içini 
qoru, qala səni çöldən qoruyacaq. İçi düz olan qalanı çölün əyrisi yıxa 
bilməz, dağıda bilməz, belə qala çox yaşayar, çox yaşadar. Belə qala 
alınmaz, belə qalanın yiyəsi heç vaxt basılmaz.  
Şir öz atasının öyüd-nəsihətinə ürəyində gülmüşdü: "Qalanı 
içəridən də qoruyarlarmı? Qala içəridən qorunacaqdısa, niyə qurulurdu? 
Qala döyüşdən, vuruşdan sonra dincəlmək, bəd ayaqda qaçıb 
daldalanmaq, döş-döşə gələ bilmədiyin düşməni yaxına buraxıb başına 
daş-qaya yağdırmaq, hamısını bax beləcə, kündə kimi yastılamaq 
üçündür. Atam heç vaxt belə başsız-ayaqsız söz danışmazdı, yəqin, onu 
azarın, ölümün hilləti çaşdırıb"..xətrinə niyə dəyim, üzünə niyə qayıdım, 
niyə ağ olum? Qocalıb, çox qocalıb, can çəkişməsi də onu bir yanldan 
çaşdırıb, borcum kişini eşitməkdir, sözünə qulaq asmaqdır, vəsiyyətini 
yerinə yetirməyə gələndə – öz işimdir, o harda olacaq ki, mənim əhdə 
xilaf çıxdığımı görə, inciyə?.." Qala vəziri canavar idi. Qalanın içi ona 
tapşırılmışdı. Çöl vəziri tülkü idi. Tülkünün bir sürü qara qarğası vardı. 
Gündüzlər bu qara qarğalar diyar-diyar səpələnərdilər, oba-oba 
gəzərdilər. Hər yerin xəbərini gətirərdilər. Tülkü də bilirdi ki, dünyanın 
 23 
harasında necə tərpəniş var, necə yeriş var, necə yürüş, necə qaçış var. 
Bilərdi ki, hansı çalxantının səmti hayanadır, hayanı tutacaq, hayanı 
vuracaqdır. Bilərdi ki, hansı sel hansı dağdan qalxıb, hansı dərə aşağı 
axmağa başlayıb, hansı düzü, hansı aranı öz ağzına alacaqdır. Qorxu 
gözlənəndə ayıları meşələrə dağıdardı, hərəsini bir ağacın dibinə 
düzərdi. Düşmən qoşunu görünəndə, ayılar öz işlərini bilirdilər, hərəsi 
bir yoğun budaq sınldırıb çiyninə alacaqdı, yeri gələndə 
budayacaqdı,yeri gələndə salve atacaqdı. Ayılar belə döyüşlərdən çox 
çıxmışdılar. Qalanın yan-yörəsinləki meşələri görənlər bilirdilər ki, 
buralarda vuruş gedib, sahani gedib, bu ağaclar da ona görə yaralıdır, bu 
budaqlar da ona görə ayrım-ayrımdır.  
Tülkünün iki oğlu, iki qızı vardı. Oğlunun birinə canavarın qızını 
almışdı, qızının birini canavarın oğluna vermişdi. Tülkünün də, 
canavarın da bir oğlu, bir qızı hələ subay idi.  
Bir gün qarğalar səfərdən tez döndülər, özü də onların bu xəbəri 
özgə xəbər idi: onlar uzaq bir məmləkətdə "aya çıxma, mən çıxım", 
"günə çıxma, mən çıxım" deyən bir qız görmüşdülər. Gündüz günəşin 
ondan utandığını, tez-tez buludlarda gizləndiyini görmüşdülər. 
Görmüşdülər ki, güllər, çiçəklər bu qızın gözəlliyindən xəcalət çəkirlər, 
öz gözəlliklərini, öz ətirlərini götürüb hərəsi bir kolda, hərəsi bir çətirdə 
gizləyir. Görmüşdülər ki, çəmənlik bu qızın həsrətinə dözməyib saralır, 
küləklərin qanadı o diyarda qırılıb qalıb, meh o qızı görmək üçün 
günlərlə dərələrdə yatıb, ağacların yarpaqlarına qonub intizarla 
pıçıldayıb. Göylərdən səda gəlmişdi ki, o kəndin üstündə ay doğmur, ay 
görünmür, ulduzlar uzaqlara çəkilib boylanır, bu qızın haləsi, ziyası o 
kəndin üstünü alan qara buludları da nura boyayır. Eşitmişdilər ki, 
göylərin göy mələkləri hər gecə o kəndin ağaclarına qonur, ona görə də 
o kəndə qış gəlmir, ağaclar bir yandan çiçək açır, bir yandan meyvəsi 
dərilir, kəndin çayları, irmaqları hər gecə cənnət mahnısı oxuyur, 
mələklər nəğmə deyir, yerlə göyün arası açılır, yerlə göyün arasında da 
mələklər süzür, mələklər oxuyur. Eşitmişdilər ki, o qız hara getsə 
cənnətə dönür, o qız hara ayaq bassa, gül bitir, o qızın qədəmləri dəyən 
çöllərdən dirilik çeşmələri çıxır. Eşitmişdilər ki, o qızın məmləkətinə 
heç bir düşmən qoşunu yaxın gedə bilmir, gedən kimi duz yerlər də dağa 
dönür, od-alov püskürür, qoşunu yandırıb külə döndərir. Tülkü qara 
qarğalara tapşırdı ki, daha heç yerdə, heç kimin yanında qarıldamasınlar, 
bu gizli sözü ağızlarına alıb bir də danışmasınlar. O, bu xəbəri şirə, 
canavara danışa bilməzdi. Çünki onların ikisi də tülküdən hökmlü, 
 24 
zəhmli idilər. Tülkü onların sözünü döndərə bilməzdi, onlar bu 
bəxtiyarlığı onun əlindən çox asanca alardılar. Tülkü ayrı fənd işlətdi: 
bir axşam şirin hüzuruna getdi. Şahın taxtının yanında dizin-dizin 
süründü. Əllərini sinəsinə qoyub başını dönə-dönə endirdi, təzim etdi, 
yalan bir xəcalətdən ət tökə-tökə dillənldi:  
– Şahım, bir qələt eləmişəm, heç bilmirəm günahımdan 
keçəcəksinizmi? Şir başını dala atıb nərildədi: – Nə günah, nə qələt?… 
Yoxsa, yatıb yuxuya qalmısınız, düşmən qoşunu qalaya doluşub? Tulkü 
tər tökə-tökə irişdi:  
– Xeyr, şahım!… Şir taxtından qalxdı, bağırdı:  
– Bə nə?.. Bundan betər bir günah?… Tülkü boynunu əydi, başını 
bir çiyninə yazıq-yazıq yatırtdı: – Xeyr, şahım!.. Şir bir addım irəli atdı, 
bir qolunu göyə qaldırdı, əlini kəfəsini tülkünün başına çırpmaq istədi, 
lakin qolunu qeyzlə endirib yanına saldı:  
 
– Bə nə ?.. Tülkü səsini nazildib iynənin ulduzundan keçirdi:  
– Şahım, bayaq dilim dolaşdı, dedim ki, bir qələt eləmişəm, hələ 
ortada heç bir şey yoxdur, olasıdır. İstədim biləm nə məsləhət 
görərsiniz… Şir geri çəkilib taxtında oturdu:  
– Niyə? Tülkü bir az da əzilib-büzüldü: bir yumub beş tökə-tökə 
açıldı:  
– Kiçik oğlumun başına hava gəlib. Allah heç kimə övlad dərdi 
göstərməsin. Yandırır bizi, tüstümüzü təpəmizdən çıxarır. Şirin qaşları 
endi, onun da gözləri yaşardı. Amma yenə də öz vəfalı vəzirinə ürək-
dirək verməyi unutmadı:  
– Allah min dərd verib, min bir dərman. Darıxma, arıları 
çağıraram, hər çiçəkdən bir damcı şirə çəkərlər, oğlun da olar sapsağ, 
anadangəlmə!.. Bəyəm biz ölmüşük ki, sənin oğlunun dərdinə çarə 
tapılmaya?!.. Tülkü zoqquldadı. Sinəsi atdım-atdım atlandı. Gözünün 
yaşı yerə ələndi:  
– Kaş xəstələnəydi!.. Belə olsa nə vardı ki!… Bunun dərdi ayrı 
dərddi, şahım, deyiləsi deyil. Şir əllərini taxtın yanlarına verib qabardı:  
– Yəni elə bir şey olar ki, dünyada bizim gücümüz çatmaya?!. 
Tülkü səsini qıra-qıra zarıdı:  
– Bir çaqqalın qızını istəyir. Şirin qaşları çatıldı:  
– Çaqqılın?..  
Tülkü hönkürdü:  
 25 
– Neyləyim, balamdır, başını öz əlimlə kəsə bilmirəm, deyirəm 
atası atamızın, anası anamızın tayı deyil, bizi gülünc yeri eləmə. Deyir, 
mənə onu almasınız, özümü öldürəcəyəm, dizinizi döyə-döyə, saçınızı 
yola-yola qalacaqsınız. Deyir şir əminin oğlu belə bir sevdaya düşsə – o 
belə bir bəlanın nə olduğunu yaxşı bilir – oğlunu könül xəstəsi eləməzdi. 
Şir dərdli-dərdli gülümsündü, təəsüflə başını yırğaladı. Tülkü nə 
dediyini yaxşı bilirdi, axı şir də bir pələngin qızını sevmişdi. Atası aman 
verməmişdi. Şir o vaxtdan arzu-kam yanıqlısı idi. Həsrəti gözlərində 
saralmışdı, intizarı bəbəklərində solmuşdu. O günlər yadına düşəndə 
şirin gözlərindəki həsrət, intizar hönkür-hönkür ağlayırdı. Şir kövrək bir 
səslə dilləndi:  
– Göz tutan gözəl olar. Tülkü, get toya hazırlaş. Tülkü qalxıb şirin 
ayaqlarını qucaqladı, duz kimi yaladı. O, bir gecə həmin kəndə qoşun 
göndərdi. Ayılar kəndi dövrəyə aldılar. Kəndə bir ins-cinsi girib-
çıxmağa qoymadılar. Səhər tezdən ora qara qarğalar uçdu, həmin evin 
üstündən fırlandı, qarıldaşdı, qızın yerini nişan verdilər. Bir dəstə ayı 
qızı hop götürüb kəcavəyə qoydu, qalaya gətirdi. Tülkü qırx gün, qırx 
gecə toy vurdurdu. Toydan az sonra bir istədi qara qarğaları başlı-başına 
buraxsın, ayılara: "Gedin, kef eləyin, lazım olsanız çağırtdıraram", – 
desin. Özü də külfətini götürüb bir gecənin qaranlığında aradan çıxsın, 
bir dağın döşündə məskən salsın. Şir ona neynəyə bilərdi? Dünyanın 
qoşunu axıb gəlsə yanıb kösövə, külə dönməzdimi? Axı onun üzünün 
nuru ilə hər bir bəlanı uzaqlarda çürüdən, özünə öz istədiklərinə yaxın 
gəlməyə qoymayan gəlini vardı. Amma Tülkü belə eləmədi, bu işin 
axırının xeyir-şərini gözlədi. Sonra da üstünə öz-özünə gələn bəlanın 
görünməyən yollarına baxa bilmədi, bəlanı qurdalamağı, oyadıb – 
oynatmağı, qala üzərinə tez gətirtməyi, gəlinin necə bir gəlin olduğunu 
yəqin etməyi, onun ayağının sayəsinin öz evinə düşüb-düşmədiyini 
sınaqdan keçirməyi fikirləşdi. Qara qarğaları qalanı neçə dəfə dağıtmaq 
istəyən fillər diyarına göndərdi. Tapşırdı ki, ora çatanda dilinizi, 
donunuzu dəyişin, bir paranız ala qarğaya, bir paranız da sağsağana 
dönsün. Ala qarğaya dönənlər göylərdə uçsun, şığısın, az-az qarıldasın, 
sağsağana dönənlər ağaclara qonsun,budaqdan-budağa keçsin, 
yarpaqları dimdikləsin. Qabaqca sağsağanlar danışsın, sonra da ala 
qarğalar. Sözünüz bir-birinə düz gəlsin. Deyin ki, ey fillər padşahı, şir 
ayıların hərəsinə bir sapan verib, onların atdıqları hər daş hansı birinzin 
boş böyrünə dəysə, deşib o yana keçəcək. Qoşunun bir yarısının əlində 
ütülüb dəmirə döndərilmiş pərdilər var, hansınızın başına ensə, para-para 
 26 
eləyəcək. Şir bir sürü gürzəni də öyrədib. Gürzələr bir gün qabaq gəlib 
sizi çalacaq, daha sizdə o hey qalmayacaq ki, durub qanıb-qandırmaz 
ayılarla kəllə-kəlləyə gələsiniz. Nə qədər gec deyil, tələsin. Tələsin ki, 
qılçıqlı quyudan, quyruqlu tövlədən çıxmasın… Tülkü qara qarğalara bir 
də gözağartması verdi ki, dillərinə qıfıl vursunlar, dimdiklərindən bu 
barədə bircə qarıltı da qaçırmasınlar. Qoy fillər gəlsinlər, qalaya çatar-
çatmaz yanmağa, kömürə, külə dönməyə başlasınlar. Onların bağırtısı 
dünyanı lərzəyə salanda, qala divarlarını uçurdanda, qalanın başı 
üzərində ildırım kimi şaqqıldayanda, yerin altından dünyanı dağıdan bir 
axır məhşər səsi-sədası kimi gələndə şir oyanıb mat qalsın. Şir ağzını 
əppəklə yelləyib baxıb görəcək ki, burada bir sirr var, agah olmaq 
istəyəcək, onda mən işarə verəcəyəm, həmin dəqiqə başlarsınız 
danışmağa, nə danışmağa!.. Deyərsiniz ki, ey qibleyi aləm, Tülkü ağanın 
təzə gəlini var. O gəlinin ayağının sayəsinə görədir. O gəlin olan 
məmləkət yerin də, göyün də hər cür bəlasından azaddır. O gəlinin 
nəfəsi gələn məmləkətə ruzi göylərdən yağacaq, həmişə bolluq olacaq, 
heç bir düşmən bu qalaya yaxın gələ bilməyəcək, gəlsə bax beləcə 
kömürə, külə dönəcək. Şir sizə ənam verəcək, hərənizə bir kənd 
bağışlayacaq, hərənizin bir kəndi olacaq, gedin keyfiniz istəyən kimi 
dolanın orda. Gününüzü görün, dövranınızı sürün orda… Ala qarğalar, 
sağsağanlara dönən qara qarğaların qırıltısından sonra fillər diyarına 
çaxnaşma düşdü. Fillər dərələrdən yel kimi, təpələrdən sel kimi keçib 
şirin qalasına yaxınlaşdı. Saray əhlinin hamısı şirin yuxuda idi, bircə 
tülkü yatmamışdı. Fillərin gəldiyini qabaqca o bildi. Gördü ki, nə 
yerldən od-alov aüskürür, nə də fillər yanır. Onlar qara yelə dönüblər, 
meşələri yıxa-yıxa gəlirlər, bir azdan qalaya yetişəcək, onun daşını daş 
üstündə qoymayacaqlar. Qara qarğalara əmr etdi ki, ayıları oyatsınlar. 
Ayılar fillərin qabağında dayana bilərdilərmi?! Hər fil bir ayını 
xortumuna alıb, göyə atdı, qaldırıb yerə çırpdı, bəzisini elə tolazladılar 
ki, qalanın göyə dirək olan hasarının üstündən aşıb o yana düşdü, ağzını 
bircə dəfə açıb yumdu, bircə dəfə inildədi. Tülkü başa düşdü ki, qara 
qarğalar bir səsə, bir sədaya aldanıblar, o da qara qarğaların dediklərinə 
inanıb, eşitdikləri yalan söhbətdir, fillər bu saat qalanı dağıdacaqlar, 
alacaqlar, onun da əhli – əyalı ayaqlar altında qalacaq, bir tülkü nəsli 
kəsiləcək, bir tülkü kökü yer üzündən silinəcəkdir, tez onların qabağına 
çıxdı, əllərini sinəsinə, dizlərini də yerə qoydu, başını köksünə endirdi, 
fillərin ən qeyzlisinə, ən insafsızına, ən kəmfürsətinə, qoşunu öz 
arxasınca gətirən ən hökmlüsünə üz tutdu:  
 27 
– Biz sizə neynəmişik ki? Fillərin üstünə elə bil su ələndi, hamısı 
dayandı. Tülkünün dili bir az da uzandı. Axı zarafat deyildi, sanki bir 
dağ selinin qabağına bir balaca daş atmışdı, o boyda seli bir xırdaca 
daşla saxlamışdı.  
– Deyəsən, düşməninizi tanımamısınız. Sizin kimi düşməni olan 
padşahın qoşunu heç yatarmı?! Görmədinizmi bizim ayıların hamısı 
yuxudadır? Fillər bir-birinin üzünə baxdılar. Doğrudan da fillər diyarına 
yürüş etmək istəyən ölkənin qoşunu da belə, qış yuxusuna gedərdimi? 
Yəqin, ala qarğaların, sağsağanların şir padşahlığını görən gözü yox 
imiş, bunları qəsdən qırdırmaq istəyirmişlər. Xəcalət çəkən fillərin 
xortumlarının bir az da uzandığını, onların öz başlarını qaldıra 
bilmədiklərini görən Tülkü:  
– Heyf, çəkdiyiniz əziyyətdən, – dedi, təəfsüləndi:  
– Heyf!… Nə qədər yol gəlmisiniz, yəqin ki, acmısınız, gedək 
allahverəndən yeyin, için, sonra gedin. Tülkünün bu səxavəti də filləri 
bir yandan utandırdı. Fikirləşdilər ki, biz bunları nahaqca yerə daşla 
əzmək istədik, onlar isə bizi aşla öldürmək istəyirlər. Bu, ağır ölümdür, 
belə ölümün acısı canlının canından heç getmir. Geri döndülər. Tülkü 
qalaya girdi. Fillərin öz xortumlarına alıb atdıqları ayılar daş kimi düşüb 
yerdə qalmışdı, tərpənə bilmirdilər. Canavar uçunurdu, qalada titrəyə-
titrəyə gəzirdi. Şir öz əslini-nəslini yeraltı yolun ağzına gətirtmişdi, 
gözləri qala divarlarında, qala qapılarında qalmışdı. Fillər içəri doluşan 
kimi onlar bu yolla qaçacaq, aradan çıxacaqdılar. Tülkü şirin qarşısına 
yeridi, əllərini sinəsinə, dizlərini də yerə qoydu:  
– Ey qibleyi – aləm, xəta sovuşdu. Şir davanın səngidiyini 
duymuşdu, ama fillərin onlardan belə tez, belə asanca əl çəkdiyinə 
inanmamışdı. Fikirləşmişdi ki, bəlkə qalaya heyfləri gəlir, elçi 
göndərəcəklər: "təslim olun, təslim olmasanız, özünüzü də, qalanızı da 
yerlə-yeksan edəcəyik!" – deyəcəklər, bu sakitlik də onun sakitliyidir. 
Şir inamsızlıqla soruşdu:  
– Yəni bizim yerə belə bəla gələr, özü də bizə dəyməyib gedər?!. 
Tülkü qısıla-qısıla güldü:  
– Ey qibleyi-aləm, ağıl hər şeydən güclü deyilmi?! Şiri heyrət 
bürüdü:  
– Axı sən onlara nə dedin ki? Tülkü tülkülənə-tülkülənə ərz elədi:  
– Dedim ki, sizin düşməniniz pələnglər padşahlığıdır. Onlar neçə 
dəfə bizim ölkədən yol istəyiblər. İstəyiblər ki, sizin üstünüzə gürzə 
qoşunu çəksinlər. Gürzələr həm sizin diyara zəhər səpəcəkdi, həm də 
 28 
özünüzü çalacaqdı. Hamınız gücdən düşəcəkdiniz, "allahdan buyruq, 
ağzıma quyruq" – deyəcəkdiniz. Beləcə ölüvaylaşanda pələng 
padşahının pələngləri üstünüzü alacaqdı, qalan nəfəsinizi də, onlar 
kəsəcəkdi. Amma biz onlara torpağımızdan yol vermədik. Dedik ki, fil 
padşahlığı kimi halal qonşuya xəyanət eləyə bilmərik, həm də o bizim 
dostumuzdur, arxamız, köməyimizdir, elə bir köməyin, dostun, arxanın 
itməyi, itirilməyi bizim yoxluğumuz deməkdir. Tülkünün söhbəti 
ağzından üzülər-üzülməz pələnglər padşahlığı tərəfdən ağlaşma, şivən, 
fəryad, ah-nalə qopdu. Uçan, dağılan qala divarlarının gurultusu 
qulaqları batırdı. Şir şirin-şirin güldü:  
– Əhsən, tülkü, əhsən!.. Qalanı çöldən qoruyarlar, özü də sənin 
kimi ağıllı vəzir qoruyar!.. Bu qala sənindir, necə istəyirsən yaşa, kef 
çək! Şir nə biləydi ki, bu bəlanı qala üzərinə gətirən də, qaladan 
uzaqlaşdıran da öz vəziri tülküdür? Şir nə biləydi ki, tülkü başqa fikrə 
düşüb? Şir nə biləydi ki, tülkü daha ona vəzirlik eləmək istəmir, onun 
qabağında yeddi yerindən sınmaq, yalandan irişib – qırışıb istəmir, 
ürəyində daha: "Bir padşahı, bir qalanı, bir məmləkəti, bir rəiyyəti ki 
mən qoruyacam, mən saxlayacam, a fərsiz şir, a mənim qazancımın 
yağlı yerindən yeyib yağlanan, mənim söhrətimlə taxta çıxıb nər-nər 
nərildəyən şir, sən nəyə lazımsan?" – deyir. Qalada tülkünün hörməti 
artdıqca artdı, ona burdan dur, orda otur deyən olmadı. Qalaya hər gün 
bir sürü çaqqal gəldi. Tülkünün çaqqal qohumları ehtiramla qarşılandı, 
hörmət-izzətlə yola salındı. Canavarın subay oğlu da tülkünün çaqqal 
qohumlarından birinin qızına bənd oldu, evləndi. Sürü-sürü gələn 
çaqqallardan həmişə biri üzülüb qalada qaldı, ona iş verdilər. Qalada işə 
düzələn çaqqalların sayı artdı. Qalanın hər yerindən çaqqal səsi, çaqqal 
gülüşü gəldi. Bu qala toylarının oyunu da, mahnıları da dəyişdi. Bir gün 
tülkü bir qara qarğanı fillər diyarına göndərdi. Onun qulağına xeyli söz 
pıçıldayıb göndərdi. Axşamdan öz keçmiş ayı qoşununun başçısına 
tapşırdı ki, qoşunu mağaralara çəksin, çöldə-bayırda bircə ayı da 
qalmasın, çünki fil padşahının qoşunu kərgədan diyarına keçəcək, bircə 
ayı görsələr, elə biləcəklər onlara yol vermirik, dönüb bizi əzəcəklər, 
xıncım-xıncım eləyəcəklər, sağ tikəmiz də tapılmayacaq. Həmin günün 
gecəsi fillər qalanı dövrəyə aldılar. Bar-bar bağırdılar: – Şir bayıra 
çıxsın. Şir titrədi:  
– Vəzir, bu nə işdir? Tülkü ona ürək-dirək verdi:  
 29 
– Qibleyi-aləm sağ olsun, onlar pis niyyətlə gəlsələr, heç sənin 
çağırardılarmı?! O gündən dostlaşmadıqmı?! Yəqin, qonaq gəliblər. 
Şirin dili güclə açıldı:  
– Bəs onların səsi niyə elə çıxır? Tülkü şiri yenə arxayınlaşdırmağa 
çalışdı, gülümsənə-gülümsənə dedi:  
– Onların səsi yoğundur. Bir də ki, allahın qanmaz fillərindən tülkü 
nəzakəti, tülkü ədəbi gözləmək?… Geçikmə, şahim, elə bilərlər 
qonaqdan, qonaqlıqdan zəhləmiz gedir, kefin, ləzzətin nə olduğundan 
başımız çıxmır. Özləri qanmaz ola-ola bizə gülərlər, gedib o yan bu 
yanda danışar, bizi hər yerdə ağzıotlu heyvan kimi tanıdarlar. Şir 
ürəkləndi, geyinib-keçindi, fillərin qabağına çıxdı. Filin biri xortumunu 
şirin belinə doladı, çiyninə aldı, geri döndü, fil qoşunu onun arxasınca 
düzüldü. Şir çox çalışıb – çapaladı, filin xortumundan qurtara bilmədi. 
Onu fil padşahının hüzuruna apardılar. Padşah soruşdu:  
– Qonşu qonşuya xəyanət eləmək istəyər? Şir çaş-baş qaldı:  
– Nə qonşu, nə xəyanət? Fil padşahı güldü:  
– Sən gərgədən padşahı ilə dostlaşmışdın, qoşununuzu birləşdirib 
bizi qırmağa hazırlaşmışdın. Şir qışqırdı:  
– Bu yalanı sizə kim dedi? Fil padşahı hirsləndi:  
– Yalanı?  
– Bəli, yalanı!  
– Sənin ürəyin. Sənin vəzirin, sənin istəkli tülkün. Dünya Şirin 
başına dəyirman daşı kimi fırlandı. O, ayaq üstə dura bilmədi, yerə 
yıxıldı, kəsik-kəsik pıçıldadı:  
– Atam düz deyirmiş… Qalanı içəridən qoruyarlar. İçəridən 
qorunan qala necə möhkəm olarmış…necə alınmaz olarmış…  
 
 
DUZ – ÇÖRƏK  
 
 Kankan Musa neçə ağaya kəhriz qazmışdı, quyudan – quyuya 
lağım atmışdı, bir çayın suyu qədər dumduru su çıxarmışdı. Hamısını da 
yoldaşla, özü də qış aylarında, çünki qışda yerin altı isti olurdu, ürəyincə 
işləyirdi. İndi isə həm yay idi, həm də tək. Yoldaşsız dərinə gedə 
bilməzdi. Quyunu qazardı da, yerin təkindəki buzxana soyuqluğuna 
dözərdi də, ancaq torpağı quyudan çəkən, qırağa boşaldan lazım idi. 
Tərs ağanın tərs damarı tutmuşdu, deyirdi, nə olur-olsun, mənim 
kəhrizim iki aya kimi gurtagurt su verməlidir. Kankan Musa həm ağanın 
 30 
sözündən çıxa bilməmişdi, həm də əlini bu işə "bulamasa" balaları ac 
qalardı.  
Kəhrizin quyu yerlərini manşırladı. Lap ayaqdakı quyu yerini xeyli 
qazdı. Bu quyu çox dərin olmayacaqdı. Su həmin quyudan keçib üzə 
çıxacaqdı. Bu quyudan aşağı gedə-gedə yerin üstünə çıxan, bir gödək 
lağım atılacaqdı. O lağımı da köməksiz açmağı gözü alardı. Gün od kimi 
şaxıyanda əllərini quyunun qıraqlarına verib qalxdı. Dörd ulğun çubuğu 
kəsib gətirdi. Yerə sancdı. Tərli üst köynəyini çubuqlara keçirib bircə 
adam sığışması kölgəlik düzəltdi. Xurcununu ulğunluqdan gətirib sufərə 
açdı. Şorla çörək yeməyə başladı. Gün vurub qurutmuş şorla çörək 
boğazından çətin keçirdi. Kürdəkdən balaca mis parça su süzüb içdi. 
Birdən gördü ki, ağsaqqal, başı ağ çalmalı, əyni ağ əbalı, əli ağ çəpikli, 
amma üz-gözü heybətli bir kişi gəlir, seyidə, dərvişə axşayır. Kankan 
Musa elə bildi onu qara basır. Axı bura ilan mələyən bir düzün başı idi, 
üst tərəfin ** təpəlik, kol-koslu dərəlik idi. Bu həndəvərdən yol-riz də 
keçmirdi. "Yəqin, azıb, uzaqdan məni görüb gəlib, indi səmt-soraq 
soruşacaq", – deyə düşündü. Ayağa qalxdı. Dərviş salam verdi. Kankan 
əllərini sinəsinə qoyub əyildi:  
– Əleyküm-salam. Oturun, bir tikə alllah verəndən yeyək. Dərviş 
də bir əlini sinəsinə sıxıb razılıq elədi: 
– Min bərəkət. Kankan yerində qovruldu:  
– Süfrə üstünə çıxasan, bir tikə dadmayasan?!.. Allaha da xoş 
getməz. Kankan kölgəliyi dərvişə verdi, özü gündə oturdu. Hər ikisi bir-
iki loğma yeyəndən sonra xəbər aldı:  
– Uğur olsun, belə hayandan hayana?  
 
 
TÜLKÜNÜN ŞAHLIĞI  
 
 Oğurluq tülkünün canını boğazına yığmışdı. Çox yerdə tələ 
qururdular ki, onu tutsunlar, öldürsünlər. Hələ quyruğu da dibdən qopub 
tələdə qalmışdı. Vıyıltılı qala güllələr qulaqlarını deşib keçmişdi. Qanıq 
itlər neçə dəfə dalınca salışıb nəfəsini kəsmişdilər. Tülkü istəyirdi 
gündüzlər gizlənib gecələr özünə yem axtarmasın. İstəyirdi gecələrin hər 
qaranlığında yatan bir ölümün üstünə kor kimi yeriyib getməsin. 
İstəyirdi hamı onu bir-birinə tanıdıb atıb, toyuq-cücələriniz dimdikləyib 
onun gözlərini çıxartsalar heç birinin xətrinə dəyməz. Tülkü öz tülkü 
xasiyyətini, tülkü görkəmini dəyişmək, hər yerdə qorxusuz-ürküsüz 
 31 
gəzmək arzusunda idi. O, bir gecə özünə yem axtara-axtara gəlib hələ 
yuxudan oyanmamış bir şəhərin kənarına çıxdı. Baxdı ki, lülə 
dəmirlərdən çəpər çəkilmiş çox tikilili yekə həyətin bəri başında qabağı 
çardaqlı bir daxma var. Çardağın altında hərəsi bir rəngə çalan yeddi küp 
görünür. Çardağın dirəklərindən boyanmış ip kələfləri asılıb. Tülkü 
fikirləşdi ki, allah onunkunu vaxtında yetirib, o, yeddi küpün yeddisinə 
də girib çıxandan sonra daxmanın aynasının qabağında durdu, orda 
yeddi rəngə çalan bir canlı gördü. Əvvəlcə özünü tanımadı, sonra 
quyruğunun yoxluğundan, qulaqlarının şan-şan olmağından bildi ki, 
özüdür. Sevindi. Boyaqçı daxmasına sarı gediş-gəliş başlananda şəhərin 
o tərəfindəki meşəliyə doğru götürüldü. Tülkü meşəyə girən kimi 
ağacdələnlər ağacları tıqqıldadıb hamıya xəbər verdilər:  
– Ey meşə sakinləri, eşidin və agah olun ki, bizə tükü 
xoruzquyruğu çalan bir qonaq gəlib. Çaqqallar da o yanda 
vəkkildəşdilər:  
– Ey meşə sakinləri, eşidin və agah olun ki, bizim diyara dərisi göz 
qamaşdıran bir qərib təşrif gətirib. Canavarlar da bu yanda ulaşdılar:  
– Ey meşə sakinləri, eşidin və agah olun ki, bizim vətənə dünyanın 
göyçəyi bir səyyah gəlib. Qarğalar ağacların ən hündür budaqlarına 
qonub yırğalandılar:  
– Ey meşə sakinləri, eşidin və agah olun ki, bizim məmləkətə hansı 
diyardansa yüz sözünün biri də yerə salınmaz elçi həzrətləri qədəm 
basıb. Tülkülər də meşənin qıraq-bucaqlarında haray-həşir saldılar:  
– Ey meşə sakinləri, eşidin və agah olun ki, bizim səltənətə bir 
huri-qılman gəlib. Elə bil dünənki günlü yağışda baxdığımız 
göyqurşağından, göylərin o yeddi rəngli körpüsündən keçirmiş, həmin 
körpü sınıbmış, bu da bizim səltənətin hansı yiyəsizliyinəsə düşübmüş, 
biz görməmişik, xəbər tutmamışıq. Gəlin, tez gəlin, siz də baxın. Bunu 
görməmək, buna baxmamaq günahdır. Tülkü ürəyində sevindi: 
"Dünyanın ən bic, cüvəllağı tülküləri ki, məni tanımadılar, demək, 
papağımı yan qoyub gəzə bilərəm…" Meşəyə hay düşdü. Meşə sakinləri 
axın-axın gəldilər, tülkünü dövrəyə aldılar, ona hey baxdılar. Sonra 
ayılar bir kənara, canavarlar bir kənara, çaqqallar bir kənara çəkildilər. 
Qarğalar qarıldaşıb uçdular, uzaqdakı ağacın başına qondular. 
Torağayların, sərçələrin hamısı bir kolluğa doluşdular. Sığırçınlar bir 
gözəlliyə yığışdılar. Kirpilər yumaqlanıb bir çökəyə dığırlandılar. 
İlanlar, koramallar dəstələndilər, sürünə-sürünə xeyli aralandılar. Meşə 
ayıların, canavarların, çaqqalların dişlərinin çaqqıltısı ilə doldu. Quşların 
 32 
civiltisi, qarğaların qarıltısı, ilan-kormalların fısıltısı meşəni uğuldatdı. 
Tülkünün canını qorxu aldı. Elə bildi, onu tanıyıblar, bura icazəsiz 
gəldiyinə görə ona verəcəkləri cəzanı götür-qoy eləyirlər. Tülkü istədi 
qaçsın. Amma onların əlindən canını qurtara biləcəyinə inanmadı, ona 
görə də bu məsləhət-məşvərətin axırını gözləməli oldu. Tülkü hardan 
biləydi ki, onların şahı dünən ölüb, dünən dəfn ediblər, dünəndən də 
meşə sakinlərinin arasına tayfa çəkişməsi düşüb, hər tayfa istəyir təzə 
şah onların öz nəsil-köklərindən seçilsin. Göyqurşağı nuru, ziyası saçan 
tülkü burda görünəndən sonra tayfaların fikri dəyişmişdi, dünənki kimi 
deyişmək istəmirdilər, bilirdilər ki, indi hansı tayfa: "Şah bizim tayfadan 
olsun",  
– desə o biri tayfalar haray-həşir qoparacaq, dava-dalaş salıb qanı 
su yerinə axıdacaqlar. Ona görə də tayfaların hamısı göydən nazil olmuş 
sandıqları tülkünü şah seçmək istəyirdi. Onlar fikirləşmişdilər ki, 
göylərdən endirilmiş tülkünün heç bir tayfaya qohumluğu çatmır, 
hamıya bir gözlə baxacaq. Hər tayfa meşənin bir tərəfindən axıb gəldi, 
hər tayfadan da biri qabağa çıxıb öz tayfasının təmənnasını bildirib dedi 
ki, biz acizanə surətdə xahiş edirik, tanrının bizim məmləkətə bəxş 
elədiyi siz huri-qılman bizə şahlıq eləyəsiniz. Bəxtinin açıldığını görən 
tülkü belə ağır yükün altına girmək istəmirmiş kimi özünü çəkə-çəkə 
dedi:  
– Şahlıq çətin işdir. Şah gərək öz məmləkətindəkilərin hamısını öz 
ata-anası, əmi-dayısı, bacı-qardaşı, oğulu-qızı hesab eləsin, hamını, heç 
olmasa özü qədər istəsin. Şah gərək bir əli od olanda o biri əli su olsun, 
yandıranda söndürməyi də bacarsın. Tayfaların hamısı bir-birinin üzünə, 
gözünə bu mənada baxdı ki, allah bizimkini yaxşı yetirib, bu elə bizim 
arzuladığımız şahdır. Hər tayfadan yenə də biri dilləndi:  
– Ey qibleyi-aləm, biz öz bəxtimizi sizin mərhəmətinizə tapşırırıq, 
sizdən savayı heç kim bizə şahlıq eləyə bilməz, xahiş edirik bizim 
arzumuzu gözümüzdə qoymayın. Tülkü üzünü-yönünü hər tayfaya sarı 
bir dəfə çevirə-çevirə baş endirdi. Tayfalar yamyaşıl mamırdan təzə taxt 
düzəltdilər, gül-çiçəklə bəzədilər. Sonra hər tayfa bir xonça tutub gətirdi. 
Təzə şah da bu tayfanın xonçasını o tayfaya, onunkunu da buna payladı, 
onların hamısına minnətdarlıq eləyə-eləyə dedi:  
– Balaca bir cücə mənim iki günümə bəsdir. Mən çox yeməyə 
alışmamışam. Siz canınıza yaxşı qulaq asın. Mənim məmləkətimdə 
gərək heç kim xəstələnməsin. Ayılar təəsüflə kökslərini ötürdülər, 
pıçıldaşdılar: – Gözü-könlü tox olan şahı aldatmaq müşkül məsələdir. 
 33 
Deyəsən, bunu öz tərəfimizə çəkə bilməyəcəyik. Canavarlar 
xısınlaşdılar:  
– Bu elə biz istəyəndəndir. Bildiyimizi babamıza vermərik. 
Çaqqallarla tülkülər gülümsündülər: – Keybalaxanımdı, başına corab 
hörərik. Sürünənlər fısıldaşdılar, ciyildəşdilər:  
– Deyəsən, əfəldir, yeyib-yatmağa belə bir yer axtarırmış. Uçanlar 
tayfası:  
– Şah sağ olsun, – dedilər, – bizim məmləkətin tarixinidə sizin 
kimi mərhəmətli şah olmayıb, allah sizi bizim üstümüzdən tək bircə gün 
də əskik eləməsin. Tayfalar qırx gün, qırx gecə yedilər, içdilər, çalıb-
çağırdılar, kef elədilər, təzə şahın şəninə təriflər yağdıra-yağdıra 
şənləndilər. Günlər keçdi, həftələr ötdü, aylar dolandı. Əvvəllər şaha 
ləzzət verən bu kef-damaq onu darıxdırmağa başladı. Gecələr sinə-sinə 
gedib hinə girməkdən, ya bir toyuq, bir cücə boğazlayıb kənddən 
çıxmaqdan, qırağa qaçmaqdan, dərənin birində onu qorxa-qorxa, dörd 
tərəfə boylana-boylana yeməkdən ötrü burnunun ucu göynədi. Ölümlər 
yatan qaranlıq həyətlərdən, hinlərdən oğurladığı azarlı toyuqların da əti 
necə şirin olarmış… Qanıq itlər dalınca salışanda qaça-qaça parçaladığı 
cücələrin budları necə dadlı olarmış… Bir gecə onun canına, yerinə qor 
doldu, yata bilmədi, qalxdı. Keşikçilərin ayıq-sayıqlığını yoxlamaq 
bəhanəsi ilə məmləkətin ucqarlarına getdi. Keşikçi çaqqallar bərk 
yatmışdılar, onların xorultusu birköçlükdən eşidilirdi. Şahın gəlişindən, 
yerişindən onların birinin xəbəri olmadı. Şah sərhəddi keçdi, özünü 
qonşu kəndə verdi, hindən bir toyuq götürdü, dərədə yedi, yenə öz 
məmləkətinə qayıtdı, taxtına çıxıb şirin-şirin yatdı. Səhər qonşu kəndin 
itləri ağızlarını göyə tutub ulaşdılar:  
– Ey meşə məmləkəti, ötən gecə bizim bir toyuğumuz yoxa çıxıb. 
Meşə məmləkətinin uçanlar tayfası göyün üzünü ağlı-qaralı buludlar 
kimi aldılar, sürünənlər meşəni fısıltılarla, ciyiltilərlə doldurdular, 
canavarlar tayfası ulaşdı, çaqqallar tayfası vəkkildəşdi, ayı tayfası 
donquldandı, tülkülər onların hamısından çox hay-küy saldılar. Tayfalar 
şahın hüzuruna axışdılar. Hər tayfanın ağsaqqalı bir addım irəli çıxdı, 
təzim edib şaha and içdilər ki, biz qonşu məmləkətin var-dövlətinə heç 
vaxt pis gözlə baxmamışıq, əlimizi onlar tərəfə haramxorluqla 
uzatmamışıq. Şah əmr etdi ki, ağsaqqallar qonşu kəndə getsinlər, onların 
etiqad etdiyi şey nədirsə ona əl bassınlar, onları inandırsınlar. 
Ağsaqqallar ehtiramla baş endirib getdilər. Həmin günün axşamı tülkü 
tayfasının ağsaqqalları, qarasaqqalları bir yerə yığışıb danışdılar ki, 
 34 
şahın gözündə böyümək məqamı çatıb. Özümüzdən, özümüzün 
fərasətlilərimizdən bir dəstə düzəldək, hər gecə o kəndin keşiyini çəkək. 
Dadanan qudurandan pis olur, bizi qonşuların yanında üzüqara eləyən o 
yaramaz bir də gələcək. Bir də gələndə onu tutaq, həm şahımızın 
yanında hörmətimiz – etibarımız artsın, həm də bizə şər atan qonşumuzu 
şəkk-şübhədən qurtaraq. Aradan beş gecə, on gecə keçdi, şah yenə yata 
bilmədi, oğurlayıb dərələrdə parçaladığı toyuqların, dalınca salışan 
itlərin qabağınca qaça-qaça yediyi cücə budlarının şirinliyi yadına 
düşdü, ağzının suyu axdı, ağlı başından yenə çıxdı. Keşikçilərin ayıq-
sayıqlığını yoxlamaq bəhanəsi ilə sərhəddi yenə keçdi, qonşu kəndə 
girdi, başını hinə uzadanda yaxalandı, torbaya salındı. Tülkü tayfası 
oynaya-oynaya, çalıb çağıra-çağıra:  
– Qonşu kəndə dadanan oğrunu tutmuşuq, gəlin, tez gəlin, hamınız 
baxın, – deyib meşəyə hay sala-sala şahın taxtına yaxınlaşdılar. Amma 
şahı yerində tapmadılar. İşıqlaşana kimi gözlədilər, dedilər şahımız, 
yəqin məmləkətin uzaqlarına baş çəkməyə gedib, harda olsa qayıdar. 
Lakin gün günortadan ötdü, şah yenə də gəlib çıxmadı. Taxtı dövrəyə 
almış tayfaların hamısının səbri tükəndi. Ayıların ağsaqqalı dedi:  
– Torbada çox saxlamayın, nəfəsi kəsilər, çıxarın, əl-ayaqlarını 
bağlayıb yıxın yerə. Qoy şah onun ölüsünü yox, dirisini görsün. Ölüyə 
cəza verilmir. Tayfaların hamısı razılaşdı. Tülkü tayfasının ağsaqqalı 
torbanın ağzını açdı, aşağı tutdu, tülkülər torbanın künclərindən yapışıb 
yuxarı qaldırdılar, oğrunu yerə saldılar. Hamı rəngini dəyişmiş, amma 
tülkü ürəyini, tülkü xasiyyətini dəyişə bilməmiş şahı görəndə içini çəkdi:  
– Bu ki bizim öz şahımızmış…  
 
 
QÜVVƏTİN SİRRİ  
 
 Biri var idi, biri yox idi, keçmiş zamanda bir zülmkar xan var idi. 
Bu xanın Kamil adlı bir bağbanı var idi. Kamil əmi xanın bağçasındakı 
meyvə ağaclarına, güllərə, çiçəklərə qulluq edərdi. Xanın neçə illər idi 
ki, övladı olmurdu. Elə bəlkə buna görə xan həyət-bacada uşaq görən 
kimi daha da qəzəblənirdi. Bir gün xan uzaq səfərə çıxmışdı. O, səfərdən 
qayıdanda təsadüfən onu ilk qarşılayan Kamil əmi oldu. Kamil əmi xanı 
görən kimi sevinclə:  
– Xan, gözün aydın, gözümüz aydın! – dedi. Muştuluğumuzu ver, 
oğlun olub! Xan sevincindən bilmədi nə etsin. Atın üstündən sıyrılıb 
 35 
yerə atıldı. Kamil əmini qucaqlayıb öpmək istədi. Sonra bir qədər özünü 
toxtatdı. Əlini cibinə salıb pul kisəsini çıxardı. Kamil əmi onun əlini 
saxlayaraq dedi:  
– Xan, başına dönüm, mənə heç nə lazım deyil. Ancaq bir xahişim 
var. Nökərinizin də bir qulbeçəsi olub, icazə ver külfətimi bağın 
ayağındakı komaya toplayıb orda yaşayım. Bu mənim üçün ən böyük 
bəxşiş olar. Xan bir qədər duruxub:  
– İcazə verdim, – dedi. Yeddi gün, yeddi gecə xanın evində toy– 
bayram oldu. Çaldılar, oynadılar, yedilər-içdilər. Ancaq ən böyük 
bayram Kamil əminin idi. O öz ailəsini ilk dəfə idi ki, başına toplamışdı. 
Xan bağının ayağındakı kiçik daxmanın çırağı daha gur yanırdı. O, 
daxmadan ilk dəfə idi ki, körpə səsi, ana laylası eşidilirdi. Kamil əminin 
uçmağa qanadı yox idi. Aradan bir ay keçmiş Xanın evində yenə şadlıq 
başlandı. Uşağa ad qoydu keçirirdilər. Çox götür-qoydan sonra Xanın 
oğlunun adını Qüdrət qoydular. Axşam xan bağçada gəzəndə Kamil əmi 
güllərə su verirdi. O, qorxa-qorxa xana yaxınlaşdı. Ona bir dəstə tər 
çiçək təqdim etdi. Uşağın ad gününü təbrik etdi. Xan ondan razı qaldı. 
Kamil əmi xanın keyfini kök görüb cəsarətə gəldi.  
– Xan sağ olsun, – dedi. Əgər icazə versəydiniz qulbeçənizin adını 
ağamız Qüdrətin adına yaraşdırıb qoyardıq. Xan Kamil əmiyə tərs-tərs 
baxıb soruşdu:  
– Məsələn, necə yaraşdırardın?  
– Məsələn, Qüdrət ağa, sonra, sonra… Qulbeçənizin adını Qürbət 
qoyardım. Qüdrət və Qürbət. Kamil əmi elə bildi ki, xan bu addan 
sevinəcək və ona xalat verəcək. Ancaq belə olmadı. Xan yaman 
qəzəbləndi. Hirsindən bığlarını əsdirə-əsdirə Kamil əminin verdiyi 
çiçəkləri onun üstünə atıb uzaqlaşdı. Kamil əmi ad qoymaq məsələsini 
dediyinə də peşiman oldu. Bütün gecəni fikrindən yata bilmədi. Hətta bir 
neçə gün qorxusundan xanın gözünə görünmədi. Oğlunun adını isə 
Tapdıq qoydu. Ay keçdi, il dolandı Qüdrətlə Tapdıq yaşa doldu. Bu 
uşaqlar bir-birini çox az görürdülər. Xan onlara bir yerdə oynamağa belə 
icazə vermirdi. Bir də xan oğlu Qüdrətin heç Tapdıqla oynamağa belə 
vaxtı yox idi. Onun günləri dayələrin çiynində, zınqırovlu faytonların 
yumşaq oturacaqlarında keçirdi. Tapdıq isə atasından ayrılmırdı. Günün, 
yağışın altında olurdu. Güllə-çiçəklə oynamaqdan doymurdu. Qüdrətlə 
Tapdıq bir ildə, bir ayda, bir gündə doğulsalar da bir boyda, bir çəkidə 
deyildilər. Qüdrət enli kürək, yekəqarın, ətli, əndamlı idi. Tapdıq isə 
arıq, uzun idi. Qüdrətin iri alma yanaqları həmişə qırmızı olardı. 
 36 
Tapdığın gündən yanmış yanaqları mis kimi qaraya çalırdı. Bir gün Xan 
öz oğlunu at belində görüb qürrələndi. Axşam bir güləş məclisinin 
düzəldilməsini əmr etdi. Kəndlərində Qüdrət yaşda olan oğlanları yarışa 
çağırdılar. Böyük mağar quruldu, zurnaçılar çaldı. Xan taxta əyləşib 
güləşə böyük maraqla tamaşa etdi. Qüdrət özü yaşda olan oğlanların 
arxasını bir göz qırpımında yerə qoyurdu. Xan baxıb ləzzət alırdı. Çox 
uşaqlar Qüdrətin zorba bədənindən qorxub yarış meydanını tərk 
edirdilər. Bu zaman Xanın qəh-qəhələri ətrafı bürüyürdü. Həmin gecə 
axırda növbə Tapdığa çatanda Kamil əmini qüssə bürüdü. O, qorxurdu 
ki, Tapdıq Qüdrəti yıxsa Xan qəzəblənə bilər, oğluna bir xətər yetirər. 
Onları ev-eşiyindən qovar. Qüdrət güləşə böyük arxayınçılıqla girişdi. 
Tapdığın qurşağından yapışıb yuxarı qaldırmaq istədi. Ancaq qaldıra 
bilmədi. Tapdığın ayaqları elə bil yerə mıxlanmışdı. O, əllərini aşağı 
sürüşdürüb Tapdığın qıçlarından yapışıb onu arxaya qanırdı. Tapdıq 
fürsət tapıb əllərini onun belinə saldı. Qüdrətin başı Tapdığın qarnına 
dirəndi, ayaqları göydə oynadı. Məclisdən qəh-qəhə qopdu. Xan bərk 
qəzəbləndi. Kamil əminin gözləri Xanda idi. Tapdıq öz rəqibini bu 
vəziyyətdə bir qədər saxlayıb yordu. Qüdrət zorla onun əlindən çıxdı. 
Bir qədər özünü toplayıb yenidən hücuma keçdi. Ancaq yenə Tapdığa 
güc gələ bilmədi. Güləşin vaxtı tamam oldu. Xanın naiblərindən biri 
ortaya çıxıb elan etdi ki, yarış qırx gün təxirə salınır. Həmin günün 
səhərindən Qüdrətin yeməkləri dəyişdirildi. Onun qulluqçularının sayı 
artırılırdı. O, yatan otağa kimsə, buraxılmadı. Bütün günü yeyib yatdı. 
Tapdıq isə adəti üzrə sübh tezdən durur, atası ilə Xan bağına yollanırdı. 
O, da atası ilə bərabər bel götürüb ağacların dibini belləyir, güllərə, 
çiçəklərə, su verirdi. Bəzən isə iş çox olanda evə gəlməyə də vaxt 
tapmırdılar. Belə hallarda ata bala ayranla çörək yeyirdilər. Günlər 
keçdikcə Qüdrət daha da ətə-qana gəlir, Tapdıq isə günəşdən yanıb 
qaralır. Əzələləri daha da möhkəmlənirdi. Qırx gün tezliklə başa çatdı. 
Axşam mağarın işıqları yandırıldı. Xan taxtda əyləşdi, əyanlar yerlərini 
tutdu. Zurnaçılar zildən çaldılar. Güləş başlandı. Xanın qaşları 
çatılmışdı. Yenə Kamil əminin gözləri Xanda, ürəyi sək-səkədə idi. 
Yenə birinci hücuma keçən Qüdrət oldu. Onlar bu dəfə qol-qola tutuşub 
qoç kimi baş-başa gəldilər. Bir-birlərini irəli-geri aparıb, əvvəlki 
yerlərində dayandılar. Tapdıq qollarını birdən-birə öz rəqibinin 
qollarından elə surətlə çəkdi ki, Qüdrət davam gətirə bilməyib öz 
müvazinətini itirdi. Fürsəti əldən verməyən Tapdıq onun belindən 
yapışıb bir göz qırpımında yerə vurdu. Qüdrət arxası üstə düşmüşdü. 
 37 
Tapdıq asanlıqla dizini onun sinəsinə qoyub dayana bilərdi. Ancaq o, 
belə etmədi. Arxası üstə düşən Qüdrəti yerdən qaldırıb:  
– Ağa, bağışla, – dedi. Qüdrət pərt olmamaq üçün Tapdıq öz 
rəqibinin əlindən tutub yuxarı qaldırdı. Məclisə sükut çökdü. Heç kəs 
xanın qorxusundan əl çalmadı. Xan qəzəblə məclisi süzüb getdi. Hamı 
dağıldı. O, gecə hamı şirin yuxu yatdı. Təkcə Kamil əminin yerinə od 
töküldü, yuxusu ərşə çəkildi. Ona elə gəldi ki, Xan səhər onu çağırıb 
işdən qovacaq. Ancaq xoşbəxtlikdən belə olmadı. Xan səhər onu yanına 
çağırıb soruşur:  
– Kamil kişi bir məni başa sal görüm axı sən oğluna bu qırx gündə 
necə baxmısan, nə yedirtmisən? Bağban əmi baş əyib:  
– Xan sağ olsun, – dedi, – bizim ayran çörəkdən başqa bir ruzimiz 
olmur – dedi. Nökərinizin gücü zəhmətdə, yer belləməkdədir. İstəsəniz 
Qüdrət ağanı da zəhmətə alışdıraram. Xan qəzəblə gözlərini ağardaraq:  
– Bir o qalmışdı! – dedi. Kamil əmi səsini çıxarmadı. Kütbaş Xan 
bilmirdi ki, iş, zəhmət canın cövhəridir. "Payız yarpaqları" silsiləsindən  
 
QARTAL  
 
 Ala qarğa yüz il ömür sürmüşdü. Yüz illik qorxulu gündüzlərdən, 
xan kefi çəkdiyi gecələrdən keçmişdi. Hər fəsil ona bir həftə, hər il də 
bir ay kimi gödək görünmüşdü. Dünyada heç bir arzu – kamı 
qalmamışdı. Dünyanın çox yarısındakı yel əsəndə beşik təki yırğalanan 
çinarların papaq başında yuva quran qarğaların hamısı onun törəmələri 
idi. İldə bir dəfə dəstə – dəstə uçub öz əcdadlarının yanına gəlirdilər. 
Qarıltısı dünyanın üzünü tutan bir məclis qururdular. Dağ döşündəki 
bircə kopal meşədəki yarpaqlardan da çox olan bu nəvə-nəticələr 
gətirirdilər, kötükcələrin hərəsi ona bir pay gətirirdi. Hər pay da 
dünyanın bir dadı, bir tamı, bir nübarı. Bəzisi də cənnətlərdən, cənnət 
şirəli, cənnət sulu, hər xilqətə dirilik, ölməzlik bəxş edən cənnət 
meyvələri gətirirdilər. Ala qarğa alçaqdan, ağaclar altından uça-uça, 
xəlvət-xəlvət yem axtarmırdı, öz törəmələrinin onun görüşünə gələndə 
gətirdiklərinin çoxu quruyub qaxa, qaxaca dönə-dönə bu ildən o ilə qalır, 
bir az da şirinləşir, bərəkətlənirdi. O öz canında hələ də qocalıq 
heysizliyi duymurdu, qarlı qışı, şaxtalı, sazaqlı günləri yenə də üstündə 
ölümlər oynayan yuvada keçirirdi. Ancaq axır vaxtlar ürəyinə bir dərd 
düşmüşdü yüz illik ömründə başını bircə dəfə də qaldırıb baxmadığı 
göylərə tez-tez boylanırdı. Çünki göylərin göy dərinliyində bir qartal 
 38 
süzürdü. Bu qartal bəzən səmalarda yuva təki yayılan ağ, kündələnən 
qara buludların da üstünə keçirdi, buludların altında süzəndə işım-işım 
işıldayırdı, göylərin bacasından düşən bir kəmənd gündən ötəndə qılınc 
qanadları qırmızı, yaşıl parıltı saçırdı. Quşların hamısı ona baxırdı. Belə 
hallarda Ala qarğa yuvasında qanad çalıb qarıldayır, ətrafa səs salır, 
şığıyırdı ki, quşlar öz gözlərindən uzaq göylərə çəkilməsinlər, onu 
görsünlər ona baxsınlar. Lakin onun uçuşu heç bir quşun baxışını 
qartaldan döndərə blmirdi, bu gözlərdən göylərə millənən həsəd onun 
ürəyinin başından güllə təki keçirdi. Ala qarğanın ağrımayan ürəyi 
gündə neçə dəfə yaralanırdı, göynəyirdi. O neçə il qanad çalmışdı, 
göylərdəki bu ucalığı, bu bəxtiyarlığı hiss etməmişdi. Hər uçağanı, hər 
qaçağanı özündən aşağıda, özündən alçaqda görə-görə öyünmüşdü, 
qürurlanmışdı. Onun şığıdığını görən sərçələr havada seyrəlmişdi, 
özlərini kola-kosa vurmuşdular, torağaylar daşların dibinə qısılmışdılar, 
sağsağanlar qorxa-qorxa gizlənmişdilər. Qartal göylərdə peyda olan 
gündən onu saymırdılar, bu həmcinslərin hərəsi öz taylı-tayı ilə qartala 
baxa-baxa sevinirdilər, gülürdülər, Ala qarğanın süzdüyü ucalığa 
qanadlanır, hətta bir az yuxarı da qalxırdılar. Ala qarğa indi allahın 
sərçəsindən də, bircə hoppanış uçuşu olan torağaydan da aşağıda 
qalmışdı. Ala qarğa elə bilmişdi bu səma hörməti, səma ehtiramı onun 
böyüklük qiymətidir, onun yekəliyinə balacaların qorxu itaətidir. İndi 
anladı ki, gücsüz sandığı kiçiklər onun özünə yox, onun səmadakı 
ucalığına səcdə edirlərmiş, bu ucalığı uçağanların yüksəklik sonu 
sanırlarmış. Ala qarğa qırmızı günlə təzəcə qalaylanıb ağarmağa 
başlamış bir səhər çinarın haçasında tərsinə düşmüş topaq kimi görünən 
yuvasından çıxdı, lap zirvədəki sünbül budağa qalxdı. Dönə-dönə 
qarıldadı, öz "kiçiklərini" çağırdı ki, indi də mənə baxın, buludları özüm 
yarmamışam, özüm havalanıb gözdən itməmişəm, indi görün qartal 
nədir, Ala qarğa nə!.. O, buludlara çatmaq üçün axşama kimi dövrə 
vurur, amma mən ox təki süzəcəm, gözümüzü yumub açanda 
görəcəksiniz ordayam, bir də baxanda məni gözünüzdən itirəcəksiniz, 
ağlınıza ayrı şey gətirməyin, elə bilməyin ki, yoxa çıxmışam.  
Qarğa güldü:  
– Yox, canım, yox. Bir də görəcəksiniz bir koma bulud göylərdən 
yerə enir. Sanmayın ki, özbaşına gəlir. Onu daşıyıb yerə gətirən mən 
olacam. Hara getsən, gərək bir şey gətirəsən. Qartal kimi boş-boşuna 
uçmağın, axşam da əli ətəyindən uzun qayıtmağın yerdəkilərə nə 
xeyri!… Sərçələr, torağaylar, sağsağanlar ağacların uca zirvələrinə 
 39 
qondular, tamaşaya dayandılar. Ala qarğa çırpınıb qanadlarını açdı, göyə 
qalxdı, xeyli milləndi, sonra elə bil bir boşluğa düşdü, bü boşluq onu 
yerə çəkdi. Qayaya çatar-çatmaz bir də çırpındı, qanadlarını tez-tez açıb-
yığdı, yenə də çox yüksəyə qalxa bilmədi, enib qayanın başına qondu. 
Xeyli dincələndən sonra öz yuvasına şığıdı. "Balacalara" üz tutdu:  
– Ucadan dünyanın hər yeri aydın görünür. Baxıb gördüm ki, 
nəvələrim mənə qonaq gəlirlər. Məni öz ev-eşiyimdə tapmasalar, 
gümana düşərlər: elə bilərlər hardasa ölüb qalmışam. Bu gün onlarla 
görüşüm, onları yola salım, sabah uçaram, lap göylərdə gecələyərəm, 
oradakı qırmızı buğdaları, üzü yumurtalı sarı təndir kökəsini dənləyib 
sizə gətirərəm. Əslində Ala qarğa göylərdə çox qalmağın çətinliyini başa 
düşmüşdü. Hiss etmişdi ki, göydə qanadla uçarlar, göylərə qanadlarla 
havalanarlar. Özü də o qanadlar ki, çox möhkəm olsun, çox uzun olsun, 
hər çırpıltısı ilə səni bir qat göyə qaldırsın, hər qalxımda dövrə vura-vura 
dincələsən, dəyirman daşına dönüb göyü "dən kimi yavaş-yavaş 
üyüdəsən, bu dən qurtaranda suyunu sovasan"; bir kimsəsiz dan 
zirvəsinin lal ətəklərinin karlığında, korluğunda uyuyub səhərin 
açılmasını gözləyəsən. Səhər yenə də hamını özünə baxdıra-baxdıra 
süzəsən. Bu qartal hardan peyda oldu, qəsdi Ala qarğanı gözdən 
salmaqdırmı? Məqsədi göylərin ağasını allahın yumaq sərçələrinə, 
qorxaq sağsağanlarına pay verməkdirmi? Bəs Ala qarğanın vədi necə 
olsun? Sabaha nə qalıb ki!…  
Sabah göylərə hansı qanadla qalxacaqdı? Gecə ikən buradan 
köçsünmü, yüz il ömür sürdüyü yurd-yuvasından didərginmi düşsün? 
Sərçələr, torağaylar, xəbərçi sağsağanlar onun dalınca gülməzdilərmi, 
nəvə-nəticələrinə deməzdilərmi "nənəzin gopu varmış?!" Bir dünya 
dolusu törəmələri bu biabırçılığı eşidəndə Ala qarğa öz böyüklüyünü 
itirməzdimi?! Ala qarğa fikirləşdi ki, özünü xəstəliyə vursun, sərçələrə 
desin ki azarlamışam, bu iş halım yaxşılaşana, əhvalım düzələnə qalsın. 
Bəs bu xəstəlik nə qədər çəkməli idi? Ya ölməli, ya da sağalıb "Əhdinə 
vəfa qılmalı" deyildimi?! Xəstələnməmişdi, demək, ölməyəcəkdi də! Bu 
yalanın, bu bicliyin kölgəsində nə qədər "dincəlsə də" bir gün düzlüyə, 
günə çıxmayacaqdımı?! Ala qarğanın öz hikkəsi öz dili öz başına bəla 
açmışdı. Yalandan öyünməsəydi, hünərsizliyi də bu aşkarlıqda 
bilinməzdi. Sərçə bir ağac boyu hündürlüyə güclə qalxır, onu qınamırlar 
ki!… Torağay yerdən yerə çəyirtgə kimi atlanır, onu lağa qoymurlar ki!.. 
Sağsağan özünü bu budaqdan o budağa ölüm-zülm çatdırır, ona 
gülmürlər ki!… Hamısı quşdur, hamısının qanadı var. Allahın verdiyi 
 40 
qismətdən niyə də utanmalıdırlar? Özləri-özlərinə qanad-quyruq 
düzəltmirlər ki, hünərsiz, fərasətsiz adlanalar! Mən nahaqca özümdən 
çıxdım, dünyanı gəzək, ancaq geri qayıda bilmərəm düz məkanlı bir 
şirin yalandansa, bir evli, bir elli bir acı düzlük yaxşıymış…" Ala qarğa 
göyün üzü buludlanıb qaralmağa, yerə toranlıq toru atılmağa başlayanda 
birdən qaqqıldayıb güldü. Uzaq ellərdən qonaq gəlmiş ala törəmələrini 
çağırdı. Ala törəmələrin hərəsi bir budaqdan qalxıb Ala qarğanın başına 
toplaşdı. O:  
– Görürsünüzmü? – deyə onlara göylərdə süzən qartalı göstərdi.  
– Babanızı o öldürüb. Elə bilirdi bu düşmənçilikdən xəbərim 
yoxdur. Dünən gecə dağın başına qalxdım, onun üçtünə bir qaya 
dığırlamaq istədim. Qaya dığırlananda diri tərpənib qaçdı. Oyanmasa, 
qaya onu xıncım-xıncım eləyəcəkdi… Səhərdən bəri məni bax beləcə 
hərim-hərim hərləyir. Nə qədər ki yatmamışam, o mənə xətər yetirə 
bilməz. Yuxu da ölüm kimi şeydir, həmişə oyaq qalmaq olmaz ki… 
Haçansa yatacam. Onda fürsət tapıb üstümü ala bilər. Ala qarğa 
Qartaldan heyf almağın çəmini də öyrətdi. Ala törəmələrinin hərəsi 
özündən bir qara tük qopardı, tezcə bir tor toxudular, aparıb Qartal 
gecələyən dağın başına atdılar, özü də qaya yarıqlarında gizləndilər. 
Qartal, şər əməlli-başlı qarışandan sonra, yerə endi. O, dağın zirvəsinə 
qonan kimi Ala törəmələr torun bəndini-bağını çəkdilər. Qartal nə qədər 
çırpınsa da, göylərə dartınsa da, açıq qanadı onu bu tələdən qurtara 
bilmədi, çünki ayaqları tora düşmüşdü. Onu öz ağırlığı ilə çəkib yerə 
yapışdıran iyirmi-otuz ala törəmənin birləşən gücü meşəyə sürüklədi. 
Çinarın dibinə gətirdilər. Ala qarğa yuxarıdan, yuvadan tapşırdı:  
– Qanadlarını da, ağızını da bağlayın. Özünü də ağaca sarıyıb bəri 
gəlin.  
– Rişxəndlə güldü: – çox yorulub, qoyun hələ dincəlsin.  
– Xeyli susub kinli səsini eşitdirdi:  
– Aşını duzunu səhər verərik. Görər ki, bu boyda əsil-nəsilin 
babasını öldürənə nə cür toy tutarlar. Görər ki, buynuzsuz qoçun qisası 
buynuzluda qalmır. Sübh tezdən Ala qarğa ala törəmələrinin hərəsini bir 
diyara göndərdi:  
– Gedin ana-bacılarınızı, əmi-dayılarınızı, qançəkərlərimizi 
hamısını bir çağırın, qoy gəlib bu qanlının cəzasını özləri versinlər. Kin 
canda qalanda ürəyi ağrıdar. Qisas canda dirilə-dirilə gəzəndə ürəyi 
xəstələndirər. Qoy nəsil-nəcabətimizin birinin də ürəiyndə ağrı, nisgil 
 41 
qalmasın. Ala törəmələrin hərəsi bir tərəfə dağılışndan sonra Ala qarğa 
uçub meşənin hər ağacına bir dəfə qondu, haray çəkdi:  
– Mənim xanimanıma yaxın gəlin, öz gözlərinizlə görün ki, 
tanrının sirrinə əl aparmaq, tamahkarlıq eləyib lovğalanmaq, allahın 
qoyduğu həddi aşmaq olmazmış. Gəlin görün ki, beləsini xudavəndialəm 
nə günə salıb. Sərçələr, torağaylar, sağsağanlar çinarın əl – ətəyinə 
tökülmüşdülər. Sübh alatoranlığı öz boyaq günündə saxlayıb qaraldan 
daldalıqda, təzəlikdə qəribə bir canlı gördülər. Dimdiyi sağsağanın başı 
boyda, koğa kimi bir şah budağı yekəlikdə. Hər gözü hər yanı qayalı, 
üstü həmişə qara kölgəli gündüşməz göl irilikdə, göl dərinlikdə. Hərəsi 
kəmərdən asılanda qoburunun ucu dizləri döyən xəncərdən iri 
lələkləri… Gözlərini çevirib onlara baxanda ətraflarda bir qara qəzəb 
bağırırdı, bir kin qışqırırdı. Bu nifrət havanı boğub buraxırdı. Meşənin 
gözəlliyə yatmış, yarpaqlara qonmuş səssiz-səmirsiz yuxulu nəfəsi 
ağzını quş balası kimi göylərə açıb yumurdu, can verirdi. Bu qara 
gözlərdən yağan hiddət budaqların üstündən ildırım yeli təki keçirdi, hər 
budağın neçə yarpağı yolunurdu, hər budaq neçə dəfə əyilirdi, 
şaqqıldayırdı, bir-birini yaralayırdı, budaqların qan iyinə, ölüm 
qoxusuna necə göy mozalanlar uçub gəlirdilər. Sərçələr, torağaylar, 
sağsağanlar qorxub qaçmaq istədilər, Ala qarğa bunu bilmədi, Qartalın 
tora salınıb sarındığını görməsinlər deyə, onları yuxarı qaldırdı.  
– Mən bu səhər hey uçmaq, buludları da ötmək istəyirdim. Yaxşı 
ki, allahın mənə rəhmi gəlib: gecə yarı olardı, bir qıjıltı, sonra da tappıltı 
eşitdim. Baxıb gördüm ki, göylərdə dünən ağalıq eləyən Qartaldır. Demə 
allahın qoyduğu qanunu pozubmuş, çox hündürə qalxıbmış, tanrının 
sehrlərinə, sirlərinə yaxın gedibmiş, onun işləklərinə baxırmış, tanrı da 
öz yaratdığının bu şeytanlığını götürməyib, vurub quyunun-cəhənnəm 
quyusunun dibinə salmaq istəyib. Sonra mənim də niyyətimdən agah 
olub, qartalı görk üçün bizim məmləkətə salıb ki, qismətdən artıq 
yemək, görmək həvəsinə düşməyək, yoxsa bizim axırımız bununkundan 
da pis olar. Yüzümüz yığılsaq, bir qartal boyda olmarıq, allahın o tərs 
şilləsinə qartaldır ki dözüb, onun yerinə bizim birimiz olsaq, heç tikəmiz 
də, tükümüz də tapılmazdı. Gedin, başınızı aşağı salın, dolanın, 
gözümüz orda-burda olmasın. Tamahkarın son günü, son köçü belədir. 
Quşlar uğunub getdilər. Gün öz yatağından ağ ipək yorğanını yandıra-
yandıra qalxanda hər yandan ala törəmələr uçub gəlməyə başladılar. 
Meşə qarıltılarla, qırıltılarla doldu. Bir budağa neçə törəmə qondu, 
düzüm-düzüm oldular, hərəsi Qartala bir dimdik çalıb qalxdı, hərəsi 
 42 
onun başına göylərdən yüz ağır söz atdı, hər biri bir daş ağırlığında, 
güllə açılıqda, xəncər itilikdə….  
Ala qarğa yerə endi. Törəmələrin ağsaqqalları, ağbirçəkləri öndə, 
cavanları-cahilləri ortada dayandılar. Ala qarğa məşvərətə başladı:  
– Babanızı öldürənə necə divan tutmaq istəyirsiniz? Hər 
ağsaqqalın, ağbirçəyin ağzından bir avaz qopdu: biri dedi ki, tükünü, 
lələklərini yolaq, buraxaq, qabaqdan qanlı kimi qış gəlir, qoy donub 
ölsün. Bundan əzablı ölüm olmaz. Biri də söylədi ki, yox, bu, qatilə, özü 
də bunun kimi qatilə yüngül cəzadır: gözlərini dimdikləyib kor eləyək, 
qoy dünya işığına həsrət qalsın. Dünyada yaşayasan, amma dünyada heç 
bir inli-cinli görməyəsən. Bu, diri-diri ölməkdir. Digər ağsaqqalların, 
ağbirçəklərin hərəsi də başqa cür istədi: "Qoy hər gün onun gözünün 
qabağında yeyək, içək, kef eləyək, bizə baxa-baxa canı çıxsın". "Ocaq 
qalayaq, ocağa ataq, diri-diri yansın…" Ala qarğa:  
– Çörək yeyəsən, acı süfrəyə qaçırmayasan – bu, günahdır, Allah 
götürməz. Tanrı belə insafsızlığı buyurmayıb. Onu diri-diri yandırmağın 
da ziyanı özümüzə dəyər: yanmış tük, ət, qan qoxusu meşədən yüz ilə də 
çəkilməz, boğazımızı tutar, başımızı ağrıdar.  
– Bəs bu düşmənə nə divan tutaq? – deyə cavan törəmələrin biri 
döşünü qabağa verdi.  
– Bəlkə başını sığallayaq, alnından öpək, deyək ki, bizim kimi bir 
sürü bambılıya haqq etmisən, hələ bu azdır, gərək çoxumuzu qıraydın?!.. 
Ala qarğa tədbiri bütün tədbirdən, məsləhətlərdən yaxşı başbilən kimi 
dindi: – Ona gündə bircə dəfə yemək verək. Doyumluq yox, azca. Qoy 
gözü yeməyin dalınca qalsın, öz gözü özünü yesin… Ancaq qanadlarını 
açmayaq, bağlı saxlayaq. Qartalın bundan böyük müsibəti olmaz. İndi, 
cavanlar, durmayın, bir kef məclisi qurun, bu şadgünümüzdə 
şənlənməliyik… *** Qartal yaman günə qalmışdı: ala törəmənin hərəsi 
bir dimdik çalıb ötürdü, hərəsi bir tükünü didib keçirdi. Bəzisi belinə 
minib gəzinir, başına qalxır, gözlərinin üstü aşağı məz atırdı, sonra da 
Qartalın halına gülürdü. Birdən də beş-altısı qəzəblənir, onun dik başına 
qonur, hündür başını əyib dimdiyini məzin içinə pərçimləyir: "Ye! Ye!"  
– deyib başını, boynunu təpiklərinin altına verib o ki var, 
təpikləyirdilər. Bəzən də hardansa siçan ölüsü tapırdılar, quyruğudan 
tutub sürüyə-sürüyə onun "süfrəsinə" gətirirdilər, üstünə duz səpirdilər 
ki, Qartal aclığa dözməyəcək, yeyəcək, sonra da onu susuzluq 
yandıracaq, yalvarıb su istəyəcək. Ala qarğa Qartalın başına gətirilən 
müsibətləri görürdü. Qartal dözümü, Qartal dəyanəti, Qartal qüruru onu 
 43 
hirsləndirirdi: "Bu yaramaz niyə yalvarmır? Bəlkə səsi batıb, nitqi 
tutulub? Belə olmasa bu zülmə tab gətirməzdi. Yalvarıb-yaxarmağının 
da ona bir xeyri yoxdur, onu kimdir buraxan?! Məni gözdən salanı, 
göylərimdə ağalıq eləyəni göylərə buraxım ki, xırdaca-xırdaca sərçələr, 
torağaylar, oğru sağsağanlar məni yenə də heç bir canlı-cinli yerinə 
qoymasınlar?! Yox, buraxmaram, canı yerdə çıxacaq, göylərə baxa-baxa 
qalacaq, baxa-baxa da öləcək. Amma bizi allah yaratmış hesab 
eləməyənin belə gündə dil çıxarmağı kefdir. Bu keflə düz yüz il də artıq 
yaşamaq olar...." Ala qarğa yerə endi, ala törəmələrini danladı:  
– Bunun ağzını kim sarıyıb? Açın tez! Ağız – Qurandır! Quranla 
oynamaq olar?! Allah yaxşı ki, görməyib, yoxsa göylərdən üstümüzə od 
yağdırardı. Rədd olun, burdan, yaramazlar! Ala qarğa ala törəmələrini 
qovdu, qara miflərdən düzəldilmiş ipək bəndi-bağın üst-üst vurulan 
düyünlərini açdı, öz törəmələrinin cahilliyinə deyinə-deyinə gəzindi, 
siçan ölüsünü də quyruğundan tutub meşənin dərinliyinə tolazladı:  
– Bu qanmazları hey başa salıram ki, məni günaha batırmasınlar, 
yenə də şitliklərindən əl çəkmirlər. Ax!… Sizi görüm gülləyə rast 
gələsiniz. Bizim nəsil-nəcabətdə belə qansızlıq olmayıb, bu qırışmallar 
heç bilmirəm kimə oxşayıblar… Hələ bu ağzımla neçə dəfə tapşırmışam 
ki, o boyda allah da cəhənnəmə vasil elədiyinin dərdini-odunu soruşur, 
Qartaldan xəbər alın, bəlkə yerinə yetirə biləcəyimiz bir əhdi, bir diləyi 
var. Bu axmaqlar da gəlib söz soruşmaqdansa allahın heyvanının ağzını 
bağlayırlar. Bu, Qurana xor baxmaqdır, allah görməmiş olmaz.  
– Ala qarğa üzünü göylərə tutdu:  
– Xudavəndi aləm, özünə əyandır ki, bu bicdən əmələgəlmişlərin 
yaramazlığını indicə görmüşəm….  
Qartal Ala qarğanın fikrini başa düşmüşdü: bilirdi ki, Ala qarğa 
düşmən yalvarışından ləzzət almaq istəyir. Bilirdi ki, bu gücsüz özündən 
güclünün itaətini görmək, eşitmək, dünyada heç olmasa bir dəfə 
lovğalanmaq, kişilənmək istəyir. Qartal başını dik tutub gəzinən Ala 
qarğaya baxa-baxa ürəyində güldü: "Qartal səsi itmir, a qarğa! Qartal 
sözü, Qartal nəfəsi havada həmişə yaşayır. Ona görə ölməzdir ki, 
ölməz". Hava ilə həmişə qoşa gəzir, qoşa dolanır, ölməzliyə qovuşanlar 
heç vaxt ölmürlər. Qartal səsi Qartal zirvəsinə hər həftənin çaharşənbə 
axşamı baş çəkir, səslənir, ötür. Bu səsi bala qartallar eşidir. Bu səs  
– Qartal məğrurluğudur! Bu avaz  
– Qartal qürurudur. Bu səsdə, avazda ucalıq var, alilik var, paklıq 
var. Qartallar heç vaxt əsir alınmayıb, çünki düşmənsizdir, çünki heç 
 44 
kimin göyünə, yerinə şərik çıxmayıb, heç kimin gün-güzəranınına 
boğazortağı olmayıb. Qartalların dilində, nitqində yalvarış yoxdur, çünki 
dəlilik görməyiblər, çünki onların niyyətində, diləyində əlillik yoxdur, 
çünki onların qəlbində paxıllıq yuva qurmayıb; ona görə ki, məskəni 
göylərin təmizliyidir, dünya genişliyi, kahkəşan bolluğudur. Biz 
göylərdə süzə-süzə də yaşaya bilərik. Yerə ondan ötrü enirik ki, öz 
məkanımıza uzaqdan baxaq, həsrətini çəkək. Vətən həsrəti Vətəni 
yaman sevdirir, a Ala qarğa! Vətən məhəbbətinə həsrət gücləndirir, a 
Ala qarğa. Sizdə Vətən sevgisi, Vətən məhəbbəti çox kiçikdir, öz 
yuvanız boydadır. O genişlikdə, o ucalıqda göyləri bir ağac haçasında 
qərar tutmuş yumurta boyda yuvayamı yalvartmaq istəyirsən?! Bu, baş 
tutmayacaq! Axı, bayaq dedim ki, ölməzlikdə yalvarış yoxdur!…" 
Qartal istədi desin ki, a Ala qarğa, törəmələrinə hökm elə, bir parça qara 
çit gətirsinlər, gözlərimi sarısınlar, göyləri görməyim. Demirəm, məni 
açın, buraxın, demirəm mənə rəhminiz gəlsin, bu sizdən əlavə zülm 
almaq təmənnasıdır, həmişə qaranlıqda qalmaq, zülmətdə yaşamaq 
diləyidir. Axı, göyləri gördükcə həsrətim artır, nisgilim güclənir, bu 
dərdə dözə bilmirəm. Qartal bu arzusunu da bildirmədi. Qorxdu ki, Ala 
qarğa onu talaya sürüsün. Burda yarpaqlı budaqlar altında idi, göyü 
yarpaqlar tərpənəndə, budaqlar yırğalananda görürdü, bəzən onu üzünü 
xəzəl örtmüş gölə, gölməçəyə bənzədib: "Göy deyil!"  
– deyə təsəlli tapırdı, intizarını küsdürür, özünə toxtaqlıq verirdi. 
Açıq talada isə göy bütün aydınlığı, bütün genişliyi, bütün dərinliyi ilə 
görünəcəkdi. Vətən həsrəti onu başından ərşə çəkəcəkdi, bu dərd, bu 
həsrət onu tez öldürərdi. Dinmədi. Ala qarğa da gəzib-gəzib öz yuvasına 
qalxdı, ala törəmələrinə tapşırdı:  
– Gedin, ağzını tez sarıyın. Qarğış tökər, bizi qarğışı tutar. *** 
Qartal heydən düşmüşdü. Düşmən qarşısında yıxılmaq istəmirdi, ayaq 
üstə güclə dururdu. Tora salınmış bağlı qanadlarını belinə yığıb belində 
saxlaya bilmirdi, hərəsi bir yandan, doldurulduqca uzanan şor xurcun 
gözləri kimi uzanıb yerə çatmışdı. Hər gözü bir quyu dibində işıldayırdı. 
Ala qarğa hər gün onun ağzını bir dəfə açdırırdı, bəy-bəy gəzinirdi ki, 
yalvarış eşitsin. Lakin Qartalın inadla susması – " bu tərsliyi" Ala 
Qarğanı hövsələdən çıxartdı:  
Qartalın boynuna hoppandı, onun başını dimdikləyib deşməyə 
başladı. Qartalın qan iyini alan mozalanlar elə bil pusquda durublarmış, 
əmr gözləyirlərmiş, hərəsi bir güllə kimi bir yandan vızıldayıb gəldi. 
Bir-ikisi lap az qaldı Ala qarğanın gözünə girsin. Ala qarğa canını 
 45 
götürüb qaçdı. Mozalanların neçə-neçəsi Ala qarğanın dimdiyindəki qan 
qoxusunu tutub yuvaya şığıdı, həyasız bir üzlülüklə onun başına – 
gözünə təpildilər. Ala qarğa gördü ki, baş-gözünü salamat saxlaya 
bilməyəcək, törəmələrini köməyə çağırdı. Ala törəmələr özlərindən 
çəpər çəkdilər, aralarında iynə keçsə bircə boş yer də qoymadılar, lakin 
mozalanlar sapand daşına dönüb onların da baş-gözlərinə çırpıldılar. 
Özlərini bir-ikisinin gözünə necə vurdularsa, bu ala törəmələrin qışqırtı-
bağırtısı göylərə dirək oldu. Ala çəpərlər söküldü, pərən-pərən oldular, 
Ala qarğa da uçub dərəyə, çayın kənarına endi. Törəmələri də onun 
ardınca töküldülər. Hamısı yuyunmağa, qan qoxusunu itirib- azdırmağa 
girişdi. Qartalın başına nə qədər mozalan qondu. Onun başında, yerə 
damcılayan qanının üstündə dava düşdü. Yerdəki qan damcılarını tezcə 
sordular, tezcə qurutdular, yenə də doymayıb Qartalın başında 
kütləşdilər. Vızıltılarından başqa heç nə eşidilmirdi. Bəzən neçə-neçəsi 
bir-biri ilə süpürləşib yerə düşürdü, yerdə savaşır, kürsək köpəkləri təki 
boğuşurdular. Qartalın nə qədər qanı axdı, düşmən yarasının ağrısı onu 
qəzəbləndirmədi, ancaq bu xırdaca mozalanlara yem olmağı ona yaman 
yer elədi, onun heysiz canına qeyrət istiliyi yayıldı axı, bu mozalanlar 
ondan əl çəkməyəcəkdilər, ətini də yeyəcəkdilər. Ala qarğanın başı öz 
hayına qarışmışdı, Qartalın ağzı sarınmamışdı. Qartal əvvəlcə 
ayaqlarının, sonra da qanadlarının torunu – tələsik xəncər-bıçaq 
dimdikləri ilə kəsib-tökməyə, biçib- doğramağa başladı. Bir-iki addım 
atıb qanadlanmaq istədi, ancaq qanadları qalxmadı. Dırmanıb zirvəyə 
çıxmaq, oradan göylərə top gülləsi təki atılmaq istədi, qılçalarının gücü 
çatmadı. Üzü aşağı yortdu ki, qanadlarının, ayaqlarının uzunluğu açılsın, 
neçə dəfə dombalaq aşdı. Özünü düzəldib– tarazlayıb yönünü yoxuşa 
tutdu, axı,enmək, alçalmaq onun mərəzi, onun təbiəti deyildi. Axı 
dərələrə, enişlərə meyl etməmişdi, enişlərdə sürünmək vərdişi yox idi… 
Meşədən çıxdı. Dağın zirvəsinə qalxhaqalxda onu ala törəmələrinin 
hansınınsa gözü aldı. Ala qarğaların arasına vəlvələ düşdü: – Qoymayın, 
qaçdı!.. Ala törəmələr nəfəslərini dərib, enib qalxa-qalxa zirvəyə 
yaxınlaşanda Qartal dağın ən uca nöqtəsində dayanmışdı. Dili çölə 
çıxmış təngənəfəs törəmələrin hamısını görürdü. Canına bir azdan 
onların iş arısı kimi daraşacaqlarını yəqin etmişdi. Qanadı qalxmırdı, nə 
etsin? Onu necə ağır əzabların, işgəncələrin gözlədiyini bilirdi. 
Xainlərin, paxılların dimdiklərində didilə-didilə ölməkdənsə özünü daşa, 
qayaya çırpıb məhv etmək yaxşı deyilmi?! Qartal qanadlarını son gücü 
ilə qaldırmaq istədi, bacarmadı. Qanadı həmən qanad idi, zirvə həmən 
 46 
zirvə, dağ həmən dağ, ucalıq həmin ucalıq, yüksəklik həmin yüksəklik 
idi. Bəs bu necə hikmət idi ki, çatışmırdı? Qartal hiss etdi ki, ürəyindən, 
ruhundan qanadlarına həmişə bir tükənməz qüvvə axardı. Bu – qartal 
qüruru idi, qartal vüqarı idi. Ala qarğa, ala törəmələr onun qürurunu 
sındırmamışdılar, vüqarını tapdalamamışdılar. Qartal qıy çəkib özünü 
zirvədən atdı. Səsi dağlara, qayalara düşdü, bir qıyı min haray oldu, min 
çağırış oldu, daşlar, sinələr aşağı yaz seli təki axdı, uçğunlarda, 
yarıqlarda, çınqıllıqlarda tüfəng təki, top təki şaqqıldadı. Bu bircə qıy 
dağlardan neçə qaya qopardı, dığırladı, daşlara vurub xırdalayıb, çınqıl 
axını meşəliyə axdı. Ala qarğa, ala törəmələr yerə pərçimləndilər, Qartal 
qıyı onların hərəsini papaqlı bir mismar kimi yerə çaldı, onlar zirvədən 
qopub dərə dərinliklərinə cuman Qartalın son köçünü görmədilər, son 
nəfəsindən xəbər tutmadılar. Qaranlıq qarışana qədər yapışdıqları 
yerlərdən qopmadılar, Qartal vahiməsini həmişə göydə başları üzərində 
hiss etdilər.  
 
 
QOCALARIN DEDİKLƏRİ  
 
 Dünyanın təzəbəy vaxtı idi. "Gədə" deyilənlər kişiləşmişdilər, 
atları arabaları, malları, qoyunları vardı. Havalı-davalı hərlənirdilər. 
İniltili-zırıltılı kasıb-kusublar kolluqlarda yunu didilib-sökülüb getmiş 
arıq qoyuna bəylərin, hampaların, məşədi-kərbalayıların gözünün 
qabağında zağlı xəncər-bıçaq tiyəsi təki oynaşırdılar. Bu yana, o yana, o 
yana , bu yana, çəkmə, irəlini geri qaytarma başlanmışdı. Gedərgilərin 
təzə sözləri bəzənib çıxırdı. Təzə dünyadan ağzı, ürəyi əyrilər 
beyniboşları öyrədirdilər, ciblərinə, ətəklərinə "xuşgəzər" atırdılar, o 
yandan qaçaqları yollayıb seçmələri bir-bir zənlədirdilər. Bu 
beyniyellilər elə güman edirdilər ki, təzə yox, quruca adı var, bu adı da 
bu kəndin üstündən götürməyə nə zar: heç nə yoxkən ortada dingildəşən 
gədə-güdələrin kələyini kəssələr, dünya yenə həminki dünya olacaq. Ay 
özünüz öləsiniz! Sizi görüm cənazəniz yerdə qalsın, ağlaşasınız, leşinizi 
götürüb qara yerə quylayanınız da tapılmasın. Tanrının kərəminə şükür, 
ağalayasıların da qorxularından ağlamadılar da. Axı, onların özlərini 
tərəfdar təkin göstərmələri, tanıtmaları da qorxulu idi, onlardan ötrü 
ölüm idi. Vallah ki, cavanlar peyda olmuşdur, cavanlar atlanıb 
tapançalanmışdır, yəhərdə qarğa kimi oturanda deyirdin sərkədədir. 
Onlara komsomolçu deyirdilər. Başçıları Ağalar idi. Qaşları vardı, hərəsi 
 47 
bir qartal qılıncı. O tərəflərdən gəlmə yan-yaxa köynəyi vardı. Bu 
köynək təkcə onun əynində idi. Göy sətindən idi. Ağ sədəf düymələri 
vardı, kürəkləri qulac yarım olardı, taxta onatılanı vardı, şaldan qalfe 
şalvarı vardı, boğazlı çəkməsi vardı, çarttağan, boğazlı çəkmə də təkcə 
onda idi. Cavan olsa da, alnını bu yandan o yana kəsən tək bircə qarış 
arx köbəsinə oxşardı. Adama hansı alçaqlıqdan baxsa, deyirdin 
göydədir, quzğundur, bu saat çalıb götürəcək. Komsomolçuların içində 
təkcə onda onaçılan vardı, sonra qaçaqların qısqısı əllərini yandan 
üzləyənlərin fitfasıyla ki bərk gəldi, hamısı yaraqlandı. Gecələr kəndin 
keşiyini çəkirdilər, gündüzlər sürüləriynən gəzirdilər ki, çapğınçılar 
çapıb aparmasınlar. Bəy adı olmamış, amma bəy kimi bir şey olan 
birinin uzun bir tövləsi vardı, bura onların yatacaq yerləri idi, 
yığışırdılar, Ağalar hər kəsin yükünü öz boynuna qoyurdu. 
Komsomolçular üzdə idilər, çoxalırdılar. Kəndin tək-tək evi məhləsi 
vardı ki, ordan komsomolçu çıxmasın. Yığıncaqlarına bəzən qocaları da 
çağırırdılar. Bir gün iclaslarına indi dalvəlini sürüyən bu molla İzzəddin 
də gəldi. Molla məktəbini Bərdədə təzə qurtarmışdı, xəd qoydurmuşdu. 
Gödək qapqara saqqalı vardı. Boynu kələm özəyi kimi ağ idi. Cəhrə 
topu kimi yupyumru idi. Ləstik arxalığını geyinib kəndin arxasından 
qəbiristanlığa doğru gedə-gedə "əssəlah" çəkəndə qamrov səsi adamın 
yatılı tüklərini də bitirirdi. Pal-paltardan iynə təki keçirirdi. Bizim kənd 
belə səs eşitməmişdi, qəsidələri, mərsiyələri ağladırdı hamını. 
Kəndimizin beş-altı qır-qırıntı mollası vardı, onlar ağızlarını açanda ciy-
ciy ciyildədirdilər, adam ya gərək qulağını uzadıb onların ağızlarına 
çatdıraydı, ya da gərək ağsaqqal qarasaqqalları cığnaya- cığnaya gedib 
onların çənələrinini altını kəsdirəydi ki Quran səsi eşidəydi. Bu ciy-
ciylər gələn ortaya çıxan gündən İzəddinin əl-ayağını yeməyə 
başlamışdılar. Ara qarışandan sonra ölü götürməyə çıxmırdılar, 
deyirdilər bildiyimizi yanılmışıq, bu da elə-belə deyilmirdi, qulaqlarına 
çatmışdı ki, təzə hökumət dinsizdir, allahsızdı, mollalardan haqq-
hesabını yaxın yerlərdə çürüdəcək, saqqallarını ülübüd, qırxdırıb 
başlarına saman torbası taxacaq, özlərini də kotana-xışa qoşdurub yer 
əkdirəcək. Amma İzəddin mollalığını yerə qoymurdu. Caamat ölü 
namazına duranda deyirdi, camaat Qurani şəriətimiz buyurub ki, Allah 
ikidir, biri yerdəki, biri də göydəki; yerdəki Allah hökumətdir; hökumət 
– Allahın qoyduğu qərar, qəsəmdən çıxan mənim də düşmənimdir… 
Hardansa söz çıxmışdı ki, molla İzəddin şorgözdür, kiminsə əhli-əyalına 
pis baxıb, topuğuna baxıb, əndamına baxıb, sinəsinə baxıb. İncəsinin 
 48 
irəli-gerili yırğalanmasına baxıb, içini arıtlayıb, maydan görmüş ayqır 
kimi eləyib, eləyər də, niyə eləməsin! Bir oturumda beş-on adamın 
yemini-yeməyini aşırır. Müftə müsəlləhcə azdan-çoxdan yalan-yanlışdan 
nə qırıldadırsa, onu da haqq alır. Bizim söhbətin təzə şıdırğalanan 
vədəsində molla İzəddin də komsomol yığıncağına gəldi, gəlib oturdu 
həmincə tövlədə. Tövlə çox yekə idi, beş yüz adam yığsan dolmazdı. 
Komsomolçular bir başa yığılmışdılar, bu vədə stol-stul hardaydı, 
oturmağa da, yazmağa da çanaq qoymuşdular. Ağalar onaçılanı yanına 
döyə-döyə çart-çart gəlib keçdi başa, oturanları gözdən keçirdi, birdən 
şığıyıb molla İzəddinin ki kürəyini necə xışmaladı, götürdü, deyərdin 
qarğa qurbağa çalıb götürdü, qapıdan çölə atdı. "Vızıt"!…BB! – dedi. 
Bu "BB" də onun "Bas bayıra"sı idi,sonra bilindi ki, yazıq molla 
İzəddinin şorgözlüyü, zadı yoxmuş, bu yamamanı ona cic-ciylər 
vurublarmış… İclasın şirin yerində carçı gəldi ki, Ağaları qonşu kəndə 
çağırırlar, mərkəzdən böyük gözləyir. O, qonşu kəndə də yol bir qonşu 
kənddən keçirdi. Aradakı kəndə girəndə gördük bəzəkli toy arabası, 
gəlin də, yengələr də içində saxlanıb, kişili-arvadlı camaat dayanıb, 
sükuta gediblər. Zurnaçılar da bu yanda quruyub qalıblar. Ağalar 
soruşdu: – Toydu? Dedilər:  
– Toydu. Dedi:  
– Bə niyə dayanmısınız? Bu kəndə o kəndə köçürdürsünüz? Bir 
neçə papaqlı kişi başı yırğalandı. Ağalar bir də xəbər aldı:  
– Bə kimi gözlüyürsünüz? Boyun-boya verənlərin ən qocası 
qabağa yeriyib irəlidən də, geridən də qorxa-qorxa dedi ki, başına 
dönüm, bəy qoymur.  
– Niyə?  
– Deyir o qızı mən öz qardaşım oğluna alacam.  
– Hazıra yaraq, bişmişə qonaq olmaq istəyir?  
– Hə, başına dönüm.  
– Hanı o bəy deyilən zalım?  
– Mərəkənin lap arxasında dayanmış çox atlı, göy çuxalı, buxara 
papaqlı kişi o yandan xırıltılı səslə: – Mənəm, – dedi, – mənəm! Ağalar 
şapalağını onaçılana vurub çappıldatdı.  
– Beynini göyə sovuraram, ən yekə tikəni qulağın boyda edərəm. 
Ağalar atdan endi, girdi meydana, ləzgi hənzi çaldırdı, o ki, var oynadı. 
Sonra da atın belinə qalxıb göyə iki güllə atdı:  
– Sürün, getsin! – Dedi:  
 49 
– Sürün! Toy köçünü o biri kəndə aparıb, salmayınca 
qayıtmayın… Bizim üst tərəfimizdəkilərin hamısı erməni kəndləridir. 
Bizimkilərdən eləsi tapılmaz ki, o kəndlərdən 3-4 dostluq kirvəsi 
olmasın. Dədə-baba kirvəsi. Torpaqlarımız qulaq-qulağadır. Suyumuz 
onlardan keçir. Onlarbizim, biz də onların xeyir-şərinə gedirik, bir-
birimizə xeyrimiz də dəyir, ziyanımız da, inciklik zad olmur, orada. 
Ağaların bir yeznəsi var. Adı Həsəndir, 80-ı keçib, dişini dəyişib, dişi 
quzu gətirib təzəlikcə. Bundan sonra 50-60-ı ötürəcək arxaya. Çünki 
qorğa yeyir, küt qazmağı yeyir, ar salanın ximircəyini gəmirtləyir. 
Qalıq-quluğu da dümdüzdür. Elə bil çəpər payasıdır. O, vədələrdə böyük 
oğluna balaca toy eləyirdi. Mağar zad qurulmuşdu, qazanlar asılmışdı, 
yuxa bir ucda yayılırdı. Amma hələlik gəlib-gedən yox idi, bizim kəndin 
adətincə caamatın ayfağı buraya gün– günortadan dönəndən sonra 
açılacaqdı. Biz çöldə, odun kötüklərinin üstündə oturmuşduq. Həsənin 
dostu Samson kişi də bizim yanımızda idi. İçki-miçki də təzə-təzə dəbə 
düşürdü.Həsən kişi kötüyün mişarlanmış başına süfrə sərdi, 3- 4 şiş 
kabab, yarım şüşə də cöcə arağı gətirdi. 1-2 dəfə "mübarək-mübarək"lə 
gurulbaotdılar. 3-cü sağlığı Həsən dedi, dedi, Samsonun sağlığına içək. 
Samsonda Həsəni 5-6 qatar təriflədi. Ağalar fikir verib gördü ki, 
kirvənin sözlərinin hamsı ağac atıb götürmədir, seçməsi yoxdur, 
soruşdu:  
– Samson kirvə, Həsən necə adamdır?  
– Samson əlinin birini qaldırıb səsini ucaltdı:  
– Adamdır da.  
– Axı, necə?  
– Samson yenə başdan getdi. Cavab verdi:  
– Ala, adamdır da… Ağalar işığını gizlədə-gizlədə danışan 
kirvədən əl çəkmədi:  
– Nə təhər? – Yaxşı adamdır. Ancaq qohum yaxşı da aparandır, 
e…  
Ağalar özü qəsdən bığını qaçırtdı ki, Samson oxunu atıb, yayını 
gizlətməsin. Həm də Həsənin bütün işlərini bilib öyünən qohum sifəti ilə 
qımışdı.  
– Hancarı e… Samson kirvə başladı ki, qara, bunun otardığı ferma 
subaylarının binəsi ilə bizim anadonuzların binəsi qonşu oldu. Dərənin 
bu döşündə bu idi, o döşündə də Sərkis. Sərkis bir vaxt baxıb görür, ara 
nə, coşqalar gözünə az dəyir. Sayır, altımışdan çoxu çatmır. Gözünə 
döndüyüm bu Həsən hamısını meşoğa, curcuna salıb, o biri kəndlərdə 
 50 
adamları varmış, onlara satıbmış. Bizim Həsən belə Həsəndi, ara… 
Bunu tanımayana lənət! Elə bilirsən ürəyim istəyir bunu, o artivas haqqı, 
yox, qorxumdan deyirəm, birdən bu məzhəbsizin kefinə dəyərəm, 
qamımı qurudar. Həsən xıx-xıx xıxıldaya-xıxıldaya ləzzətlə güləndə 
Ağaların hər şilləsi onun üzündə tapança kimi açıldı. Döydü, nə döydü! 
Təpiklədi, nə təpiklədi! Döngəyə salma elədi! Ağız-burun, baş-göz 
qoymadı Həsəndə, oldu qanlı qaratuluq! Hərəmiz bir yandan dedik, əşşi, 
qoyaydın xeyir işini yola verib, qurtaraydı, neylərdin, sonra elərdin. 
Dedi, adamın dilini özününkü gödək eləyəndə dözmək olmur. Həsən 
oğurluğu o tərgidən tərgitdi. Tərgitdi deyəndə də düz çıxmır, ondan 
sonra gecələr yata bilmirmiş. Çıxıb çöldə-bayırda hərlənirmiş, hava 
işıqlaşanda gözünə çimir gəlirmiş. Bir gecə özünü görür ki, heç saxlaya 
bilmir, öz danasını öz damından çıxarıb, oğurluq mal kimi kəsir. 
Kolxozun bağında kəsir, ətini daşıyır, arvadı da Ağalardan qorxa-qorxa 
ora-bura yığıb üstünü basdırır. Baş-ayağını gətirəndə görür özlərinin ala 
danalarıdır,gulur, Həsən də gülür, o gülməknənə də Həsən tərgidir. 
Halalın halalı idi Ağalar, qorxmazın qorxmazı idi. Kişi idi, əsl kişi idi. 
Elə kişilər tək-tək olur. İndi Qırmızı saqqalın uşaqları şəklinə baxıb 
deyirdilər ki, bu kişini görmüşük. Qırmızı saqqal da bir kənd ola, adı 
özündən yekə, üçcə ev qalıb qazanın başında. Hərəsində də irili-xırdalı 
5-6 başı qapaqlı, başı yaylıqlı. O vaxt Ağaların da evi ordaydı, dava 
başlanandan, o gedəndən sonra köçdülər uşaqları bu kəndə. Bu kəndlə o 
kəndin arasında nə var ki! Bir dərədi olanı. Bu taydan baxanda o 
taydakının, o tay da baxanda bu taydakının gözünün kökü, ağzının içi 
görünür. Qırmızı saqqalın uşaqları şər qarışan vədə oynaqlaşa-oynaqlaşa 
qoyun-quzularını örüşdən gətirirlərmiş. Guya Ağalar da durubmuş kənd 
deyilənin baş girəcəyində. Rusa oxşadıblar. Deyiblər, ay rus bu nədi? 
Sataşıblar kişiyə, cüvəllağılar. Deyib, a bala, ruscası nədi bilmirəm. 
Ondan Sizin ayrı ayrım dilində onun adı quzuqulağıdır. Deyiblər, burda 
neynirsən? Deyib, kərpic kəsənəm, bu gecə burda yatım, sabah görüm 
kimə kərpic kəsəcəm. GətiriblƏr palazı, öz köhnə yurd yerinə salıb 
yatıb. Uşaqlar gəlib görüblər kərpc kəsənin canının yeri qalıb palazda, 
özü yoxdur. İndi baxırlar şəklinə, deyirlər, həmin kişidir, bahalı təzə 
ayaqqabı, təzə şalvar, pencək, hamısı da qara geyinmişdi, təkcə köynəyi 
ağ idi. Başında günnüyü, yekə hərrəməli, ortası qılıcyatımlı, yekə papağı 
var. O təzələrin üstdən, köhnə boz plaş geyinmişdi, bax bu şəkildəki 
paltarında idi, bu şəkli o paltarında çəkdirib. Saqqalı vardı, ağarmışdı, 
bığı da ağarmışdı, həmən bu şəkildəki kimicə… İnanırsan ki, uşağın 
 51 
gözündən heç nə yayınmaz… Biri yalan desin, ikisi yalan desin. Hamısı 
belə deyir, amma bir şeyə də inanırsan ki, Ağalar kimi bir kişi öz elinə 
belə gəlib, elə qaytmazdı. Belə də deyilsə, bəs bu adam sağ ola-ola 
ömrünün otuz beş ilini niyə qürbət yerinə versin?  
 
 
ƏFSANƏ  
 
 Nuh əyyamında Hümmət adlı bir kişi varmış. O cavan ikən günəş 
nurlu, ulduz sevdalı, ay şəfəqli bir qızla evlənibmiş. Hümmət toy eləyib 
Gülpərini öz evinə gətirən kimi ömründən keçən günlərin iztirab, intizar, 
ümidsizlik dolu hər dəqiqəsində hər saniyəsində eşqin oduna yanmış, 
məhəbbət alovlarında qovrulmuşdu. O Gülpəriyə sahib olacağını 
bilirmiş, ancaq qızın müştərisi, yay-oxlu "qan-qan" deyən pərvanəsi o 
qədər çox imiş ki, Hümmət gəlini gərdəyin dalında görənəcən, qapını 
bağlayıb şamı sönüdərənəcən, daha doğrusu qızın nəfəsi, hərarəti 
təravətilə ürəyinin odunu söndürənəcən keşməkeşli fani dünyanın 
qəzavüqədərlərinin kama çatmamış onu məhv edəcəyindən qorxurmuş. 
Hümmət evlənəndən sonra arvadının bir sözünü iki eləmirmiş, 
Gülpərinin istək və arzusuna can-başla əməl edirmiş. Bir sözlə arvadı 
ona öl desə ölər, qal desə qalarmış. Hümmətin özünə görə malı, 
qoyunu,atı, ulağı varmış. Obada var-dövlətli adamlardan sayılırmış. 
Lakin arvadın hər sözünə baxdığı üçün onu "Nökər Hümmət" – deyə 
çağırırlarmış. Hümmət bəzən "kişilik" eləyib Gülpərinin sözünə 
əhəmiyyət vermək istəməyəndə arvadı onu boşanacağı ilə hədələyirmiş. 
Arvadın kişi üzərində hazır vəziyyətdə saxladığı ən kəsərli qılınc öz 
gözəlliyini və sevimli olub sevildiyini dərk etməsidir. Onların yersiz 
şıltaqlıqları və lüzumsuz amirəniliyi də bu cəhətlərdən doğur… Bir gün 
Gülpəri Hümmətə deyir:  
– Ay kişi, get allahdan otuz tümən pul istə, yaşıl darayı alıb özümə 
paltar tikəcəm.  
– Ay arvad, – deyə Hümmət Gülpərini dilə tutur inciməsinə 
inəyimizin birini satıb puluna hansı darayıdan desən ondan alardıq, əkin-
biçin məni gözləyir. Caamat taxıl-tirnəni, otu-ələfi çöllərdən içəri 
daşıyan vaxtı məni hara göndərirsən!? Bir sürü mal-qaramız var, 
qabaqdan yağı kimi qış gəlir, insafı arada gör, məni işimdən-gücümdən 
eləmə. Bir də ki, ağlın olsun, Allah kəndimizin üstündəki dağın başında 
olmur ki, yol yaxın ola, səhər gedib axşam qayıdıb gələm. Eşitmişəm ki, 
 52 
Allah-təala yaratdığı öz bəndələri ilə "Turi-sinadə" kəlmələşir. "Turi-
sina"ya məğriblə məşriqin arası qədər yol var. Allah-təalanın 
mərhəmətinə, rəhminə, kəramətinə möhtac bəndələr ona dərdini deməyə 
gedəndə bir il yarıma ancaq qayıdır. Gəl daşı ətəyindən tök mən üzü 
qara bəndəni xudavəndialəmin dərgahına göndərmə. Gülpəri dediyindən 
dönmür. Hümmət çox deyir, o az eşidir. Axırda məsələ gəlib o yerə çıxır 
ki, arvad cer-cehizini yığışdırıb atası evinə köçməyə hazırlaşır. Hümmət 
tərs, inadkar arvadının əl-ayağına düşüb onu sabah tezdən yola 
düşəcəyinə inandırır. Gülpəri ərinə yol hazırlığı görür, iki xurcunu çörə 
yavanlıqla doldurub, onları səhər ertə Hümmətin çiyinlərinə aşırır və 
tapşırır:  
– Allahdan pul almamış qayıtma. Vermək istəməsə əl çəkmə, ərz 
elə ki, yerin, göyün yiyəsi arvadım üryandır, əlacım hər yandan kəsildi, 
sənin ətəyinə əl uzatmaqdan başqa çarəm qalmadı. Hümmət pərt olur. 
Nə qədər hirslənsə də Gülpərinin qəlbinə dəyməməyə çalışaraq həlim bir 
səslə dillənir:  
– Ay arvad, biz onu görmədiymizə baxma, o hər şeyi görür, bilir, 
mən allahın dərgahında necə yalan dınışım, onu necə aldadım. Allahı da 
aldatmaq olarmı?! O məni də, səni də bu günahım üçün cəhənnəm oduna 
yandırmazdımı?!  
– Rəhmətliyin oğlu – deyə Gülpəri ərinə acıqlanır. De ki, pula 
gedəsi bir şeyim yoxdur. İnəyi satmaq istəmədim. Onun da müştərisi 
qəssablar idi. İnəyin boğazına bıçaq çəkəcəydilər deyə satmadım. İndi 
işi deyib gəlmişəm, məni əliboş qaytarma, ya əlimi kəs, ya da ətəyini.  
– Yalan danışa bilmərəm, məşhər ayağında məni gürdə 
yandırırarlar. Düzünü danışacağam, kərəm eyləsə, verər, verməsə də 
ondan inciyən deyiləm. Gülpəri hirslənir, xurcunları dartıb Hümmətin 
çiyinlərindən yerə salır, deyinə-deyinə atası evinə üz tutur. Hümmət 
yazıq yenə yalvar-yaxarla arvadı evə qaytarıb, yola rəvan olur. "Turi-
sina"nı soraqlaya-soraqlaya düz üç ay yol gedir. Kimi ona düz yol 
göstərir, kimi əyri. Yol getməkdən, gündüzün istisindən, gecənin 
soyuğundan kişinin canı üzülür, nə yeriməyə taqəti qalır, nə də mənzil 
başına çatmağa ümidi. İstəyir geri qayıtsın, yaxındakı kəndlərin birində, 
dincini alıb evinə yollansın. Lakin Gülpərinin qəzəbli çöhrəsini gözünün 
qabağına gətirəndə fikrindən dönür, canını dişinə tutub dərələrdən keçib, 
dağlardan aşıb özünü Allahın dərgahına çatdırmağa can atır. Xülasə, çox 
uzaqdan uca bir dağ görür. "Turi – sina"dır – deyə sevinir. O, "Turi-
sina" dağını tanımırdı. Ancaq eşitmişdi ki, dünyada ondan uca dağ 
 53 
yoxdur. Ancaq onun dünyada ən uca dağ olduğunu Allah-təalanın, 
məskən saldığı o hündür dağın başından hamıya baxdığını eşitmişdi. 
Hümmət oturub bir az dincəlir, dəstəmaz alır, namaz qılır, allaha 
deyəcəyi sözlərisaf-çürük eləyib əzbərləməyə başlayır. Hətta ağlayır da. 
Axı, o, dərdini allaha ağlaya-ağlaya söyləməliydi ki, allahın ona yazığı 
gəlsin, Hümməti əliboş, üzüqara qaytarmasın. Kişinin arvad yanına 
səfərdən əli ətəyindən uzun gəlməsi yaman dərddi. Hümmət birdən 
arxadan ayaq səsi eşidir, çevrilib geri baxanda üzü nurlu, gözləri işıqlı 
bir kişinin ona sarı gəldiyini görür. Bu kişi allahın buyruqçusu Cəbrayıl 
idi. Hümmətin niyyəti ona iki ay iyrmi doqquz gün bundan qabaq agah 
olmuşdu. Ona məlaikələr xəbər gətirmişdi. Cəbrayıl Hümmətə salam 
verir, köhnə tanışlar kimi kef-əhval tutur, Hümmətin əhli-əyalını, 
səhhətini, gün-güzaranını soruşur, onun hardan gəlib, hara getdiyini 
xəbər alır. Hümmət dərdini danışır, arzusunu söyləyir, diləyinin hasil 
olub olmayacağını pərişanlıqla izhar edir. – Allah-təala burda yoxdur, 
doqquz aydır harasa gedib, əhli-əyalı deyir ki, evinə dörd, beş aydan 
sonra qayıdacaq. Mən onun qonşusuyam, olmazmı o qədər pulu mən 
sənə verəm, bir də buralarda havayı yerə səfil-sərkərdan olmayasan, 
qayıdasan gülə-gülə evinə, gedəsən, Allah gələndə mən borcumu ondan 
alaram. Hümmət razılaşır və sevincək:  
– Ver – deyir.  
– Allah sənə kömək olsun, ver Cəbrayıl ciblərini töküb– 
töküşdürür hər cibindən çıxartdığı pulları sayır və məyusluqla pıçıldayır.  
– Hümmət qardaş, pulum azdır, otuz tümən düzəlmir.  
– Nə qədər əskikdir?  
– Beş tümən.  
– Beş tümən?  
– Hə. Hümmət əlini uzadıb pulu Cəbrayıldan almaq istəyəndə 
Gülpərinin hiddətli gözlərini görür və tələsik deyir: – Otuz tüməndən tək 
bircə qəpik əskik olsa, yenə götürmərəm.  
– Qardaş, axı, yoxumdur. Yoxdan allah da bezardır. Mənim pulum 
çox bərəkətli puldur, götür peşiman olmazsan. Ana beşiyi 
qucaqlamışdır. Beşikdə bir həyat sönmüşdür. Hümmət pulu almır, 
Cəbrayıl ciblərini ikinci dəfə axtarır. Cibinin küncündən dörd tümən pul 
da tapıb çıxardır.  
– Dörd tümən də tapdım, insaf elə, al. Çox fikirləşir, nəhayət 
Gülpəriyə nə cavab verəcəyini düşünüb inadında davam edir:  
 54 
– Başın haqqı, tək bircə qəpiyinə söhbət ola bilməz. Nə danışırsan, 
allahın dərgahına gəlim, özüm də diləyim hasil olmasın?! Cəbrayıl 
ciblərini çevirir. Onun ciblərindən xırda mis pullar yerə səpələnir, o 
pulları yığışdırıb saydı və sevinclə onları Hümmətin ovcuna tökdü.  
– Al qardaş, bəxtin varmış, işin düzəldi, get, allah işinə dirək 
versin. Hara gedəcəksən de, sənə kəsə yol göstərim.  
– Allahqululara  
– Hə, onda bu tərəfə üz tut. Bu yaxınlarda qaçaq-quldur da yoxdur, 
həm də bu yol çox yaxın yoldur, üç aylıq yolu bircə həftəyə gedəcəksən. 
Hümmət pulları döş cibinə qoyub evinə yollanır. Onun üzü kəndsiz-
kəsəksiz ilanlar mələşən bir düz – biyabana düşür. Hümmətin yol 
azuqəsi qurtarıbmış, acından yeriyə bilmirmiş. Hündür təpələrin başına 
çıxıb gözlərilə ətrafda kənd axtarırmış ki, allah bəndələrinin birindən 
beli alıb çörək alıb yolundan qalmasın. Demək olar, o, üç gün ac-acına 
yol gedir, heç bir kəndə, insan övladına rast gəlmir, taqətdən düşür, ona 
artıq yük olan boş xurcunları atır, qüvvəsini toplayıb yeriməyə başlayır. 
Lakin çox gedə bilmir, yıxılır əllərini yerə verib qalxır, yenə də büdrəyir, 
gözlərinə il qaranlığı çökür, başı gicəllənir, ikinci dizi ilə yıxılır ki, bir 
daha özünü doğrultmaq üçün cismində zərrə qədər də qüvvət hiss etmir. 
Bir yandan günün odlu şəfəqi, aclıq susuzluq, ikinci tərəfdən də 
tənhalıq, kimsəsizlik Hümməti əldən salır. O bu düzün düz ortasında 
öləcəyini yəqin edib başını yerdən zülmlə qaldırır, ətrafa baxır, gözləri 
yaşarır, öz-özünə deyir:  
– Başımın üstündə quzğunlar hərlənir, yan-yörədə qarğalar uçunur. 
Bir azdan onlar üstümə töküləcək, hərəsi mənə bir dimdik çalıb taqətsiz 
canımı didib parçalayacaq, bayram edəcəklər. Öl, ağılsız Hümmət öl! 
Arvad sözünə baxıb otuz tüməndən ötrü çöllərə düşən Hümmət öl! 
Hümmətin başı ağırlaşır, o başını boynu üzərində saxlaya bilmir, alnı 
yerə yapışır. Elə bu zaman "Ay çörək alan, ay çörək alan " – deyən bir 
səsə gözlərini açır, dikəlib qalxır, qoltuğunda dörd təndir çörəyi onun 
yanından keçən kişini haraylayır. Kişi onun səsini eşitmir, onu görmür. 
Hümmətdən xeyli uzaqlaşır. Hümmət yüyürüb ona çatmaq, çörəkdən 
pulla, lap neçəyə olur-olsun almaq istədiyini bildirməyə çalışır. Lakin 
ikicə addım atmamış yerindən qopan köklü ağac kimi yeri qucaqlayır, 
qalxa bilmir. Çörək satan kişini nə qədər haraylayırsa da səsi onun 
qulaqlarına çatmır. Hümmətin əli yerdən, göydən üzülür, yönünü 
qibləyə çevirib Əzrailə can verməyə hazırlaşır. Kəlmeyi-şəhadəti dilinə 
gətirir, elədiyi acıqlığı üçün allaha yalvarır ki, mən bu dünyada 
 55 
cəhənnəm əzabı çəkmişəm, ey xudavəndialəm, heç olmasa məni o 
dünyada cənnətə göndər. Hümmət gözlərini açıb son dəfə göylərə 
baxanda bir **** eşidir, elə bilir gələn var, cəsarətini toplayıb oturur. 
Bir də görür ki, dəhşətli əjdaha ağzını açıb ona doğru sürünür. Əjdaha 
iştah və qəzəblə dişlərini qıjayıb bədheybət səs çıxarır. Hümmətin necə 
çaşıb, necə çaşdığını, bu ani cəsarətin, gücün, qüvvətin ona haradan 
gəldiyini bilmir. Əjdaha da sürətini artırır, yel kimi gəlir. Hümmət dal 
tərəfinə baxanda əjdahanın lap yaxında olduğunu görür, qışqırır, özünü 
böyük yarğanın içinə atır, mağaraya girmək istəyir, lakin oranın da 
əjdahalar yuvası olduğunu zənn edib yan keçir, boylanıb dalınca düşən 
əjdahanı azdırmağa çalışır. Ancaq əjdaha ona aman vermir. O Hümmətə 
çatar-çatmaz göydən bir koma qara bulud sallanır, gurultu qopur 
boğanağa axşar bir bulud əjdahanı götürüb göyə aparır. Hümmət 
sevindiyindən huşunu itirir. Onun ağlı başına axşam, ulduzlar sayrışanda 
gəlir. Axşamın sərinliyi onu toxtadır. O başına gələnləri bir yuxu kimi 
xatırlayır ki, göy qübbəsindən bir ulduz qopur. Ulduz düz onun üstünə 
şığıyır. Ulduz havada sönər-sönməz göydən yerə əlvan geyimli bir insan 
hörüyü sallanır. Gözəl geyimli, bir-birindən sevimli, gözəl, göyçək 
qızlar yerdə dairə vurub əl-ələ tutaraq, mahnı oxuya-oxuya oynayıb, 
Hümmətin dörd ətrafına fırlanırlar. Hümmət bu nurlu məlaikələrə 
baxdıqca baxır, axırda qızların nəğmələri altında yuxuya gedir. Səhər 
oyananda həmin çörək satan kişinin yenə gədiyini görür. Bu Cəbrayıl 
idi.  
– Əmi, əmi, amanın bir günüdür, bəridən gəl. Cəbrayıl ona 
yaxınlaşıb soruşur:  
– Nə buyurursan, ay allahın bəndəsi? Cəbrayıl başqa paltarda, daha 
doğrusu dünənki sifətdə olduğundan Hümmət onu tanıya bilmir.  
– Çörək satlıqdırmı?  
– Satlıqdır.  
– Neçəyədir?  
– İkisi on tümən. Hümmətin heyrətddən gözü kəlləsinə çıxır:  
– Əmi, sən nə danışırsan, on tümənə də çörək satarlarmı?!  
– Almırsansa, məni ləngitmə, gedirəm, o tərəfdə başqa 
müştərilərim var, onlar yolumu gözləyirlər. Hümmət əvvəlcə naz eləyir, 
fikirləşir ki, alverçilər malını baha satmaqdan ötrü həmişə tələsdiklərini 
söyləyirlər.  
– Özün bil! Cəbrayıl üz çevirib gedəndə Hümmət aclığa tab 
gətirməyib bağırır.  
 56 
– Əmi, bir dayan, bəri zəhmət çək, yerimdən qalxa bilmirəm. 
Cəbrayıl qayıdır.  
– Nə deyirsən? Sözünü tez de, tələsirəm.  
– İnsafın olsun, çörəkdi, bir az ucuz sat, ikisini almaq istəyirəm.  
– Başın haqqı qəpiyinə söz ola bilməz.  
– Əmi, bizim yerdə heç çörək satmırlar. Çörək nə mətah şeydir ki, 
qiymətini göyə qaldırırsan. Bahaçılıq etmə. – Sözüm sözdür. Hümmət 
öz-özünə pıçıldayır: "Nə mən xasiyyətdə adamdır!?" Hümmət əlacsız 
qalıb on tümənə iki çörək alır, onları acgözlüklə yeyir. Bu çörəklər 
Hümmətin dizlərini bərkidir, gözlərini işıqlandırır, on tümənin əldən 
çıxdığına təəsüflənsə də, ölümdən qurtardığına sevinirdi. Hümmət o 
möcüzəli düzlərdən keçib özünü bir çay, bulaq qırağına çatdıra bilmədi. 
Yavan yediyi iki çörək onu içəridən yandırırdı. O içməyə su axtarırdı. 
Hümmətin gözləri dörd oldu. Az qala göylərdə də su axtarırdı. Hümmət 
bir gün bir gecə bu minvalla yol getdi. Nə kənd-kəsək, nə ins-cins, nə də 
su, sel, göl, gölməçə göründü. Hümmətin boğazı qurudu, dili ağzında 
kösöv kimi yandı. Natərslikdən hər addımbaşı bir kəndin bir irmağın 
beşiyi olan çöllər elə bil göyə uçmuşdu. Hümmətin qaysaqlanmış 
dodaqları çadar– çadar olmuş, yer kimi çat-çat olmuşdu. Dünən acından 
yeriyə bilməyən adam, bu gün susuzluqdan bihal oldu. Dünənki kimi isti 
günəş də onu bu yandan yandırıb yaxdı. Hümmət günün altında bihuş 
halda bir az oturdu. Sonra bir kölgə axtardı. Ətraf əl içi kimi dümdüz idi. 
Nə ağac, nə kölgəsi olan dağ, yarğan, nə də mağara vardı. Elə bil, 
xudavəndi-aləm bu yerləri xəlq eləyəndə hər şeyi yaddan çıxarmışdı. 
Hümmət axşamçağı kölgə tapıb günəşdən yayına bilməyəcəyini yəqin 
etsə də, ümidini kəsmir, beli əzilmiş ilan kimi ətrafda gizlənib, 
butarlanmaq üçün bir sığınacaq axtarır. Lakin tapa bilmir, qılçaları 
qatlanıb açılmır. Gözlərinə il qaranlığı çökür. Özündən gedib yerə 
yıxılır. O bu bayğınlıq içində nədənsə tirəyir, qorxudan sıçrayıb oturur. 
Ətrafa boylanır, intəhasız çöllərin günbatan tərəfindən ona sarı qaçışan 
itə oxşar beş– altı canlının qaçışdığını görür. Hümmətə elə gəlir ki, onlar 
ağ canavarlardır, bu saat yetişib onu parçalayacaqlar. Hümmət qalxıb 
qaçmağa başlayır. Canavarlar isə onun dalınca düşür. Anlar ötür, 
canavarlarla Hümmətin arasındakı məsafə daralır. Hümmət heç bir çıxış 
yolu görmür, ömrünün son dəqiqələrini yaşadığını düşünüb onun başına 
tükənməz bəlalar gətirən tamahkar arvadını söyür. Bu saat əlinə düşə 
onu dişi-dırnağı ilə parçalayacağına and içir. Ac canavarlar onun üstünə 
atılmaq istəyəndə Hümmətin ayaqları yerdən üzülür, onu nəhəng bir 
 57 
qartal dimdiyinə alıb göyə qaldırır. Canavarlar ağızlarını göyə tutub 
ulaşır zingildəşirlər. Qartal onu dağların, dərələrin üstündən keçirib 
kimsəsiz bir çöldə dimdiyindən yerə qoyur, özü də tezcə qeybə çəkilir. 
Hümmət bu möcüzəyə mat qalır, susuzluğunu unudur, gündoğana üz 
tutub yeriməyə başlayır. Dizləri yenidən tutulur, içəridən yandığını 
duyub o yan– bu yana boylanaraq su axtarır, göylərə yalvarışla baxır onu 
canavarlardan xilas edən qartalı çağırır.  
– Ey allahın mərhəmətli qulu, gəl məni bir Bulağın üstünə apar, 
ciyərim yanır, ölürəm. Qartal görünür, havada dövrə vurub yerə enir, dil 
açıb Hümmətə deyir:  
– Cəzandır, çəkməlisən. Hümmət ibadət edirmiş kimi dizləri üstə 
düşüb yalvarır:  
– Allahın eşqinə, məni bu susuzluq ölümündən xilas et. Qartalı 
hardansa zahir olan əlvan bir pərdə bürüyür. Bu örtüyün içindən qartalın 
səsi eşidilir:  
– Allahın əmrinə xilaf çıxa bilmərəm. Hümmət gözlərini yumub 
açanda rəngli pərdənin havalanıb göylərə qalxdığını görür, əllərini onun 
dalınca uzadıb zəhərli bir səslə deyir: – Ey aqil Allah, məni məhv 
etməkdirmi fikrin? Göylərdən səs gəlir:  
– Asi düşmə, xudavəndi-aləm qəhr eləyər. Hümmət ağlayır, onun 
dizləri ixtiyarsız halda qatlanır; başı ağırlaşır, o üzü üstə yerə sərilir. Bu 
zaman özünü başqa şəklə salmış Cəbrayıl əlində kuzə haray-həşir 
qoparır:  
– Ay su alan, ay, su alan! Hümmət bir təhər ayağa qalxır. – Ay, su 
satan sənə atam, anam qurban, mənə su ver, ölürəm, yanıram. Cəbrayıl 
pulsuz verməyəcəyini söyləyir. Onlar qiymət üstündə əvvəlki kimi çənə-
boğaz eləmir.  
– Bir doyumluq suyu on tümənə satıram.  
– Su savabdır qardaş, suyu da satarlarmı?  
– Neynim – deyə Cəbrayıl çarəsizliklə çiyinlərini atır – arvadıma 
darayı parçadan paltarlıq almalıyam. Almasam o məndən boşanacaq. 
Mən də onu çox istəyirəm. Nə yolla olur-olsun pul qazanıb onu zər-ziba 
ilə bəzəyəcəm, ancaq məndən üz döndərib atası evinə getməyinə imkan 
verməyəcəm. Hümmət öz-özünə deyir: "Bu nə axmaq adamdır. Kişi də 
öz arvadından ötrü özünü hörmətsiz edərmi?! Nə çoxdur arvad! Bu 
olmasın, o olsun! Bu da arvad sözünə baxmaqda mənim tayımdır. İkimiz 
də bir qəbrə qoyulası adamlarıq".  
 58 
– Əmi, almırsansa gedirəm. Hümmət çarəsiz qalıb on tümən pul 
verib kuzəni başına çəkir, suyu son damcısınadək içir. Cəbrayıl gözdən 
itəndən sonra yoluna davam edir. Neçə çöllərdən keçir, neçə dağlardan-
dərələrdən aşır, gəlib qalın bir meşəliyə çatır. O meşəyə girməyə, 
meşədən keçib getməyə qorxur. Vahimələnir, cinlər yığnağına 
düşəcəyindən ehtiyat eləyib yolunu dəyişir. Ancaq hara yan çevirirsə, 
qarşısına meşə çıxır, Hümmət axar-baxarlı olan, göz işlədikcə işləyən bir 
güzangah tapa bilmir. O, o tərəf, bu tərəfə o qədər vurnuxur ki, taqəti 
tükənir, yorulub əldən düşür, başının altına yastı bir daş qoyub yatır. Bir 
saat yuxulayandan sonra qarnından qalxan sancıdan oyanır. O yan-bu 
yana çevrilə bilmir, dizlərini qarnına yığıb zarıyır, allahdan müddət 
istəyir. Axşamacan sancı içində qovrulur, öldüm deyib "öldüm" eşidir. 
Kişinin harayına yetişən olmur, ona nə göylər mərhəmət eləyir, nə də 
yerlər. Get-gedə vəziyyəti ağırlaşır. Hümmətin qarnı partlayası, dağılası 
olur. Hərarəti qalxır, o bayğınlıq içində sayıqlamağa başlayır. 
Sayıqlamalarının çoxu keçmiş günlərin unudulmaz xatirələri olur. 
Köməyə atasını, anasını çağırır, dost-tanışını haraylayır. Lakin onların 
əvəzində yanında onu bu müsibətlərə düçar eləyən arvadı Gülpərini 
görür. Hümmət hirsini boğa bilmir, tərpənmək iqtidarında olmadığını 
unudub dikəlir, arvadına bir şillə vurur. Əli daşa dəyib ağrıyanda onun 
hafizəsi aydınlaşır, sayıqladığını başa düşür, arvadından heyfini ala 
bilməmiş öləcəyini güman edib təəsüflənir. Azarının şiddət eləyən 
vaxtında Hümmətin bircə arzusu vardı: arvadını kötəkləyə bilsəydi qəbr 
evinə imansız-dinsiz getməz, orda rahat yatardı. Hümmətin huşu özünə 
qayıdanda qarnındakı sancı elə şiddətləşdi ki, elə bil onun bağırsaqlarını 
korkəsməz bıçaqla doğrayırdılar. Sancı tutub buraxanacan o dırnaqları 
ilə yeri qaşıyır, nəfəsi, ufultusu ilə torpağı sovururdu. Hümmətin bu 
halında əynində ağ xələt bir həkim valid oldu. Bu Cəbrayıl idi. O 
çiynindən dərman-dava ilə dolu olan balaca sandıqça asmışdı.  
– Ay təbib, ölürəm – deyə Hümmət onu səslədi. Allah eşqinə, məni 
bu bəladan qurtar.  
– Mən pulsuz şəfa vermirəm. Hümmət əvvəlki kimi çərənçilik 
eləmir, cibindən on tüməni həsrətlə çıxarıb həkimə uzadır: – Al, bu, 
sənin zəhmət haqqın. Amma, səni and verirəm o gözə görünməzə, 
Allaha, məni bu azardan azad et. Cəbrayıl Hümmtə imalə eləyir, əlini 
onun qarnına toxundurur.  
– Qalx, qorxma, get meşədə nəqay elə. Hümmət özünü güclə 
meşənin qalın yerinə salır, az vaxtdan sonra sancısının kəsdiyinə əmin 
 59 
olub əvvəlki yerinə qayıdır ki, gəlib Cəbrayıla üçcə kəlmə söz desin: 
Allah köməyin olsun! Lakin orada alapaça uzun yallı ceyran bir kəhərin 
dayandığını görüb təəcüblənir. Elə bilir onu qara basır, əllərini gözlərinə 
çəkir. Yox bu yuxu, röya deyildi, bir həqiqət idi. Atın qızılı lələkli 
qanadları vardı. O qanadlarını, qabırğalarını sıxmışdı, yerindəcə 
oynaqlayır, kişnəyir, fınxırıb dırnaqları ilə geriyə torpaq atırdı. Hümmət 
bu həqiqətə, həkimin ata çevrilməsinə inanmır, günahı öz qorxaqlığında, 
cəsarətsizliyində görüb həkimə alqış eləyir.  
– Həkim, Allahın kölgəsi sənin üstündən əskik olmasın, canım elə 
rahat, elə dinc oldu ki… At gülüb qanadlarını çırpır, dal ayaqları üstə 
qalxıb Hümmətə sarı gəlir və insan kimi dil açır:  
– Hümmət, gəl səni evinə aparım, mənə alqış eləmək lazım deyil, 
mənim borcum yorulub yolda qalanı mənzil başına çatdırmaqdır. 
Hümmət qorxub qaçmaq istəyir. At onun fikrini anlayıb israr edir:  
– Gəl, gəl, ay Allahın ağıldan şikəst bəndəsi, mən sənə yaxşılıqdan 
başqa heç bir pislik, yamanlıq etməyəcəm. Hümmət tərəddüd edir. At 
üçüncü dəfə dil açıb onu mütərədüdlikdən qurtarır.  
– Mən Allahın əmrilə gəlmişəm. Hümmət atın belinə qalxır. At 
tapşırır:  
– Yalmanımdan möhkəm yapış, gözlərini də yum, mən yel olub 
uçacam, ildırım olub çaxacam, eşitdiyim səs– küy, inilti-gurultu səni 
qorxutmasın. Eşitdiklərin mənim qanadlarımın səsi olacaq. Hümmət 
gözlərini yumur, atın yalına yapışır. At ayaqlarını yerə vurub, göyə 
qalxır. Hümmət gözlərini açıb aşağı baxır, başı gicəllənir, gözləri qaralır. 
Cismi-canını lərzə bürüyür. O gözlərini qapayıb atın yalmanından bərk-
bərk yapışır.  
– Sənə dedim gözlərini yum – deyə at ona ikinci dəfə xəbərdarlıq 
edir – Gözlərini bir də açsan ya qorxudan ürəyin dağılacaq, ya da yıxılıb 
parça-parça olacaqsan. Bir saatlıq uçuşdan sonra Hümmət küləyin, 
gurultunun kəsdiyini hiss edir, havanın isindiyini duyur, ancaq icazəsiz 
gözlərini açmır. – Bura haradır? Hümmət göz qapaqlarının arasından 
qorxa-qorxa baxanda özünü yerdə, öz bağlarının içində görür. At isə 
qeybə çəkilmişdi. Sevindiyindən dəli kimi olur, yüyürüb bağdakı hər 
ağacı qucaqlayıb öpür, həyətinin hər daşına, hər ağacına səcdə edir. 
Hümmət ibadət eləyəndə səhər idi. Hər yanda payız güllərinə bülbüllər 
səhər nəğməsi oxuyurdu. Göylərdən yerə nur çilənirdi. Hər yan işıqlı, 
ətirli idi. Cənnət havası yayılmış bağ behiştin bir guşəsi kimi öz 
rahiyəsilə Hümməti sehirləyir, əfsunlu təsirilə xumarlandırır, 
 60 
nəşələndirirdi. Göylərlə yerin hikmətli kəraməti elə bil yalnız bu yerdə 
Hümmətin bağında bir-birinə qovuşub əsrarəngsiz bir cənnət guşəsi, 
bütövlükdə bir mənzərə yaratmışdı. Hümmət bu dəm xoşbəxt idi. O 
nəninki səfərin, ümumiyyətlə, ömrü boyu çəkdiyi bütün iztirabları bu 
məsudiyyətin qucağında tamamilə unutmuşdu. Sanki bəxtiyarlığın 
qapıları açılıb öz mərhəmətini onun başına, ətrafına çiləyirdi. Gülpəri 
ərini bağda görən kimi yüyürüb onun yanına gəldi.  
– Əşi, niyə belə gec qayıtdın? Hümmət arvadına kəc bir nəzər salır, 
dillənmir: Gülpəri hədələyici səslə xoruzlanır:  
– Ağzını açmamağa and içmisən?! Hümmət səsini çıxarmır. 
Gülpəri gileylənir.  
– Sən də allahdan pul alıb gətirən kişi olsaydı nə dərdim olardı! 
Hümmət yerindən cəld qalxır, arvadının biləyindən tutub onu arxasınca 
evə sürüyür. Gülpəri ömründə birinci dəfə gördüyü bu qabalıqdan 
dəhşətə gəlir. Axı, Hümmət ona heç zaman belə bir kobudluqla 
yanaşmamışdı. Hümmət bardaş qurub oturur. – Arvad mənə çörək ver, 
yeyim. Gülpəri qaş-qabağını sallayıb onun qabağına süfrə sərir, iki çörək 
və bir kasa qatıq gətirir. Hümmət çörəyi yeyib qurtarandan sonra deyir:  
– Bu on tümən. Arvad, su da gətir içim. Gülpəri parçı doldurub 
onun əlinə uzadır. Hümmət suyu içib pıçıldayır: – Bu da on tümən. 
Sonra əl aftafasını götürüb bayıra keçir, qayıdıb arvadı ilə üz-üzə 
dayanır: – Bax, bu da on tümən. Gülpəri qışqırır:  
– Demək, Allahdan pul almamış gəlmisən?! Mən neynirəm sənin 
kimi əri! Kül sənin kimi ərin başına ki,halvanı da uda bilmir. Gülpəri 
ağzına gələni ərinin üstünə yağdıra-yağdıra cehizlərini yır-yığış 
eləyir,qapıdan çıxıb getmək istəyəndə Hümmətin şilləsi onun üzündə 
açılır.  
– Hara gedirsən? Gülpəri o həlim, yumşaq təbiətli ərinin şiri-nər 
zabitəli adam olub qayıtmağından vəcdə gəlir, daha doğrusu, bu zəhmli 
adamın Hümmət olduğuna inanmır. Hümmətə diqqətlə baxır. Ərinin 
qığılcım səpilən ağıllı gözlərindəki nüfuz ərkəsöyün arvadı yenidən 
titrədir. O küncə qısılıb əllərilə üzünü örtür. Ona sarı təmkinlə və 
möhkəm addımlayan ərinin qətiyyətli səsinə əlini üzündən götürür, 
qulaqlarını açıb onun dediklərinə qulaq asır: – Allah bizə çox şey 
veribmiş, biz onun qədrini bilməmişik. Ağılsız tamahkardan, ağıllı kasıb 
yaxşıdır. ŞÜBHƏ Müstəcəb gəmidən zəng eləyib arvadı Rüsxarəyə 
bildirmişdi ki, bir saatdan sonra səfərə çıxacaqdır. Ancaq iş elə gətirdi 
ki, gəmi yük altında çox dayanmalı oldu. Üçüncü mexanik – "Təzə 
 61 
evlənmisən, evə tərpən. Mən sənin əvəzinə növbədə dayanaram. Gəmi 8 
saat körpüdə dayanacaqdır",  
– deyə bildirdikdə, Müstəcəb tez-tələsik paltarlarını dəyişib, ikinci 
dəfə evə zəng vurub Rüsxarəni xəbərdar etmək istədi ki, bir yerə 
tərpənməsin. Axı bayaq Rüsxarə anasıgilə gedəcəyini söyləmişdi. Lakin 
kapitanın kiminləsə başladığı söhbətin çox uzun çəkəcəyini görüb 
Müstəcəb yolundan qalmadı. Müstəcəb tankerdə ikinci mexanik 
vəzifəsində işləyirdi. Özü demişkən həmişə dəmir-dümürlə 
əlləşdiyindən əzələləri möhkəmlənmiş, bədəni bərkiyib polada 
dönmüşdü. Dənizçilərə məxsus mis rəngli zəhmli sifətində, qətiyyətlə 
parlayan iri qumral gözlərində ağıllı bir ifadə gəzirdi. Müstəcəb zəngi 
basmadan özündə gəzdirdiyi ikinci açarla qapını açıb içəri girdi. Yataq 
otağının qapısı örtülməmişdi. Şifonerin qabağındakı yumşaq ev 
ayaqqabıları, dişlərində bir çəngə tük tutaraq tualet stolunun ayaqları 
altına düşmüş daraq, stulun sövkənəcəyinə atılmış xalat göstərirdi ki, 
Rüsxarə evdə yoxdur, harasa getmişdir. "Buna bax, gəlməyəcəyimi 
eşidən kimi, nə tez əkilib? Yəqin işi-peşəsi özünə sığal verib səhərdən 
axşamacan küçələri ölçməkdir". Müstəcəb əlindəki kağız bağlamanı 
divanın üstünə atıb qayınanasıgilə getmək istəyirdi ki, su şırıltısı eşidib 
dayandı. "Kranı da açıq qoyub. Yaxşı ki, gəldim, yoxsa su axıb evə 
dolardı". O, mətbəxə keçdi. Lakin hər şey yerli-yerində idi. Qaz, işıq 
söndürülmüşdü. Kranın əyri burnunda isə bircə damcı su görünürdü. 
Müstəcəb, yenə də koridora çıxdı. Şırıltı bir də eşidildi. Bu su haradan 
axır? Əlbət qonşunun bizim mətbəxdən keçən su kəmərinin şırıltısı imiş. 
Müstəcəb elə bu zaman hamamdan gələn kişi səsi eşitdi.  
– Saçını üzündən yığ.  
– Zəhrimara qalmış dayanır məgər, elə açılıb üzümə tökülür. İkinci 
səs qadın səsi idi. Müstəcəbə elə gəldi ki, o səs Rüsxarənin səsidir. 
Müstəcəbin canında can qalmadı. Yerində dondu. Dəhşət onu elə 
sarsıtmışdı ki, o, hamamdakıların danışıqlarını daha eşidə bilmədi. 
Pəhləvan cüssəli oğlan özünü saxlaya bilməyi üçün enli kürəyini güclə 
divara söykədi. Addımlayanda ayaqları altında yer titrəyən bu adamın 
tərpənməyə halı, iqtidarı qalmamışdı. Müstəcəb xəyalən yaxın-keçmişi 
xatırladı: …Rüsxarə ilə çəhrayı salonda oturub kinonun başlanmasını 
gözləyirdilər. İşıqlar yanıb-sönərək tamaşaçıları içəri çağırırdı. 
Müstəcəbgil orta sıraların birində əyləşmişdilər. Üzü bəri gələnlərin 
çoxu onları görürdü. Bəzisi dərin, bəzisi ötəri nəzər salıb yerinə 
otururdu. Lakin velyur drapından şlyapası, ağ köynəyi, yaşıl qalstuku, 
 62 
göy pencəyi olan ağbəniz, zərif bir oğlan Rüsxarəyə daha çox, həm də 
başqa nəzərlə baxdı. Onun heyrət dolu gözləri elə geniş açılmışdı ki, elə 
bil, o, çoxdan görmədiyi bir adamla rasğlaşmışdı. Rüsxarənin də 
nəzərləri o tərəfə çevrilmişdi. Baxışlar bir-birinə zillənmişdi.  
– Ərli arvad, başqasına baxmaz! – deyə Müstəcəb dirsəyini 
Rüsxarənin böyrünə sıxıb astadan pıçıldadı. Ah, – deyə Rüsxarə qızardı. 
Başını ərinin çiyninə toxundurdu, – sən nə danışırsan?! Mən ayrı şey 
fikirləşirdim. Fikirləşirdim ki, kinodan sonra anamgilə getsək necə olar? 
İşıqlar söndü. Qaranlıq şübhə doğuracaq baxışları qoynuna alıb 
tamaşaçıların başı üzərindən keçərək ekrana yayılan işığa yönəltdi. 
Müstəcəb indi: "Odur! Özüdür ki, var! Həmin oğlandır", – deyə 
həyacanla pıçıldayırdı. "Mən o vaxt niyə beyni boşluq, başı soyuqluq 
elədim?! Gözümlə görldüyümə inanmayıb üstündən keçdim?! Gör nə 
günə qalmışam. Yaşamaq sənə haram olsun, haram!" Müstəcəb 
hamamın qapısına hücum çəkdi. Bu zaman evin qapısı açıldı. Rüsxarə 
içəri girdi.  
– Neynirsən, Müstəcəb? – deyə o, həyacanla dilləndi. Müstəcəb 
dönüb baxdı. Rüsxarənin əli zənbilli çöldən içəri girən görcək qolları 
yanına düşdü, gözlərinə inanmadı. Taqətsiz "oradakılar kimdir?" – deyə 
soruşdu.  
– Atamgildir, bizə qonaq gəliblər, – deyə Rüsxarə dolu zənbili yerə 
qoydu. Müstəcəb bir addım irəli atıb Rüsxarəni bağrına basdı, qəlbində 
baş qaldırmış şübhəyə acı-acı güldü.  
 
 
QƏMƏR XALANIN QONŞUSU  
 
 Novruz içəri girən kimi üz-gözündən yorğunluq, əzginlik yağan 
Qəmər xala soruşdu:  
– Oğul, neynəyək? Bu gözlənilməz sual Novruzu çaşdırdı. O bircə 
gecə yatdığı bu təzə evdən bir həftə bundan qabaq çıxmışdı. İkinci 
mexanik vəzifəsində işlədiyi yük gəmisi yeddi günlük səfəri başa vurub, 
körpüyə bu axşam yan almışdı. Novruzun heç nədən xəbəri yox idi.  
– Ana, necə dedin? Qəmər xala bardaş qurub divanda oturmuşdu. 
Əllərini dizlərinin kündəsinə qoymuşdu. Təəssüf ifadə edən xırdaca 
gözlərini qarşısındakı stolun üstünə – boş qalmış güldana zilləmişdi. 
Güldanın ətrafına soluxmuş qızıl gül ləçəkdəri səpələnmişdi.  
– Köhnə evdən nahaq köçdük.  
 63 
– Bu nə sözdür ay ana! O zirzəmidən canımız yenicə qurtarıb. Çox 
şükür deməkdənsə narazılıq eləyirsən. Köhnə ev padval idi. 
Divarlarından su süzülürdü. Qaranlıq, rütubət… İçəri gün işığı 
düşmürdü. Səkidən də hələ bir az aşağıda olan aynamızın qabağı zir-
zibillə dolurdu. Təmizləmək də olmurdu. Dikdabanların tık-tuku səni 
yatmağa qoymurdu. Gah belin ağrıyırdı, gah qılçaların sızıldayırdı, gah 
da ürəyin sıxılırdı. İndi ki, belə şeylərdən şikayətin yoxdur. Padvalın 
nəyində gözün qalıb?! Özün demirdinmi bu yaxşı mənzildir, hündürdür, 
suyu, hamamı içindədir, aynadan şəhər əl içi kimi görünür, hər yerə 
yuxarıdan aşağı baxırsan, nə qaşın inciyir, nə də gözlərin bərəlir. Novruz 
uzun sürən sükutdan sonra Qəmər xalanın peşmançılıq dolu həzin səsini 
eşitdi:  
– Deyirdim…  
– Axı nolub ki? Qəmər xala deyindi:  
– Nolacaq!  
– Evin bir yeri xoşuna gəlmirsə, de düzəltdirim. Qəmər xala 
əllərini dizlərindən götürdü, qılçalarını divandan aşağı salladı.  
– Xoşuma gəlməyən şey mənə dəyən, məni incidən öz duzsuz 
bəxtimin daşıdır.  
– Ana, köç deyirsən köçək, bir söz demirəm, amma mən də 
bilim… Qəmər xala hirsini boğa bilmədi:  
– Bil də, bil! Gətirib məni atmısan bu qarışqa yuvasının içinə, özün 
də başını götürüb getmisən dənizə, bilmirsən burda, bu…  
– Qəmər xala səsini alçatdı – Az qala qarğamışdım… nələr olur. 
Orda heç olmasa divarımız qalın idi, qonşunun səs-səmirini eşitmirdik. 
Burda iki ailənin qapısı bir koridora açılır; qapıların da tən yarısı ayna. 
Səs- səsə, gülüş-gülüşə, hönkürtü-hönkürtüyə, bağırtı-bağırtıya qarışır, 
baş-beyindən olursan. Bir də görürsən dalaşdılar, yumruq bazarı açdılar: 
ər döydü arvad ağladı, arvad döydü ər ağladı. Vaxt, vədə yoxdur. Bəzən 
səhər, bəzən günorta, bəzən gecə yarı, bəzən də dəli keçilər haçan yığılsa 
onda vurhavur başlanır: gah kişi bağırır, gah da arvad. Belə də yaşayış 
olarmı?! Dolana bilmirlərsə ayrılsınlar. İki canı bir əzabda çürütməyin 
nə faydası! Belə gün keçirməkdənsə, subay qalmaq min pay yaxşıdır. 
Adamın birinin ağlı çatmayanda, o biri kamallı olar. Amma bunların 
ikisi də ipləmədir, ikisi də bir quyunun suyudur. Onlar o yanda bir-birini 
didib tökürlər cəhənnəmə ki, özləri bilərlər – bu yanda mənim ürəyim 
qopur, qorxumdan bilmirəm hayana qaçım. Anlaya bilmirəm ki, bunlar – 
beyinsiz qarğalar hansı yola qulluq eləyirlər. Dalaşdıqları zaman 
 64 
Koroğlu ilə Dəli Həsən kimi tutaşıb bir-birinə hərbə-zorba gəldikləri 
yerdə birdən tar, piano çalıb mahnı oxuyurlar, səslərini zilə qaldırıb 
zəngülə vururlar. Bunlar bu dünyanın adamına heç oxşamırlar. Kül belə 
kişinin başına! Arvadına elə yalvarır ki, az qalıram gedib qapısını açıb 
üzünə lomba-lomba tüpürəm. Arvad vayına oturduğum da onun tayıdır. 
Ərinə gah səndən ötrü can verərəm deyir, gah da qışqırır ki, çıx! Kişinin 
üzünü görməmişəm, amma səsindən heyvərə adama oxşayır. Arvad, 
cavan gəlindir. Bura köçəndə gətirdiyimiz gülü almağa gəlmişdi. 
Deyirdi qaytaracam, qaytarmadı da. Atalar düz deyib ki: "Qonşun pisdir, 
köç qurtar". Bu gecə evində qal, gör, qulaqların nələr eşidir. Bu yeddi 
gün, yeddi gecədə qorxu canımı üzüb apa… Qəmər xala birdən susdu. 
Qonşunun ötgəm səsi, kinli bağırtısı eşidildi. Qəmər xala dik qalxdı:  
– Başladılar! Bu saat bir qırğın-qiyamət olacaq ki, daha nə deyim!.. 
Novruz, get milisener çağır. Onların davası başlananda qurtarmaq 
bilmir. Arvad yalvarmasa kişi onu… bir dəfə öldürəcək, öldürəcək! 
Sırağagün də… Qonşu arvadın qorxu andıran qışqırtısı Qəmər xalanın 
səsini xırp kəsdi. O uçunmağa başladı.  
– Novruz… get milis… Kişi güldü. Arvadın cingiltili qəh-qəhəsi 
uzandı. Qəmər xalanın qorxudan bərəlmiş xırdaca gözləri nifrət və 
kindən qıyılıb kiçildi:  
– Bu meyidini gördüklərim məndə can qoymayıblar. Günüm, 
saatım bax, belədir. Bu nədir ki! Bir azdan sonra qulaqların çox şey 
eşidəcək.  
– Zarafatlaşırlar. Qəmər xala Novruzun üzünə elə pis-pis baxdı 
ki…  
– Nə - ə- ə? Ərlə arvadın belə zarafatı!? Qəmər xala divanda 
oturmaq istəyirdi ki, kişinin bağırtısı divarları titrətdi. Qəmər xalanın 
gözləri yenə böyüdü:  
– Kişi qızdı. Bu saat nər-nər nərildəyəcək. Üzunu gor görmüşün 
elə pis səsi var ki, adamın qanını qaçırır. Novruz, niyə dimdik 
dayanmısan, sənə demirəm get milisenerə xəbər elə!? Onun öküz 
böyürtüsünü eşitmirsənmi?! Belə hikkəli kişinin əli farağat durmaz. 
Kişinin hiddətli səsi get-gedə artırdı. O dabanlarını döşəməyə o tərəfdə 
elə vururdu ki, Qəmər xalanın stol örtüyünün saçaqlı ətəkləri bu tərəfdə 
titrəyir, tavandan asılan elektrik lampası səksənib kirpik çalırdı. Birdən 
arvadın acı fəryadı, dəhşətli qışqırtısı eşidildi:  
– Boğur! Öldürür! – deyə Qəmər xala ağappaq ağarıb qıvrıldı. – 
Arvadın nəfəsi kəsilir! Novruz, qoyma! Qoyma! Gəl, tez gəl! Novruz da, 
 65 
Qəmər xala da evdən tez koridora çıxdılar. Qəmər xala, qonşunun 
qapısını Novruzdan tez itələdi. Arvadını yataqda boğan kişinin 
yaxasından yapışdı. Arvadı onun əlindən alıb kişiyə bir şillə vurdu.  
– Ağılsız! Niyə öldürürsən! Yaşamaq istəmirsən, qanun var, qayda 
var. Onu öldürəndə elə bilirsən səni sağ qoyacaq… Arvad da, kişi də 
əllərini əllərinə vurub elə bərkdən, elə ürəkdən gülüşdülər ki, Qəmər 
xala sözünün dalını deyə bilmədi. O, bu qəribə adamların üzünə baxa-
baxa qaldı. Qəmər xalanın qonşusu – teatr institutunun tələbələri dövlət 
imtahanına hazırlaşırmışlar.  
 
 
SEVDİYİM QIZ  
 
 Onu birinci dəfə bağda gördüm. Altına qəzet sərib skamyada 
oturaraq əlindəki qalın kitabı acgözlüklə oxuyurdu. Kürəyini dala 
söykədiyindən göyçək girdə ağ sifətini, çatma qaşlarını vərəqəni 
çevirəndə baş sətirlərə uzun kirpikləri altından zillənən mavi gözlərini 
aydınca gördüm. Qalın şabalıdı saçları üzünün, qabarıq sinəsindən 
aşıraraq ağ koftasınınətəklərindən sürüşüb yaşıl yubkasının üstündə 
yatağan ilan kimi qıvrılan yoğun hörükləri mütənasib gərdəninin 
gözəlliyini daha da artırırdı. Ömrümdə heç bu cürə qənirsiz gözəl 
görməmişdim. Gözlərimi ondan çəkə bilmirdim. Bəlkə mənə elə gəlirdi. 
Yox, səhv etmirdim. Mən öz zövqümdən halı idim, məni hər gözəllik 
sehirləyə bilməzdi. Bağda oturanların hamısı ona baxırdı. Oğlanları 
demirəm, hələ qızların özləri də heyran-heyran onu süzürdülər. Göz 
qoyurdum, arvadı ilə gəzməyə gələn kişilərin də bəzisinin oğrun-oğrun 
ona tərəf boylandıqlarını görürdüm.  
– Çox baxma, gözlərin xarab olar – deyə dostum Kamil məni 
dümsükləyib getməyə tələsdirdi – Parıltısı gözlərini qamaşdırmamış dur! 
On dəqiqə qalıb. Özüm də bilmədən:  
– Getmirəm – dedim. Kamil əlini-əlinə vurub ucadan güldü.  
– Elə gözəl qızı çoxdan behləmiş olarlar, dur! Özünü havayı yerə 
oda yandırma. O, qolumdan yapışıb məni qaldırmağa çalışdı. Özünə 
məxsus istehzalı bir ibarə ilə əlini boğazına çəkdi.  
– Bu mən ölum dur! Birdən Məcnun olub çöllərə, Kərəm olub 
ellərə düşər, Fərhad olub dağları dələrsən. Kamil bu sözləri elə bərkdən 
dedi ki, qızın eşitməsindən ehtiyat etdim. Əlbəttə, onun mənim fikrimi 
 66 
başa düşməsi yaxşı idi. Ancaq bu tərzdə yox. Kamilin deyişi sataşmaq 
kimi çıxdı. Mən hər şeyi unudub:  
– Rədd ol, getmirəm! – dedim – Qanmırsan? Kamillə qonşu 
olmaqdan başqa da dost idik. İkimiz də bir zavodda işləyirdik. Bu vaxta 
kimi bir-birimizin üstünə qabarmamış, çox səmimi dolanmış, aramızda 
incimək, küsmək halları olmamışdı. İşə də, gəzməyə də, bir gedib bir 
qayıtdığımızdan, geyimimizin, boy-buxunumuzun bir olmasından 
çoxları bizi "Cüt dovşan" adlandırırdı. Həmişə olduğu kimi bu axşam 
tərəfi də bilet almış, kino başlananadək vaxtımızı keçirməyə bağa 
gəzməyə gəlmişdik. Kamil bu üzü məndə birinci dəfə gördüyündən 
təəccüblə düz gözlərimin içinə baxdı. Biletləri üstümə ataraq incik halda 
məni tərk etdi. Onun küsüb getməsi vecimə gəlmədi. Hələ özümün bir 
az da yüngülləşdiyimi, çəkinəçəkli qalmadığımı, qol qanadımın 
açıldığını hiss etdim. Gedib qızın yanında oturmaq, onunla söhbətə 
girişmək istədim. Ayağa qalxdım. Oğurluğa gedən uşaq kimi ona sarı 
irəlilədim. Hamının əyyaşa baxan kimi məni süzdüklərini görüb dala 
qayıtdım. Yerimdə oturdum. Dayanmağa səbrim çatmırdı. Mənə elə 
gəlirdi ki, bu saat birisi böyürdən çıxacaq, ədəblə icazə alıb tanış olacaq, 
qızı əlimdən çıxaracaqdır. Yenə də yerimdən durdum. Lakin ona 
yaxınlaşmağa məndə cürət harda idi. Titrəyirdim. Dişlərimi bir-birinə 
sıxıb çənəmi şaqqıldamaqdan güclə saxlayırdım. Ürəyim də elə 
döyünürdü ki, elə bil sinəmin altında dördnala atlı çapırdı. Mən təbdən-
təbə düşür, pencər kimi sıxılırdım. Amma qız mənim keçirdiyim halı 
duymurdu. Yəqin ki, arif qız olsaydı gözlərini kitabdan ayırıb mənə 
baxsaydı sarsıldığımı görərdi. Qaranlıq qarışıb işıqlar yananda o altına 
sərdiyi qəzeti səliqə ilə qatladı, kitabı qoltuğuna vurub arxayın-arxayın 
önümdən keçdi. Mən onun dalısınca düşdüm. Addımlarımı yeyinlətdim. 
Ona çatmağa məndə cürət harda idi. O, küçənin o birisi tərəfinə 
adlayanda aradan keçən tramvay onu mənim gözlərimdən yayındırdı. 
Küçələrdən əl-ayaq çəkilənə kimi o həndəvərlərdə fırlandım. O gecə onu 
bir də görə bilmədim. Evimizə üz tutmaq istəmirdim. Sanki 
saymamazlıq edib itirdiyim ürəyimi dördgözlə axtarır, onsuz evə 
dönməyi, bircə addım atmağı müşkül sanırdım. İşdən çıxandan sonra hər 
gün oraya ayaq açdım. Gah o oturduğu skamyaya baş vurdum, gah da 
onun qeybə çəkildiyi səmtdə dolaşdım. Beş-altı gün onu görə bilmədim. 
İstirahət günlərinin birində lap tezdən evimizdən çıxdım. Fikirləşdim ki, 
o necə olsa bazara, mağazaya, kinoya gedəcək. Görən kimi qabaqlayar, 
dərdimi bir təhər danışaram. Qızla tanış olmağı çətin bir iş bilmirdim. 
 67 
Kamil sevdiyi qızın arxasınca günlərlə sürünüb bir söz deyə bilmədiyini 
söyləyəndə ona gülürdüm: "Madam birini sevirsən tərəddüd etmək, 
kölgə kimi qızın arxasınca düşmək nə lazım. De, tutar qatıq, tutmaz 
ayran. Desə səni sevmirəm, de xoş gəldin, mənim də heç səni görən 
gözüm yoxdur". İndi o axşam nitqimin tutulduğunu yadıma salır, Kamili 
haqlı hesab eləyir, öz-özümü danlayırdım: "Məni asıb kəsən yox idi ki, 
niyə ürəyimi açmadım. Özgə zaman dilimin üstündə dil bitir, danışanda 
başqasına macal vermirəm, o gecə ona bir söz deməyə mənim hünərim 
çatmadı". "Səni sevmirəm desə halım necə olar?" – deyə düşünəndə isə 
canımın yeri darıxırdı. Qeyri-iradi yerimdə tərpənir, büzüşürdüm. 
Gözlərim də, ürəyim də, qəlbim də onu axtarırdı. Bəzən onun silueti 
gözlərimin qabağında cilvələnir, endikirdim. Lakin bunun xəyalım 
olduğunu dərk edəndə süstəlir, tərləyirdim. Hədəfindən qaçırdığı şikarı 
axtaran ovçu kimi günorta olanacan oralarda gəzindim. Döyükə-döyükə 
o tərəf bu tərəfə baxmaqdan boynumun əzələləri ağrıdı. Axırda həm 
bağda oturub dincimi almağa, həm də həsrət gözlərmi onun havalanıb 
yoxa çıxdığı tərəfə zilləməyə gəldim. Onu o günkü yerdə oturmuş 
görəndə məəttəl qaldım. O yanımdan necə keçib getmişdi ki, mən 
görməmişdim. Yavaş-yavaş ora addımladım. Ayaqlarım iradəmə tabe 
olmurdu. Onsuz da məndə şüurdan əsər-əlamət qalmamışdı. Sanki 
qılçalarım sürütmə çəkilirdi. Qız oğru pişik kimi asta-asta gəldiyimi 
görüb mənə soyuq bir nəzər saldı. Sonra dodaqları qaçdı. Ağ sədəf 
dişləri göründü, yanaqları çökəldi. Mən cürətlənib salam verdim və: – 
Kaş ürəyim yaxamdan asılmış olaydı – dedim. Oturdum. O həyacanıma 
əsla əhəmiyyət vermədi. Kürəyini dala söykəyərək sinəsini qabağa verib 
məğrur bir görkəmlə nəzərlərini yenə kitabın üstünə qaytardı. Mən yeri 
gəlmişkən çərənləməyə başladım. – Ürəklər görünmədiyinə görə qızlar 
oğlanların gündüzkü hərəkət və sözlərini gecələr mənalandırır, ələyib 
ələkdən keçirir, bir cavab verənə kimi onlarınkını onlara verirlər. Bəzən 
elə olur ki, onu varlığı qədər sevən oğlanın da iztirab və həyacanına 
etinasız yanaşır, yamanca insafsızlıq edirlər. Görəsən, qızlar niyə buz 
təbiətli olurlar? Özüm qəsdən təmtəraqlı cümlələr işlədirdim ki, qoy o, 
məni elə belə adamlara oxşatmasın. Məntiqi mənada səlis və rəvan 
danışıqlardan qızların xoşhallandıqlarını bir neçə dəfə müşahidə etmiş, 
mübahisə doğuran ikibaşlı sualların qızla oğlanın tanış olmasında xeyirli 
olduğunu müəyyənləşdirmişdim.  
– Dünyada o adam xoşbəxtdir ki, onun gözəl hüsnü, göyçək qəddi-
qaməti var. Vay mənim kimi yöndəmsizlərin halına, çirkinlərin axırı 
 68 
necə olacaq?! Mənim məqsədim onun özünü-özünə tərifləməklə yumşaq 
damarını tutmaq, güldürmək, yenidən suallar verib müqəddəməyə 
başlamaq idi.  
– Kin-küdurətli olmaq gözəl qızların özlərinə məlum olmasa da 
onlara yaraşmır. Son sözümün dalı ağzımdan üzülməmiş o tərpənən 
dodaqlarıma kinli göz yetirdi. Mənə elə gəldi ki, qalın dodaqlarımdan 
zəhləsi getdi. Sonra başdan-ayağa məni süzəndə, elə bildim, dar 
alnımdan, yastı burnumdan, enli sifətimi bir az da böyük göstərən yana 
daranmış yağlı qara telimdən xoşu gəlmədi. Amma deyəsən, son 
modada tikilmiş çil-çil pencək şalvarım da onun zövqünü oxşamadı. O, 
gözlərini üzərimdən ayırmamış mən yenə də fürsətdən istifadə etdim.  
– Elə o gecə yarıya kimi buralarda fırlandığımı demirəm, ondan 
sonra beş-altı gün də… Kaş dinib danışdığım yerdə dilim quruyaydı. O, 
özü gedənə kimi kənardaca durub ona tamaşa eləyəydim. Üçmərtəbəli 
binanın həyətinə girib gözdən itənə kimi nəzərlərimlə onu təqib etdim. 
Sanki ixtiyarsız halda sinəmdən oynayıb gedən ürəyimin arxasınca 
baxırdım. *** İşdən təzəcə gəlmişdim. Arxası üstə divana uzanıb 
qollarımı boynumun dalında çarpazlamış, gözlərimi tavana zilləmişdim. 
Boş-bekar olsaydım dərdim-çorum onun haqqında düşünmək, küçələrdə 
veyillənmək olardı. Yaxşı ki, işləyirdim. Özü də elə bir işdə ki bütün 
varlığımla onu sevirdim. Doğurdan da hər şeyi adama sevdiyi iş 
unutdura bilər. Gəmi təmiri zavodunda gəminin gövdəsini təşkil edən 
köhnə polad lövhələri təzəsilə əvəz edərək onları bir-birinə 
bərkitməkdən ötrü mənim hava çəkicim işə düşəndə məndə özgə həvəs 
oyanırdı. Onun Maksim pulemyotu kimi səslənməsi döyüş meydanını 
andırırdı. Közərmiş mıxları xəmir kimi yastılayıb istədiyim şəkilə 
salması məni bir daha özünə bağlayırdı. Anam gəlib başımın üstündə 
dayandı. Qırışmış barmaqları ilə başımın tüklərini qarışdırdı. – Ay oğul, 
yoxsa işdə kiminləsə dalaşırsan? Neçə gündür üzün bulud təki tutulub. 
Adam işdə olan qanqaralığı özü ilə evə gətirməz. Bir də sən hər şeylə 
təsirlənən bala deyildin, de görüm nolub Rəhim?! Mən uşaq kimi 
qılçalarımı qarnıma yığaraq üzümü divanın söykənəcəyinə çevirib 
mızıldandım:  
– Heç kimlə savaşmamışam. Zərrəbin, daşların arasında gizlənən 
cəvahirləri necə dəqiq göstərirsə, ana qəlbi övladın mənəvi aləmindəki 
dəyişikliyi tez duyub, ondan da aydın göstərir. Anam əlini başımdan 
çəkdi. – Qızdan cavab ala bilməmisən həəə? Daş qayaya rast gəlib – 
deyə məni çox utandırmamaqdan ötrü mətbəxə keçdi. Mən dik atıldım. 
 69 
"Bunu anama Kamilmi söyləyib? Axı ondan sonra Kamillə uzaqdan – 
uzağa görüşsək də barışmamış, ağızbir olmamışıq. Bəs qızdan cavab ala 
bilmədiyimi anama kim söyləmiş olar?" Sonra öyrəndim ki, anam 
oturuşumdan, duruşumdan anlamamış, ürəyinə bir şey damdığı üçün 
Kamilin üstünə düşüb başıma gələn əhvalatı ondan xəbər alıbmış. Kamil 
isə bir dost kimi məni hər gün izləyirmiş. Anam mənə qız bəyəndirə 
bilməmişdi. Özünə gəlin eləmək istədiyi qızların haqqında Kamilin 
vasitəsilə məndən söz çəkməyə çalışmışdı. Mən isə hərəsinə bir nöqsan 
tapmışdım. – Xalidə necə?  
– Başı balaca, alnı dar, burnu gödək, gözləri böyükdür. Dovşana 
oxşayır.  
– Elmiraya ki sözün yoxdur.  
– Pis qız deyil, amma onda suyuşirinlik yoxdur. Nədənsə mənə 
yapışmır.  
– Qonşumuz Musulməni ki bir vaxt özün tərifləyirdin.  
– O, çox təmizkar, evdar qızdır. Amma məni görəndə əzilib-
büzülməsi xoşuma gəlmir. Kamil dilxor olar, səsinin ahəngini dəyişib 
mənə nəsihət verərdi. Sonulayan sona qalar, axırda ya kora, ya da keçələ 
rast gələr. Noldu bu qızlar xana-bəyə yaradı, keçəl Avaza yaramadı. 
Dostum axırda şəhadət barmağını dik tutar, qətiyyətlə deyərdi: – Ananı 
nəzərə al! Qoca arvaddır, ağırlaşıb, sənə nə vaxtacan qulluq eləsin. Mən 
ki uşaq deyildim, bilirdim ki, hər ananın birinci arzusu övladını boya-
başa çatdırmaqdır. İkinci arzusu nənə olmaq, nəvəsini öpmək, oxşamaq, 
layla çalmaq, beşiyin yanında şirin-şirin mürgüləməkdir. Anaların 
ürəklərinə yatan gəlinləri olanda əllərini-əllərinin üstünə qoyub xanımlıq 
iddiasına düşmədiklərini, quş təki evin içində fırfıra kimi fırlandıqlarını 
çox yaxşı anlayırdım. Amma nə etmək, məni o yaratmış olsa da, ona heç 
oxşamamışdım, vasvası idim. Anamın mənalı baxışları altında 
əzilməməyin xatirinə otaqdan çıxdım. "Bu gün hökmən cavab 
almalıyam" deyə ora yollandım. *** Qaranlıq qarışır, tramvaylar 
qığılcım səpələyir, troleybuslar fısıldayıb yeindən tərpənir, "boşdur" 
işarəsi olaraq kiçik yaşıl lampası aynanın dalında yanan taksilər bağın 
qabağında – adamların gur yerində sürətini yavaşıdıb ötür, müxtəlif 
rəngdə, müxtəlif biçimdə yay paltarlarına girmiş qız-oğlanlar, uşağının 
əlindən tutaraq pillələri asta-asta qalxan qadınlar, kişilər bağa axışır, 
budaqların arasından süzən elektrik işıqları ilə oynaşan yarpaqların xal-
xal kölgələrinin altından keçib gedirdilər. Meydançada uşaqların bəzisi 
qara alapaça atlı arabasını sürür, bəzisi bədənini oyan, bu yana əyə-əyə 
 70 
təkərlərinə qırmızı yaşıl lentlər bağlanmış velisopedinin çarxını itələyir, 
bəzisi də qanadlarını yerə çırpan ördəyini arxasınca sürüyürdü. Mən 
bağın hər tərəfinə göz gəzdirdikdən sonra elə bir yerdə oturdum ki, 
üçmərtəbəli binadan çıxanların biri də nəzərimdən qaçmasın. Yaxşı ki, 
bu vaxtımda tanışlara rast gəlmirdim. Qarşıma çıxıb halımı xəbər alan 
olsa sözsüz köntöy cavablar verər, dilxor eləyib yola salardım. Elə bu 
zaman qızın ağ koftada, yaşıl yubkada küçə ilə baş aşağı getdiyini 
gördüm. Yeridikcə hörüklərinin ucları yanlarını döyürdü. Mən cəld 
küçəyə sıçradım. Özümü bərkitdim. O da, yavaş getmirdi. Harasa 
tələsirdi. Keçiddən adlayanda küçə hərəkəti qaydasını pozduğuna görə 
milisoner fit verib onu saxlamaq istədi. Lakin o əhəmiyyət vermədən 
yoluna davam etdi. Bir-birinin arxasınca aramsız şütüyən maşınlara 
istiqamət verməyə milisonerin başı qarışdığından o, xeyli uzaqlaşdı. 
Mən onun çiyninin bərabərindən bir az qabağa çıxıb özümü tanıdaraq – 
Axşamınız xeyir olsun – dedim. Məni görərkən səksəndi. Əlini ağzına 
tutdu. Zəhləsi getmiş kimi üz-gözünü turşutdu. Onu qabaqladım.  
– Xahiş edirəm bircə dəqiqə məni dinləyin. Bilirsinizmi nə qədər 
əzab çəkirəm. Gecələr yuxum ərşə çəkilir. Əlimi ürəyimin üstünə qoyub 
zarıdım. – Bax, ürəyim mənə rahatlıq vermir. Mən elə büzüşmüş, elə 
yazıq bir görkəm almışdım ki, kimliyindən asılı olmayaraq yalvarış kimi 
səslənən sözlərimə tələsmədən qulaq asar, rəhmə gələrdi. Ancaq o 
fırlanıb dala çevrildi və qaçmağa başladı. Mən onun arxasınca baxa-baxa 
qaldım. Mən belə insan görməmişdim. O, ağzından kirəmi istəyirdi? Nə 
üçün mənə bir cavab vermirdi? Mürəkkəb xarakterli bu qızın haqqında 
fikirlişə-fikirləşə üç mərtəbəli binanın yanına gəldim. Həyətdə yaşayan 
gözüm su içəsi bir adamı yanlayıb tanış olmağı, qızın barəsində ətraflı 
məlumat toplamağı qət etdim. Həyətə girənlərin və çıxanların şübhəli 
nəzərlərlə mənə baxdıqlarını görüb uzaqlaşdım. Çox keçmədi ki, qız 
yenə də küçəyə çıxdı. Ətrafa boylandı. O kimisə axtarırdı. Mənə elə 
gəldi ki, onu təqib etdiyimi, yolundan elədiymi nişanlısına, ya da 
qardaşına xəbər verib. Məni ona tanıtmaq istəyir. Odur ki, daha da uzağa 
çəkildim. Lakin mən səhv edirəmmiş. O hıçqıra-hıçqıra, gözlərinin 
yaşını silə-silə mənə yaxınlaşdı. Nəmli kirpiklərini qaldırıb məzlum-
məzlum üzümə baxdı. Üzr istəyirmiş kimi başını sinəsinə əydi. Zərfi 
ovcuma basaraq əllərilə üzünü örtüb hönkürdü. Ayaqlarını sürüyə-
sürüyə evlərinə döndü. Məni dəhşət bürüdü. Elə bir vəziyyət almışdım 
ki, adam güman eləmədiyi möcüzəyə rast gələndə yalnız bu hala düşə 
 71 
bilər. Zərfi açdım, kaş heç açmayaydım… Sevdiyim qız həm kar, həm 
də lal imiş.  
 
 
BORC  
 
 İnstitutun qabağındakı meydançada müxtəlif markalı bir neçə taksi 
maşını dayanmışdı. Müştərilərin bol vaxtı olmadığından şoferlərin çağrış 
işarəsi axtaran gözləri o yandan-bu yana, bu yandan - o yana çevrilir, 
axşamın küləyi yayılan işıq selində axan insan izdihamında dolanırdım. 
Hətta bəzisi düşüb yerdə gəzinir, əski parçası ilə maşının aynalarını silir, 
lazım olmasa da özünə bir məşğuliyyət tapırdı. Lakin son növbədə 
dayanan "Volqa"nın şoferi Ağasəf, başını aynadan çölə çıxarıb fikirli 
halda papiros çəkir, gözlərini küçənin o tayında cərgələnmiş 
həmişəcavan ağaclarının birinin dibindən ayırmırdı. Orada sol əlini, 
balağı yer süpürən şalvarının cibinə soxmuş, sağ əlində isə təsbeh 
oynadan gödək bir oğlan dayanmışdı. Onun ağ köynəyi, qalaylanmış 
başı cəhənnəm qarası çəkilmiş üzünü çox bədrəng, dodaqlarından irəli 
çıxan donqar burnunu olduqca eybəcər şəkildə göstərirdi. Buna 
baxmayaraq oğlanın görkəmində yüksək dağları yaratmış adam iddiası 
vardı. Təkəbbürü yerə, ibarəsi göylərə sığışmırdı. Sanki göydən yerə 
zənbillə düşüb, bu aləmdə onun tayı-bərabəri yoxdur. Özündən uca, 
özündən canlı qızla elə bir əda ilə danışırdı ki, guya o, nadir bir inci, 
insanı arzuya çatdıran vahid bir cavahirdir; əgər qız onu itirsə, bütün 
zənginliklərdən məhrum olar. Qıza gəldikdə, hiss olunurdu ki, o, arxivə 
veriləsi bu oğlana qulaq asmaq istəmir, qulaqlarını Həzrət Süleyman 
tütəyi piləyənin əlindən götürüb qaçmağa çalışır. Hirslənsə də 
hərəkətlərində qabalığa yol vermir. Görünür oğlandan yaxşılıqla 
ötüşməyi hər şeydən üstün tuturdu. Dünyada insanlıqdan heç bir duz 
dadmayan oğlan isə qızın sağdan, soldan keçib getmək cəhdlərinin 
qarşısını öz bədənilə alır, çərənçiliyini qurtarmırdı. Ağasəf onların hər 
ikisini nəsil-nəcabətlə yox, necə bir şahid kimi, az-çox halı olduğu 
məsələyə görə tanıyırdı. Axı, on gün bundan qabaq, axşamın elə bu vaxtı 
oğlan qızın qabağını həmin yerdə yenə də kəsmişdi. Qız onda da oğlanı 
eşitmək istəmirdi. Oğlan gücündən istifadə edərək onun qolundan tutub 
saxlayır, özünə lazım olan cavabı almayınca qızdan əl çəkənə oxşamırdı. 
Qız birdən qaça-qaça gəlib Ağasəfin maşınına oturdu.  
 72 
– Əmi, tez sür! Oğlan çatanacan Ağasəf düymələri basıb qapıları 
qıfılladı. O, özünü maşina yetirib qapını dartdısa da açılmadı. Maşın 
yerindən tərpənəndə aynadan qıza barmaq qıcadı.  
– Əlbət tutaram səni! Xeyli yol gedəndən sonra Ağasəf qızdan 
soruşdu:  
– A qızım, o nə deyir?  
– ………  
– Deyir razılıq ver, elçi göndərim? Ağasəf lampanı yandırıb 
maşınının içini işıqlandırmışdı. Qızın üzünü güzgüyə görürdü. Görürdü 
ki, o, atası yerində kişi ilə bu mövzuda söhbət etməyə çətinlik çəkir, 
utandığından başını gah bu, gah da o biri çiyninə əyir. "Bəli" sözünü də 
elə dedi ki, həyadan gözləri yaşardı.  
– Zəmanə uşağı deyilsən?! Desənə al payını, çağır Əhmədalı 
dayını!  
– Çoxdan demişəm. Ağasəfin səsi dəyişildi.  
– Hə - ə - ə …Qəribə qanmaza rast gəlmisən. Demək, deyir səni 
alacağam sən gəlməsən də? – Əmi, saxla!  
– Qızım, ehtiyatlı ol. Ondan xəta iyi gəlir. Qız minnətdarlıqla 
gülümsəyib daş pillələri qalxdı. O, sanki bu münasibətlə deyirdi: 
"Arxayın ol, əmi!" Qız, 68 nömrəli qapıdan içəri girəndən sonra Ağasəf 
maşını dala döndərdi. İndi oğlan qızın yolunu yenə kəsmşdi. 
Sorğularının cavabsız qaldığına hirslənmişdi. Yumurtası tərs gəlmiş 
toyuq kimi vurnuxur, əllərilə az qalırdı qızın dilindən bir söz qoparıb 
alsın. Qız da ki, dillənmir, çarəni ondan ehmalca uzaqlaşmaqda görürdü. 
Narahatlıqla boylanır, getmək üçün ayağını yerdən götürəndə oğlanın 
yumruqlanan əlləri, ağı çoxalıb, qarası kiçilən gözləri onun qətiyyətini 
itirir, onu dayandırırdı. Nəhayət o, oğlanın üzünə cəsarətlə dik baxıb 
nəsə dedi. Yəqin ki, oğlana heç xoş gəlməyən əvvəl söylədiyi cavabı 
təkrar etdi. Oğlan dala çəkilib ona solaxay bir sillə tutuzdurdu. Sillə 
tapança kimi açıldı. Qız, müvazinətini itirib ağaca dəydi. Özünü 
doğruldub əllərilə üzünü örtdü. Oğlan qaçıb Ağasəfin maşınına oturanda 
hərəkətdə olan izdiham dayandı. Adamların çoxu qızın başına komlaşdı. 
İşin mahiyyəti ağızdan-ağıza keçib bəlli olandan sonra hamı maşını 
araya almaq üçün dayanacağa tərpəndi. Lakin Ağasəf oğlanı aradan tez 
çıxartdı. Arxadan müxtəlif nidalar eşidildi.  
– Dayan!  
– Saxla!  
– Nömrəni yazmışıq, hara qaçsan tutulacaqsan!  
 73 
– Şofer, onun haqq-hesabı sənlə çəkiləcək! Maşın oğlanı təhlükə 
yerindən uzaqlaşdırandan sonra o, əhənglə ağardılmış kələ-kötür qara 
daşa oxşar başını irəli uzadıb ağzını Ağasəfin qulağına dirədi:  
– Dönüm başuva sənin! Ağasəf papağın dalını qaldırdı.  
– Səni ilan ağzından qurbağanı alan kimi aldım. Sən öləsən , 
yoxsa, tükünü didəcəydilər.  
– Dönüm gözüvə! – Döyülənlə öldürülən ara yerində itər, adama 
yaxşılıq qalar. Kişini ələ vermək də kişilikdəndir bəyəm?! Oğlan az 
qaldı arxadan Ağasəfi qucaqlayıb öpsün.  
– Dönüm ey, dönüm yaradanuvun başına! Ağasəf, küçə hərəkəti 
qaydalarını tənzim edən svetoforların yolu bağlı olmasını göstərən 
qırmızı işıqlarını da vecinə almayıb keçidlərdən düz keçdi, döngələrədən 
tez buruldu, maşını buğanağa döndərib müştərisini ağ şəhərə çatdırdı.  
– Hara sürüm?  
– Günahımı yumaqçün kefin istəyən yerə sür! Ağasəf güldü.  
– Lap mən deyəndənsən. Kefcil, yaxşılığı başa düşən adamlarla 
varam də.  
– Uşaq olma, yeyicinikini Allah yetirəcək. Ağasəf uzun bir siqnal 
verib tormozu basdı. Maşını dala, qabağa yırğalanıb yerə mıxlandı. O 
dərhal yerə düşüb qapını açdı.  
– Düş! Maşın milis şöbəsinin qabağında dayanmışdı. Qapı ağzında 
duran iki nəfər milisioner bir şey duymuş kimi irəli yeridilər. – Ağasəf, 
gətirmisən? Ağasəf başının işarəsilə gətirmişəm dedi. Və bir əlini 
sinəsinə qoyub hörmətli müştərisi qarşısında təzim etdi. Digər əlilə ona 
milis şöbəsinin qapısını göstərdi. – Cənab, buyur! Oğlan qapıdan 
meydançaya vurulan top kimi Ağasəfə kəllə atdı. Ağasəf onun 
qabağından yana sərpdi. O, üzü üstə yerə sərildi. Çənəsinin kündəsi, 
burnu qabıqdan çıxdı. Qalxmağa macal tapmamış milisi onerlər onun 
üstünü aldılar. Oğlan qanadları əllərdə qalan xoruz kimi parpıladısa da 
milisonerlərə tabe olmaqdan qeyri çarəsi qalmadı.  
– Bir dəqiqə – deyə ayaqlarını yerə dirəyib onlardan nə üçünsə 
möhlət istədi. Milisionerlər ona imkan verdilər. O çevrilib Ağasəfə 
baxdı. Ağasəf onun qəzəb qığılcımları oynayan gözlərinə baxıb dedi:  
– Mənim kim və nəçi olmağımı soruşmaq istəyirsən? Bacoğlu, 
mən qızın heç nəyi deyiləm. Ancaq adamam. Bu da mənim insanlıq 
borcumdur. Ağasəf geri dönüb maşını işə salanda milisionerlər 
səslənişdilər.  
– Hara?  
 74 
– Gedim qızı gətirim sonra. Maşın yarım çevrə yazıb gözdən itdi. 
