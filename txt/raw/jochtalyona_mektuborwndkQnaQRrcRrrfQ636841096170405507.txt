 
 
ŞƏFA VƏLİ 
 
 
 
 
 
 
 
 
POÇTALYONA MƏKTUB 
(şeirlər) 
 
 
 
 
 
 
 
 
 
 
«Vektor» Beynəlxalq Nəşrlər Evi 
Bakı/Azərbaycan - 2017 
Şəfa VƏLİ 
                                                   2 
Ön sözün müəllifi: 
Prof. Dr. Elçin İSGƏNDƏRZADƏ 
 
 
Redaktor: 
Əkbər QOŞALI 
 
 
Texniki redaktor: 
Şükufə ƏHMƏDLİ 
 
 
 
Şəfa Elxan qızı VƏLİ.  
“Poçtalyona məktub” (şeirlər),  
“VEKTOR” Beynəlxalq Nəşrlər Evi,  
Bakı, 192 səh. 
 
 
 
 
«ВЕКТОР» БЕЙНЯЛХАЛГ ЕЛMLƏR AKADEMİYASI, 2017 
 
Poçtalyona məktub 
 
                                                   3 
SEVGİ RƏNGLİ TALE POEZİYASI 
 
İstəkli oxucular!!! 
Son üç ildə bədii yaradıcılığını çox diqqətlə 
izlədiyim və böyük dəyər verdiyim gənc şairə Şəfa 
Vəlinin “Poçtalyona məktub” kitabının əl-
yazmasını oxuduqdan sonra onun özünəməxsus 
poeziyasını bir ifadə ilə ümumiləşdirmək istədim. 
İlk ağlıma gələn başlığa çıxardığım fikir oldu: 
“Sevgi rəngli tale poeziyası”: 
 
Nəzirim  var vüsalına yetəndə, 
Kor olam, gözümü qurban demişəm. 
Dünya qurbanlığa quzu kəsəndə, 
Mən sənə özümü qurban demişəm.  
 
Oxuyacağınız bu kitabda Şəfanın başdan-
başa sevgi rəngli taleyinin şeirləri toplanmışdır. 
Başqa sözlə desək Şəfanın bütün yaradıcılığına 
sevgi rəngli taleyinin həzin bir qəmlə süslənmiş 
melodik ritmləri hopmuşdur:  
 
Yenəcəm sevgimlə fatehliyini, 
Qarşımda öləcək cəlladlığın da. 
“İskəndər yenilməz, yenər” sehrini, 
Alacam əlindən Şəfalığımla... 
Şəfa VƏLİ 
                                                   4 
Çağdaş ədəbi gəncliyimizin ən istedadlı 
nümayəndələrindən biri olan Şəfanın həm 
özünəməxsus və fövqəladə sevgi modeli, həm də 
onun poetikləşdirilməsi manerası Sizi hər şeirdə 
heyrətə bürüyəcəkdir: 
 
Dərdi yanına sal gətir, 
Yeni  görüşə gələndə... 
Özünə  eynək al gətir... 
Böyütsün məni gözündə... 
 
və ya;  
 
Söylədiyin şeirlər, 
Qolum-qanadım olsun. 
Ovcunu aç göylərə, 
Tək duan adım olsun... 
 
Atalarımızın “Görünən dağa nə bələdçi?!” 
məhşur deyiminə arxalanaraq təqdimat yazımı çox  
uzatmaq istəmirəm. Çox sevinirəm ki, bu gün 
ədəbi gəncliyimizin Şəfa Vəli kimi poetik zirvələri 
boy verməkdədirlər. İstəkli şairəmizə əbədi zirvə 
taleyi arzulamaqla, bu kitabı sevə-sevə 
oxuyacağınıza inanıram.  
 
Prof. Dr. Elçin İSGƏNDƏRZADƏ 
 
Poçtalyona məktub 
 
                                                   5 
 
 
 
                     *** 
 
Nəzirim var gəlişinə, sevdiyim, 
Qədəmlərin dəyən yerə baş qoyum. 
Çən-çiskinə dönüm yolla sürünüm, 
Rastına çıxanda bir pəri olum. 
 
Nəzirim var sevənlərin pirinə, 
Sevən, sevilən də özüm olaydım. 
Sözüm keçmir ürəyimə, səbrimə, 
Dilərdim, anadan dözüm olaydım. 
 
Nəzirim  var vüsalına yetəndə, 
Kor olam, gözümü qurban demişəm. 
Dünya qurbanlığa quzu kəsəndə, 
Mən sənə özümü qurban demişəm.  
 
 
Şəfa VƏLİ 
                                                   6 
 
Xəzan gülü 
 
Payızda gəldin ömrümə, 
Payızda getmə, nə olur. 
Sənsizliyi taleyimə, 
Xəzəltək tökmə nə olur. 
 
Ağlasam, özüm oluram, 
Güldür, olum istədiyin. 
Ayrılsan, dözüm oluram, 
Getmə, yoluna küsdüyüm. 
 
Bu payızın gülüyəm mən, 
Rəngim sarı, qönçəm  yarı. 
Yarpaqların diliyəm mən, 
Nəğməm sarı, ömrüm yarı.  
 
Sarı güllər ayrılığın, 
Rəmziymiş, söylədin mənə. 
Payız yazdığım nağılın, 
Özüymüş, söylədin  mənə.  
 
 
Poçtalyona məktub 
 
                                                   7 
Getdinsə, götür özünlə, 
Xatirən nəyimə gərək.  
Bu xəzanda bu gülü də, 
Sevməyə bir ürək gərək.  
 
 
Şəfa VƏLİ 
                                                   8 
Səni sevmək 
 
Dünyanın yarısıdı, 
Süleymanın qarısıdı. 
Bəxt gülünün sarısıdı, 
   Səni sevmək... 
 
Utanan bir üz tapmaqdı, 
Ömrə əbədi qonaqdı. 
Quş qanadında uçmaqdı, 
  Səni sevmək... 
 
Ziyanın yarısı kardı, 
Sevən sevilənə yardı. 
Xəyalda da bəxtiyardı, 
  Səni sevən.  
 
Qonaqlı-qaralı ömrüm, 
Sevdası qaralı ömrüm. 
Günahlı, qaralı ömrü... 
  Səni sevən... 
 
Poçtalyona məktub 
 
                                                   9 
 
 
*** 
 
Sənsizliyi yaşayıram, qram-qram... 
İtirsəm ölərəm dedim, 
Dəliyə dönərəm dedim.  
Sən demə, yalançı idim, 
İndi bildim.  
 
Dəli də ola bilmədim, 
Dəlilərə qarışmadım. 
Nə qismətimdən küsmədim, 
Nə taleylə barışmadım.  
 
Bu dünyaya daha mən də, 
Bir ulduz gözüylə baxıram.  
Günəşin kölgəsində, 
Gecələr aya baxıram.  
Sənsizliyi yaşayıram, qram-qram... 
 
 
 
Şəfa VƏLİ 
                                                   10 
                            
 
 
 
             
                       *** 
 
Ürəyimdən sən keçirsən, ağır-ağır, 
Addımların ayrılığın dərd yükündən daha ağır.  
Ayaq izlərin həsrətə aparan cığır... 
Arzularım nəmlənib gözlərimdə, 
Səadətim ələnib gözlərimdə, 
Qulağıma təsəlli cümlələri, 
Ürəyimə ümidsizlik yağır... 
 
Ürəyimdən sən keçirsən... 
Əlində sevginə büküb, 
Məndən gizlətdiyin qəm keçirsən, ağır-ağır.  
 
 
 
 
 
Poçtalyona məktub 
 
                                                   11 
 
 
 
Yuxu 
 
Hərdən yuxum sürgün olur, 
Üz tutur sənin qoynuna. 
Gah da qəfil yolu düşür, 
“Səninlə mənim toyuma”. 
 
Yeyir, içir, sağlıq deyir, 
Utanmayıb oynayır da.  
Hamını özütək bilir, 
“Sən”li, “mən”li bu dünyada.  
 
Eh...bezdirir çoxunu,  
Arzumu gizləməliyəm. 
İnsaf  et, qaytar yuxumu, 
Səhər işə getməliyəm.  
 
 
 
Şəfa VƏLİ 
                                                   12 
 
 
 
 
                       *** 
 
Qaladım köksümdə sevgidən ocaq, 
Bilmədim bir zaman sönən olacaq. 
Heç kəslə bölmədim, mən susdum, ancaq, 
Bu ayrılıq yükü qəddimi əydi.  
 
Sandım ki, olarsan məhəbbət gülüm, 
Baharda açılan ilk novruzgülüm.  
Nə olar, bir mənə söylə, sevgilim, 
Bu ayrılıq nəydi, bu hicran nəydi?  
 
Mən sənə vermişdim öz ürəyimi, 
Sanırdım tapmışam eşq mələyimi. 
Mən səndən gizlətdim məhəbbətimi, 
Axırda daş olub başıma dəydi.  
  
 
 
Poçtalyona məktub 
 
                                                   13 
 
 
 
                      *** 
 
Açdım ürəyimi sənə bu gecə, 
Mənə yox söylədin, nədir günahım? 
Ayıldım, yuxuymuş, sevindim necə, 
Şahzadəsi oldun yuxularımın.  
 
Ah, necə sevmişəm, necə mən səni, 
Sevgi ocağında qorayam, gülüm. 
Sevgi naxışının ilmələrində, 
Bir zərəm, ipəyəm, xarayam, gülüm.  
 
Unutdum bir anlıq özüm-özümü, 
Ayıldım, xəyala dalmışam sənsiz. 
Səni deyə-deyə yumdum gözümü, 
Səni deyə-deyə qalmışam sənsiz.  
 
  
 
Şəfa VƏLİ 
                                                   14 
 
 
 
 
Ayrılığım günah deyil 
 
Gendən baxdım bir gözəllik ulduzu, 
Gözlərimə yol çəkildi nurundan.  
İndi gözlərimdə dönüb olub su, 
Eşqin sabahında sökülməyir dan.  
 
Mənim xəyallarım şirin olmadı, 
Əksi suya düşmüş gülə bənzədi.  
Mənim ayrılığım günah olmadı, 
Yad sığal görməmiş telə bənzədi.  
 
Xana qurdum ürəyimin odundan, 
Yanlış vurdu naxışları o gözəl. 
Sevən qəlbə bir təsəlli ağıldan, 
Nə mən dönüm xatirəyə, nə sən gəl.  
 
 
 
Poçtalyona məktub 
 
                                                   15 
Mən Azərbaycandanam! 
 
Gözlərdəki gözəllikdən, 
Eşq dillənər, qəlb alışar, 
Dil susar, gözlər danışar.  
Qıyqacı  baxışlarla, 
Sevən gözlər elə süzər, 
Ox kirpiklər ürək üzər. 
 
Aşiqə pay işvəli yar, 
Hər bir əda min sehrli, 
Nazlar gözəl, türlü-türlü.  
Sevənlərin gözlərində, 
Dünya gözəl görünür ki, 
Aləm nura bürünür ki... 
 
Sevgi mənlik ocağıdır, 
Elə yanar, alovlanar, 
Aşiq neçə mətləb qanar. 
Gəl, gizli yanma oduma, 
Atəşim aləmdədir, bil, 
Mənə tay olmaz ki, hər gül... 
 
Şəfa VƏLİ 
                                                   16 
Fərq etməz ki, kiməm, nəyəm, 
Uzaqdanam, yaxındanam... 
Mən gözələm, gözəllərin gözəliyəm, 
Çünki, Azərbaycandanam, 
Mən Azərbaycandanam... 
 
 
 
 
Poçtalyona məktub 
 
                                                   17 
 
 
 
 
*** 
 
Bağışla, bilmədim elə gün gələr, 
Sevgi zirvəsinə çıxan yıxılar. 
Niyə bircə dəfə gerçəyə dönmür, 
O sənli yuxular, sənli yuxular.  
 
Bağışla, sevmişəm sevənlər kimi, 
Kitabsız, ünvansız, qayda-qanunsuz. 
Mən Əsli olmadım, Xan Kərəm kimi, 
Alışdım oduna atəşsiz, odsuz.  
 
Bağışla, nə edim, əlimdə deyil, 
Hər gecə röyama mehman olursan. 
Ağlım yaddan çıxar, unut, at deyir, 
Axı ürəyimdəsən, unudulmazsan. 
  
 
Şəfa VƏLİ 
                                                   18 
 
*** 
 
Səndən qalan xatirəndə, 
Bir sevginin yası vardır. 
Hey ağlayan gözlərimdə, 
Nakamlığın adı vardır.  
 
Səndən qalan yuxularda, 
Sənsizliyin kabusu var. 
Sənsiz gələn sabahlarda, 
Həsrətinin qoxusu var.  
 
Dünyan qalıb mənə sənsiz, 
Atmosferi hicran dolu.  
Şəhərləri sənsiz, səssiz, 
Hər yolu bir ölüm yolu.  
 
Addımlaram bu yolları, 
Səndən qalan arzularla. 
Yaşayaram çox illəri, 
Səndən qalan xəyallarla. 
 
 
Poçtalyona məktub 
 
                                                   19 
Səndən qalan bir xatirə, 
Bir həyatın qəm-kədəri. 
Səndən qalan tək xatirə, 
Yazıq qəlbin ümidləri.  
 
Yazıq oldu arzular da, 
Mənim səni sevməyimdə. 
Küsüb getdi vüsalın da, 
Səndən qalan xatirəndə.  
 
Heç demədim öləcək bu, 
Hicranın əliylə bir gün. 
Yanan qəlbin közü, odu, 
Sönər göz yaşıyla bir gün.  
 
Səndən qalan bir xatirə, 
Bir həyatın qəm-kədəri. 
Səndən qalan tək xatirə, 
Yazıq qəlbin ümidləri.  
 
 
Şəfa VƏLİ 
                                                   20 
*** 
 
Bəlkə bir gün qarşılaşaq... 
Yanağımdan iki gilə yaş axar, 
Biri sənin, biri mənim adımda.  
Gözlərim dirənib yerlərə baxar, 
Bir daha qalmasın sənin yadında. 
 
Ürəyim yenə də susar, danışmaz, 
Küskün kədərlərə məkanlıq eylər. 
Sənin yoxluğuna yenə alışmaz, 
Amma, sənsizlikdə sultanlıq eylər.  
 
Nə səndən əl açıb sevgi istəyər, 
Nə də üz döndərib get deyəmmərəm.  
Sadəcə könlümün başı göynəyər, 
Bircə kəlmə sənə söz deyəmmərəm.  
 
Bir gün qarşılaşsaq...Yenə ümidlər, 
Boy atar, cücərər, saralar, solar. 
Bir gün qarşılaşsaq... Eh, nələr, nələr, 
Dəli könül daha nələr arzular.  
 
Poçtalyona məktub 
 
                                                   21 
 
 
 
*** 
 
Səhərim adınla başladı gülüm, 
Axşama çox qalıb, bəlkə görüşdük.  
Ülvi istəkləri qılınc eyləyib, 
Dan sökülənədək yenə döyüşdük.  
 
Sən öz dünyanın sərkərdəsisən, 
Mən də göz yaşlarımın şahzadəsiyəm. 
Sən neçə ürəyin İskəndərisən, 
Mən sənin qəlbinin Nüşabəsiyəm.  
 
Yenəcəm sevgimlə fatehliyini, 
Qarşımda öləcək cəlladlığın da. 
“İskəndər yenilməz, yenər” sehrini, 
Alacam əlindən Şəfalığımla... 
 
 
 
Şəfa VƏLİ 
                                                   22 
 
 
Sevgimin coğrafiya dərsi 
 
İtmiş bir məhəbbət adalarıydı, 
Ömür xəritəmdə sənli cizgilər. 
Ya da, yad əlindən dad-amanıydı... 
Hardasa duyulmaz bir harayıydı, 
Toydan bir gün sonra sınan güzgülər.  
 
Nə yaman, nə yaman həsrətin varmış, 
İzlər addım-addım hara getsəm mən. 
Sənə gedən yollar nə yaman darmış... 
Uzaqda olmağın demə yaşatmış, 
Yoxsa mən küsərdim ömürdən, gündən.  
 
Sən uzaq...Çox uzaq coğrafi bir kəşf, 
Adasan, körfəzsən, dənizsən, nəsən?  
Bəlkə savannalar, tropik meşə? 
Bəlkə də zərif, incə bənövşə... 
Ya bəlkə, quruca bir səhrasan sən?! 
 
 
Poçtalyona məktub 
 
                                                   23 
 
*** 
 
Gəlmişəm qapına, gülüm, 
Sənsiz ömrüm yasdır mənim.  
Gəldim ki, yanında ölüm, 
Öz əlinlə basdır məni.  
 
Düşüb əlinə girəvə, 
İncit, ağlat, sızlat məni. 
Al əlinə sevə-sevə, 
Uçurumlara at məni.  
 
İntiqamını al məndən, 
Səni atdım, nakam qaldın.  
Hərdən yolun sal qəlbimdən, 
Gör ki, hələ məndə adın.  
 
Axsın göz yaşım qəlbimə, 
Yusun, aparsın sevgini. 
Tale yüklədi qəddimə, 
Sənin ayrılıq dərdini.  
 
Şəfa VƏLİ 
                                                   24 
Yaz gəldi, əridi buzlar, 
Çatladı daşı könlümün. 
Təzə sevgi gəzir qızlar, 
Mənsə baharını ömrün.  
 
2012 
 
 
 
Poçtalyona məktub 
 
                                                   25 
*** 
 
Yenə yorulmuşam sənsiz, 
Gözlərimdən qəm tökülür. 
Yarıcan olmuşam, tənsiz, 
Quruca bədən sürünür.  
 
Harda qaldı o nağılım? 
Kimə qismət üç almalar? 
Dolaşıq düşüb yumağım, 
Kələfə dönüb arzular.  
 
İndi qaç görüm, ay ürək, 
Bu taleyin biyarından.  
Bəlkə daha geri dönək, 
Nağılların diyarından?  
 
Nə sənin qədrin bilindi, 
Nə mənim yerim göründü.  
Xatirələr yenə dindi, 
Acılar da geri döndü.  
 
2012 
Şəfa VƏLİ 
                                                   26 
 
 
 
Sənsizliyin melodramı 
 
Çəkdim gözlərindən gözümə cığır, 
Baxışında o nə zəhm? Nə ağır... 
Vallah, billah, insafsızsan, mən fağır, 
Gəlib döşənimmi ayaqlarına?  
 
Ay gülüm, gülşənim, ay tacım-taxtım, 
Səndən özgə, söylə, mən kimə baxdım?  
Adına bir lövhə yazıb da asdım, 
Viranə könlümün divarlarına... 
 
Abadlığı əlindədi qəlbimin, 
Xoşbəxt günüm hökmündədi eşqinin.  
Gəl çatdır əcəlini həsrətin, 
Son qoy sənsizliyin melodramına... 
 
                                                                2012 
 
 
 
Poçtalyona məktub 
 
                                                   27 
 
 
 
 
*** 
 
Ölmək istəyirəm, sənsizliyimi, 
Özümlə məzara aparmaq üçün... 
Ölmək istəyirəm, sənli ürəyi, 
Dünyanın köksündən qoparmaq üçün... 
 
Bir əcəl saatı tapmışam bu gün, 
Könlüm asılıbdı əqrəblərindən... 
Bizim xoş günümüz ölüb büsbütün, 
Saniyəölçənin rəqəmlərində... 
 
Ölməyi bacarmaq ən böyük hünər, 
Əcələ göz dikmək əsl cəsarət. 
Sənsizlik yaşamaq sayılsa əgər, 
Qollarında ölmək olsun ədalət... 
 
 
Şəfa VƏLİ 
                                                   28 
 
*** 
 
Göydə ulduz əlçim-əlçim, 
Gözlərimə baxar,  gedər... 
Bu həsrətə dözəcək kim, 
Həsrət məni yaxar, gedər... 
 
Göydə ulduz qatar-qatar, 
Sərnişini xəyalındı, 
Bəxtim elə yatar, yatar, 
Röyası da hicranındı... 
 
Göydə ulduz birər-birər, 
Hərəsi bir güvən, ümid... 
Məni məndən alar gedər, 
Vüsaldan üzülən ümid... 
 
Göydə ulduz düzüm-düzüm, 
Unutdurar məni mənə... 
Daha yoxdur sənə sözüm, 
Qaytar ver özünü mənə... 
 
Poçtalyona məktub 
 
                                                   29 
*** 
 
      Mübariz İbrahimov şəhid olanda... 
 
Bu dünyada candan əziz nə var ki?! 
Bir ürəkdi, göz yaşıdı, Vətəndi. 
Bu dünyada səndən əziz nə var ki?! 
Bir ürəkdi, göz yaşıdı, Vətəndi. 
 
Bu ürəklə sevə bilmişəm səni, 
Bu vətənin ər igidi, qeyrəti... 
Axan göz yaşımın hər giləsini, 
Töküm məzarına, yoxdur qiyməti... 
 
Bu dünyada eşqdən uca nə var ki, 
Sevdiyimsən, tapındığım ərənim... 
Bu dünyada eşqdən qoca nə var ki, 
Sevgisini torpağına sərənim... 
 
Bu dünyada candan əziz olanım 
Bir ürəkdi, göz yaşıdı, Vətəndi. 
Bu dünyada səndən əziz olanım, 
Bir ürəkdi, göz yaşıdı, Vətəndi. 
Şəfa VƏLİ 
                                                   30 
 
 
 
*** 
 
Bir uzaq yola çıxmışam, 
Dönüşüm yoxdu, bilirəm... 
Səninçün yoxa çıxmışam, 
Enişim yoxdu, bilirəm... 
 
Necə əzabdı sevməyim, 
Gərək səni atmayaydım… 
Məhəbbətimin qanlısı, 
Təkcə səni tutmayaydım… 
 
Qatiliyik bir sevdanın 
İkimiz… Bilə bildinmi? 
Qəbrə qoyduğun ümidi 
İkimiz bilə bildinmi?  
 
  
 
 
 
Poçtalyona məktub 
 
                                                   31 
 
 
 
 
*** 
 
Güldüm...Gülüşüm də ağladı səni, 
Saxta təbəssümüm könül həyası... 
Əynimə  yaraşmır qadın görkəmi, 
Dodaqda səyriyən kədər boyası... 
 
Dəyir pəncərəmə quşların səsi, 
Çatmır qulağıma pıçıltıların... 
Bu qırıq ürəyin ölmüş həvəsi, 
Öldürüb bir qadın duyğularını... 
 
Lal-dinməz susacaq taleyim yenə, 
Boşanmış qadın tək boynu bükülüb. 
Yas çadırı qurub hisslərim sənə, 
Ehsan süfrəsinə ümid tökülüb... 
 
 
Şəfa VƏLİ 
                                                   32 
 
Səməni 
 
 Bir ovuc dən saxladım 
 Saçımın bəzəyinə... 
 Bir ovuc dən qoymadım 
 Səməni nimçəsinə... 
 
 Gələn yazı ömürdən, 
 Gündən yazmadım... Keçdi... 
 Bu Novruzda telimdən  
 Muraz asmadım... Keçdi... 
 
 Qızların fal tasına 
 Salmadim üzüyümü... 
 Boyalı dodaq gördüm, 
 Çiliklədim güzgümü...  
 
 Çərşənbə tonqalını 
 Gözlərimdə qaladım... 
 Getdim Bakı yolunu... 
 Həsrətimə doladım... 
 
 
Poçtalyona məktub 
 
                                                   33 
 Küsdüyüm şəhərimlə  
 Barışdım... Bayram idi... 
 Bir mesajliq təbriklə 
 “Danışdım”... Bayram idi...  
 
 Yeni arzular kimi   
 Göyərtmədim mən səni... 
 Bağışla ürəyimi, 
 Səməni, ay səməni... 
 
 
 
Şəfa VƏLİ 
                                                   34 
 
 
 
 
*** 
 
bir qədəh sevinc icmişəm  
sağlığına... sağlığına... 
utanmayıb oynamışam 
yoxluğuna... yoxluğuna...  
 
adını  deyib gəlmişəm 
düşmüşəm yolun ağına...  
adımı yaza bilmişəm 
çəkdiyin həsrət dağına...  
 
bağışla...ömrüm  günahdı... 
batırma eşqi günaha...  
dilimdəki  bu son “ah”dı... 
badədir sağlığına...  
 
 
 
Poçtalyona məktub 
 
                                                   35 
 
 
 
Telefon sevgisi 
 
Telefon sevgisi imiş bu sevgim 
Konturla qurtara bilirmiş demə... 
Qəlbimin sözü də bircə mesajlıq 
Simvollar azala bilirmiş demə... 
 
Təzə bir telefon almağım gəlir, 
Onunla yeni bir eşq başlayarmı ki? 
Ya da elə bunu atmağım gəlir, 
Qəlbim unutmağa alışarmı ki?  
 
Yenə qarşılaşdıq bu gün röyada, 
Biz geniş deyirdik, dünya dar imiş... 
Nömrəni silmişdim telefonumdan, 
Qəlbimdə silinməz izin var imiş. 
 
 
 
Şəfa VƏLİ 
                                                   36 
 
 
 
*** 
 
Bir qız biləyindən düşdü yollara... 
Arzular, ümidlər... Bilərzik kimi... 
Bir qadın incidi...Küsdü yollara... 
Getdi ürəyimdən... Getdiyin kimi...  
 
Qırmızı bir yaylıq asılı qaldı... 
Yayda  meşəmizdə...Moruq kolunda...  
Bir oğlan köynəyi yazılı qaldı... 
Sinif otağının divarlarında...  
 
Unutdu gözlərim baxışlarını... 
Qəlbinin buzunda... Ömrün qışında... 
Sənsiz yağan bahar yağışlarını 
Damla-damla süzdürürəm ovcumdan...  
 
 
 
 
Poçtalyona məktub 
 
                                                   37 
 
 
 
Dəliyəm 
 
Altdan-altdan qımışıram, 
Daha ürəkdən gülmürəm... 
Aşikara alışıram, 
Gizlincə sevə bilmirəm...  
 
Dəliyəm... Sənə oxşadım, 
Öyrətdin özünə məni... 
Bəxtim bəxtinə oxşasın,  
Sözüm də sözünə sənin...  
 
Aşiq yarın görsün deyə, 
Dağlar başını əyməz ki? 
Getdin... Arxanca səpməyə, 
Gözümün yaşı yetməz ki?  
 
 
 
Şəfa VƏLİ 
                                                   38 
 
 
 “Apardı sellər Saranı”... 
 
Bir gün qapın döyüləcək, 
Sənə bir söz deyiləcək 
Ruhun yaman üşüyəcək... 
 “Apardı sellər Saranı”... 
 
Hardan düşdü yada? Hardan?  
Axı  unutmuşdun  çoxdan... 
Günahkarı ölən sevdan 
Qınadı ellər Saranı... 
 
Qorumağa söz vermişdin... 
Elin dilindən demişdin... 
Təkcə özün bilməmişdin, 
Söylədi dillər Saranı... 
 
Yatdın,  Xançoban, yatdın... 
Ömrü  ucuzuna  satdın... 
İllərin o üzünə atdın...  
Atmadı  illər Saranı... 
 
Poçtalyona məktub 
 
                                                   39 
 
Demə ki, ürəyi daşdı, 
Dərd çağladı, aşdı-daşdı... 
Bəxtin kirinə bulaşdı 
Yumadı sellər Saranı... 
 
Bir gün qapın döyüləcək, 
Sənə bir söz deyiləcək 
Ruhun yaman üşüyəcək... 
 “Apardı sellər Saranı”... 
 
Şəfa VƏLİ 
                                                   40 
 
 
*** 
 
Dərdi yanına sal gətir, 
Yeni  görüşə gələndə... 
Özünə  eynək al gətir... 
Böyütsün məni gözündə... 
 
Bəxtimin kiçik qızıyam... 
Falçı deyib gəlişini... 
Qəlbində ağrı, sızıyam, 
Qoru  üzdə gülüşünü... 
 
Mənə “Qırmızıpapaq”  al, 
Öz içimdədi canavar... 
Nağıl dünyandaca qal... 
Ölsəm bundan sənə nə var?  
 
Unutmuşdum...Bu görüşdə 
Sevgini gətirmə, yaxşı?  
Nolsun söylənirik dərddən, 
Nə sən aşıq, nə mən baxşı... 
 
Poçtalyona məktub 
 
                                                   41 
 
İkimiz də uduzmuşuq... 
Sən sevgini...Mən də səni... 
Arsızmışıq...Huşsuzmuşuq... 
Görüşə səslədim səni?  
 
Ehh...Qırmızı şal gətir, 
Tamamlansın bəzəyim də... 
Özünə  eynək al gətir... 
Böyütsün məni gözündə... 
 
 
Şəfa VƏLİ 
                                                   42 
*** 
 
Söz vermişəm,  gözlərinə 
Yaraşacam  damla-damla...  
Qatıb ağu sözlərimə, 
Göndərəcəm “xoş məramla”...  
 
Həsrətinlə qamçılayıb, 
Vur, yıx, döy məni, döy məni... 
Hər xoş gününə saxlayıb, 
Orda  söy məni, söy məni... 
 
Qırmızı lalə istədim 
Çəmən göyərdi dərdimdə... 
Eşqdən piyalə istədim 
Butasız gəldi dərviş də... 
 
Bu çəmənin içindəcə  
Boya göy məni, göy məni... 
Sonra dağ dərdimə baxıb, 
Gülüm, öy məni, öy məni... 
 
Poçtalyona məktub 
 
                                                   43 
 
 
 
Yollar 
 
hələ də o yollar boynunu burur 
günahkar, günahkar baxır üzümə... 
hələ o yollardan boylanır qürur, 
yol çəkir  ümidim nəmli gözümə... 
 
küsməyib gözlərim yolundan hələ 
axtarır, oxşayır, boyunu sevir... 
Aşığın  yollarda əkdiyi gülə 
hələ də bir Yaxşı göz yaşı səpir... 
 
gedişini unutmadı yolların... 
hələ də bəzənir...  gələrsən deyə... 
baxışlarım unutmadı yolları... 
hələ əzizləyir...  gələrsən deyə... 
 
 
 
Şəfa VƏLİ 
                                                   44 
 
Tanrının mürəkkəbqabı 
 
Sifətim nərgiz rəngində, 
Duruşum bənövşə kimi... 
 (Elməddin Nicat) 
 
Hər  bəxtin qara kitabı, 
Yarımçıq istəkdə deyil... 
Tanrının mürəkkəb qabı 
Bənövşəyi rəngdə deyil... 
 
Duruşum... gülüşüm payız... 
Sarı günüm, qara baxtım... 
Köçdü gözlərimə nərgiz... 
Getdiyin yollara baxdım... 
 
Sən ey, payızın adamı... 
Arzuların pöhrə-pöhrə... 
Qoy unutdursun adımı... 
Qucağındakı o körpə... 
 
Poçtalyona məktub 
 
                                                   45 
 
 
 
*** 
 
Gəlişini gözləyirəm... 
Qəfil tufan çağlamasın... 
Zamanı çözələyirəm... 
Güman-yumaq dolaşmasın... 
 
Yolları gözümlə çəkib 
Keçən günə bağlayıram... 
Ürəyimə ümid əkib 
Qara günə saxlayıram... 
 
Tale yaxşı bağban deyil, 
Saçında dən toxumu var... 
Gedişin xətrimə dəyib,  
Gələn günün yoxdumu, yar? 
 
 
 
 
Şəfa VƏLİ 
                                                   46 
 
 
 
*** 
 
Ayrılığı tanımırdın, 
Ayrıldıq... Xoşun gəldimi?  
Bədbəxtliyin məni saydın, 
Xoşbəxtlik naxışın gəldimi? 
 
Öz təkliyinin filmində, 
Baş rolda məni çəkəsən... 
Hönkürəsən dəlilərtək, 
Bir azca mənə çəkəsən... 
 
Ürəyin dərddən hayqıra, 
Məni günahkar sayasan... 
Öləm gedəm, ayrılıqdan 
Bir şeir də sən yazasan...  
 
 
 
 
Poçtalyona məktub 
 
                                                   47 
 
 
 
*** 
 
Seçib ömürdən payızı 
Qapını döyməyə gəldim... 
Uzaq illərdəki qızı 
Ömrünə sərməyə gəldim... 
 
Yaddaşında seçildikcə 
Qara qızın xatirəsi 
Əkildi də, biçildi də 
Taleyin ağ gün zəmisi... 
 
Dözmədik sarı nazına... 
Payızı küsdürdük...getdi... 
Bir gün deyərsən qızına- 
"Bir qız məni yaman sevdi"... 
 
 
 
Şəfa VƏLİ 
                                                   48 
 
 
 
*** 
 
Gözlərimdə bir giley var... 
Gözümə niyə dəymirsən? 
Bəxtdə də quzey-güney var... 
Gün üzünə dəyəmmirsən... 
 
Dön bax o gedən uşağa 
Arzuma oxşayır vallah... 
O da qorxur boy atmağa... 
Bilir ki böyümək günah... 
 
Əllərim qaya oyuğu 
Kirpikdən süzülən gürşad... 
Bizim dövrün ayrılığı 
Bircə günə olur boyat... 
 
 
 
 
Poçtalyona məktub 
 
                                                   49 
 
 
 
Nənəm üçün 
 
Sınıb fələyin qələmi... 
Nənəmin qarğışı tutub... 
Xançobanlm gələmmədi 
Deyir yolda yağış tutub... 
 
Elə islanıb yaddaşı 
Qarışıb xatirə rənglər... 
Axtarır bir ocaq başı... 
Xatirəmi daşa sərə... 
 
Düşmədi, nənəm, düşmədi 
Yaz yağışı qış bəxtimə... 
Adım dilindən düşmədi... 
Elə bir alqış bəxtimə... 
 
 
 
Şəfa VƏLİ 
                                                   50 
 
 
*** 
 
Buz ürəyin qayalıqlar 
Sakini kəklik- ayrılıq... 
Yaraşığın ucalıqlar,  
Nəğmən bir dəli hayqırıq... 
 
Mənə doğru hər gəlişin 
Üzüaşağı enməkdi... 
Sevgi səsləyən gülüşün, 
Ayrılığı hürkütməkdi... 
 
Kəklik-ayrılığın əziz, 
Məndən umub-küsdü demə... 
Qayada hər cığır, hər iz, 
Məndən qalıb... Bəsdi mənə... 
 
 
 
 
 
 
Poçtalyona məktub 
 
                                                   51 
 
 
Gəncə-Bakı yolu 
 
İçimdə qərib təlaş, 
Yuvasız bir kövrəklik... 
Çökür səssizcə, yavaş, 
Gözlərimə qəmginlik... 
 
Yenə Bakı səfəri... 
Sənsizliyin zirvəsi... 
Yoxluğunun zəfəri, 
Darıxmağın həvəsi... 
 
Avtobus  aynasından 
Görünən sarı çöllər 
Dönər İrəm bağına, 
Cücərər xatirələr... 
 
Bakı sənin şəhərin, 
Baxışların kimi yad... 
Mənim hər səfərimi 
Ağ-qara bir filmə qat... 
Şəfa VƏLİ 
                                                   52 
Səndən gizlin gəlirəm, 
Sən dolu şəhərinə... 
Xatirələrdi yüküm, 
Tökülür gözlərimdən... 
 
İçimdə qərib təlaş, 
Yuvasız bir kövrəklik... 
Çökür səssizcə, yavaş, 
Gözlərimə qəmginlik... 
 
 
 
Poçtalyona məktub 
 
                                                   53 
 
 
 
Bir qız olub 
 
Bir qız olub gözlərində nə vaxtsa, 
Qalıb təbəssümü bəbəklərində... 
Onun sevdasını ilk bahar saxlar, 
Bənvşə həyalı xatirələrdə... 
 
Gəlin otağının tozlu küncündə, 
Gizlənib yadigar nişan üzüyü... 
O qız çoxdan üz döndərib bəxtindən, 
Küskün baxışlardı bəri-bəzəyi... 
 
Bir qız ölüb gözlərində nə vaxtsa, 
Ürəyin məzarı, sevgin baş-daşı... 
Saxlayır yasını gözündən axan 
Ayrılıq qoxulu acı göz yaşı... 
 
 
 
Şəfa VƏLİ 
                                                   54 
 
 
 
Təcnisvari 
 
İki para ürək bir bütün olsa, 
 eşqi ucaltmağa bir sütun olsa... 
 həsrətim ucalıb Bisütun olsa, 
 görən Fərhad olub yar aşardımı?  
 
 Ürək döndü bəxt qışında azqına, 
 Məndən nə yayda küs, nə də yaz qına. 
 fələk, sənin qara gəlmiş yazqına, 
 mənimtək bir cavan yaraşardımı?  
 
 aşıq, bəxtim qara gəlib, qara çal, 
 bəlkə dərdim yetirəsən yara, çal!  
 çoxdan olub tellərimdə qara çal, 
 ömrün yarısında yaraşardımı? 
 
 
 
 
Poçtalyona məktub 
 
                                                   55 
 
 
*** 
 
Gözlərimin sevinci  
Boyun-buxunun qədər... 
Gözündəki sevinci  
Yozdu yuxun nə qədər?  
 
O yuxuyamı gəlmişdim 
Öldürüb həsrət divini?  
Sən yuxuyamı vermişdin  
Yalanlarla sevdiyini?  
 
Oyatma...Qırılar qəlbi, 
Çilikləmə ümidini... 
O qızın ayrılıq dərdi  
Ovar, tökər gözlərini... 
 
 
 
 
 
Şəfa VƏLİ 
                                                   56 
 
 
 
 
Həsrətin naxışı 
 
Gözlərinin şöləsinə büründüm, 
Bəxtəvəri oldum qəmli nağılın... 
Eşq tozunun arxasınca süründüm, 
Şirin xəyalımda titrək vüsalın.  
 
Bir səni qiymadi bəxtimə dünya, 
Əllərim tutsa da bərk ətəyindən... 
Razıyam, əlimlə gözümü oyam, 
Çəkib ala bilsəm dərinliyindən... 
 
Gecələrdə tənhalığın iziylə, 
Gözlərimin qarasına köçmüsən. 
Həsrətin naxışı-gəlinliyimdə, 
Sənki, onu ayrılıqdan biçmisən. 
 
 
 
 
Poçtalyona məktub 
 
                                                   57 
 
 
 
Küçə 
 
Bu küçə bizimdi... İkimizindi... 
 Qova bilərsənmi yad adamları?  
 bura düşən izlər sevgimizindi 
 Küçəmiz tanımır yad addımları... 
 
 Sənə etibarım işıq dirəyi, 
 Asılıb yellənən ümid lampası... 
 Gedişin küçəni toza bələyir, 
 İşıqda kölgən də burulğanlaşır... 
 
 Bu küçə... Ayırıb ayrımı saldı? 
 Yoxsa qovuşmağa ümidmi verdi? 
 O küçə... o küçə ordaca qaldı... 
 Sənin xəyalındı vüsal dediyin... 
 
 
 
 
Şəfa VƏLİ 
                                                   58 
 
Sancı 
 
Bizim  bəzəyimiz kədər, 
Sonuncu uğur  ayrılıq... 
Sancısı sevgimiz qədər... 
Səssizlik  doğur ayrılıq... 
 
Qayıt...  Keçək ö küçədən, 
Əl-ələ, çiyin-çiyinə... 
Qoy qovuşsun o hönkürən, 
Baxışlar  biri-birinə... 
 
Sənin bəxtinə küsənlər 
Ayrılıqdan əlac umar... 
Dərdim gözümdə süslənər, 
Laylalanar xumar-xumar... 
 
Gözlərimiz  hay-harayda, 
Ayrılıq dərdin əlacı... 
Demədimmi sevgim boyda, 
Bitməz, kəsilməz bu sancı..! 
 
Poçtalyona məktub 
 
                                                   59 
 
Unutmaq 
 
Səni çoxdan unutdum... 
 “Qəm”lədim, “kədər”lədim... 
 Vardan-yoxdan unutdum...  
 Adını əzbərlədim... 
 
Yazdım hərflərini  
 sözlərimin başına... 
 güllərin zərifini  
 oxşatdım göz-qaşına... 
 
 gəzdi gözüm gözlərini 
 oxşadı dilim adını... 
 həsrətin bükdü dizimi, 
 unutdum yaxın-yadımı... 
 
 səni yaman unutdum...  
 səni yaxşı sevdimmi?  
 səni belə unutdum... 
 sən neynədin, sevdiyim? 
Şəfa VƏLİ 
                                                   60 
 
 
Ummaq-küsmək 
 
yaman çoxdu  səndən küsən 
ummadım ki, küsə bilim.... 
alnında adımı görsən  
bir ağız səslə bilim....  
 
dönməm geriyə  bilirsən... 
irəliyə atdım addım...  
hələ dərdinə gülürsən, 
havalandın addım-addım...  
 
məni görənlər dedilər  
"yazıq dərddən dəli olub"  
səni görənlər deyirlər  
"saç ağarıb, bel bükülüb" 
 
 çoxu umub çoxu küsüb 
yaman uca dağ imişsən.... 
güldüyüm günlərdə ölüb 
kədərimdə sağ imişsən...  
 
Poçtalyona məktub 
 
                                                   61 
 
yaman çoxdu  səndən küsən 
ummadım ki, küsə bilim.... 
alnında adımı görsən  
bir ağız səslə bilim....  
 
 
 
 
Şəfa VƏLİ 
                                                   62 
 
 
 
Daş 
 
İlləri qovub gəlmişik, 
Əlimizdə dərd çomağı... 
Daşları  yuva bilmişik, 
Daşlar da ürək qınağı...  
 
Ürək də daşa dönərmi? 
Bozararmı  görən üzü? 
İnsan daşdan eşq əmərmi? 
Daş ağararmı dan üzü?  
 
Suallar... Daşlı suallar, 
Daşlayar, yaralar məni... 
Bu ahıl, yaşlı suallar, 
Didərlər, oyarlar məni...  
 
 
 
 
 
Poçtalyona məktub 
 
                                                   63 
             *** 
 
Qoy mənə Kür desinlər 
Kürdən də kür desinlər 
Əlini  əlimə versinlər 
Bu kənddən sür desinlər 
(Bayatı) 
 
 Əlini əlimə versələr  
 Getmərəm...Ölərəm burda... 
 Bəxtimə kür desələr 
 Küsmərəm... Gülərəm burda...  
 
 Girib aramıza bəxtim 
 On il məni geri salıb...  
 Əynimdə ərköyün dərdim, 
 Əlimdə gül yeri qalıb...  
 
 Qadınlar sevgidən ölür... 
 Qadınlar ağlayır, gülüm... 
 Hər kəndin yeganə yolun  
 Kişilər bağlayır, gülüm... 
Şəfa VƏLİ 
                                                   64 
 
 
Ayrılıqdı deyirlər... 
 
Tellərini sanama... 
Ayrılıqdı deyirlər... 
Ürəyimi qınama... 
Ayrılıqdı deyirlər... 
 
Öldüm özümdə özüm... 
Qaldı dilində sözüm... 
Gərək buna da dözüm... 
Ayrılıqdı deyirlər... 
 
Qapıya bir qonaq gəlib... 
Gözündə qınaq gəlib... 
Hardansa soraq gəlib... 
Ayrılıqdı deyirlər... 
 
Bir cüt gəlincik aldım... 
Qulaqlarımdan asdım... 
Dostun biri məktub yazdı: 
“Ayrılıqdı deyirlər...” 
 
Poçtalyona məktub 
 
                                                   65 
 
Üzüldüm... Ağrıdım...Yandım... 
Taleyimdən utandım... 
Özüm özümdən dandım... 
Ayrılıqdı deyirlər... 
 
 
 
 
 
Şəfa VƏLİ 
                                                   66 
 
 
 
*** 
 
Unutduğun  bu çiçəyin ətrinə, 
Sözlərinin  zəhrini də qatmışam... 
Ayrılığın yaman dəyib xətrimə, 
Qırılmışam... Ümidimi atmışam... 
 
Arzunu göndərib  dağ bulağına, 
Qəmbəri asmışam ürək yerindən... 
Düşüb  sənli ömrün qəm sorağına, 
Dedim bir bayatı çəkək  yerində... 
 
Çağırın imdada Qaracaoğlanı, 
 Diriltsin sazıyla ümidlərimi... 
Gəlsin bu taleyin oyun pozanı, 
Gətirsin özüylə istədiyimi...  
 
 
 
 
Poçtalyona məktub 
 
                                                   67 
 
 
 
 
Uşaq evində bir qız gördüm 
 
Onun kədər dolu baxışlarında, 
Bir “ana” kəlməsi asılı qalıb... 
Pay gələn köynəyin naxışlarında, 
“Doğma ocaq” sözü yazılı qalıb... 
 
Bir qadın incidi öz taleyindən, 
Hikkəsi bir qızı qoydu anasız... 
Atılan körpənin ağ bələyindən, 
Tapıldı yüz güman... Adsız, ünvansız... 
 
Doldu uşaq evi səssiz harayla... 
Divarlara yazdı: “Hardasan, ana?” 
Bəxtin xəyanəti girdi araya... 
Bala həsrət qaldı ana qoynuna...  
 
 
Şəfa VƏLİ 
                                                   68 
 
 
 
Tanış gecə 
 
Bu gecə ağladar məni 
Bu gecə içimdə ölləm 
Sabahı gözləməz sevgim... 
Sabaha ümidlə ölləm... 
 
Küçələr  qara  naxışdı 
Dumanlı baxışlarıma... 
Bu səhnə  mənə tanışdı 
Yaraşar  alqışlarıma... 
 
Əhsən!  
Qırmızı pərdəni 
Qara boyayan  gecəyə! 
Səd əhsən, sənə, sevdiyim, 
Sevdirdin məni gecəyə... 
 
 
 
 
Poçtalyona məktub 
 
                                                   69 
 
 
 
Ümid borcu 
 
Sənə bir ümid borcum var 
 Elə sənin özün qədər... 
Dərdə sükut əlacım var, 
Söylənməyən sözün qədər... 
 
Səni bağışlaya bildimmi? 
Hələ küsüb-barışıram... 
Sözüm qarğışa döndümü? 
Öz-özümlə danışıram... 
 
Güldüm, dərdimi deyincə, 
Ağladı dərdə  illərim... 
Mənə bəs edər ölüncə, 
Bağlasan dərdə illəri...  
 
 
 
Şəfa VƏLİ 
                                                   70 
 
 
 
*** 
 
 sığındığım köşəyə 
 rəsmini Tanrı çəkmiş... 
 qorxma dərdim üşüyə, 
 dərdə qoxunu səpmiş... 
 
 Bəlkə unutdun sən də 
 mənim kimi o toyu? 
 bəxtmi unutdu səndə 
 o buxunu, o boyu? 
 
 saçındakı dənləri  
 bağla qızıl üzüyə... 
 göndər gələn-gedənlə 
 bəlkə ömrü bəzəyə... 
 
 
 
 
 
Poçtalyona məktub 
 
                                                   71 
 
 
 
 
Qar baxışlar 
 
Baxışında qar donub, 
 Gözümdən yağış yağır.  
 Xatirəylə ovunub, 
 Günüm yolundan çıxır... 
 
 Daha mənə söyləmə, 
 Gün çıxacaq nağılı... 
 Bilmirsənsə, öyrətmə 
 Unutmağa ağılı... 
 
 Soyuqluğun öyrədib, 
 Ömrün qışı hardadır... 
 Kirpiklərin gizlədib, 
 Baxışında qardadır... 
 
Şəfa VƏLİ 
                                                   72 
 
 
 
Bircə damcı hüznlüyəm... 
 
Bircə damcı hüznlüyəm... 
Tale qəlbimə toxunub... 
Artıq rekviem oxunub... 
Ümidlərin baş daşına 
Köhnə toy şəkli yonulub... 
 
Bircə damcı hüznlüyəm... 
Bura Gəncə... 
Bakı yolu 
Qəza dolu, qorxulu... 
Boy atsa da çiçəklər 
Bahar ayrılıq qoxulu... 
 
Bircə damcı hüznlüyəm... 
Nəğmələrə kədər hopub... 
Dilim adından qorxub... 
Xatirələr baxışından, 
Adım yaddaşından qopub... 
 
Poçtalyona məktub 
 
                                                   73 
 
Bircə damcı hüznlüyəm... 
Həsrətini bu axşam 
Bərk-bərk qucaqlamışam... 
Sənsiz ruhum üşüyüb, 
Bir az soyuqlamışam... 
 
Şəfa VƏLİ 
                                                   74 
 
 
 
 
Bu sevdanın tarixi 
 
Bu sevdanın tarixini yazmışam, 
Əvvəlində, sonunda da sən varsan. 
Gözlərinin alasında azmışam, 
Elə sevinərəm məni sən tapsan. 
 
Ağlım yoxa çıxıb səni sevincə, 
Dönmüşəm sevdada “dahi dəli”yə... 
Sənin kədərində miladdan öncə, 
Sənin sevincində işıq iliyəm... 
 
Bu sevdanın tarixini oxudun? 
Bütün hərblər, sülhlər əzminə bağlı... 
Bilməm bu sevdadan doydun, ya qorxdun, 
Hər döyüş sonunda bayrağım ağdı... 
 
 
Poçtalyona məktub 
 
                                                   75 
 
 
 
 
And 
 
Bir öldün... İki dirildin... 
Ölmək dirilməkdən baha. 
Bir də ömrümə qayıtma, 
Səni and verirəm Allaha. 
 
Çıxart o şəkli divardan, 
At bir tərəfə... 
Lazımdı? 
Döngə çox oldu bu yolda, 
Səni mən harda azıdım?  
 
Bir ağlatdın, yüz güldürdün... 
Gülmək gözdən düşüb daha. 
Təbəssümümə yaraşma, 
Səni and verirəm Allaha. 
 
Şəfa VƏLİ 
                                                   76 
 
 
Tək səbir 
 
Ümid ömrümə sığmırsa, 
Tək səbir gətirmək olmur.  
Xatirəni nə qorumaq, 
Nə salıb itirmək olmur. 
 
Tale borcdu, ömür kirə, 
Bəxt-ağ günümə kirkirə. 
Bu ömürdən o ömürə 
Bir gün pay ötürmək olmur.  
 
Ayrılıq da bir həvəsmiş, 
Xatirən ömrümə bəsmiş. 
Sənsizliyim bəd rəngdəymiş, 
Geyinib bəzənmək olmur. 
 
Kədər ömrün bac-xəracı, 
Nə ahdı bu acı-acı?  
Həsrətin göz yaşı acı, 
Ağlayıb yetirmək olmur. 
 
Poçtalyona məktub 
 
                                                   77 
 
Zəfər deyil ömrü aşmaq, 
Sevinc bir tay qızıl başmaq... 
Nə sənsiz ömrü yaşamaq, 
Nə də ki, bitirmək olmur... 
 
 
 
Şəfa VƏLİ 
                                                   78 
 
 
Namərd 
 
Özümə inanardım, 
Sənə inana bilsəm. 
Məhəbbətdə yanardım, 
Səninlə yana bilsəm. 
 
Unut, unutduğum tək, 
Adın dilim əzbəri. 
İnanmadığın gerçək 
Ürəyimin sözləri. 
 
İtirək gülə-gülə, 
İkimizin xətrinə. 
Tapmayaq bilə-bilə, 
Qataq şeir sətrinə... 
 
Könül daha usandı 
Həsrətdən sevinməkdən... 
Unut, elə asandı, 
Hey gözə görünmək də. 
 
Poçtalyona məktub 
 
                                                   79 
 
Nə var, bu da dərddimi, 
Onsuz gülüşün qaça? 
Unudan namərddimi? 
Namərddi asta qaçan... 
 
Şəfa VƏLİ 
                                                   80 
 
 
Poçtalyona məktub 
 
Qaytar mənim məktubumu, 
Aparma yara, poçtalyon. 
Qırma yarın ürəyini, 
Eyləmə para, poçtalyon. 
 
Dəyişik sal o ünvanı, 
Başqa qapını silkələ. 
O ağlayaraq oxuyar, 
Başqaları gülə-gülə. 
 
Qaytar geri günahımı, 
Savabın da qoy bu olsun... 
Girmə mənim günahıma, 
Qıyma ki, gözləri dolsun. 
 
Qaytar geri məktubumu... 
Gəldiyi ünvana göndər... 
Vallah, ağladacaq onu, 
Titrəyəcək açan əllər. 
 
Poçtalyona məktub 
 
                                                   81 
 
Hirsini sənə tökəcək, 
Ayrılıqdan yaman qorxar. 
Ümid evini sökəcək, 
Çətin bir də təzdən qurar. 
 
Qaytar, poçtalyon, qaytar, 
Vallah, mən də ağlayacam. 
Ona doğru gedən yollar 
Bu məktubla bağlanacaq... 
 
Qaytar mənim məktubumu, 
Aparma yara, poçtalyon. 
Qırma yarın ürəyini, 
Eyləmə para, poçtalyon. 
 
Şəfa VƏLİ 
                                                   82 
 
 
Bəxtə xitab 
 
Həsrətimi köz eylədin, 
Yaramı göz-göz eylədin, 
Özün boyda “döz” eylədin, 
Dayan, qara bəxtim... 
Getmə! 
 
Dil var səni ağlamağa, 
Sel var gözdə çağlamağa, 
Bel var dərdi saxlamağa, 
Düz dur, qara bəxt... 
Əyilmə! 
 
Gedişin kimi yandırar?! 
Bu hikkə nəyi andırar? 
Vallah, qəlbimi sındırar, 
Dərdimə, qara bəxt, 
Gülmə!  
 
 
Poçtalyona məktub 
 
                                                   83 
 
 
 
*** 
 
Bu baxışın savabından sayılmaz, 
Mənə elə baxma, gözəl deyiləm... 
Qəmgin gözlərimdən gözün od almaz, 
Çətin bu baxışla səni köz edəm.  
 
Mənə elə baxma, sözə qalarsan, 
Eşidib-bilərlər dərd ovutmusan. 
Min günah asılar sevgi adına, 
Susqun baxışımın dar ağacından... 
 
Taledi, bəlkə də “düz”  yazılmayıb, 
Bəxtinə küsərsən naşılar kimi... 
Bu butadan hələ pay çıxılmayıb, 
Mənə elə baxma... 
Aşiqlər kimi... 
 
 
Şəfa VƏLİ 
                                                   84 
 
 
 
Ölüm duyurusu 
 
Bilirsən, mən gənc öləcəm, 
Yarıtmayacam bu bəxti. 
Bir bənd ağıya dönəcəm 
Ürəyində... 
Müvəqqəti... 
 
Gözümdə əksin qalacaq, 
Ürəyimdə yara izin... 
Bir ilə unudulacaq, 
Bu da ki, sənə son sözüm: 
 
Yolun düşsə, salam denən 
Qara-qırmızı lentlərə... 
Adımı əyninə geyən, 
Bəzənən qara mərmərə... 
 
 
 
 
Poçtalyona məktub 
 
                                                   85 
 
 
Uzaqlar 
 
Uzaqlar sərin olurmu?  
Yoxsa, orda üşüyürsən?  
Ümidin bir-bir ölürmü? 
Ölümləmi yaşayırsan?  
 
Uzaqlar... Rəngi necədi, 
Oxşayır hansı donuma? 
Orda saatın neçədir? 
Nə qədər qalıb sonuma? 
 
Uzaqlar... Boyu-buxunu 
Səndən ötədir, güman ki... 
Uzaqlara gedən yolum, 
Sənə qədərdir, inan ki. 
 
Uzaqlar... Beşik başında 
Dediyin bir bənd layladır.  
Ömrümün yarı yaşında 
Sənə çatmayan haraydı. 
Şəfa VƏLİ 
                                                   86 
 
Uzaqlar... Getdiyin yerdi... 
Gedib dönmədiyin yerdi... 
Ömrümə sərdiyin dərdi 
Baxıb görmədiyin yerdi... 
 
 
 
Poçtalyona məktub 
 
                                                   87 
 
 
 
Nağıl 
 
Sənin gözlərində o sehr ki, var, 
Əmrahı salacaq qırx qat dərinə. 
Elə tilsimkarsan, elə sehrkar, 
Vallah, əqlim matdı fitnə-felinə. 
 
Sənin gözündəki Gül ovsununu 
Yüz Sinan yığıla, sındıra bilməz. 
Rəhməgəlməz ürəyinin buzunu 
Kərəmin düyməsi yandıra bilməz. 
 
Nə biləsən, ayrılıq nə rəngdədir, 
Onun boyası da yoxluğundadır. 
Bir Arzu hələ də gözləməkdədir, 
Gözləri Qəmbərin sorağındadır.  
 
Şəfa VƏLİ 
                                                   88 
 
 
 
Elə gözlədim bu görüşü 
 
Mənim gözlədiyim görüş 
Xəzələ bürünüb gəldi. 
Ayrılıq duyuq düşübmüş, 
Təzədən sürünüb gəldi. 
 
Gözündəki o qəmdə mən, 
Barmağında yad üzüyü... 
Ömründəki tək qəm də mən, 
Adım sözünün bəzəyi... 
 
Səni məndən almağa, yar, 
Taleyinin gücü varmış... 
Məni yada salmağa, yar, 
Payız ömrün gülü varmış. 
 
 
 
 
 
Poçtalyona məktub 
 
                                                   89 
 
 
İkili yalnızlıq 
 
Bilirəm, daha səninçün 
Ölmüşəm də, itmişəm də. 
Bilmədin, elə səninçün, 
Ölmüşəm də, bitmişəm də... 
 
Bu ikili yalnızlığı 
Qovdum, canımdan getmədi. 
Dərd sevgilim yalnızlığı 
Duydu, yanımdan getmədi... 
 
Ürəyim yumruğum boyda, 
Nolsun... Sən ki, yerləşmisən. 
Ruhum, hisslərim ovcumda, 
Varlığınla çox adisən. 
 
Hələ də öyrənmədimi? 
Bu qara qızdı bəxt payın! 
Yoxsa sevə bilmədinmi? 
Gələn payızdı bəxt yayın. 
Şəfa VƏLİ 
                                                   90 
 
Ovcumu açdım, qaçasan, 
Qaça bildiyinə kimi! 
Birdən məni unudarsan 
Çata bildiyinə kimi!  
 
 
 
 
Poçtalyona məktub 
 
                                                   91 
 
 
Narıncı ayrılıq 
 
Həsrət yolunu çox gəldik, 
Qayıdaq əvvəlki yerə. 
Ümid bundan sonrayadı, 
Ürək əvvəlki yerində. 
 
Şəkillərin düzüm-düzüm, 
Qəhvə rəngli gözlərimdə. 
Gəl, yoluna dibçək düzüm, 
Özün gətir gülləri də... 
 
Bilirəm, unutmamısan, 
İstəyimiz bir körpəydi. 
Ağ rəngli gün arzuladıq, 
Narıncı ayrılıq gəldi.  
 
İndi ayrılığın rəngi 
Hərdən çökür yanağıma. 
Silə bilmir, inci-inci 
Düzülən yaş yanağıma.  
Şəfa VƏLİ 
                                                   92 
 
Ayrılıq da üsyankardı, 
Səni itirməkdən qorxmuş. 
Bu dünyanın üsyanları 
Narıncıyla qorxuluymuş... 
 
 
Poçtalyona məktub 
 
                                                   93 
 
 
 
 
Arzu-yol 
 
Yüz dəfə getdyim yoldu, 
Təkcə bu gün darıxıram. 
Tanışdı hər daşı, qumu, 
Bilmirəm nə axtarıram. 
 
Ömrün yarı yaşındayam, 
Bir ürək “sən” yaşayıram... 
Arzu-yolun başındayam, 
Hələ ümid daşıyıram. 
 
Rast gələnə söylədim ki, 
Səni necə axtarmışam. 
Bilmirəm deyən oldumu? 
Yollarınçün darıxmışam.  
 
 
Şəfa VƏLİ 
                                                   94 
 
 
Sevinc dəbi 
 
Mən də onda gözəl idim, 
Seviləsiydi gözlərim... 
Sən məni yaman sevirdin, 
Deyiləsiydi  sözlərin. 
 
O qədər həsəd vardı ki... 
“Taylı tayını tapmışdı”. 
Əllərim telefondakı 
Simvollarla dostlaşmışdı. 
 
Zənglər, mesaj, sevinməklər 
Xoşbəxtliyin ölçüsüydü. 
O inciməklə, küsməklə, 
Mən yaman döyüləsiydim. 
 
Biz “uyğun bir cütlük” idik, 
Qara oğlan, qaraca qız... 
İllər sonra biləcəkdik, 
Qara yazılmış yazımız... 
 
Poçtalyona məktub 
 
                                                   95 
 
Üçcə il... Yaman qocaldıq, 
Telefon da gözdən düşüb... 
Sevgi mesajı yazardıq, 
Sevinmək də dəbdən düşüb.  
 
Şəfa VƏLİ 
                                                   96 
 
 
 
Təsəlli 
 
Özünə  oxşatdın rəngi-ruhumu, 
Bu qara qızın da sevdası sarı. 
Fələklə əlləşən min günahımın, 
Beşinci ləçəyi, qönçəsi sarı. 
 
Qadınlar doğulmur sevinc adına, 
Qoyulan bu adlar təsəllimizdi. 
Təsadüfdən gəlib düşsəm yadına, 
Bil ki, payızdayıq... Bizim fəsildi... 
 
Bozarıb, saralıb gözümdə dünya, 
Fırçanı silirəm arzularıma. 
Bəlkə hər fəsildən bir ahəng ala, 
Bəlkə, ömrüm dönə göy qurşağına.  
 
 
 
 
 
Poçtalyona məktub 
 
                                                   97 
 
 
Qumarbaz  
 
Üzü sən  tərəfə gedən 
Bütün yollar dümdüz, asan. 
Gizlətdiyin şəkildəyəm, 
Bəlkə divardan asasan?  
 
Səhər-axşam, axşam-səhər, 
Sığallayıb xatirəmi 
Ömrün sonuna qədər 
Yaşa... 
Səssiz hisslər kimi... 
 
Bir az sevgiyə bənzə sən, 
Bir damcı ehtiras... 
Olur... 
Həyatla qumar istəsən 
Oyunda basabas olur. 
 
 
 
Şəfa VƏLİ 
                                                   98 
 
 
 
Kapitan Nemo 
 
Ovuc-ovuc kədərimi, 
Damcı-damcı böldüm, güldüm... 
On saatlıq iş günümü 
“Səslərinə”  böldüm, güldüm... 
 
Ürəyimdə qram-qram 
Yaşadım “mesaj” sevgini... 
Həsrətsiz sevmək də haram, 
Ödəmişəm bu vergini. 
 
Baxışım yoluna kəniz, 
Gəlsən, xəbər et, olurmu? 
Mən min lyölük bir dəniz, 
Sən də ol Kapitan Nemo. 
 
 
 
 
 
Poçtalyona məktub 
 
                                                   99 
 
 
 
*** 
 
Qapımızı qış da döydü, 
Biz payızı sevəmmədik. 
Sevdam oldu könül barım, 
Başım yerə əyəmmədim. 
 
Burdan ikicə saatlıq 
Bir yolun o ucundasan. 
Sən boyda yalan xəyallı, 
Bir qızın şıltaqlığısan. 
 
Döydüm, özümü çox döydüm, 
Qapını ki, döyəmmədim. 
Hirsimi-hikkəmi dedim, 
Bir “sevirəm” deyəmmədim. 
 
 
 
Şəfa VƏLİ 
                                                   100 
 
 
 
Ağıllı 
 
Gördüyüm yuxu bəd imiş, 
Şərbətli butam deyildin. 
Alnımda adın var imiş, 
Sən mənim xətam deyildin. 
 
Sarı çiçəkdi xatirən, 
Saralmağın dərd eləmə. 
Vurduğun yaralar betər, 
Sağalmağın dərd eləmə. 
 
Bağlı apını açdım da, 
Açıq qapını örtmədim. 
“Yaman ağıllı” oldum da, 
Ağlım bir sənə yetmədi. 
 
 
 
 
 
Poçtalyona məktub 
 
                                                   101 
 
 
 
Şənbə melodiyası 
 
Yatıram mışıl-mışıl, 
Həsrətə baş qoymuşam. 
Yazıram üsul-üsul, 
Xəyalla danışmışam. 
 
Yanıram alov-alov, 
Ahım göydə burum-burum. 
Xatirələr duman-duman, 
Bürünmüşəm bürüm-bürüm. 
 
Ömür dediyin beşcə gün, 
Bu sonsuz arzular nəydi? 
Sevilmişdim beşinci gün, 
Getdiyin gün şənbə idi.  
 
 
 
 
Şəfa VƏLİ 
                                                   102 
 
 
Bilmə, qaraçı qızı 
 
Yordun məni alqışlarla: 
“Bəxtin açsın yollarını”. 
Ovcumdakı qırışlarla 
Ölçmə ömür yollarımı, 
Ölçmə, qaraçı qızı... 
 
Sən dedin, könlüm utandı: 
“Kimi sevirsən, bilirəm”. 
Qürurumla arzuladım, 
Sevilmədiyimi bilmə, 
Bilmə, qaraçı qızı... 
 
Sevdiyim ruh əhvalıdı, 
Canı-qanı mənim deyil... 
Bu axşam qanım qaradı, 
Bu axşam da mənim deyil, 
Görmə, qaraçı qızı... 
 
 
Poçtalyona məktub 
 
                                                   103 
 
 
 
 
 
Sənin duan 
 
Bir “Alo?” qədər yaxın, 
Şəhərlər qədər uzaq... 
Qorxduğun yollar bağlı, 
Xatirələrin  qaçaq... 
 
Saatlar qonşu bağı... 
Oğru olub baxışlar... 
Şəklini oxşamağı 
Öyrədibdi yağışlar... 
 
Söylədiyin şeirlər, 
Qolum-qanadım olsun. 
Ovcunu aç göylərə, 
Tək duan adım olsun... 
 
 
Şəfa VƏLİ 
                                                   104 
 
 
 
Bütün yeni illər 
 
Bütün yeni illər ayrılıq qoxur, 
Burnumda tütürəm köhnə illəri. 
Hər qış nənəm mənə papaq toxuyur, 
Hər yay darıxdırır köhnə milləri. 
 
Hər il bir səssizlik vədiylə gəlir, 
Halbuki, arzular susmağı bilmir. 
Hər il yolkaların dalıyca gedir 
Sevdiyim... 
Bilirəm, gedənlər gəlmir. 
 
Mən onun ömrünün qara sevdası, 
Bəzəməz illəri qar topaları. 
İndi əyləncəmiz ayrılıqlardı, 
Çoxdan unutmuşuq qartopuları... 
 
 
 
 
Poçtalyona məktub 
 
                                                   105 
 
 
 
Küskün şair 
 
Nə gözəl atmısan məni, 
Nə də gözəl unutmusan. 
Başımı qatmısan sənlə, 
Dərdimə ünvan olmusan. 
 
Yollar uzun, addımlar boz, 
Ümidim sənə tərəfdi. 
Kim dedi bu qisməti yoz? 
Bəxt yazan da bitərəfdi! 
 
Məni gözəl aldatmısan, 
Mən də gözəl incimişəm... 
Məni şeirinə qatmısan? 
Şeirindən də küsmüşəm. 
 
 
 
 
Şəfa VƏLİ 
                                                   106 
 
 
 
 
Gəncəylə sevgiliyəm 
 
Qar yağmadı Gəncəyə, 
Sevinmədi uşaqlar. 
Bəzənmədi pəncərəm 
Qarın naxışlarıyla. 
 
Üzü Bakı yoluna 
Gəl deyə çox ağladım. 
Mən qarın acığına, 
Ürəyimi buzladım. 
 
Bu qışı da yola sal, 
Yazda özüm gələrəm. 
Bakı sənlə məğrursa, 
Gəncəylə sevgiliyəm.  
 
 
 
Poçtalyona məktub 
 
                                                   107 
 
 
 
Şəklin üçün 
 
Sürüşür əllərim, gözündən düşür, 
Yarımçıq həsrətin bütöv həsrətdi. 
Ürəyimə bir qar havası düşüb, 
Donuq baxışların pis əlamətdi. 
 
Bunun adı yoxdur... 
Sənin adın var 
Başlayan cümlədə, bitən ümiddə... 
Sənə oxşatdığım neçə kədər var, 
Sənə yaşatdığım hisslər içində. 
 
Büküb əllərini dərddi çəkdiyin? 
Özümə dərd edib nəyə yanıram? 
Bəlkə, sənə göndərim bu şəklini? 
Bəlkə... 
Yox, ey, yox, utanıram... 
 
 
Şəfa VƏLİ 
                                                   108 
 
Xocalı günündə görüş 
 
Bizim günümüzün dərdi başqadır, 
Bizim ömrümüzün anlamı başqa. 
Bizim xoşbəxtliyin boyu qısadır, 
Bizim arzuların canı çox sısqa. 
 
Olmadım sevdamın baş qəhrəmanı, 
İgidə ayrılıq yaraşmır, billəm. 
Təqvimin bu günü... 
Kaş, qəhrəmanım 
Xocalı günündə görüşə gələ... 
 
Əlində bir dəstə Solmaz çiçəyi, 
Dərməyə qıymaya Xarı bülbülü... 
Geyinə xəyalım bəzək-gerçəyi, 
“Xocalı mənimdir!”-deməsin ölüm... 
 
Bütün ayrılıqlar həvəs sayılmaz, 
Nolsun ki, ömürdən-gündən bac alır?! 
Sevgilim, bu görüş zəfər sayılmaz, 
Bizi gözləyirsə əgər Xocalı!  
 
Poçtalyona məktub 
 
                                                   109 
*** 
 
Mənim nəfəsimlə bir lal məhəbbət, 
Sənin nəfəsinlə bir qız böyüyür. 
 
                                Tural Adışirin 
 
Adınla bəzədiyin  
O sinif divarları, 
Adımla böyütdüyün 
İllərin arzuları... 
 
Dedilər, o kənddəsən, 
Yolunu Gəncədən sal. 
Gül qoxulu qızına 
Gəncə paxlavası al. 
 
Və adımı daşıyan 
O möhtəşəm gözələ 
Birgə nəğmə oxuyaq... 
Hərə öz ürəyində... 
 
 
Şəfa VƏLİ 
                                                   110 
 
 
Bağışla ki, xoşbəxtəm 
 
Bağışla ki, çox qorxmuşam, 
“sevməyi” geyinməmişəm. 
“Leyli-Məcnun” oxumuşam, 
“Eşq”i bəyənməmişəm. 
 
Qapınızı tanımasam 
Başına and da içərdim. 
Güzgülərdən utanmasam, 
Səni gözümə çəkərdim. 
 
Gəncə mənim İrəm bağım, 
Üç alma ol, düş bəxtə. 
Bəxtsiz Bakı nağılım, 
Bağışla ki, xoşbəxtəm... 
 
 
 
 
 
Poçtalyona məktub 
 
                                                   111 
 
 
 
*** 
 
Təzə əlifba tapıb 
Sənə şeir yazacam. 
Dörd hərf oğurlayıb 
Alnında unudacam. 
 
Nənə alqışı olub 
Asılacam telindən. 
Sevgidə naşı olub 
Küsəcəyəm gülündən.  
 
Mən beləyəm, neyniyim, 
Həyat oyun mənimçün. 
Arada vaxt eyliyim, 
Darıxacam səninçün.  
 
 
 
Şəfa VƏLİ 
                                                   112 
 
 
Əlahəzrət darıxmaq 
 
Bu sənsiz neçənci ildi? 
Mənsizliyi sayırsanmı? 
Qayıdıb gələn ümidi, 
Qapınıza qoyursanmı?  
 
Yollarına tən gələcək, 
Saçlarım qayçı tanımır. 
“Bu yolla gedən gələcək”... 
Təsəllilər nağıllanır... 
 
Əlahəzrət darıxmağı, 
Möhtərəm kədəri dandım. 
Sənsizlik vermədi ağıl... 
Neynim... 
Ağıllanmadım... 
 
 
 
 
Poçtalyona məktub 
 
                                                   113 
 
 
Bir desən... 
 
Bir “hop” desən... 
Günümüə 
Səninlə başlayım da... 
Bir udumluq dərdinlə 
Könlümü yaşlayım da... 
 
Bir “gəl” desən... 
İlləri  
Saçıma düzüb gəlim... 
Adımdan ümidləri 
Biryolluq üzüb gəlim... 
 
Bir “sus” desən... 
Susmağı 
Öyrət, sonra deyərsən... 
İkinin-bir olmağın 
“BİZ” sözüylə bilərsən... 
 
 
Şəfa VƏLİ 
                                                   114 
 
 
Şeirlər 
 
Bir də qayıt, bir də gəl, 
Bir də ölüm-itim mən... 
Sonra yenə çıxıb get, 
Kol dibində bitim mən. 
 
Arada qırpım gözümü, 
Döyüm kirpiklərimi. 
Dilim qıymaz özümə, 
Söyüm sevdiklərimi... 
 
Aylar keçsin, öyrənim, 
Çayı sənsiz içməyi. 
Qaranquşa söyləyim, 
Qəlbdən-qəlbə köçməyi. 
 
“Gülmək” taxım üzümə, 
Axı, güclü qadınam. 
Öpüm yatım şəklini, 
Yolun düşsün yuxuma. 
 
Poçtalyona məktub 
 
                                                   115 
 
Nolur, bir də qayıt gəl, 
Bir də ayrılaq, bir də... 
Sən boylanan sözlərə 
“Şeirlərdi”-deyirlər... 
 
 
 
 
Şəfa VƏLİ 
                                                   116 
 
 
 
Eşq 
 
Açıq qoyma qapınızı, 
Papaq atıb gizlənərəm. 
Günü boyayıb qırmızı 
Pay deyə “eşq” gözləyərəm. 
 
Küsdürmə məni Bakıdan... 
Gəlim, dərdi oyandırım. 
Yetməsə sənsiz yandığım, 
Qapınızda şam yandırım. 
 
Ay bu dərdimin yiyəsi, 
Yiyəsiz qalmısanmı heç? 
İstəmirəm gül dənəsi... 
“Eşq” deyə çağır məni... 
“Eşq!” 
 
 
 
 
Poçtalyona məktub 
 
                                                   117 
 
 
Görüş yeri 
 
Sənsiz xoşbəxtəm, gülüm, 
Güllər üzümə açır. 
Ayrılığın əvvəli 
Mənim sonuma qaçır. 
 
Tənhadı baş hərflər 
Sms yerlərində... 
Səsi gələn “ölülər”, 
Axı, kimin eyninə? 
 
Nəfəsin külək olub 
Gəncə-Qazax yolunda. 
Yolda xatirəm tutub 
Yıxılanda qolundan. 
 
Neynək, işarələr kəm, 
“Bakı-Gəncə” sözündən. 
Sən gəldiyin yolları 
Uydururam özümdən. 
Şəfa VƏLİ 
                                                   118 
 
Növbəti dayanacaq, 
Gizli görüş yeriyəm... 
Qazax istiqamətində 
Görüş yeri özüməm... 
 
 
 
 
Poçtalyona məktub 
 
                                                   119 
 
 
 
Mart ayı... 
 
Yaman qəribdi mart ayı, 
Bütün fəsillərdən küsüb. 
Mənim könlümün dərd ayı, 
Sənin xoş havanamı düşüb?  
 
Adın soruşmadı nənəm, 
Ürəyimə qara düşdü. 
Qorunda alışan mənəm, 
Bilməm, sən niyə üşüdün?  
 
Sən bu martdan umub-küsmə, 
Könül isitməz havası. 
Gəlmədin... 
İnan, eynimə 
Gəlməz, gəlməz yaz havası... 
Şəfa VƏLİ 
                                                   120 
 
 
 
Böyük şəhər 
 
Bura böyük şəhərdi, can, 
Adından kiçik olsa da. 
Adamla doludu-dolu, 
Sevdiyim əskik olsa da. 
 
Bura böyük şəhərdi, can, 
Ürəyimdən böyük deyil... 
Dost-tanışım azalmayıb, 
Heç adın da dönük deyil.  
 
Bura böyük şəhərdi, can, 
Səndən, məndən, bizdən böyük... 
Adamları çox xoşbəxtdi, 
Bircə mənəm boynubükük. 
 
 
 
 
 
Poçtalyona məktub 
 
                                                   121 
 
 
Qayıt 
 
Qayıt, boyuna qızlar, 
Ürəyinə buzlar qurban. 
Eşq dininə imansızlar, 
Gülünə yarpızlar qurban. 
 
Qayıt, aç qapımızı, 
O üzündə qonaq var. 
Əzbərləyib adımızı, 
Bu yayda da qınaq var. 
 
Qayıt, ay kəndi yanmış, 
Şəhəri talan olmuş. 
İllərin səndən danmış, 
Xoşbəxtlik yalan olmuş. 
 
 
 
 
 
Şəfa VƏLİ 
                                                   122 
 
 
Üzügülər 
 
Əlim saçlarım üstündə, 
Kirpiklərim yumulu. 
Xəyalla sevinməkdən, 
Bu qız hələ yorulmur. 
 
Hər gün boyuna baxır, 
Bəxtəvərdi güzgülər. 
Burda bir qız darıxır, 
Dərd boyda... 
Üzügülər... 
 
Gəncəyə yağış yağıb... 
Deyirlər, yaz leysanıdır. 
Demirlər, göy ağlayıb, 
Payızın qisasıdır.  
 
 
 
 
Poçtalyona məktub 
 
                                                   123 
 
 
Ağrılar 
 
Dözüb durmaq olmur, yıxılır, ölür, 
Hər gün bircə-bircə can ümidlərim. 
Çəkdiyim ağrılar sən qoxuludu, 
Həkimlər uydurur xəstəlikləri. 
 
Daha yaşamağım bir ovuc qalıb, 
Ürəyim canıma sinmir, sığışmır. 
Gözüm bulud olub yoldan asılıb, 
Təpinə bilmirəm, sözümə baxmır. 
 
Bilirəm... 
Bilirsən, sevmək asandı, 
Bir-iki şeirdi dəli əlində. 
Sən elə bilirsən, ölmək asandı, 
“Ömür” adlı sənsizliyin əlində?  
 
 
 
 
Şəfa VƏLİ 
                                                   124 
 
 
Qadın-şair 
 
Bir az əysim tüstülü, 
Bir az başı qapazlıyam. 
Hamı eşikli-öylü, 
Mən bəxtin qərib qızıyam. 
 
Bircə damcı gülər üzüm, 
Bir dərmanlı min dərdim var. 
Gizlədəcək xeyli sözüm, 
Hələ demədiklərim var. 
 
Sən bilirsən, ey şair, 
Taleyin atılmışıyam. 
Ağ günə gedən yolların 
Geri qayıtmışıyam. 
 
Məni bir az həzin tanı... 
Məni bir az qəmli danış... 
Söyləyəndə nağılımı 
De ki, tanışdı, tanış... 
 
Poçtalyona məktub 
 
                                                   125 
 
Əylə bu bəxtin durnasın, 
Haraya da haqqım yoxdu. 
Mən öz dərdimin anası, 
Deyirlər, bu dərd də çoxdu. 
 
Saxla, şair, o yolçunu, 
Yolu qəlbimdən başlayır. 
Qadından şair olanı, 
Eli-obası daşlayır.  
 
 
Şəfa VƏLİ 
                                                   126 
 
 
 
Şeir 
 
Uçurumdu, uçurum, 
Hikkə geyinən gözlər. 
Uçuram... Hey uçuram... 
Buludlanıbdı sözlər. 
 
İndicə, bax, indicə, 
Bir leysan başlayacaq. 
İncə-incə, çox incə 
Bir hava çalınacaq. 
 
Dərə-dərə, ocaq-ocaq, 
Sevda haraylanacaq. 
Göy qurşağı çıxacaq, 
Adı “ŞEİR” olacaq.  
 
 
 
 
 
Poçtalyona məktub 
 
                                                   127 
 
Dadlı-duzlu ayrılıq 
 
Bilirsənmi, ayrılığın 
Dadı da var, duzu da var. 
Bir az kəmdi şirinliyi, 
Şirin bir ovuc nazı var. 
 
Bilirsənmi, ayrılığın 
Yaşılı var... 
Sarısı var... 
Bir az başı dumanlıdı... 
Dumanlıqda azması var. 
 
Bilirsənmi, ayrılığın 
Çoxu da var, azı da var. 
Mən sevdiyim o zalımın 
Oğlu da var... 
Qızı da var... 
 
                     2015 
 
Şəfa VƏLİ 
                                                   128 
 
 
Albalı çiçəyi 
 
Yazda tumurcuq solan 
Albalı çiçəyiyəm. 
Ayrılıqla süslənən 
Sevdanın göyçəyiyəm. 
 
Ürəyimi üzməz ta 
Ağarmayan dan yeri. 
Gözümdə biri ölüb, 
Burda astadan yeri. 
 
Yeri... 
İzin qalmasın 
Ömrümün bu üzündə. 
Canım boyda sual var: 
-Ay qız, kimsən?-sözündə.  
 
                                             2015 
 
 
 
Poçtalyona məktub 
 
                                                   129 
 
 
*** 
 
        İnanma hər deyilənə, 
         Hələ sənə nə yazmışam? 
                         İntiqam Yaşar 
 
Mənim sənə yazdıqlarım 
Bu yay torpağı oxşadı... 
Döndü üzü qiblə sarı, 
Tərsa eşqimə baxmadı.  
 
Eşq-naməhrəm, eşq-səd günah, 
Eşq-beş ləçəkli zambaqmı? 
Eşq-kitabsız bir səcdəgah, 
Eşqli-məbəd Şamxatımı? 
 
Elə asan öldürürlər 
Sevgi rəngli ümidləri... 
Tanrı qıymazdı belə, 
Ayırmazdı sevənləri... 
 
Şəfa VƏLİ 
                                                   130 
 
Vallah, bizi ayıranlar 
Allahını tanımadı. 
Bəlkə, eşqə tapınanlar 
Allahından yarımadı?!  
 
                                         2015 
 
 
 
 
Poçtalyona məktub 
 
                                                   131 
 
 
Qaraca qız 
 
Mənim əllərim uzalı, 
Sənin yolların...yolların... 
Nə ki, xoş gün tanımışdım 
Sənə yolladım... yolladım... 
 
Ünvanı sən olan sözlər 
Deyilmədi... deyilmədi... 
Səni sevən qız abrına 
Bükülmədi... bükülmədi... 
 
Günün xoş olsun, əzizim, 
Göyün buluddan kəmlənsin. 
Dərdin bu “qaraca qız”mı? 
“Allah başqa dərd verməsin!” 
 
2015 
 
 
 
Şəfa VƏLİ 
                                                   132 
 
 
Qadın gedişi 
 
Gecələr xeyrə yozulmaz, 
Mənsiz hər axşamın xeyir. 
Qanadların qarsılanmaz, 
Xatirələr şamın deyil... 
 
Susub gedər tək gedənlər, 
Dilində bir ad möhürlər... 
-Sənsiz ölmədim?!-deyənlər 
“Mən”i çoxdan öldürüblər. 
 
Qadınlar getməyi bilmir... 
İlk döngədə heykəllənir... 
Hər gedən qadın əlini 
Arxaya uzadıb gedir. 
 
                                  2015 
 
 
 
Poçtalyona məktub 
 
                                                   133 
 
 
Qaratoyuq nəğməsi 
 
Bütün səhvlər, xəyanətlər 
Bəxtimin yeddi rəngiymiş. 
Bəd görünən əlamətlər 
Qaratoyuq nəğməsiymiş... 
 
Ciyərə çatmır havası, 
Bakının dumanı sarı... 
Qara qızın baxt davası 
Yola salır “xoş baxtları”... 
 
Sevdiyim “3”-lər böyüdü, 
Boyu boyuma çatmadı... 
Yazdı gör kimlər öyüdü?! 
“Öyüdlülər” azalmadı. 
 
Dərdi bilən söz söyləməz, 
Uçar, uçar, qanadı söz... 
Desinlər, bu qız düzəlməz! 
Desinlər ki, tutmadı söz! 
Şəfa VƏLİ 
                                                   134 
Bircə sən bil... 
O bildiyin  
Yaman ağrıtdı bu qızı. 
Hamının atdığı yerdə 
Təkcə söz tutdu bu qızı! 
 
                                              2015 
 
 
Poçtalyona məktub 
 
                                                   135 
 
 
 
Yarpaq ayrılığı 
 
Pəncərəmdən boylanır 
Yaşılı getmiş yarpaq. 
Baxışlarım xoflanır: 
-Payıza kim qalacaq? 
 
Yarpaq...Yarı yaşıldı, 
Budağa yaraşırdı. 
Fəsil-ömür yaşıdı... 
Fəsil onu atacaq... 
 
Bu da bir ayrılıqdı... 
Rənglərə bulaşıqdı... 
Dərdim hələ uşaqdı, 
Payızla oynayacaq. 
 
                                     2015 
 
Şəfa VƏLİ 
                                                   136 
 
 
Həftəsonu 
 
Gəlmədiyin günlərdən 
Daha bir bazar günü... 
Kədəri ürək üzən, 
Kimsəsiz həftəsonu... 
 
Həvəsim də qalmayıb 
Pıçıldayım: “Gəl!”-deyə... 
Payızda gülmü qalır 
Yollarına düzməyə?! 
 
Ovuc-ovuc dərd içməkdi 
Yoxluğuna tək çarə... 
Sənsizliyim xəstəlikdi: 
“Üstünə  sağlıq, ölürəm...” 
 
                                                2015 
 
 
 
Poçtalyona məktub 
 
                                                   137 
Kimsəsiz qadın 
 
Adamlar bilirlər...Vallah, bilirlər, 
Kimin kimsənəsi hansı səmtdəndi... 
Baxma ki, üzünə baxıb demirlər, 
Adın dillərinin əzbərindədi. 
 
Adamlar öyrənib...Vallah, öyrənib, 
Sənin gözlərinin baxdığı yanı. 
Hələ bir adına “dastan” düzəldib, 
“Şennik” düzəldirlər dərdlərin sanı. 
 
Adamlar yamandı...Vallah, yamandı, 
Çox yaman kəlməylə çəkilər adın... 
Həyatı qucaqla! 
Bacar, amandı! 
Ey kimi-kimsəsi olmayan qadın! 
 
                                                         2015 
 
 
Şəfa VƏLİ 
                                                   138 
*** 
 
Fərqli deyil payızım, 
Ötən ilkidi elə. 
Arzularda şən “qızım”, 
“Oğlum” döyükür hələ... 
 
“Nənə” deyənim də var, 
Qulaq batırır səsi. 
“Xala” sözü axtarır 
Zakirin zümzüməsi... 
 
“Bibi” də oldum çoxdan, 
“Xanımlığım” bir ayrı... 
...Hər şey gözəl həyatda, 
Yoxluğundan savayı... 
 
                                      2015 
 
 
 
Poçtalyona məktub 
 
                                                   139 
Şair ürəyi 
 
Yarım qalmışıq, gülüm, 
Bütünləşə bilmirik. 
Boyuma çatmır əlim, 
Ovcumuza sinmirik. 
 
Həm böyükdü, həm dönük 
Şairlərin ürəyi... 
Bircə misralıq ölüb- 
Dirilməkdi gerçəyi... 
 
Şeirlərlə ağladıq, 
Şeir boyda sevindik. 
Dedik, söyləndik, yazdıq, 
Şeirə dönəmmədik... 
 
Nə pis adamam, gülüm, 
Nə bəd üzüm var imiş... 
Adına şeir dedim, 
Sənə sözüm bitməmiş... 
 
                                        2015 
Şəfa VƏLİ 
                                                   140 
O kənd 
 
 “Ayrılıq ölüm deyil ki...” 
-deyib də getməyə nə var... 
Bax, o qaraçı deyir ki: 
-Yollara gülməyə nə var... 
 
İzlərinlə naxışlanmır, 
Cığırlar yiyəsiz qalıb.  
Gicitkənlər ovxalanmır, 
Quzuqulağı qocalıb... 
 
O kənd bir başqa darıxıb... 
O kənd bizi axtarırmış... 
Dağlar kənd yoluna baxıb 
Dərə boyu ağlayırmş... 
 
Fikrin varmı, kiriyərmi 
BİZi görsə o dağ kəndi? 
Həyasından əriyərmi 
Aramızda həsrət bəndi?  
 
                                        2015 
 
Poçtalyona məktub 
 
                                                   141 
Ay anam qızılgül, nənəm qızılgül... 
 
Ölüm qucağında, laylam yel olsun, 
Yağışlar süzülsün butalarından. 
Ağrıyan tərəfim, qıyma, sol olsun, 
Ürək boyun əyir xətalarıma. 
 
Düşüm torpağına, andım gül olsun, 
Ölsəm, sinə daşım çiçək qoxusun. 
Dərdi ki, çəkirəm, dərd əsil olsun, 
Bu qızın şairlər yozsun yuxusun. 
 
Gülüşüm yaraşmır ləçəklərinə, 
Bağrındakı xarın mənəm, qızılgül... 
Tutulsa sol yanım, uyut ətrinlə, 
Ay anam qızılgül, nənəm qızılgül... 
                                                           
2015 
 
 
 
 
Şəfa VƏLİ 
                                                   142 
 
 
Yarımömürdə şeir 
 
Hər gün yoxluğun gələr 
Bir addım daha yaxına. 
Hər axşam gülər ninnilər 
Bədbəxtliyin bəxt falına... 
 
Nə gözəl ayrıyıq, gülüm, 
Gözlərimiz də vəfasız. 
Mənə xoş gəlir bu ölüm 
Yarımömürdə... 
Nolası? 
 
Olsun elə nə olursa, 
Ölsün elə səni sevən... 
Bu ürək hələ vurursa, 
Varlığındı nəfəs verən... 
 
                                           2015 
 
 
 
Poçtalyona məktub 
 
                                                   143 
 
Alın ayrılığın əlindən məni... 
 
Ümidi çiyninə atıb aparır, 
Mənim günahıma batıb aparır, 
Hər gün göz yaşımdan tutub aparır, 
Alın ayrılığın əlindən məni... 
 
Üzü yoxluğuna gül axtarıram, 
Gələrsə... gəlməzsə... 
Söz toxuyuram... 
Susub gizlənirəm, dinib qorxuram, 
Alın ayrılığın əlindən məni... 
 
Qaçmağa düz səmtə cığır gəzirəm, 
Belə sevməməyə ağıl gəzirəm, 
Neynim mən daş olmuş fağır?! 
Bezirəm... 
Alın ayrılığın əlindən məni... 
 
                                                 2015 
 
 
Şəfa VƏLİ 
                                                   144 
 
 
Adı olmayan hisslər 
 
Sözlərindən külək əsər, 
Qarışdırar hisslərimi. 
Ürəyim olar dərdəcər... 
Adı olmaz istəyimin... 
 
Varlığına ağlayaram... 
Varsan, əlimə çatmırsan. 
Özüm sənə oxşadaram, 
Bəlkə üzümə baxarsan... 
 
Adı olmayan hisslərin 
Ünvanı bir qanlıq olar. 
Deyirəm, qoruyum səni, 
Ölsəm, adın “qanlım” olar... 
 
                                               2015 
 
 
 
 
Poçtalyona məktub 
 
                                                   145 
 
Məndə bir şəkil var 
 
Məndə bir şəkil var... 
Basıb qoynuma 
Ağlaya bilmirəm... 
Ürəyim gəlmir. 
Bircə gün baxmasam... 
Günüm axşam olur, 
Canıma sinmir. 
 
Məndə bir şəkil var, 
Ay “ayrıldığım”... 
Bizi ayırammır 
İllər hələ də... 
Elə bil yaddaşım 
Donub qalıbdı 
O şəklin sən olan 
Sol tərəfində... 
 
Məndə bir şəkil var... 
O şəkil ikiydi 
Çəkilən zaman... 
Şəfa VƏLİ 
                                                   146 
Gözümdən asılıb  
Çəkdirdiyimiz... 
Yaman fikirliyəm, 
Atmısan? 
Yoxsa... 
Səndə də qalıbmı 
“Bizim ikimiz”? 
 
                              2015 
 
 
Poçtalyona məktub 
 
                                                   147 
 
 
 
Gəncə ilə ikimiz 
 
Kim dedi ki, səninçün 
Bu qız təkcə ağlayır? 
Bürünüb küçələrə 
Bütün Gəncə ağlayır... 
 
Kim dedi axı sənə 
Bu qız ölür dərdindən? 
Gizlənib döngələrə 
Gəncə susur qəhrindən... 
 
Kim uydurub bu sözü: 
-Bu qız sənsiz  öləcək? 
İnanma, ömrüm-günüm, 
Qıymaz sevənə Gəncə. 
 
                                          2015 
 
 
Şəfa VƏLİ 
                                                   148 
 
“Qırmızı kitab” 
 
Qollarımı çırmayıb 
Girdiyim bu savaşın 
Qalibi-məğlubu mən... 
Axı, hardan biləydim, 
Bəxtimə düşməmisən? 
 
Suçludu baxışların, 
Cinayətdi gülüşün... 
“Qırmızı kitab”lara  
Çoxdan yazılmalıydı 
Sevginin varoluşu... 
 
Yox, sevdiyim, yox daha! 
Əllərinə baxmaram! 
“Sən” boyda bir günaha 
Öz-özümü atmışam... 
Səni qınayammaram... 
Sənə inanammaram... 
 
                                2015 
 
Poçtalyona məktub 
 
                                                   149 
 
 
Nal səsi 
 
Arzu tutarmış qızlar 
İlin sonuncu ayı... 
Yeni ilədək çıxar 
Adlarının bəxt payı... 
 
Altıca ay tələsdim, 
Mən səhv etdim, deyəsən... 
Rüzgarlar kimi keçdim... 
İz də qoymadım... 
Səs də... 
 
Gəlsin dedim “Ağ atlı”, 
Nal səsi gecikmədi... 
Gəldi yanıma çatdı 
Bəxtimin qara atı... 
 
                          2015 
 
Şəfa VƏLİ 
                                                   150 
Səliqəsiz şeir 
 
Nələri aldığının 
Fərqində deyilsənmi? 
“Yaşayıram” sandığım 
Taleyin tənəsimi?! 
 
İndi elə bilirsən 
Atdığın yer xoş gündü? 
Bir gün adın çəkərəm... 
O biri gün boş gündü. 
 
Qayıtma... 
Sən qayıtsan 
Nuhun tufanı qopar. 
Adımı xatırlasan 
Qaval daşı toz olar. 
 
Qayıtma... 
Qıyma bəxtə, 
Yenicə üzü gülür. 
Məni “sən” adlı dərdə 
Salmağı zəfər bilir. 
 
Poçtalyona məktub 
 
                                                   151 
 
Kimsə deyəcək indi: 
-Şeir səliqəsizdi... 
Bu yanmaq şeir deyil, 
Mənimçün sənsizlikdi... 
 
                                     2015 
Şəfa VƏLİ 
                                                   152 
 
Üşüdünmü? 
 
Üşüdünmü bu axşam? 
Keçdimmi ürəyindən? 
Mən elə darıxmışam... 
Sən bildinmi, bilmirəm... 
 
Ütüləyib yığdığım 
Xatirələri açdım, 
Bir vaxtlar utandığım 
Şəkillərinə baxdım... 
 
Adın çəkdim... 
Bəzəndi 
Dünyam nişanlı qıztək... 
Günlər ürək üzəndi... 
Gəl, ömrün ipini çək... 
 
Gəl, götür əllərimdən 
Əlinin yaddaşını... 
Pozmağa da cəhd elə 
“Dəli”nin yaddaşını... 
 
Poçtalyona məktub 
 
                                                   153 
Üz bütün ümidləri... 
De ki, heç olmamışam... 
Yandırdım şəkilləri, 
Üşüdünmü bu axşam?  
 
                                           2015 
  
Şəfa VƏLİ 
                                                   154 
Evcik adamı 
 
Unutdunmu, ay oğlan?  
Bir qız vardı o vaxtlar. 
Sıxılmış dodağında 
Adını büküb saxlar.  
 
Bəxtəvər sən imişsən, 
Yadından “yadı”  sildin. 
Doğması, kimsənəsi, 
O qız tək səni bildi. 
 
Sevirdi deyə səni 
Ölçüsüz “böyütmüşdü”. 
Qurduğu  evciyinin 
“Adamı”  düzəltmişdi. 
 
Yıxmısan dünyasını 
O kür, utancaq qızın. 
Səni görcək, 
Ovcunda 
Saçı “oyuncaq” qızın... 
 
                                        2015 
 
Poçtalyona məktub 
 
                                                   155 
 
*** 
 
Adamı elə yandırır, 
Əlindən düşməyən şəkil... 
Öz-özündən utandırır, 
Güzgülərdən  yana çəkir. 
 
Adamı elə göynədir, 
Sevilmədiyini dərk etmək... 
Adı üstündə -sevməkdir, 
Öz ölümünə ərk etmək... 
 
Adamı elə söylədir  
“O”ndan gizlədilən sözlər... 
Gedəni yoldan əylədir  
Yollara ağlayan gözlər... 
 
                                          2015 
 
 
 
 
Şəfa VƏLİ 
                                                   156 
 
 
Yeni il 
 
Yenəmi yeni ildi? 
Yenəmi sənsiz gəlib?  
Adın olan ümidim 
Köhnələn ildə qalıb. 
 
Unutmuşam, incimə, 
Aylara doğmalığı... 
İyulda gözlərimə 
Düşübdü gün işığı... 
 
Oktyabr sevdiyim, 
Aprel küsdüyüm aydı... 
Bu aylar bir-birindən 
Gör, nə qədər uzaqdı... 
 
Səndəmi qaldın orda? 
O keçib gedən ildə? 
Hansı gün, hansı ayda? 
Bəlkə ötən həftədə? 
 
Poçtalyona məktub 
 
                                                   157 
 
İndi bu yeni ili 
Özümə həsr edəcəm... 
Təqvimdə rəqəmləri 
Qar rəngiylə örtəcəm... 
 
Özün qayıdıb gəlsən... 
Gəlsən əgər bir zaman... 
Ağartdığım təqvimə 
Günəş rəngi taxarsan... 
 
Sevirdim ötənlərdə 
Rəngarəng təqvimləri... 
Gizlətdim ürəyimdə 
Qırmızı rəqəmləri... 
 
Yeni il... 
Yeni-yeni... 
Mən səni istəyirəm... 
Həmişə tər sevgimi- 
Köhnəni istəyirəm... 
 
                                2016 
Şəfa VƏLİ 
                                                   158 
 
 
Xəta 
 
Hərdən söylənirik... 
Belə... 
Elə bilirlər xoşbəxtik... 
Kim nə bilir, bu könülə 
Tanrı qıymadı xoş bəxti... 
 
Axşam-axşam nə göynəyir 
Bu “mən”i sevməyən ürək? 
Görsən o zalımı, denən: 
-Sağ əlini başıma çək... 
 
Bəlkə də heç şeir deyil, 
Bir könüllük xətadı bu... 
Bu qız da “sevdalı” deyil... 
Fikir vermə,həyatdı bu... 
 
                                            2015 
  
 
 
Poçtalyona məktub 
 
                                                   159 
 
 
Darıxmağa kəniz olmaq 
 
Məni məndən yaxşı bilən, 
Məni harda unutmusan? 
Mənsiz gülməyi öyrənən, 
Məni yaman ağlatmısan... 
 
De niyə getdi, gəlmədi 
Adım dilindən uzağa? 
Bu qız da ki... 
Heç ölmədi, 
Kəniz oldu darıxmağa... 
 
A yoluna qurban ürək, 
Atmağa adammı qıtdı?! 
Məni heç saymazdın gərək, 
Heçliyim sənsiz həyatdı... 
 
                                              2015 
 
 
Şəfa VƏLİ 
                                                   160 
 
Necəsən? 
 
Yaxşı ki, soruşmadın 
Bu il də əhvalımı... 
Gözümdən oğurladın 
Köhnə, nimdaş halımı... 
 
Sən soruşmadın deyə, 
Mən də “sənsiz”  olmadım... 
“Darıxmaqdan ölməyə” 
Bir il cığır salmadım... 
 
Amma... 
Birdən inciyər 
O kiçik söz: -Necəsən? 
Gərək elə mən deyəm?! 
Özün söylə! 
Necəsən? 
 
                  2015 
 
 
 
Poçtalyona məktub 
 
                                                   161 
Qış paltarı 
 
Yığıb qoltuğuma qış paltarımı 
Düşdüm yoxluğuna gedən cığıra... 
Bir səsə köklədim qulaqlarımı: 
-Bəlkə getməyəsən? 
-Gedirsən? 
-Hara? 
 
Vallah, bu gedişim gediş sayılmaz, 
Bir –iki sözümə qara xətt çəkər... 
Gödəkçəm bükülər... 
Düyməm bağlanmaz... 
Çəkməm ayağımda xəcalət çəkər... 
 
Nə billəm nə deyim... 
Mən ki, bu günə 
Ürəklə bir “vida” yaza bilmirəm... 
Vallah, oxşamıram səndən gedənə, 
Mən elə qayıdıb sənə gəlirəm... 
 
                                                       2016 
Şəfa VƏLİ 
                                                   162 
Tərk edilmək 
 
Qapı açıq, taybatay, 
Getmək ürək istəyir. 
Bax bu il, elə bu ay 
Ölmək ürək istəyir. 
 
Ölməyə söz vermirəm, 
Gedirəm, bax, gedirəm... 
Sənə vida etmirəm, 
Dərdə qonaq gedirəm... 
 
Gedişlər möhtəşəmdi, 
Yola salan sağ olsun. 
Dilimdə pörşələndi, 
Burax, sözüm dağ olsun: 
 
Könlünə xoş gəlmədim, 
Yolum uzağa düşdü... 
Mən səni tərk etmədim, 
Səndən qabağa düşdüm... 
 
                                               2016 
 
Poçtalyona məktub 
 
                                                   163 
 
 
 
*** 
 
Ürəyindən nə keçirsə, 
Gətir dilinə, üzülmə... 
Bilirsən ki, nə söyləsən, 
İnanıram kəlmə-kəlmə... 
 
Heç eybi yox... 
Bu günün 
Sənsiz axşamı qoy gəlsin... 
Boynum şəklinin önündə 
Tükdən də betər incəlsin... 
 
Fikir eləmə, bir dənəm... 
Qaş-qabağına yanıram... 
Mən hələ böyüməmişəm, 
Sən nə desən, inanıram...  
 
                                             2016 
 
Şəfa VƏLİ 
                                                   164 
 
*** 
 
Çəkin eşqin bazarına, 
Ayrılığa satın məni. 
Yaxın durmasa... 
Qürurun  
Ocağına çatın məni. 
 
Təsəlli verin gəlməsə 
Xançobanın yolu kəsə... 
Yer qoynunda istəməsə 
Arpaçaya atın məni... 
 
Ölüm son ürək-dirəkdi, 
Ölməyə sevda gərəkdi... 
Su üstünə gələcəkdi 
Yarım... 
Selə qatın məni... 
 
                            2016 
 
 
 
Poçtalyona məktub 
 
                                                   165 
 
 
 
 “Yanıq Kərəmi” 
 
Tənha aşiqlərə keşik gecələr 
Mənim təkliyimə yiyə çıxmadı... 
Fələklə əlbirdi keşiş gecələr... 
Ümiddən düymələr heç açılmadı... 
 
Yiyəsiz sevdanın saçı pırtlaşıq, 
Daha indən belə hörüyə gəlməz... 
“Yanıq Kərəmi”yə ağlayan aşiq 
Güzgü qabağında gülməyə bilməz... 
 
Dedin göz yaşıyla islanmışdılar 
Pəncərən önündə qızılgüllərin... 
Səni xatirəylə ağlatmışdılar? 
Ay şehi qurusun qızılgüllərin! 
 
                                                        2016 
 
 
Şəfa VƏLİ 
                                                   166 
 
Ümidlərin şəhid atası 
 
Arxanca göz yaşı bircə damcıdı, 
Yoxluğu sevmək də fərasətdəndi. 
Bütün ümidlərin anası qadın 
Olsa da... 
Onları yetim böyütdü... 
 
Biri ayaqyalın... 
Biri yarıac... 
Birinin köynəyi qara yamaqlı... 
Kiçicik ümidlər sevincə möhtac, 
Boynubükük ana qaraduvaqlı... 
 
Üçbucaq kağızı alıb əlinə, 
Həsrət qürrələndi: 
-Kimə çatası? 
Ruhunla sığal çək “körpələrinə”, 
Sən ey ümidlərin şəhid atası... 
 
                                                     2016 
 
 
Poçtalyona məktub 
 
                                                   167 
 
Ey... 
 
Başımdan sevda havası 
Duman-duman çəkilir, ey... 
Kədərlə sevinc davası 
Baxış-baxış sökülür, ey... 
 
Ey... 
Bəxti olmayan sevdam, 
Xoşuna gələn bəddimi? 
Ey... 
Yoxluğuyla ovudan 
Hisslərimin sərhəddini... 
 
Yox-dediyin əbədi var! 
Var-dediyin könlü yıxar! 
Adında eşq məbədi var, 
Əlim gümbəzinə qalxar... 
 
                                         2016 
 
Şəfa VƏLİ 
                                                   168 
Mübarək gediş 
 
O, sənin bildiyin dildə danışmır, 
Burax yaxasını ümidlərimin... 
Adından küsübdü çoxdan... 
Barışmır... 
Üzdün yuxasını ümidlərimin... 
 
Elə gözəl baxma... 
Utancaqlığım 
Yarıya bilməyib fağır baxtımdan... 
Gülüşə aldanma... 
Umacaqlığım  
Küsmüş gürşad olub yağır 
baxtımdan... 
 
Üzü o tərəfə yol başlamısan... 
Gedişin mübarək! 
Yolun mübarək! 
Vaxt olub, yolumu alqışlamısan... 
“Oluşun”  mübarək! 
“OL”un mübarək!  
 
                              2016 
 
Poçtalyona məktub 
 
                                                   169 
Xatirə dolabı 
 
Bütün zamanların romantikası 
Boğulur bu günün ayrılığında... 
Bizim sevgimizin səhnə arxası 
Kədərli... 
Hüznlü... 
“İkimiz” boyda... 
 
Xatirə dolabın ikiqapılı, 
Bütün siyirmələr ayrılıq rəngdə... 
Sol küncdə o nədi yarımbükülü? 
Mənim adım qalıb yoxsa dilində? 
 
Gör,  illər  necə də qoçaq çıxdılar, 
Yüyürrəm... 
Yüyürrəm... 
Çata bilmirəm... 
Bəd günlər alnıma sahib çıxdılar, 
Səni axtarıram, 
Tapa bilmirəm... 
 
                            2016 
Şəfa VƏLİ 
                                                   170 
Aprel axşamı 
 
Heç nə gəlmir əlimdən 
Bu aprel  soyuğunda, 
Adın yenə dilimdə... 
Qan rəngi yanağımda... 
 
Birdən görən tapılar 
Bükülən dodağımın 
Gizlətdiyi adını... 
Utanmaqdan da betər... 
Kaş ki, kimsə duymasın 
“Sən”  boyda günahımı... 
 
Aprel... 
Məğrurluğunu  
Mənəmi göstərirdi? 
O ilin o apreli  
Ömrümə səmt ağacı... 
Mən hansı yönə dönsəm 
O, “sən”i  göstərirdi... 
 
                                         2016 
 
Poçtalyona məktub 
 
                                                   171 
 
Biləndər 
 
Qəhərim əlçim-əlçimdi, 
Kədərim ürək-ürəkdi... 
Bilən varmı, gələn kimdi? 
Bu yollar nəyə gərəkdi? 
 
Bilən varmı, qara divin 
Qış yuxusu yaza düşüb... 
Bizim evlə sizin evin 
Arasında kim üşüyüb? 
 
Kimdi biləndərin, adam? 
Gəlsin... 
Görsün... 
Bilsin... 
Desin... 
Məni çox söylətmə, qadam, 
“Allah mənə ağıl versin!” 
 
                                            2016 
Şəfa VƏLİ 
                                                   172 
Dua 
 
İnandığım doğruları 
Boyum boyda doğradınmı? 
Sınamışdım oğruları... 
Məni də oğurladınmı? 
 
Eh, həyat, həyat... 
Həyat... 
Güzgüdəki mən deyiləm... 
Ah, Allahım! 
Bir az uzat 
Bu ömrü... 
Yaxşı deyiləm... 
 
Düşmüşəm bəxtin gözündən 
Ağrıların qucağına... 
Ölüm, 
Mən sənin əlindən 
Qaçdım... 
Sənin acığına! 
 
                          2016 
 
Poçtalyona məktub 
 
                                                   173 
 
 
Səhər mənzərəsi 
 
Həvəssizcə yellənir, 
Açılan pəncərələr... 
Yağışı sevə bilmir 
Ütülənmiş pərdələr... 
 
Burda məhlələr kasad 
Sevda doğmalığından... 
Gənc qadınlar qaş-qabaq... 
Körpələr ağlamaqda... 
 
Gəncənin hüzn dolu 
Ayrılığı burdaymış... 
Fəsillərin il boyu 
Qaranlığı burdaymış... 
 
Gülüstan mənzərəsi- 
Yağışla qucaqlaşan 
Təkcə mənim əllərim... 
Bir də bu yay səhəri... 
Şəfa VƏLİ 
                                                   174 
Sərin duş alır səhər, 
Bəzənəcək yeni gün... 
Boz paltolu axşama, 
Bir səhər, 
Bir mən sürgün... 
 
                                 2016 
 
 
 
 
 
Poçtalyona məktub 
 
                                                   175 
 
 
 
Bu sabah 
 
Bundan öncə və sonra 
Tüm sabahlar fərqlidi... 
Bu sabah umutlara  
Geyindirdiyim dərddi... 
 
Pəncərəmdən süzülən 
Gün işıqları solğun... 
Yanağıma düzülən 
Yaş təkəmseyrək... 
Nolsun... 
 
Nolsun sənsizləmişəm?! 
Sən ki, çox uzaqdasan... 
Ağlamışam... 
Hirslənmişəm... 
Nolsun... 
Bu sabah yoxsan! 
 
Şəfa VƏLİ 
                                                   176 
Çiynimdə battaniyə, 
Əlimdə kağız dəsmal 
Yalvarram sənsizliyə... 
Gəl,  
Təkliyi başa sal! 
 
De ki, sevirsən məni... 
De ki, ağlamaq olmaz! 
De ki, yoxluğun boyda 
Dünyaya sığmaq olmaz! 
 
Bir də, yadıma sal ki, 
Durub çay içməliyəm... 
Mənə gələn yoldakı 
Səni gözləməliyəm! 
 
                                      2016 
 
 
 
 
Poçtalyona məktub 
 
                                                   177 
 
 
 
 
Çobanyastığı yalanı 
 
Mənə yalan danışdılar, inandım, 
Sənsiz ömrün bu başından 
O başınacan qaçdım... 
Sən deyil, 
Məni çobanyastığı anlatdı... 
Sən getdin... 
“Uç-uç baba”lar da qayıtmadı... 
Yay gəldi... 
Hər ad günümdə bir hədiyyə; 
Bir il daha sənsizliyə... 
 
                                               2016 
  
 
 
 
Şəfa VƏLİ 
                                                   178 
Səni sevirəm, tanqo... 
 
Gəncənin hər küçəsi 
Xatirənlə rəqs edir... 
Tarix: bizdən ötəsi... 
Ünvan: hələ yol gedir... 
 
Ah... 
Gəncə küçələri... 
İşıqlar sarı atlas... 
Dölmələr əl jestləri, 
Tozanağı ehtiras... 
 
Xatirənin  ardınca 
Düşmüşəm məhlə-məhlə... 
Hisslərim dam boyunca, 
Ağlayıram ürəklə... 
 
Axır damarlarımda 
Çılğın sevda oyunu... 
Xatirəm qollarında, 
Səni sevirəm, tanqo... 
 
                                   2016 
 
Poçtalyona məktub 
 
                                                   179 
 
 
 
 
Bəxtimin art-stili 
 
ötüb keçər dedilər, 
inanmışdım...  
nə bilim... 
tüm kitablar, filmlər 
duyğularla sevgili... 
görən varmı hardasa 
səndən xəbərsiz şeir? 
sevdiyim, bu mahnılar 
hamsı səndən bəhs edir... 
kimsə fərqində deyil, 
dünyam səndən ibarət ... 
bəxtimin art-stili 
gəlişinə ibadət... 
 
                               2017 
 
 
 
Şəfa VƏLİ 
                                                   180 
 
 
 
 
 
Hey, arabaçı... 
 
Çəkib getmə belə, qəhərlənirəm, 
Ələnir, canımı sıxır ağrılar... 
Yetmiş yeddi yerə səpələnirəm, 
Məni dənliyinə yığır ağrılar... 
Yüyürtmə fələyin dərd arabasın, 
Yarı yolda qoymaq adətdəndimi? 
Açmışam bəxtimin təndir qapısın, 
Yanmaq da Tanrıya xəyanətdimi? 
 
2017 
 
 
 
 
 
 
 
Poçtalyona məktub 
 
                                                   181 
 
 
 
 
 
*** 
 
Bir dərd tapdım geyindim, 
Boyumdan yekə çıxdı... 
Soyunmağa ərindim... 
Boyum da heçə çıxdı... 
 
Yamanmış əl uzadan 
Dərd bozardan donuma... 
Tanrıymış  
ən uzaqdan 
Sevda yazan sonuma... 
 
Bu gün sonuncu dəfə 
Sevələdim adını... 
Sən demə, "son" özü də 
"Ilk"in məşum qadını... 
 
Şəfa VƏLİ 
                                                   182 
Tanrı, insafın olsun, 
Adam unudularmı? 
Eh... 
Hanı telefonum? 
Məni axtaran varmı?.. 
 
                                           2017 
 
 
Poçtalyona məktub 
 
                                                   183 
İ Ç Ə R İ K 
  
Sevgi rəngli tale poeziyası  
(Prof. Dr. Elçin İSGƏNDƏZADƏ).................3 
 “Nəzirim var”.................................................5 
Xəzan gülü.......................................................6 
Səni sevmək.....................................................8 
“Sənsizliyi yaşayıram”....................................9 
“Ürəyimdən sən keçirsən”.............................10 
Yuxu..............................................................11 
“Qaladım köksümdə”....................................12 
“Açdım ürəyimi”...........................................13 
Ayrılığım günah deyil...................................14 
Mən Azərbaycandanam!................................15 
“Bağışla”.......................................................17 
“Səndən qalan”..............................................18 
“Bəlkə, bir gün”.............................................20 
“Səhərim adınla başladı”...............................21 
Sevgimin coğrafiya dərsi...............................22 
“Gəlmişəm qapına”.......................................23 
“Yenə yorulmuşam”......................................25 
Sənsizliyin melodramı...................................26 
“Ölmək istəyirəm”.........................................27 
Şəfa VƏLİ 
                                                   184 
“Göydə ulduz”...............................................28 
“Bir ürəkdi”...................................................29 
“Bir uzaq yola çıxmışam”.............................30 
“Güldüm”......................................................31 
Səməni...........................................................32 
“Bir qədəh sevinc”.........................................34 
Telefon sevgisi..............................................35 
“Bir qız biləyindən”.......................................36 
Dəliyəm.........................................................37 
Apardı sellər Saranı.......................................38 
“Dərdi yanına sal”.........................................40 
“Söz vermişəm”.............................................42 
Yollar.............................................................43 
Tanrının mürəkkəbqabı.................................44 
“Gəlişini gözləyirəm”....................................45 
“Ayrılığı tanımırdın”.....................................46 
“Seçib ömürdən payızı”.................................47 
“Gözlərimdə bir giley var”............................48 
Nənəm üçün...................................................49 
“Buz ürəyin”..................................................50 
Gəncə-Bakı yolu............................................51 
Bir qız olub....................................................53 
Təcnisvari......................................................54 
 
Poçtalyona məktub 
 
                                                   185 
“Gözlərimin sevinci”.....................................55 
Həsrətin naxışı...............................................56 
Küçə...............................................................57 
Sancı..............................................................58 
Unutmaq........................................................59 
Ummaq-küsmək............................................60 
Daş.................................................................62 
“Əlini əlimə versələr”....................................63 
Ayrılıqdı deyirlər...........................................64 
“Unutduğun”.................................................66 
Uşaq evində bir qız gördüm..........................67 
Tanış gecə......................................................68 
Ümid borcu....................................................69 
“Sığındığım köşəyə”......................................70 
Qar baxışlar...................................................71 
Bircə damcı hüznlüyəm.................................72 
Bu sevdanın tarixi..........................................74 
And................................................................75 
Tək səbir........................................................76 
Namərd..........................................................78 
Poçtalyona məktub........................................80 
Bəxtə xitab.....................................................82 
“Bu baxışın”..................................................83 
Şəfa VƏLİ 
                                                   186 
Ölüm duyurusu..............................................84 
Uzaqlar..........................................................85 
Nağıl..............................................................87 
Elə gözlədim bu görüşü.................................88 
İkili yalnızlıq.................................................89 
Narıncı ayrılıq................................................91 
Arzu-yol.........................................................93 
Sevinc dəbi....................................................94 
Təsəlli............................................................96 
Qumarbaz......................................................97 
Kapitan Nemo................................................98 
“Qapımızı qış da döydü”...............................99 
Ağıllı............................................................100 
Şənbə melodiyası.........................................101 
Bilmə, qaraçı qızı........................................102 
Sənin duan...................................................103 
Bütün yeni illər............................................104 
Küskün şair..................................................105 
Gəncəylə sevgiliyəm...................................106 
Şəklin üçün..................................................107 
Xocalı günündə görüº..................................108 
“Adınla bəzədiyin”......................................109 
Bağışla ki, xoşbəxtəm..................................110 
 
Poçtalyona məktub 
 
                                                   187 
“Təzə əlifba”................................................111 
Əlahəzrət darıxmaq.....................................112 
Bir desən......................................................113 
Şeirlər..........................................................114 
Eşq...............................................................116 
Görüş yeri....................................................117 
Mart ayı.......................................................119 
Böyük şəhər.................................................120 
Qayıt............................................................121 
Üzügülər......................................................122 
Ağrılar.........................................................123 
Qadın-şair....................................................124 
Şeir...............................................................126 
Dadlı-duzlu ayrılıq......................................127 
Albalı çiçəyi................................................128 
“Mənim sənə yazdıqlarım”..........................129 
Qaraca qız....................................................131 
Qadın gedişi.................................................132 
Qaratoyuq nəğməsi......................................133 
Yarpaq ayrılığı.............................................135 
Həftəsonu.....................................................136 
Kimsəsiz qadın............................................137 
“Fərqli deyil payızım”.................................138 
Şəfa VƏLİ 
                                                   188 
Şair ürəyi.....................................................139 
O kənd.........................................................140 
Ay anam qızılgül, nənəm qızılgül...............141 
Yarımömürdə şeir........................................142 
Alın ayrılığın əlindən məni..........................143 
Adı olmayan hisslər.....................................144 
Məndə bir şəkil var......................................145 
Gəncə ilə ikimiz...........................................147 
“Qırmızı kitab”............................................148 
Nal səsi........................................................149 
Səliqəsiz şeir................................................150 
Üşüdünmü?..................................................152 
Evcik adamı.................................................154 
“Adamı elə yandırır”...................................155 
Yeni il..........................................................156 
Xəta.............................................................158 
Darıxmağa kəniz olmaq...............................159 
Necəsən?......................................................160 
Qış paltarı....................................................161 
Tərk edilmək................................................162 
“Ürəyindən nə keçirsə”...............................163 
“Çəkin eşqin bazarına”................................164 
“Yanıq Kərəmi”...........................................165 
 
Poçtalyona məktub 
 
                                                   189 
Ümidlərin şəhid atası...................................166 
Ey.................................................................167 
Mübarək gediş.............................................168 
Xatirə dolabı................................................169 
Aprel axşamı................................................170 
Biləndər.......................................................171 
Dua..............................................................172 
Səhər mənzərəsi...........................................173 
Bu sabah......................................................175 
Çobanyastığı yalanı.....................................177 
Səni sevirəm, tanqo.....................................178 
Bəxtimin art-stili .........................................179 
Hey, arabaçı.................................................180 
“Bir dərd tapdım”........................................181 
Şəfa VƏLİ 
                                                   190 
 
 
 
 
 
 
 
 
 
 
 
 
 
 
 
 
ŞƏFA VƏLİ 
 
 
Poçtalyona məktub 
(şeirlər) 
 
 
 
Poçtalyona məktub 
 
                                                   191 
 
 
 
 
 
 
 
 
 
 
 
 
 
 
 
 
 
 
 
 
 
 
Чапа имзаланмыш: 20.10.2017 
Каьыз форматы: 70x90 1//// 16 
Щяъми: 12 ч.в.; Сифариш: 686; Sayы: 1000//. 
 
 
 
Şəfa VƏLİ 
                                                   192 
 
 
 
 
 
 
 
 
 
 
 
 
 
 
 
 
 
 
 
 
 
«ВЕКТОР» BEYNƏLXALQ НЯШРЛЯР ЕВИ 
Цнван: АЗ1018. Бакы шящ, Зыь йолу, 20 г 
тел: (+99470) 3007000; (+99412) 4471404 
faks: (+99412) 4796003 
е-mail: isgenderzadeh@rambler.ru 
www.vektor.az 
 
