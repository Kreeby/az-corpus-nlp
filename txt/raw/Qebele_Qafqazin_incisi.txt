 
 
 
ŞƏLALƏ MƏHYƏDDİNQIZI 
 
 
 
 
 
 
QƏBƏLƏ  
QAFQAZIN İNCİSİ 
 
 
 
 
 
 
 
 
 
 
 
 
 
 
Bakı–2009 
 
 
 
 
Məsləhətçilər :  Geologiya və Minerologiya elmləri  
   doktoru, professor, şair  Hikmət Mahmud 
   Pedoqoji elmlər namizədi,  
   dosent Knyaz Aslan  
   Qəbələ rayon icra hakimiyyəti başçısının  
   1-ci muavini Abil Ağasəfov 
 
 
Redaktoru: Maşallah Quliyev “İcmal” qəzetinin 
   məsul katibi 
 
Şəlalə Məhyəddinqızı 
QƏBƏLƏ QAFQAZIN İNCİSİ,  
Bakı- “Oğuz Eli”-2009, 256 səh.  
 
Kitabda Qəbələnin son illər ərzindəki inkişafından söz açılır. Azərbaycan xalqının 
Ümummilli Lideri Heydər Əliyevin və ölkə prezidenti İlham Əliyevin rayona səfərləri, 
aparılan sosial-iqtisadi siyasətin real mənzərəsi faktların dili ilə əks etdirilir. 
Burada eləcə də rayonun mədəni və təsərrüfat həyatı, tarixi abidələr və görkəmli 
ziyalıları haqqında söhbət açılır. Geniş oxucu kütləsi üçün nəzərdə tutulan kitabdan hər 
kəs Qəbələnin əsrarəngiz həyatı ilə bağlı məlumat ala bilər. 
 
    1206000000 
Ş -----------------  2009  
       036-09 
 
 
© Şəlalə Məhyəddinqızı 
 
 
 
ÖN SÖZ 
 
İstedadlı qələm sahibi Şəlalə Məhyəddinqızının zəngin və geniş faktiki dəlillər 
əsasında qələmə aldığı bu kitab olduqca maraqlı və diqqətəlayiq bir əsərdir.  
Müəllif Qəbələnin qədim tarixi, onun elm, mədəniyyət və incəsənət sahələrində 
tanınmış böyük şəxsiyyətləri, o dövrün insanlarının həyat tərzi, Qəbələnin qədim tarixi 
abidələri barədə inandırıcı dəlillərlə oxucuya geniş və hərtərəfli məlumat verir.  
Kitabın əlyazmasını oxuduqca bu kitabın dərin məzmunlu, sadə və geniş oxucu dilində 
yazıldığının şahidi olursan. Zəngin faktiki materiallara söykənən bu kitab ən dəyərli 
əsərlərdən biri kimi diqqəti cəlb edir. Müəllif doğulduğu Qəbələ şəhərinin günü-gündən 
gözəlləşdiyini, onun simasının müasir tələblərə uyğun tərzdə dəyişdiyini görür və qürur 
hissi keçirir. O, Qəbələdə geniş tikinti və ticarət komplekslərinin yaradılmasını, böyük 
quruculuq işlərinin aparılmasını, yeni-yeni park və yaşıllıqların salınmasını, bir sözlə 
Qəbələ şəhərinin yüksəliş dövrü yaşadığını özünəməxsus güclü qələmi ilə təsvir edir.  
Müəllif çox düzgün olaraq qeyd edir ki, bu yeniliklər və bu təqdirəlayiq inkişaf Ulu 
Öndərimiz Heydər Əliyevin Azərbaycana rəhbərliyi dövründən sonra mümkün 
olmuşdur. Onun siyasi məktəbindən yetişmiş və Heydər Əlyev siyasətinin ən layiqli 
davamçısı olan İlham Əliyevin rəhbərliyi dövründə isə bu xeyirxah əməllər daha da 
geniş vüsət almışdır. Bu gün Azərbaycanın  hər bir bölgəsi yüksək sosial-iqtisadi 
inkişaf dövrünü yaşayır. Müəllif fikrini davam etdirərək yazır ki, belə bir sürətli inkişaf 
təkcə Qəbələdə deyil, Azərbaycanın bütün bölgələrində böyük sürətlə davam etdirilir və 
xalqımız tərəfindən bu xeyirxah əməllər çox yüksək dəyərləndirilir. 
Şəlalə Məhyəddinqızı eyni zamanda Qəbələ bölgəsindən Azərbaycan Milli Məclisinə 
deputat seçilmiş, Qəbələ şəhərinin müasir səviyyədə abadlaşmasında, habelə Qəbələ 
camaatına göstərilən qayğı və diqqətdə Fəttah Heydərovun xidmətlərini xüsusi qeyd edir 
və onları yüksək qiymətləndirir.  
Böyük şəxsiyyətlər silsiləsindən söz açan müəllif Qəbələdən yetişən hərbiçilərin, 
ədəbiyyat və incəsənət xadimlərinin yaradıcılıq dünyasını açıqlayır və onların əməli 
fəaliyyətini çox yüksək dəyərləndirir. 
 Belə böyük şəxsiyyətlərdən biri general-mayor və yazıçı İsmayıl bəy Qutqaşınlı 
haqqında və onun əsərlərini tədqiq edən tanınmış ədəbiyyatçılar barədə öz fikirlərini geniş 
oxucu auditoriyası ilə bölüşür. Müəllif, habelə Qəbələ torpağından pərvazlanan bir sıra 
dünya şöhrətli elm xadimlərinin həyat və yaradıcııq fəaliyyətlərinə də xüsusi diqqət 
yetirir.  
Bunlarla yanaşı kitabda  el-oba uğrunda canlarını qurban vermiş Vətən igidlərinə 
dövlətin qayğılarından da danışır. O cümlədən hər cür acı taleyi yaşayan öz əzizləri 
haqqında  belə müəllif böyük ürək ağrısı ilə söz açır.  
Qadınların zəhmətkeşliyini, zərifliyini və xeyirxahlığını öz anasının simasında görən 
müəllif yüksək qürur hissi keçirir və bütün analara olan məhəbbətini kövrək hisslərlə 
oxucuya çatdırır. 
Şəlalə Məhyəddinqızı qədim Qəbələnin inanc yerlərinə bu günün prizmasından baxır. 
Qəbələ torpağında xeyli ibadətgahlar bu gün də xalqın böyük inam və etiqad yerinə 
çevrilmişdir. Kitabda qeyd olunan bir sıra övliyalar, pirlər, ziyarət ocaqları barədə 
insanları düşündürən ibrətamiz fikirlər diqqəti cəlb edir.  
Qəbələnin bərəkətli torpağı, xalqın adət-ənənələri, saysız-hesabsız bar-bəhrəli meyvə 
bağları, insanların yığım yeri olan “Həftə-bazarı”, “Qoca Şabalıdın hekayəsi”, buranın 
sənət fədailəri, o cümlədən xalçaçılıq sənəti, dadlı-ləzzətli süfrə yeməkləri barədə olduqca 
zəngin məlumatlar kitabda öz geniş əksini tapmışdır. Qəbələnin sağlamlıq ocaqları, 
təhsilin bu günki səviyyəsi və milli-mənəvi dəyərlərimiz haqqında da əsərdə yeni 
məlumatlarla rastlaşırıq.  
Kitab olduqca maraqlı, oxunaqlı, diqqəti cəlb edən və müasir oxucu tələbinə cavab 
verən yüksək səviyyəli, qiymətli bir  bədii-tarixi əsərdir. Ümüdvaram ki, müəllifin səmimi 
duyğularla qələmə aldığı bu əsər böyük oxucu auditoriyasının dərin rəğbətini qazanacaq 
və bundan sonra da o, neçə-neçə dəyərli əsərləri ilə bizi sevindirəcəkdir. 
 
Hikmət Mahmud 
Professor, şair 
 
 
 
 
 
 
 
 
 
 
 
AZƏRBAYCAN İNCİSİ – QƏBƏLƏ MÖCÜZƏSİ  
və ya   
TARİXLƏŞƏN ANLARIN HEKAYƏTİ 
 
 
ətənin tarixi bir evin, bir ailənin, bir küçənin, bir kəndin tarixindən 
başlayır. Bəzən mütəxəssislərin illərlə arxivlərdə axtardığı ələdüşməz bir faktı 
hər hansı bir bölgənin yaşlı adamlarından asanlıqla öyrənmək olur. Sinədəftər 
ağsaqqallar, ağzıdualı ağbirçəklər heç gözlənilmədən elə məqamlardan söz açır, elə 
mətləbləri çözələyirlər ki, əsrlər boyunca qaranlıq qalan gizlinlərin sirri bir andaca 
açılır, qatı zülmətlərə nur çilənir. Ona görə də dünya təcrübəsində şifahi tarixlə yazılı 
tarix qoşa qanad kimi həmişə paralel öyrənilir.  
Bu baxımdan son zamanlar Azərbaycanın ayrı-ayrı bölgələri ilə bağlı tarixçilərlə 
yanaşı müxtəlif  peşə adamlarının yazıb nəşr etdirdikləri kitablar mühüm əhəmiyyət 
kəsb edir. Öz zəngin tarixi keçmişi, misilsiz təbii gözəllikləri, əlverişli coğrafi 
mövqeyi ilə diqqəti cəlb edən rayonlarımızdan biri də Qəbələdir. 
Arxeoloqlar Qəbələ xarabalıqlarında apardıqları qazıntılar zamanı çoxlu yaşayış 
evləri, məbədlər, mühafizə divarları üzə çıxarmışlar. Qədim şəhərin küçələrinə daş 
döşənməsi, evlərin damının kirəmitlə örtülməsi kimi maraqlı faktların aşkarlanması isə 
antik dövr alimi Plininin “Kabala Albaniyanın ən üstün şəhəridir” fikrini bir daha 
əyani şəkildə sübuta yetirmişdir. Bununla yanaşı, zaman-zaman üst-üstə qalanmış 
torpaq laylarının altından boy göstərən çiy kərpicdən tikili evlər, sütunlu binalardan 
ibarət saray kompleksi, ellinizm dövrünə məxsus iri pul dəfinəsi, böyük taxıl anbarları 
da qədim Qəbələnin şöhrətli tarixinin açılmamış qatlarına işıq salır. 
Bu gün sahəsi 1548,6 kvadrat kilometr olan, əhalisinin sayı isə 93 min nəfəri ötən 
müasir Qəbələ Böyük Qafqaz dağlarının cənub yamacına sığınmış al-əlvan təbiət 
xalısına bənzəyir. Bazardüzü, Bazaryurd, Tufan zirvələrində qanad çalan qartalların 
məğrurluqla süzdüyü bu bənzərsiz yurdun qoynu ana Azərbaycana dünyanın hər 
yerində başucalığı gətirən nadir incilər, təbii sərvətlər, tükənməz xəzinələr saxlancıdır. 
Onların arasında, tarixi qalaların, mədəniyyət abidələrinin,  füsunkar mənzərələrin, 
lacivərd meşələrin, bir sözlə, flora və fauna aləminin hər birinin özünəxas üstünlüyü 
var.  
Qəbələni şərəfləndirən şair Molla Gülü, general və yazıçı İsmayıl bəy Qutqaşınlı, 
yazıçı-pedaqoq İbrahim bəy Musabəyov kimi görkəmli şəxsiyyətlər hər bir 
azərbaycanlının qəlbini qürurla doldurub. Onların varisləri olan dünya şöhrətli alimlər 
– Azərbaycan Milli Elmlər Akademiyasının müxbir üzvləri, əməkdar elm xadimləri, 
professorlar Umnisə Musabəyova,  Yusif Musabəyov, Məcid Mərdanov, Xəlil 
Əlimirzəyev, Cahangir Qəhrəmanov, Dursun Hüseynov, Firudin Haşımzadə, Qara 
Əhmədov və neçə-neçə başqa ziyalılar milli elmimizin beynəlxalq miqyasda tanınması 
naminə çoxlu uğurlara imza atıblar. Bu yurdcanlı insanların sırasında maarifpərvərlər, 
V
müəllimlər, söz adamları, həkimlər, kənd təsərrüfatı mütəxəssisləri, sənətkarlar, 
incəsənət ustaları və digərləri də havasını udub, çörəyini yeyib, suyunu içdikləri, 
doğma qoynunda boya-başa çatdıqları Qəbələyə bir ömür boyunca öz övladlıq 
borclarını verməyə çalışırlar.  
Bu baxımdan istedadlı jurnalist Şəlalə Məhyəddinqızının oxuculara ünvanladığı bu 
kitab da doğma yurda dəyərli mənəvi borclardan biri kimi qəbul edilə bilər. Bəri 
başdan deyim ki, hələ Bakı Dövlət Universitetində təhsil aldığımız illərdən 
vətənpərvər bir qız kimi yaxşı tanıdığım, o zamandan bəri Azərbaycan radiosunda 
səsini və sözünü ardıcıl olaraq rəğbətlə dinlədiyim Şəlalə xanımın ustalıqla qələmə 
aldığı vətən duyğulu toplu Azərbaycanın əsrarəngiz bölgələrindən olan Qəbələ 
haqqında publisistik simfoniya təsiri bağışlayır.  
Kitab son zamanlar Azərbaycan dövlətinin qayğısı sayəsində sözün həqiqi 
anlamında sürətlə inkişaf edən, öz zahiri görkəmini gündən-günə yaxşılığa doğru 
dəyişən, kəndə məxsusluğunu qorumaqla müəyyən qədər şəhərləşən Qəbələnin çağdaş 
tarixinə ayna tutur. Müəllif haqlı olaraq öz əsərində bu ulu yurd barədə məlumatı az və 
ya yanlış olan oxucuları da nəzərə alaraq Qəbələnin şanlı-şöhrətli keçmişinə də 
vüqarla üz tutur. O, minilliklərin o üzündən bəri zamanın keşməkeşlərindən alnıaçıq-
üzüağ çıxan qədim vətən torpağının yaddaşına hopmuş köhnə yazıların tozunu alır, 
ürəyində Azərbaycan sevgisi yaşadan hər bir vətəndaşın iftixarına çevrilə biləcək tarixi 
faktları yığcam şəkildə bircə-bircə yenidən xatırladır.  
Şəlalə Məhyəddinqızının kitabında Qəbələ rayonunun sosial-iqtisadi inkişafı 
müstəqil Azərbaycan Respublikasının hərtərəfli tərəqqisi fonunda aydınca 
işıqlandırılır. Xüsusilə ümummilli lider Heydər Əliyevin, ölkə prezidenti İlham 
Əliyevin bölgəyə səfərlərinin ətraflı işıqlandırılması maraq doğurur. Müəllif onların 
yerli sakinlərlə görüşlərini, səmimi şəkildə söhbətləşmələrini, qarşıya çıxan müxtəlif 
səpkili problemlərin həlli yönümündə yerindəcə düzgün qərarlar çıxarıb tapşırıqlar 
vermələrini anbaan izləyir. O, bu görüşlərin nəticə baxımından bir sıra çətinliklərin 
üstündən qələm çəkdiyini, camaatın dövlət başçısına inamını artırdığını görülmüş işləri 
sadalamaqla, konkret örnəklər gətirməklə təsdiqləyir. 
Qəbələdən millət vəkili seçilmiş Fəttah Heydərovun son zamanlar bu bölgənin daha 
da çiçəklənməsi naminə səmərəli xidmət göstərdiyi də kitabın səhifələrində aydın 
boyalarla verilmişdir. Sözün həqiqi mənasında el ağsaqqalına çevrilmiş bu görkəmli 
ziyalının xüsusi qayğısı sayəsində həyata keçirilmiş tədbirləri minnətdarlıqla sadalayan 
müəllif haqlı olaraq Milli Məclisin başqa üzvlərini də bu cəhətdən ondan nümunə 
götürməyə, başqa sözlə, seçicilərə verdikləri şirin vədlərə əməl etməyə çağırır. 
Kitabda Qəbələ rayonunda təhsilin və səhiyyənin vəziyyəti, mədəniyyət və idman 
həyatı haqqında da geniş söhbət açılır, bu mühüm sahələrdə qazanılan uğurların 
səbəbləri açıqlanır. Qəbələnin kəndləri, müqəddəs türbələri, inanc yerləri, abidələri, 
tarixi şəxsiyyətləri və s. haqqında məlumatlar da oxucuların marağına səbəb olacaq 
amillərdəndir. 
Şəlalə xanımın erməni işğalçılarına qarşı mətinliklə vuruşmuş qəbələli Qarabağ 
döyüşçüləri barədə yazdıqlarını həyəcansız oxumaq olmur. Vətənin dar günündə qarı 
düşmənin qarşısında keçilməz çəpərə dönən, hər qarış torpaq uğrunda son damla 
qanına qədər vuruşan ər oğulları ehtiramla xatırlayan müəllif bu gün şəhid və əlil 
ailələrinə dövlət qayğısından ürək dolusu danışır, fikirlərini faktlarla əsaslandırır. 
Bütün bunlar isə hazırda Azərbaycan Ordusunun sıralarında Vətənə hərbi xidmətini 
namusla yerinə yetirən gənclərə və ya əsgərliyə hazırlaşan yeniyetmələrə 
vətənpərvərlik hisslərinin aşılanması baxımından çox yerinə düşür. 
Elə buradaca incə bir məqama toxunmaq istəyirəm. Bu məqam Şəlalə xanımın 
dünyaya göz açdığı ocağın timsalında bir qəbələli ailəsinin ədəbi-publisistik təsvirinin 
verilməsi ilə bağlıdır. Əlbəttə, burada təsvir olunan hadisələr hamı üçün tipik olmaya 
bilər. Amma söhbət ömrü boyu halallıqla dolanan, bütün ağrı-acılara baxmayaraq 
sabaha ümidlə boylanan, Tanrıya ümidinin işığında öz nəcib arzularına doğru 
yolundan dönməyən bir azərbaycanlı ailəsinin yaşantıları çoxları üçün tanış gələ bilər. 
Bu baxımdan müəllifin ata-anası, qardaşları ilə bağlı düşüncələri kitaba ayrı bir 
əlvanlıq gətirir, oxucunu başqa bir aləmə aparır. Kiçik qardaşı İsmayılın (Əfəndinin) 
uşaq vaxtlarından əcəllə çiling-ağac oynaması, sonralar yaşı çatmaya-çatmaya 
Qarabağ uğrunda savaşa yollanması, döyüşlərin birində ağır yaralanması, ailə 
üzvlərinə dəhşətli sarsıntılar yaşatması, ölümün pəncəsindən güclə qurtarması  və s. 
kimi həyati epizodlar nə qədər təsirlidir!.. Nə yaxşı ki, bu faciəli anların sonu 
nikbinliklə bitir, nə yaxşı ki, axırda xeyir şərə qalib gəlir, nə yaxşı ki, Əntiqə ananın 
duaları Tanrıya yetişir! Bir də nə yaxşı ki, indi İbrahimlə Sədaqət qəhrəman ataları 
İsmayılın ümidlərini doğruldurlar!.. 
Mən Əntiqə ananı görməmişəm. Amma Şəlalə xanımın təsvirlərindən sonra ona 
məhəbbətim birə min qat artdı. Cavan ömür-gün yoldaşı Məhyəddini erkən itirən, 
acı göz yaşlarını gizlədə-gizlədə kirpikləri ilə od götürən, vahiməli qəbristanlığın 
düz ovcunda yerləşən komasında beş körpəsini yarıac-yarıtox böyüdüb boya-başa 
çatdıran Əntiqə ana!.. Şəhərdən qonaq gələn, elə əyləşdiyi həyətdəcə sərçələri 
qanına-qəltan eləyən ovçuya əməlli-başlı təbiət dərsi keçən bu ana obrazı həqiqətən 
tərbiyə mücəssəməsidir!.. 
Hər zaman özünün bənzərsiz təbiəti, əzəmətli dağları, qalın meşələri ilə diqqəti cəlb 
edən Qəbələnin bu gün beynəlxalq miqyaslı turizm mərkəzlərindən birinə çevrilməsi 
sevinci də kitabdan duyulur. Yaxın-uzaq xarici ölkələrdən axın-axın gələn əcnəbi 
qonaqların buradan zəngin təəssüratla qayıtması, hər bir turistin öz vətənində 
Azərbaycanın təbliğatçısına çevrilməsi üçün hələ çox işlərin görülməsi indi doğrudan 
da taleyüklü vəzifələrdən biridir.  
Kitab müəllifinin Qəbələnin əsrarəngiz təbiəti haqqında sevə-sevə söz açması, bu 
elin rəmzinə çevrilmiş hər bir bitki və ya meyvə barədə könüldolusu bəhs etməsi ilə 
yanaşı, xüsusilə məşhur Qızıl Əhmədi almasının cırlaşması, şabalıd ağaclarının 
quruması ilə bağlı həyəcan təbili çalması da vətəndaşlıq yanğısından irəli gəlir. 
Fikrimcə, uyğun sahənin mütəxəssisləri bu ciddi məsələnin üstündən sükutla 
keçməməli, bəlkə də dövlət səviyyəsində tədbirlərin müəyyənləşdirilməsi üçün 
təkliflər hazırlamalıdırlar... 
Qəbələlilərin sənət nümunələri və süfrə mədəniyyəti barədə ətraflı söz açan Şəlalə 
Məhyəddinqızı yalnız bu bölgəyə məxsus olan sənətkarlıq işlərini, milli mətbəximizin 
ətirli xörəklərini də oxucuların diqqətinə çatdırır. Çox güman ki, kitabın bu 
hissəsindən yetərincə faydalananlar da tapılacaq... 
Bütövlükdə  Şəlalə Məhyəddinqızının Azərbaycanımızın dilbər guşələrindən biri 
olan bənzərsiz Qəbələ torpağının çiçəklənməsinə həsr etdiyi bu kitab yaşı əsrlərlə 
ölçülən qədim və ulu yurda qoyulmuş mənəvi abidədir. Əminəm ki, bu əsər hər bir 
kəsin kitab rəfinin bəzəyinə çevriləcək. 
 
Knyaz ASLAN 
pedaqoji elmlər namizədi, dosent, 
“Qızıl Qələm” mükafatı laureatı 
 
 
 
 
 
 
 
 
 
 
 
 
 
 
 
 
 
 
QƏBƏLƏ İLƏ QISA TANIŞLIQ 
 
lkə vətəndaşı ona görə qürur hissi duyur ki, güclü dövlətin himayəsində 
yaşayır. Onun doğulduğu vətən torpağının hər qarışı inkişaf edir. Boya-başa 
çatdığım rayonun inkişafından söz açmaq, burada gördüklərimi qələmə almaq istəyim də 
Azərbaycanın iqtisadi səviyyəsinin ilbəil artmasına işarədir.  
Yazıya yenicə başlayırdım, nədən danışacağımı düşünürdüm, dövlət başçısı İlham 
Əliyevin  “Azərbaycanda bircə dənə də kənd qalmayacaq ki, problemləri həll edilməmiş 
olsun...” fikirlərindən daha da ruhlandım. Prezident bəyan edir: “Ölkənin ikinci yeni 
iqtisadi inkişaf xətti cızılıb və əvvəlki  ucqar nöqtələrdə zərurət doğuran məsələlər həll 
olunacaq”. 
Ölkəmizin hər bir tərəfində irəliləyiş gedir. Xüsusən də rayonların sürətli inkişafı 
reallığa çevrilir. Bölgələrdə respublika əhəmiyyətli obyektlərin tikilib istifadəyə verilməsi, 
yeni iş yerlərinin açılması işsizliyin aradan qaldırılmasına səbəb olur. Qazanan isə güclü 
iqtisadiyyata sahib olan dövlətimiz və yaşayışını təmin edən vətəndaşlarımızdır... 
Bu gün insanların istirahət məkanı kimi can atdığı Qəbələ rayonu öz inkişafı ilə 
seçilir... 
Əsrarəngiz təbiəti ilə seçilən, uca dağların qoynunda yerləşən bu ərazi bitib-
tükənməyən qalın meşələri, gurultulu çayları, zəngin flora və faunası ilə məşhurdur. 
İqtisadi siyasətin bəhrəsi sayəsində müasir görkəmindəki dəyişiklik və zəka ilə təbiətin 
birgə vəhdətinin təzahürü burada açıq-aşkar hiss olunduğundan Qəbələnin adı daha 
uzaqlarda səslənir və əcnəbiləri cəlb edən turist mərkəzinə çevrilir. Rayona axışan 
xaricilərin illərlə artımı da dediyimizin əyani sübutudur.  
Ölkə başçısı İlham Əliyevin 2004-cü ildə imzaladığı “Regionların sosial-iqtisadi 
inkişafı ilə bağlı Dövlət proqramı”nda Qəbələdə turizmin inkişaf etdirilməsi istiqamətində 
verdiyi mühüm tapşırıqlar da öz əksini tapmışdır. Sənədə əsasən rayonun turizm 
potensialına uyğun olaraq bir neçə istiqamət müəyyənləşir və nəticədə bu sahədə dünya 
standartlarına uyğun yeni müəssisələr istifadəyə verilir... 
Qafqaz Sıra dağlarının ətəyində Qəbələyə Allah-Təala qeyri-adi gözəllik bəxş edib. Bir 
günün içində min dona düşən təbiət öz füsunkarlığı ilə ecazkar mözücə yaradır. Ələlxüsus 
da fəsillər bir-birini əvəz edəndə ayrı bir aləmin seyrinə düşürsən. Bir qarış torpağına 
nəzər salanda müxtəlif bitki örtüyünün şahidi olursan. 
Orta ömrü 500 il olan şabalıd ağacları, başı göylərə dəyən pıçıldaşan çinarları, vələsi, 
qaraağacı, mırdaşası və s. yaşıl bitki örtüyü necə cəzbedicidirsə, eləcə də təbiətin canlı 
heyvanat aləmi daha maraqlıdır. 
Eyni məcradan, Qafqazın ətəyindən süzülən çayları müxtəlif xarakteri ilə seçilir. Qara 
çay, Dəmiraparan çay qapqara palçıqlı suyu ilə  gurultusundan qulaq batırırsa, yerdən 
qaynaqlanan bulaq suları ayna saflığı ilə könülləri, gözləri oxşayır...  
Ö 
Qəbələ rayonunun tarixinə nəzər saldıqda görünür ki, mərkəzdən 20 km cənub-qərbdə 
yerləşən Qafqaz Albaniyasının paytaxtı olan Qədim Qəbələ şəhərinin adını daşıyır...  
Qəbələ qədim dünyanın məşhur şəhərləri ilə müqayisə ediləcək dərəcədə mühüm, 
siyasi-iqtisadi və ticarət mərkəz-lərindən biri olub. Antik dövrə aid olan böyük binaların 
qalıqları, qala divarları və maddi mədəniyyət abidələri Qəbələnin çox möhtəşəm bir şəhər 
olduğunu sübut edir. Qədim Qəbələ eramızdan əvvəl  IV əsrin sonu - III əsrin 
əvvəllərində şəhər kimi meydana gələrək eramızın XVIII əsrinin ortalarına qədər 
yaşamışdır... 
XVIII əsrin ortalarında Qəbələ ərazisində kiçik feodal dövləti olan Qutqaşın sultanlığı 
yaradılır. Qutqaşın sonralar mahal kimi Şəki xanlığının tərkibinə daxil edilir, Şəki 
xanlarının təyin etdiyi naiblər tərəfindən idarə olunur... 
1930-cu ildə  Qutqaşen rayonu yaradılır. 1991-ci ilin martında rayonun adı 
dəyişdirilərək rayon ərazisində yerləşən qədim Qəbələ şəhərinin adı ilə adlandırılır... 
Rayonda yüzlərlə tarix və mədəniyyət abidələri var. Onlara misal olaraq Əmili 
kəndində IV-VIII əsrlərə aid olan alban məbədini, Bum kəndində XIX əsrə aid məscidi, 
Bayramkovxalı kəndində IX-XIV əsrlərə aid Ustacan qalasını, Şəfili kəndində XVII əsrə 
aid məqbərəni, Həmzəlli kəndində XVI əsrə aid Şıxbaba pirini, Kov Murad dağının 
zirvəsindəki Kov Murad pirini, Nic kəndində Hacı Qərib məscidini və XIX əsrdə yaşamış 
Bolu bəyin yaşayış evini göstərmək olar. Həzrə kəndində Şeyx Bədrəddin və Şeyx 
Mansur məqbərələri XV əsrə aid edilir. Nic kəndinin yaxınlığında Yalovlu dağda 
eramızdan əvvəl III-I əsrlərdə insan məskəni olub. Bu ərazidə dəmir bıçaqlar, xəncərlər, 
tuncdan hazırlanmış üzüklər, qızıl sırğalar, dəyirman daşları və başqa əşyalar aşkar edilib. 
Azərbaycanın şimal ərazisində dağlıq və aran rayonlarda həmin dövrə aid olan arxeoloji 
mədəniyyət elmdə Yalovlu mədəniyyəti adlanır. Qəbələ şəhərində müdafiə təyinatlı qədim 
qüllə (IX-XI əsrlər), XVIII əsrə aid edilən məscid, İmam Baba məqbərəsi (XVIII-XIX 
əsrlər), Cümə məscidi, eləcə də böyük tarix diyarşünaslıq muzeyi var. Rayona gələn 
turistlər də tarixin canlı şahidləri olan bu mədəniyyət abidələri ilə yaxından tanış olur, 
onlar barəsində daha dolğun informasiyaları həmin muzeydən öyrənirlər.       
Azərbaycan Respublikası Nazirlər Kabinetinin 02 avqust  2001-ci ildə təsdiq edilmiş 
“Azərbaycan Respublikası ərazisində dövlət mühafizəsinə götürülmüş daşınmaz tarix və 
mədəniyyət abidələrinin əhəmiyyət dərəcəsinə görə bölgüsü”ndə Qəbələdə olan 93 tarix, 
memarlıq, mədəniyyət, incəsənət abidəsinin adı, yeri və tarixi barədə məlumatlar var. 
Bunlardan 1-i, Qədim Qəbələ şəhəri, antik dövrə məxsus olan, dünya əhəmiyyətli, 61-i 
respublika əhəmiyyətli, 31-i yerli əhəmiyyətli daşınmaz tarix və mədəniyyət abidələridir. 
Qədim Qəbələ haqqında yunan, roma, ərəb, fars, türk, gürcü mənbələrində məlumat 
var. Roma müəllifi Böyük Plini (I əsr) Qəbələni Kabalaka, yunan coğrafiyaşünası 
Ptolemey (II əsr) Xabala, ərəb tarixçilərindən Balazuri (IX əsr) Xəzər adlandırmışlar. 
1959-cu ildən müntəzəm qazıntı aparan Qəbələ arxeoloji ekspedisiyası şəhərin daha 
qədim və böyük hissəsini aşkara çıxardı, buranın e.ə.IV-b.e.I əsrlərinə aid olduğunu 
müəyyənləşdirdi. 
Arxeoloji tədqiqatlar zamanı Qəbələ ərazisində böyük tikililərin qalıqları, qala 
bürcləri, ocaq və təndir qalıqları, müxtəlif dövrlərə aid gil qabları, tunc, gümüş və qızıl 
sədəf və sümükdən bəzək əşyaları, şüşə məmulatı, tikinti meterialları, kərpic döşəmələr, 
şəhəri bulaq suyu ilə təchiz etmək üçün istifadə olunmuş tünqlər və s. aşkar edilmişdir... 
Tarixin bizə yadigarı olan Qəbələ dünənki günümüzdə kasıb, əhalisinin çətin 
dolanışığı ilə yadda qalan rayon bu gün isə iqtisadi cəhətdən yüksəlişi ilə  öyündüyümüz 
və dünyanı heyrətdə saxlayan, sözün əsl mənasında hər cəhətdən zəngin məkandır.  
 
 
 
 
Bu yerlərin gözəlliyi məni heyran etdi. 
 
             HEYDƏR ƏLİYEV 
 
HEYDƏR ƏLİYEV QƏBƏLƏDƏ 
 
 
eni Azərbaycan Partiyasının yaranması xəbəri hər tərəfə o cümlədən Qəbələyə 
əks-səda verdi. Bunun da əsas səbəblərindən biri onun özülünün xalqımızın 
sevimli oğlu Heydər Əliyev tərəfindən qoyulması idi. Çünki o zaman Azərbaycan xalqı 
uçurumda ikən öz taleyini ancaq bu mahir siyasətçiyə etibar edə bilərdi. Bütün dünyanın 
tanıdığı, siyasət arenasında özünü təsdiqləyən bir insana güman var idi. Azərbaycanın 
rəhbəri olduğu dövrdə öz ölkəsinin sabahı naminə onun nə qədər böyük işlər gördüyünün 
real şahidi olanlar inanırdılar ki, millətin dar günündə xilaskarı ancaq Heydər Əliyevdir. 
Onunla müqayisə ediləcək heç kim yox idi. Özü qədər xalqına bağlı olan ikinci bir dövlət 
xadimi tanımırdıq. “Xalqın gözü tərəzidir”-deyən atalarımızın yenə haqlı olduğu 
təsdiqləndi.  
Heydər Əliyevin bilərəkdən siyasətdən uzaqlaşdırılmasına çalışanların bəd niyyətinə 
görə onun hakimiyyətdən getməyi ilə Azərbaycanın məhvi labüd idi. Bunu anlayanlar 
birinci növbədə belə məkrli bir addım atıb, onu gah xalqın gözündən salmağa səy 
göstərdilər, gah da siyasi iradəsini qırmaq fikrinə düşdülər. Ancaq yanıldılar, çünki onun 
böyüklüyü də elə onda idi ki, Heydər Əliyev məğlubedilməz idi. Onu hələ yaxşı 
tanımamışdılar. 
Doğma xalqına arxalanan Heydər Əliyev bu inamdan güc alaraq cəsarətləndi, qətiyyəti 
ilə dözümlü olduğunu sübuta yetirdi. 20 Yanvar faciəsi törədilən zaman Azərbaycanın 
Moskvadakı səlahiyyətli nümayəndəliyinə gələrək öz övladları ilə bərabər etiraz səsini 
yüksəltdi. Dünya mətbuatının nümayəndələrinə Azərbaycandakı real durumu bildirdi. 
Əliyalın insanların tanklar altında əzilməsində günahı olanları bir-bir tanıtdı. Nə yırtıcı 
Sovet hakimiyyətinin xofundan qorxdu, nə də Rusiyanın paytaxtında həqiqəti deməkdən 
çəkindi. Xaricdən qaynaqlanan yad əllərin ssenarisi ilə ölkənin başında duran bəzi 
qüvvələrin Heydər Əliyevə mənfi münasibət bəsləməsi də onun iradəsini qıra bilmədi. 
Moskvada mənəvi təzyiqlərə məruz qalan Heydər Əliyev öz milləti naminə bütün 
mərhumiyyətlərə dözdü. Öz torpağına qayıtdı. Naxçıvanlılar onun gəlişindən məmnunluq 
duyub hava limanında onu gözlərində yaş, əlləri göylərə açılı qarşıladılar. Heydər 
Əliyevin Naxçıvandakı fəaliyyəti Azərbaycan tarixinin ən qiymətli səhifələrindən biridir. 
Onun cəmiyyətdəki nüfuzu  imkan verdi ki, hələ 1992-ci ildə Naxçıvanda təsis konfransı 
keçirən Yeni Azərbaycan Partiyası qısa bir vaxtda təşkilatlansın, ölkənin bütün 
bölgələrində ilk özəklərini yaratsın və 1993-cü ildə iqtidara gəlsin.   Bütovlükdə 
Azərbaycanın Heydər Əliyevə ehtiyacı var idi. Onun hakimiyyətə gətirilməsi, millətə 
sahib çıxması xalqın tələbi idi.  
Y
Hüquq elmləri doktoru, professor Alış Qasımovun “Taleyi tarixə dönən şəxsiyyət” 
kitabından bəzi məqamları oxucuların diqqətinə çatdırmaq istəyirəm. “Konstitusiya, 
qanunlara hörmətsizlik bütün cəmiyyəti çaşqın vəziyyətə salmışdı. İnzibati orqanlara 
peşəkar rəhbərlik yox idi. İnsanlar evlərindən çıxmağa belə qorxurdular. Hərtərəfli 
böhranlı bir dövrdə millətin sağlam nəzərləri Naxçıvana dikilmişdi. Məhz Yeni 
Azərbaycan Partiyasının yaranması xalqımızın bu problemlərini həll etmək zərurətindən 
irəli gəlmişdi. Həmin ağır və faciəli dövrün hadisələrindən müəyyən vaxt keçdikcə bu 
problemlərin böyüklüyünü, onların milli taleyimiz üçün necə real təhlükə olduğunu daha 
yaxşı dərk edirik. Belə bir vəziyyətdə xilaskarlıq missiyasını üzərinə götürən güclü 
rəhbərin və onun partiyasının tarix səhnəsinə gəlməsinin nə dərəcədə qaçılmaz olduğu 
bütün cəmiyyətdə müzakirəyə çevrilmişdi. Xalq çətin məqamda özündə qüvvə tapa bildi-
bu qüvvə o zaman Naxçıvanda yaşayan və Muxtar Respublikanın Ali Sovetinin sədri olan 
Heydər Əliyev və onun ətrafında birləşməyə tələsən vətənpərvər insanlar, sadə zəhmətkeş 
adamlar idi. Onların birliyi və inamı Yeni Azərbaycan Partiyasının siyasət səhnəsinə 
çıxmasına, tarixi məsuliyyəti öz üzərinə götürməsinə imkan verdi. 
Ümummilli böhran yetişən kimi xalq üzünü ümid etdiyi  Yeni Azərbaycan Partiyasına, 
onun yaradıcısı və rəhbəri möhtərəm Heydər Əliyevə tutdu. 1993-cü ildə böyük rəhbər 
Heydər Əliyev xalqın təkidli tələbi ilə ikinci dəfə hakimiyyətə qayıtdı.” 
Heydər Əliyevin böyük siyasətə qayıdışı ilə milli fəlakətdən qurtulan ölkənin 
həyatında mühüm dəyişikliklər baş verdi.  Bütün sahələrdə islahatlar aparıldı. Ən vacibi 
hərbi sahədəki  xaos siyasi uzaqgörənliklə dəf edildi. Müstəqil dövlətimizin formalaşması, 
dünyada qəbulu və indi söz sahibi olan ölkəyə çevrilməsində Heydər Əliyevin xidmətləri 
deyilənlərə əsas verir ki, həqiqətən bu dahi insan müstəqil Azərbaycanın qurucusu və 
banisidir.  Onun tərəfindən əsası qoyulan möhtəşəm layihələr bir-birinin ardınca 
reallaşdıqca ölkəmizin iqtisadi cəhətdən gücü hiss olunmaqdadır. Ona görə də Azərbaycan 
Respublikası regionda seçilən ölkə kimi diqqəti cəlb edir.  
Bütün qazanılan müvəffəqiyyətlər üçün ümummilli liderimiz Heydər Əliyevin 
rəhbərlik etdiyi Yeni Azərbaycan Partiyası üzvlərinin fəxrlə danışmağa haqqı var. Dərin 
zəka sahibi olan bir liderin ətrafında toplaşanlar dərk edirdilər ki, millətin işıqlı yoluna 
ancaq onunla bir yerdə getmək mümkündür.. 
Yeni Azərbaycan Partiyasının Qəbələ rayon təşkilatının yaradılmasında xidməti olan 
insanlar da Heydər Əliyevə sonsuz məhəbbət bəsləyən, məhz onun hakimiyyətə gəlişi 
nəticəsində ölkəmizin xilasının mümkünlüyünü düşünənlər idi. 1992-ci ilin dekabrında 7 
nəfərdən ibarət təşəbbüs qrupunun üzvləri Əhmədiyyə Məmmədov, Tahir Hacıyev, Elxan 
Səlimov, Əmirxan Ağamaliyev, Sədiyar Məmmədov, Tofiq Şükürov, Rasim Nəbiyev öz 
sözlərini deyirlər. 
1993-cü il sentyabrın 15-də isə 158 nəfərin təmsil olunduğu təşkilatın ilk yığıncağı 
keçirilir.  
O gündən partiyanın sıralarına axın başlayır... Yeni Azərbaycan Partiyası Qəbələ rayon 
təşkilatının sıraları bu gün  daha da genişlənir. 2008-ci il iyun ayının 27-də keçirilən yerli 
partiya təşkilatının 7-ci konfransında səslənən rəqəmlərə görə 4100 nəfərin təmsil 
olunduğu bu siyasi qrumda qadınlar və gənclər də fəallıq nümayiş etdirir. O da qeyd edildi 
ki, təşkilata üzv olmaq istəyənlərin sayı həddindən artıq çoxdur və Azərbaycan 
dövlətçiliyinə xidməti dəyən layiqli insanlara etimad göstərilir... 
Dünya siyasətçilərinin şəxsiyyətinə, siyasi iradəsinə həsəd apardığı, qeyri-adi 
yaddaşına qibtə elədiyi və millətimizin fəxri sayılan ulu öndərimiz Heydər Əliyev 
ölkəmizin bütün bölgələrinə qarşı diqqətli idi. Azərbaycana rəhbərliyi illərində ölkəsinin 
birinci olması üçün elə siyasət yürüdürdü ki, nəticədə adı dillərdə gəzən respublikamızın 
səsi-sorağı uzaqlardan eşidilirdi. Sovet ölkələri arasında inkişaf tempinə görə 
“Azərbaycan iri addımlarla irəliləyir” şüarı həqiqətən də düz səslənirdi.  Bütün sahələrdə 
irəliləyişə nail olmaqdan ötrü o vaxtkı Birinci Katib Moskvanın diqqətini bura 
yönəltməklə kənd təsərrüfatının, sənayenin və başqa sahələrin sürətli inkişafına təkan  
vermişdi.  
Aqrar sahədəki uğurlar o dövrün insanlarının yaxşı yadındadır. Pambıq sahələrinin 
ağappaq çiçəkli mənzərəsi könül oxşayırdı və əmək adamları həvəslə çalışırdılar. Onların 
arxasında duran rəhbərlik belə insanların qiymətini bilir, sadə peşə sahiblərinə hörmət 
eləyirdi. Kolxozçu öz əlinin qabarı ilə gözəl yaşayış əldə edir, boş sahələr əkin üçün 
yararlı hala salınır, əkilir və diqqətlə becərilirdi. Maraqlısı bu idi ki, əkin-biçin vaxtı, ən 
çox da məhsul yığımında Heydər Əliyev kolxozçulara baş çəkir, onlardan qayğısını 
əsirgəmir, həm qollarına güc, həm də mənəvi ruh verirdi. Heydər Əliyevin tapşırığı və 
nəzarəti ilə Qəbələdə də kənd təsərrüfatının əksər sahələri üzrə inkişaf nəzərə çarpırdı. 
Tütünçülük, baramaçılıq, tərəvəz məhsulları və üzüm  sahələri genişləndirilir, torpaq üçün 
spesifik olan məhsullara üstünlük verilirdi. Sarı buğda zəmiləri kəhraba kimi yırğalanır və 
meyvə ağaclarının salınmasına diqqət yetirilirdi. Nəticədə bol məhsul yetişdirən kəndli 
həm ruzisini qazanır, həm də torpaqla ünsiyyət yaradaraq gələcək həyatının təminatçısı 
olurdu. Təsadüfi deyil ki,  Qəbələ rayonunda 13 nəfər Sosialist Əməyi Qəhrəmanı adına 
layiq görülüb... 
Aqrar sahənin inkişafı sayəsində ölkənin iqtisadi təməli də möhkəmlənirdi. O dövrdə 
inşa edilən möhtəşəm tikililərin hamısı bu gün ölkəmiz üçün dəyərlidir. Heydər Əliyevin 
birinci hakimiyyəti və sonralar onun Mərkəzdəki rəhbər vəzifədə işlədiyi dövrlərdə 
ölkəmiz üçün gördüyü böyük işləri qoruyub saxlamaq mümkün olsaydı, hazırda 
Azərbaycan daha da qüdrətli ölkə kimi tanınardı. Əfsuslar olsun ki, min bir əziyyət 
bahasına yaradılan müəssisələr hakimiyyət dəyişikliyi zamanı talan edildi. Heydər 
Əliyevə qarşı olan qüvvələr ölkədəki bütün ab-havanı dəyişməyə cəhd göstərərək, 
respublikanın iqtisadiyyatına elə zərbə endirdilər ki,  dəyən ziyanın məbləği  hesablanarsa 
nələri itirdiyimiz barəsində dəhşətli rəqəmlərlə üzləşməli  olarıq. Tikinti-quruculuq 
işlərində nailiyyətlər dövrü kimi yadda qalan hadisələr tariximizin çox da uzaq olmayan 
yaxın keçmişidir. Azərbaycanda inşa olunan nəhəng tikililər SSRİ miqyasında öz 
əhəmiyyəti ilə seçilir, onun bəhrəsindən ilk növbədə respublika əhalisi faydalanırdı. 
Siyasi elmlər namizədi, politoloq Aydın Mirzəzadə “Azərbaycan, zaman, inkişaf” 
kitabında yazır. “Heydər Əliyevin  azərbaycansevərliyi onun diyarımıza 1969-1982-ci 
illərdə etdiyi birinci siyasi rəhbərliyi dövründə özünü çox qabarıq şəkildə göstərdi. Bu 
dövr haqqında ədəbiyyatda şox analitik materiallar yazılmışdır. Həmin zaman kəsiyini 
“Azərbaycanın intibah dövrü” adlandırsaq səhv etmərik. Cəmi 13 il ərzində respublikanın 
sənaye potensialı bir neçə dəfə, mənzil fondu iki dəfə, elmi potensialı bir neçə dəfə, 
qabaqcıl texnologiyalarla təchizatı bir neçə on dəfə artırıldı.” 
Tarixi abidələrin bərpası, mühafizə olunması istiqamətində Heydər Əliyevin gördüyü 
işlər də təqdirəlayiqdir. O vaxtlar Qəbələ rayonunda Radiolokasiya Stansiyasının tikintisi 
üçün bölgəyə gələn Rusiya mütəxəssislərinin əsrlərə şahidlik edən tarixi abidələrdən 
birinə, Qədim Albaniyanın nişanəsini bildirən bu məkana laqeyd münasibəti cavabsız 
qalmır. Belə ki, həmin stansiyaya Mingəçevirdən çəkilən yüksək gərginlikli elektrik xətti 
qalanın cənub darvazasının üstündən keçməli idi. İş o qədər sürətlə gedirdi ki, artıq xəttin 
özülləri də (bu dirəklər indi də qalmaqdadır) basdırılmışdı. Təbii ki, bu layihə reallaşsa 
idi, onda arxeoloqların qazıntıları da yarımçıq qala bilərdi. Elektrik xətti çəkildiyi zaman 
mərhum alimimiz, tarix elmləri namizədi Firudin Qədirov vəziyyətlə bağlı Heydər 
Əliyevə teleqram vurur. Məsələdən hali olan Heydər Əliyev təcili Dövlət Komissiyasına 
tapşırıq verir ki, işi araşdırsın.  Azərbaycan SSRİ Ali Soveti Rəyasət Heyətinin sədri 
Qurban Xəlilovun  rəhbərliyi ilə işə başlayan komissiya üzvləri Əliş Lənbəranski, İqrar 
Əliyev və Həsən Abdullayev doğrudan da bu tarixi ərazinin təhlükə qarşısında olduğunu 
bildirirlər. 17 yanvar 1978-ci ildə Azərbaycan KP MK “Qutqaşın rayonunda tarix və 
mədəniyyət abidələrinə səhlənkar münasibət haqqında” qərar qəbul edir. Qərara müvafiq 
olaraq elektrik xətti cənub darvazasından uzaqlaşdırılır, ətrafdakı çayın kənarına bənd 
çəkilir, arxeoloji tədqiqatlar genişləndirilir. Qəbələdən bəhs edən dissertasiyaların əhatə 
dairəsi artırılır, ən başlıcası isə Qəbələ Dövlət-Tarix Mədəniyyət Qoruğu yaradılır... 
Elə o zaman sözünün dəyəri olan Heydər Əliyevin qəti iradəsi ilə layihə dəyişdirilərək 
başqa istiqamətə çəkilir. Halbuki həmin layihə daha ucuz başa gəlirdi və elektrik 
dirəklərinin basdırılmasına xeyli maliyyə vəsaiti xərclənmişdi. Ancaq buna baxmayaraq 
Heydər Əliyevin ciddi narazılığına səbəb olduğundan layihə dəyişdirilir. Beləliklə, daha 
bir mənəvi sərvətimiz, möhtəşəm tarixi abidəmiz mühafizə olunaraq diqqətdən kənarda 
qalmadı. Qədim məskəndə aparılan qazıntılarla bağlı alimlərimizin, arxeoloqlarımızın son 
yenilikləri bu gün də elmi ictimaiyyət tərəfindən maraqla izlənilir. 
Heydər Əliyevin rayonlarda əhali ilə görüşü maraqlı hadisələrlə zəngin olduğu üçün 
heç vaxt unudulmur. Özü ilə bölgəyə yenilik aparan, hansısa müəssisənin təməlini qoyan, 
yaxud sadə camaatla görüşündən məmnunluq duyub, yurdunun əzəmətindən ilham alan 
mahir siyasətçi elə bu keyfiyyətlərinə görə də  əhali tərəfindən yüksək səviyyədə 
qarşılanırdı.. 
Qəbələ rayon sakinlərinə onu yaxından görmək, söhbətini dinləmək səadəti nəsib 
olmuşdu. Xüsusən də yaşlı nəsil Heydər Əliyevin 1978-ci il səfərini tez-tez xatırlamalı 
olur. Hər dəfə də bölgəyə gələndən sonra sakinlərə nə vəd edirsə, dedikləri çox keçmir ki, 
reallığa çevrilir. Bir vaxtlar əhalinin paytaxta gələrkən uzaq məsafələr qət etməsi çətinlik 
yaradırdısa, Heydər Əliyevin tapşırığı ilə Şamaxı-İsmayıllı istiqamətindən çəkilən 
avtomobil yolunun inşası təkcə bir rayonu deyil, bura yaxın digər əraziləri də Bakıya 
yaxınlaşdırdı. Yaşlı insanların dediyinə görə, İkinci dünya müharibəsindən əvvəl bu 
barədə söz-söhbət getsə də insanlar xəyalən bu barədə düşünürdülər. Yeni yol isə məhz bu 
dahi insanın səyilə salındı. Həm də Heydər Əliyevin özünün dediyi kimi, bu yol ona görə 
maraqlıdır ki,  Azərbaycan təbiətinin gözəlliyini nümayiş etdirir. 
Səfəri başa vurana qədər bir neçə rayonu fəth etməli olursan. Bəlkə bu yolları elələri 
var ki, min dəfə adlayıb. Ancaq yol yoldaşı olanda insanların sifətindən elə oxunur ki, 
sanki birinci dəfədir bu yola çıxırlar. Nəzərlər təbiətin gözəlliyinə yönəlir və hamı sükut 
içində ilahinin qələmə aldığı canlı tablolara tamaşa etməkdən zövq alır. Mərkəzi yoldan 
kənara çıxsan Pirqulunun möcüzəsinə düşürsən, ya da balaca bir yol səni sirli aləmə, 
Lahıca aparır. Yoluna davam eləyib,  kənara çıxmasan daha möhtəşəm məskənə-
tarixlərin, əsrlərin yaddaşı olan Qədim Qəbələyə yetişirsən. Rayonun ən böyük kəndi 
Vəndam indi qəsəbə statusu alıb. Xalqın sevimli oğlunun kənd sakinləri ilə görüşü isə 
bütünlükdə vəndamlılarda xoş xatirələrlə yadda qalsa da,  söhbətin məğzini anlayanda 
görülən işlərin böyüklüyü, Heydər Əliyevin nələrə nail olması, nə etmək istəyi və bunların 
arxasında gələcək inkişaf üçün çalışan bir insanın düşüncələri ilə rastlaşırsan. Həmin 
söhbəti olduğu kimi xatırlayaq. 
 
 
 
Azərbaycan Respublikasının Prezidenti 
Heydər Əliyevin Qəbələ rayonunun 
Vəndam kəndinin sakinləri ilə görüşü 
8 noyabr 2002-ci il 
 
Kənd ağsaqqalı: Cənab prezident, xoş gəlmisiniz! Allah canınızı sağ etsin, 
uzunömürlü olasınız! 
Heydər Əliyev: İlham müəllimi tanıyırsınız da. 
Kənd ağsaqqalı: İlham müəllim bizim ürəyimizdir. 
Heydər Əliyev: Necəsiniz, nə var, nə yox? Bura rayonun mərkəzidir, yoxsa? 
Yerdən səslər: Xeyr, bura Vəndam kəndinin mərkəzidir. Bu kəndin 8 min əhalisi var. 
7 kəndi əhatə edir. 
Heydər Əliyev: 8 min? Mənimlə görüşə gəldiyinizə görə sağ olun, təşəkkür edirəm. 
Mən sizin hamınızı salamlayıram. Hamınıza xoş arzularımı, hörmət-ehtiramımı 
bildirirəm. 
Yerdən səslər: Çox sağ olun, biz Sizə çox minnətdarıq. 
Heydər Əliyev: Görürəm, Vəndam böyük kənddir, 8 min əhalisi var, eyni zamanda, 
çox gözəl təbiəti olan bir yerdir. Mən keçmişdə də bu yolla gəlmişəm. Yəqin ki, bilirsiniz, 
vaxtilə bu yolun açılmasını da mən təmin etdim. Yadınızdadırmı? 1980-ci illərdə mən 
təmin etdim. Əvvəllər bu yol yox idi. Siz o biri yolla Bakıya gedirdiniz. 
Yerdən səslər: Bəli, Ağdaşdan, Göyçaydan Bakıya gedirdik. 
Heydər Əliyev: Ağdaşdan, Göyçaydan keçib Bakıya gedirdiniz. Yolunuz nə qədər 
uzaq olurdu. Elədirmi? Biz bu yolu açdıq, bir neçə körpü tikdik, burada işlədiyim əvvəlki 
dövrün son illəri 1981-1982-ci illər idi. Mənim yadımdadır, bu yolun çəkilməsini xahiş 
etmişdilər, mən də bunu etdim. İndi Bakıya yolunuz qısalıbdır. Özü də yol belə gözəl 
meşənin içindən keçir. Adam baxır, deyir ki, burada təbiət nə qədər gözəldir. Siz belə bir 
yerdə yaşayırsınız. Belə yerdə yaşayan adamlar da həm fiziki cəhətdən, həm də əqli 
cəhətdən sağlam olur, həm də ki, zəhmətkeş, fədakar olur, elədirmi? 
Kənd ağsaqqalı: Mənim yaşım 90-dan yuxarıdır. 
Heydər Əliyev: 90-dan yuxarı yaşın var? A kişi, nə danışırsan? 
Kənd ağsaqqalı: Bəli, adım da Süleymandır. Dəmirov Süleyman Mikayıl oğlu. 
Heydər Əliyev: Maşallah! 
Süleyman Dəmirov: Biz həmişə Sizə duaçıyıq. 
Heydər Əliyev: Övladın var? 
Süleyman Dəmirov: Var. Nəvəm də var, cəbhə bölgəsindədir, mayor rütbəsindədir, 
400-500 əsgəri var. 
Heydər Əliyev: Maşallah. Çox sağ ol. Təşəkkür edirəm ki, nəvən cəbhə bölgəsindədir. 
90 yaşında? Bəlkə mən də gəlib burada yaşayım, 90 yaşa qədər çatım. Sizin əkdiyiniz nədir, 
taxıldır? 
Yerdən səslər: Taxıldır, qarğıdalıdır. 
Heydər Əliyev: Mal-qaranız var? 
Yerdən səslər: Var. 
Heydər Əliyev: İndi kolxoz, sovxoz ləğv olundu. Vaxtilə, o illərdə mən işləyəndə, 
yadınızdadır, bunların hamısı vardı. İndi hər şey dəyişilibdir. Biz müstəqil olduq, bazar 
iqtisadiyyatı yolu ilə gedirik. Şəxsi mülkiyyəti təmin etmişik, torpağı, mal-qaranı 
kəndlilərə paylamışıq, insanlara sərbəstlik vermişik. Kim bundan istifadə etməyi 
bacarırsa, işləyirsə, vəziyyəti də yaxşıdır. Amma kim bunu bacarmırsa? 
Keçmişdə, bizim o sistemdə, - mən özüm 25-30 il həmin sistemin rəhbəri olmuşam, - 
belə idi ki, 15-i işləyirdi, 15-i də onların hesabına yaşayırdı. Elədirmi? İndi o yoxdur. İndi 
hər şey insanların özünə verilibdir. Kim bunlardan istifadə edə bilirsə, yaxşı yaşayır. Kim 
istifadə edə bilmirsə, yaxşı yaşamır. O ki, qaldı rayon mərkəzlərinə, şəhərlərə, bəli, 
buralarda torpaq, heyvan yoxdur, belə yerlərdə işsizlik var, bu, təbiidir. Bunun da 
səbəbləri var. Amma biz çalışırıq ki, rayon mərkəzində, şəhərlərdə iş yerləri açaq. Bu da 
asan deyildir. Çünki indi dövlət müəssisələrini yaratmaq olmaz. Olanların da, bilirsiniz ki, 
bir hissəsi dağılıb getdi, bir hissəsi istənilən səviyyədə işləmir. Çünki onların hamısı sovet 
sosialist sisteminə uyğunlaşdırılmışdı. İndiki bazar iqtisadiyyatı şəraitində və bütün başqa 
ölkələrlə, yəni kapitalist ölkələri ilə əlaqələrə girmişik, biz onların yaşadıqları kimi 
yaşamalıyıq və yaşamaq istəyirik. Ona görə də, əlbəttə ki, indi çətinliklər var. 
Asif Haşımov (kənd bələdiyyəsinin başçısı): Cənab prezident, Sizə məlumat üçün 
bildirmək istəyirəm ki, islahatdan əvvəl kəndimizdə 6 kombayn vardı, indi 8 kombayn 
var. Qonşu kənddə iki xarici kombayn da var. Taxıl yığımı zamanı kombayn sarıdan bir az 
çətinlik olur, amma təcili də aradan qaldırılır. Yadıma gəlir ki, kolxoz dövründə biçin 
kampaniyası avqust ayının axırına qədər davam edirdi. İndi biçin iyulun ortalarında 
qurtarır. Keçən il Qəbələ rayonu 42 min ton taxıl istehsal etmişdi. Bu il də Qəbələnin 
ehtiyacını ikiqat, üçqat ödəyəcək taxılımız var. 
Heydər Əliyev: Qəbələ rayonu nə qədər taxıl verir? 
Asif Haşımov: Keçən il 42 min ton taxıl istehsal etmişik. Bu il isə üç ay dalbadal 
yağış yağdığına, hava şəraiti əlverişsiz keçdiyinə görə taxıl qismən az oldu. Amma Qəbələ 
camaatının ehtiyacından çoxdur. Burada çörək problemi yoxdur. Camaat arzu edərdi ki, 
burada turizmin inkişafı sahəsində iş görülsün. Bizim çox gəzməli, görməli yerlərimiz var. 
O yerlərə müəyyən investisiya qoyulsa, özümüz də bacardıqca kömək edib problemləri 
aradan qaldıracağıq. Hər halda, kəndimizin 4-5 il bundan əvvəlki vəziyyəti ilə bugünkü 
görünüşünü müqayisə edənlər bilirlər ki, burada gündən-günə inkişaf var. İndi bizim 
kəndimizdə mobil telefon xidmətindən istifadə etmək üçün gördüyünüz bu qurğu da 
quraşdırılmışdır. Bu AZƏRCELL rabitə xidməti üçündür. 
Heydər Əliyev: Bu, sənin cib telefonun üçündür? Burada neçə adamda cib telefonu 
var? 
Asif Haşımov: Kəndimizdə 400-500 nəfərdə cib telefonu var. 
Heydər Əliyev: Bir kənddə? 
Yerdən səslər: Bəli. 
Heydər Əliyev: Əhalinin vəsaiti olmasa, cib telefonu saxlaya bilər? Məsələlər var, 
bunları həll etmək olar. Məsələn, televiziya ötürücüsü məsələsini həll etmək mümkündür. 
Elektrik enerjisində bir neçə ildir ki, çətinliklər var. Amma siz təsəvvür edin, əgər vaxtilə 
biz - bunu deyirəm ki, siz bir də biləsiniz, bunları əvvəllər Azərbaycanda işləyəndə mən 
özüm etmişəm, - böyük elektrik stansiyalarını tikməsəydik, Sovet İttifaqı dağılandan və 
biz müstəqil olandan sonra elektrik enerjisi heç olmazdı. O vaxtlar tikmişik, indi onlardan 
istifadə olunur. Ancaq onların bəziləri artıq köhnəlir, bəzisini təmir etmək lazımdır. 
Amma siz indi az-çox elektrik enerjisi alırsınız. Pulunu verirsinizmi? 
Yerdən səslər: Qismən veririk. 
Heydər Əliyev: Amma siz bilməlisiniz ki, Azərbaycan üzrə bütün əhali işıq və qaz 
pulu, su pulu vermədiyinə görə, hökumət məcbur olur ki, büdcədən 350 milyon dolları 
həmin elektrik enerjisini istehsal etmək, qaz almaq üçün, - biz qazı Rusiyadan da alırıq, - 
su üçün vəsait ayırır. Gələn il üçün bizim büdcəmizin ümumi həcmi 1 milyard 200 milyon 
dollar nəzərdə tutulur. İndi təsəvvür edin, əgər biz qaz, işıq, su pulunu əhalidən ala 
bilsəydik, bu 350 milyon dolları biz ora xərcləməzdik, camaatın vəziyyətinin 
yaxşılaşdırılmasına yönəldə bilərdik. Siz bilməlisiniz, biz elektrik enerjisini istehsal 
edirik, onun dəyərinin əksər hissəsini ala bilmirik. Təbii qazı Rusiyadan da alırıq, 
paylayırıq, pulunu yığa bilmirik. Keçid dövrünün bu cür çətinlikləri var. Sizin kəndə qaz 
gəlir, yoxsa yox? 
Yerdən səslər: Rayon mərkəzinə qaz gəlir. 
Heydər Əliyev: Mənə dair başqa sözünüz varmı? 
Yerdən səslər: Sizin sağlığınızı istəyirik, yolunuz açıq olsun! Bizimlə görüşdüyünüzə 
görə çox sağ olun. 
Heydər Əliyev: Yaxşı, bu dediyiniz sözlərdən savayı, hökumətə deyiləsi sözünüz, 
hökumətin fəaliyyəti haqqında nə kimi fikriniz var? 
Yerdən səslər: Qəbələ rayonunda tütün istehsalına kömək etmək lazımdır. 
Heydər Əliyev: Keçmişdə tütün fabrikləri vardı. Onlar bu tütündən o keyfiyyətdə 
siqaret istehsal edə bilmirlər. Buna görə vəziyyət belədir. Başa düşürsünüzmü? Amma 
bununla mən onu demək istəyirəm ki, biz çıxılmaz vəziyyətdəyik. Biz məsələni həll 
edəcəyik. Amma bunun səbəblərini bilməlisiniz. Səbəbləri nədir? Əvvəllər, sovet vaxtı, 
ola bilərdi ki, adamların 1 faizi xarici siqaret çəkirdi. İndi kimi görürsən, xarici siqaret 
çəkir. Ona görə siz bunları bilməlisiniz. Amma mən də bilirəm. Bu işləri vaxtilə mən 
təşkil etmişəm. Mən 1969-cu ildə Azərbaycanda rəhbər işə başlayanda ildə cəmi 8 min ton 
tütün istehsal olunurdu. Mən isə onu 50 min tona qaldırdım. Başa düşürsünüzmü? Bu 
sahədən də çoxlu gəlir götürülürdü. Tütündən gələn gəliri başqa sahələrin heç birindən 
almaq mümkün deyildi. Çalışacağıq ki, bunları da həll edək. Siz öz imkanlarınızdan 
maksimum istifadə etməyə çalışın, biz bu dövrü keçəcəyik və hamı üçün hər şey yaxşı 
olacaqdır. Baxıram, maşallah, hamınız sağ-salamatsınız, gümrahsınız, gözəlsiniz. Ac-
susuz yoxdur. 
Yerdən səslər: Ömrünüz uzun olsun, sağ olun. 
Heydər Əliyev: Arzularınıza görə çox sağ olun, sizə təşəkkür edirəm. Mən də 
çalışacağam ki, sizin bu dualarınız yerinə yetsin, ömrüm uzun olsun, bundan sonra sizinlə 
birlikdə daha da çox işlər görək. Sağ olun. Təşəkkür edirəm. 
Yerdən səslər: Cənab prezident, sağ olun, Sizə uzun ömür, cansağlığı, yaxşı yol 
arzulayırıq. 
 
“Azərbaycan” qəzeti, 10 noyabr 2002-ci il. 
 
Söhbətin gedişindən başa düşülür ki, ölkənin gələcəyi üçün çalışan bir insanın 
narahatlığı hiss olunur. Hətta özünə allahdan ömür istəyən adi bir vətəndaşın yaşamaq 
istəyindən çox, Azərbaycanın sabahına inamla baxan Siyasətçinin nigarançılığı  sadə 
kəndlinin də diqqətindən yayına bilməzdi. Daxilən nə qədər güclü olsa da insan övladının 
həyata əlvida demək məqamı yetişən an olur. Məhz buna görə də Heydər Əliyev də 
düşünürdü ki, ona verilən ömür payı xalqına xidmətdə bəs eləmiş olsun. Gecəli-gündüzlü 
fəaliyyət, durmadan gərgin iş saatına dözmək isə beyinə yorğunluq gətirsə də ilahidən güc 
alan bu insan daha yeni ideyalar üzərində işləyir, elə bəşəri layihələrə imza atırdı ki, 
gələcəkdə Azərbaycan xalqının müqəddəratına kömək etsin. 
O vaxt təklənən ölkəmiz dünya birliyindən təcrid olunmuşdu, nə haqq səsimiz eşidilir, 
nə də millətimizin taleyinə acıyan tapılırdı. Hakimiyyətə gəlişinin növbəti mərhələsində 
də Heydər Əliyev bu istiqamətə önəm verdi. O, dövlətçiliyi qurdu, daxili çəkişmələrə son 
qoydu, ən əsas da xarici aləmdə Azərbaycanın maraqlarının təminatçısı oldu. Beynəlxalq 
aləmlə münasibətlərimizə ciddi fikir verdi. Bunlar üçün vaxt lazım idi.  
Ömür isə gurultulu çay kimi kükrəyə-kükrəyə axmağındadır. Xalqın Oğlu da bilə-bilə 
ki, onun həyatı üçün istirahət vacib şərtdir, bu barədə düşünmədən belə ömrünü-gününü 
fəda elədi. Onunla birlikdə xarici səfərlərə yola düşən həmkarlarımın sözlərinə görə, 
Heydər Əliyev bir-iki gün ərzində elə gərgin işləyirdi ki, adi müşahidə etmək, olanları 
belə təhlil etmək çətinləşirdi. Bir gecədə 72 görüş keçirən bir prezidentin yorulmaz 
fəaliyyətindən nə qədər ibrət alsaq da gücümüz tükənərdi. Heydər Əliyev isə nəinki 
yorulur, hətta vətənə dönüşündən sonra heç dincəlmədən yenidən iş otağında, prezident 
sarayında, dövlətin başında idi.  
Özündən çox xalqını fikirləşərdi. O, xəstə yatdığı zaman millətin ürəyində  qorxu var 
idi ki, həyatı bahasına qurduğu dövlətin aqibəti necə olacaq?. Bir neçə il ərzində yaşanılan 
faciələr Azərbaycanı yaman sarsıtmışdı. Dözülməz fəlakətlərlə üzləşən millət  Heydər 
Əliyevin hakimiyyətə qayıdışından sonra təhlükəli oyunlardan qurtuldu. Onun siyasi 
səhnədəki xidmətləri hər bir vətəndaşa sabit bir ölkənin sakinləri tək yaşamaq fürsəti 
yaratdı... 
 Siyasət meydanına yeni gələn İlham Əliyevin bacarığı göz önündə olsa da Yeni 
Azərbaycan Partiyası üzvlərinin  onun haqqında inamla dediyi fikirləri əvvəllər büsbütün  
ona görə qəbul edə bilmirdik ki, Heydər Əliyev qədər onu tanımırdıq. Hər şeydən gözü 
qorxan xalq müxalifətin də söylədiklərini eşidəndə nələrin baş verəcəyindən ehtiyat 
edirdi. Təkcə Heydər Əliyevin məktəbini keçməsi, onun canından, qanından olması, Neft 
Şirkətindəki fəaliyyəti, idmanımızın inkişafında xidmətləri, deputat seçildiyi Qaradağ 
rayonunda gördüyü işlər, Avropa Şurası kimi mötəbər bir qruma vitse-prezident seçilməsi, 
bir sözlə siyasi nailiyyətləri ümid işığı verirdi ki, taleyimizi dahi siyasətçinin yetirməsinə 
etibar edək... 
Qısa zamanda ümidlər özünü doğrultdu. İlham Əliyevin rayonlara səfəri, verdiyi 
vədlər əhalinin ürəyindən xəbər verdi. Yeni iş yerlərinin açılması üçün ölkədə iqtisadi 
planlar həyata keçirilməyə başlandı. İllərin şahidi olduğumuzdan ötənləri xatırlasaq qısa 
müddət ərzində hansı önəmli hadisələrin baş verdiyi göz önündədir.  
Bölgələrə səfəri ilə hər yerə canlanma gətirdi. Doğma Azərbaycanı qarış-qarış gəzən 
İlham Əliyev əhaliyə verdiyi sözün üstündə durdu, dediklərini həyata keçirdi və ölkəmizin 
hər yerini tikinti-quruculuq ab-havası bürüdü.  
                                          
QARAÇAY ÜZƏRİNDƏ KÖRPÜ 
 
 
srlərlə Qaraçay insanları vahimə içərisində saxlayıb. Mənbəyi uca zirvələrdən 
başlayan çay mövsüm vaxtı daşqınlar yaradır, sahil boyu ərazilər sel altında 
qalırdı. Rayonun bir neçə kəndi də dəfələrlə təbii fəlakətin qurbanı olmuş, dağıntılar 
nəticəsində illərlə ziyan görmüşdü. Bu çay kəndlər arasında keçilməz sərhəd idi. Selin 
qorxusundan əraziyə yaxın sakinlər ata-baba yurdunu tərk etmək məcburiyyəti ilə 
üzləşirdilər... 
Nəhayət, illərlə insanların həsrətində olduğu bir arzu gerçəkləşdi. Qaraçay üzərində 
yeni körpü inşa edildi. 250 ton ağırlığında yükə tab gətirə biləcək, 134 metr uzunluğunda 
yeni körpü cəmi 2 ay ərzində tikilib sakinlərin istismarına verildi.  2003-cü il oktyabrın 3-
də ölkənin baş naziri İlham Əiyev cənabları körpünün açılışında oldu və əhalini əlamətdar 
hadisə münasibəti ilə təbrik etdi. Açılış mərasimindəki çıxışında bildirdi: “Bu körpü 
Heydər Əliyevin quruculuq siyasətinin tərkib hissələrindən biridir və Azərbaycanın hər 
yerində bu proses vüsət götürüb”.  
Yol boyu bir neçə səfərindən söz açmaqla həmin rayonlarda gedən tikintiləri 
xatırladaraq İlham Əliyev növbəti illərdə bu siyasətin daha uğurlu bəhrə verəcəyini dilə 
gətirdi. “Bizim iqtisadiyyatımız güclənir, möhkəmlənir, Azərbaycan qüdrətli ölkəyə 
çevrilir. Gələcəkdə planlarımızda böyük işlər var. Azərbaycanda yeni iş yerləri açılacaq, 
yeni zavodlar və fabriklər tikiləcəkdir. Bütün bunları biz edəcəyik. Bütün bunları etmək 
üçün də gözəl imkanlarımız var. Heydər Əliyevin həyata keçirdiyi neft strategiyası 
sayəsində Azərbaycana külli miqdarda sərmayə gəlir və bundan sonra da gələcəkdir. İlk 
növbədə, çətin vəziyyətdə yaşayanlar üçün bu vəsaitdən istifadə olunacaq, qaçqınların, 
məcburi köçkünlərin vəziyyəti yaxşılaşdırılacaqdır. Azərbaycanın bütün sərvətləri sosial 
problemlərin həllinə yönəldiləcəkdir. Əmək haqları, pensiyalar, müavinətlər artırılacaq 
və digər məsələlər öz həllini tapacaqdır. Mən əminəm ki, Azərbaycan xalqı Heydər 
Əliyevin siyasətinə, görülən işlərə sadiq qalacaqdır. Müxalifətdən fərqli olaraq, biz nə 
yalan vəd veririk, nə boş söz danışırıq, nə də başqa xoşagəlməz işlər görürük. Biz real iş 
görürük və gələcəkdə də Azərbaycanın iqtisadiyyatının möhkəmləndirilməsi üçün 
Ə 
yaradılacaq yeni-yeni müəssisələrin açılışında iştirak edəcəyik. Doğma Vətənimizi 
hərtərəfli inkişaf etdirəcəyik. 
Bir daha sizin hamınızı bu körpünün açılışı münasibətilə ürəkdən təbrik edirəm. 
Xeyirli, uğurlu olsun. Sağ olun.” 
Bu hadisə əlamətdar bir dövrə təsadüf edir. Baş nazir İlham Əliyevin ucqarda yaşayan 
sakinlərlə ilk görüşü həm də ona görə yadda qalan oldu ki, bir neçə gündən sonra ölkə 
prezident seçkiləri ərəfəsində idi.  
Gördüyü işlərlə xalqda etimad yaradan gənc siyasətçinin birbaşa yerli əhalinin 
içərilərinə  getməsi və yerindəcə vədi insanların diqqətindən yayına bilməzdi. Yüksək 
əhval-ruhiyyədə qarşılanan siyasət aləminin yeni lideri öz ünsiyyəti ilə özünə inamın 
əsasını qoydu... 
Bu söhbətdən çox vaxt keçmir. Ölkədə gedən quruculuq işləri, nəhəng layihələr 
reallaşdıqca, sürətlənən iqtisadiyyat bölgələrdə də hiss olunur. Xalqımız öz dahi 
şəxsiyyətini itirsə də, onun amalları  bu gün yenə də özünün etibar edib arxalandığı İlham 
Əliyevin siyasi xəttində uğurla həyata keçirilir, elimizə, obamıza yeniliklər gətirir.  
Heydər Əliyev düşüncəsindən ilham alan və dahi şəxsiyyətin təcrübəsindən bəhrələnən 
gənc siyasətçi Azərbaycanı özünəməxsus yaradıcılığı ilə inkişaf etdirir.  İlham Əliyev 
bütün siyasi məqsədlərini məhz Azərbaycanın lider olmasına səfərbər etdiyi üçün  layiqli 
bir insana etibar edilən bu millət öz seçimindən razıdır.   
Dövlətin iqtisadi təməli güclü olmalıdır ki, vətəndaşların həyat səviyyəsi bugünün 
tələbatına tam cavab versin. Məhz buna görə də ilkin olaraq İlham Əliyev regionların 
inkişafına çalışdı, bir neçə dövlət sənədi imzaladı ki, bölgələrdə həyat öz axarına düşsün.  
Regionların sosial-iqtisadi inkişafı ilə bağlı Dövlət Proqramı 2004-cü ildən həyata 
keçirilməyə başladı. Həmin sənədə əsasən bütün rayonların spesifik xüsusiyyətinə uyğun 
olaraq yerlərdə islahatlar keçirildi. Bir neçə bölgədə əlavə tədbirlərin görülməsi 
istiqamətində yeni dövlət sərəncamları da qüvvəyə mindi. Qarşıdakı illər ərzində dövlət 
tərəfindən verilən bütün tapşırıqlar reallaşmalı idi. 
Qəbələ rayonunda da görüləsi işlər həddindən artıq çox idi. İllərlə yığılıb qalan 
problemlər həllini gözləyirdi... 
 
 
 
 
 
 
PREZİDENT İLHAM ƏLİYEVİN QƏBƏLƏYƏ  
2005-ci il AVQUST SƏFƏRİ 
 
övlət başçısının Qəbələ rayonuna prezident kimi ilk gəlişi idi. Əhali yeni 
rəhbərin ölkəni tikinti-quruculuq meydanına çevirdiyinin şahidi olduğundan onun 
bu bölgəyə səfərinə də ümidlə baxdı. Həm də bu gəliş yeni bir ünsiyyətin başlanğıcı 
sayılmalıdır. Bu dəfə də sadə kütlənin arasında olduğundan məmnunluq duyan, onları 
narahat edən məsələləri özlərinin dilindən eşidən cənab İlham Əliyev rayonda gedən 
dəyişikliyə təkan verdi. 
Ölkə başçısının bu səfəri təkcə rayon üçün deyil, ölkə əhəmiyyətli obyektlərin 
təməlinin qoyulması ilə yadda qaldı. Səmimiyyətlə qarşılanan dövlət başçısı ümummilli 
liderin adına salınmış bağda sakinlərlə görüşdü. Heydər Əliyevin abidəsinin önündə baş 
əydi. Ağsaqqalların söhbətini dinlədi, problemləri və qayğılarıyla maraqlandı. Təbii ki, 
yenə də hər yerdə olduğu kimi ən isti sözləri eşitdi, layiq olduğu dəstəyi gördü. Apardığı 
daxili və xarici  siyasətin uğurundan danışan rayon nümayəndələri bölgələrin inkişafı 
üçün gördüyü işlərə görə prezidentə minnətdarlığını bildirdilər... Həmin səfəri olduğu 
kimi xatırlayaq.  
Azərbaycan Prezidenti İlham Əliyev avqustun 18-də Heydər bağında sakinlərlə 
görüşdükdən sonra Qəbələ rayon Mədəniyyət Evinə gəlir. Burada Mədəniyyət Evinin 
ansamblının çıxışını dinləyir sonra təşkil edilmiş sərgi ilə tanış olur. Son aylar ərzində 
görülən işlər və sərgi barədə məlumatlanan dövlət başçısı 2004-cü ildə Bakıda keçirilən 
müsabiqədə birinci yer tutan Texniki yaradıcılıq mərkəzinin əl işlərinə tamaşa edir. 
Azərbaycan Prezidenti Uşaq yaradıcılıq mərkəzində məşğul olanların əl işləri, qədim 
xalq sənəti nümunələri, “Mənsur 555” müəssisəsinin istehsal etdiyi mebellə, qapı və 
pəncərələrlə tanış olur. Regionların Sosial-İqtisadi İnkişafı Dövlət proqramına uyğun 
olaraq, bu müəssisə fəaliyyətini genişləndirib və əlavə 20 iş yeri açılıb.  
Ağac üzərində oyma sənəti ilə məşğul olan Şahin Rəhimov öz əl işləri barədə 
Azərbaycan dövlətinin başçısına məlumat verərək deyir ki, bu məhsullar xaricilər 
tərəfindən də yüksək qiymətləndirilir və münasib qiymətə satılır. Prezident İlham Əliyev 
xalq sənətinin, onun dəyərli nümunələrinin qorunub saxlanmasının vacibliyini bildirir. 
Sonra Azərbaycan Prezidenti incəsənət məktəbi uşaqlarının əl işlərinə, turizm istirahət 
mərkəzlərinin fotoşəkillərinə, “Azərxalça”nın yeni yaranmış və 80 nəfərlik işçisi olan 
Qəbələ filialında toxunan xalçalara baxır, makaron məmulatları fabrikinin məhsullarının 
çeşidləri ilə maraqlanır. Bildirilir ki, bu fabrikdə 20 nəfər işlə təmin olunub. 
Prezident İlham Əliyev sərgidə nümayiş etdirilən məhsullara bazarda tələbat olduğunu, 
qədim xalq sənətinin yaşadılmasının zəruriliyini vurğulayır, sahibkarlara dövlət tərəfindən 
bundan sonra da qayğı göstəriləcəyini bildirir. 
Azərbaycan Prezidentinə üzərində ümummilli liderimiz Heydər Əliyevin, özünün 
portretləri və Azərbaycanın bayrağı toxunmuş xalçalar hədiyyə edilir.  
D
Azərbaycan Prezidenti daha sonra yeni bərpa olunmuş Mədəniyyət Evi, onun 300-dən 
çox tamaşaçı tutan yaşıl teatrı ilə tanış olur və burada xatirə şəkli çəkdirir...  
Həmin gün Azərbaycan Prezidenti İlham Əliyev Qəbələdə yenidən bərpa edilmiş 
Cümə məscidində olur. Qəbələdə məscid 1899-1906-cı ildə tikilib, 1920-ci ilədək dini 
ocaq kimi fəaliyyət göstərib. Sonralar binadan savadsızlığın ləğvi klubu, anbar, kinoteatr, 
mədəniyyət evi, muzey kimi istifadə edilib. 2005-ci ildən bərpa edilərək yenidən 
dindarların ixtiyarına verilib. Burada eyni vaxtda 1000 nəfər namaz qıla bilir. Rayon 
mərkəzində başqa bir məscid də vardır.  
Prezident İlham Əliyevi burada məscidin axundu ehtiramla qarşılayır. Qurani-Kərim 
hədiyyə edilir, Azərbaycan dövlətinin başçısına Allah-Təaladan cansağlığı, uzun ömür 
arzulanır.  
Axund məscidi ziyarət etdiyinə görə Prezident İlham Əliyevə təşəkkür edərək deyir ki, 
Azərbaycanın inkişafı yolundakı fəaliyyətinizdə Allah sizə yar olsun. Xalqın ədalətli 
Prezidentisiniz və biz hamımız Sizin uğurlu siyasətinizi dəstəkləyirik və daim Sizə arxa 
olacağıq.  
Prezident İlham Əliyev dindarlara uğurlar və xoşbəxtlik arzulayaraq bildirir ki, çox 
şadam, rayonlarda böyük işlər görülür, yerlərdə vəzifəli şəxslər, icra hakimiyyəti başçıları 
yaxşı işləyirlər. Abadlıq, quruculuq işləri gedir, problemlərin aradan qaldırılması üçün 
mühüm tədbirlər görülür. Bütün dövrlərdə xalqın həqiqi lideri olan Heydər Əliyevin 
uzaqgörən siyasəti indi də öz bəhrəsini verir. Eyni zamanda milli-mənəvi, dini 
dəyərlərimizin qorunmasında da ulu öndərin böyük xidmətləri vardır.  
Qəbələnin qədim Qafqaz Albaniyasının paytaxtı olduğunu xatırladan Prezident İlham 
Əliyev deyir ki, ulu öndərimiz 1970-ci illərdəki fəaliyyəti zamanı Azərbaycanın bugününü 
düşünürdü. Çünki ən böyük sərvət xalqın, dövlətin azadlığı və xoşbəxtliyidir. Azərbaycan 
Prezidenti bildirir ki, görülən işlər daha da sürətlənəcəkdir. “İstəyirik ki, problemlər tez 
həll olunsun, lakin bunun zamana da ehtiyacı vardır. Ancaq biz siyasi, iqtisadi istiqaməti 
düz seçmişik. Əsas odur ki, bölgələr inkişaf etdirilir, onların problemləri həll olunur. 
Bölgələrin paytaxt Bakının səviyyəsinə çatdırılması üçün çox işlər görülməlidir”.  
Dindarlar Prezidentə bir daha təşəkkürlərini bildirirlər, ölkə-mizdə aparılan quruculuq 
işlərini yüksək qiymətləndirirlər... 
İlham Əliyev avqustun 18-də daha bir neçə yerə baş çəkir. Qəbələ şəhərinə çəkilmiş 
yeni içməli su xəttinin açılış mərasimində iştirak edir. Tikilməkdə olan konserv zavodu ilə 
tanış olur və müəssisənin inzibati binasının təməlinin qoyulması mərasiminə qatılır. 
Həmçinin İlham Əliyev Qəbələdə “Gilan” yeyinti məhsulları istehsalı müəssisəsinin 
açılışını da edir. Bu müəssisə fındıq emalı və çörək zavodlarından ibarətdir... 
“Gilan” tikinti materialları istehsalı müəssisələri kompleksinə gələn prezident İlham 
Əliyev burada iki qum-çınqıl zavodu və asfalt zavodu, tikilməkdə olan kərpic zavodu və 
yeni yaradılmış “Aqrotexservis”lə tanış olur, Belarusdan alınmış kənd təsərrüfatı 
texnikasına baxır.  
Müəssisənin rəhbəri Tofiq Allahverdiyev bildirir ki, “Gilan” tikinti materialları 
istehsalı müəssisəsi 2004-cü ildə yaranıb. Kompleksə 4 zavod, 1 aqroservis xidməti 
daxildir. Qum-çınqıl zavodlarından birinin dəyəri 200 min ABŞ dolları, sutkalıq istehsal 
gücü 500 kubmetr, ikincisinin dəyəri 60 min ABŞ dolları, sutkalıq istehsal gücü 200 
kubmetrdir. Zavodlar iki növbədə işləyir, hər növbədə 50 nəfər çalışır.  
2005-ci ilin aprel ayında fəaliyyətə başlayan Asfalt zavodunun saatda 60 ton məhsul 
buraxmaq gücü var. Burada iki növbədə 30 nəfər işləyir.  
Kərpic zavodunda dəyəri 3 milyon ABŞ dolları olan avadanlıq quraşdırılır. Zavodun 
tikintisində 150 nəfər çalışır və yaxın vaxtlarda işə başlaması nəzərdə tutulur. Zavod ildə 
30 milyonadək kərpic buraxacaq və burada bir növbədə 70 nəfər çalışacaqdır.  
“Aqrotexservis”in 1 milyon ABŞ dolları həcmində avadanlığı və 30 ədəd kənd 
təsərrüfatı texnikası, habelə texniki yardım və təmir emalatxanası var. Yaxın vaxtlarda 
texnikanın sayı 60-a çatdırılacaqdır. Fermerlərə və torpaq sahiblərinə texniki xidmət 
göstərən “Aqrotexservis”də 60 nəfər çalışır. Mütəxəssislər hazırlayan kurslar da açılıb.  
Prezident İlham Əliyev istehsal sahələri ilə tanış olur, görülən işlərin 
genişləndirilməsinin vacibliyini bildirir. Sonra bu müəssisəyə iki ədəd “Belarus” markalı 
traktor hədiyyə edir. 
Prezident İlham Əliyev buraya toplaşan rayon sakinləri ilə səmimi görüşüb söhbət 
edir, onların problemləri ilə maraqlanır, şikayətlərini dinləyir və məsələlərin həll 
olunacağını bildirir.. Sakinlər ümummilli lider Heydər Əliyevin tarixi xidmətlərini 
xatırlayaraq, onun yolunu davam etdirdiyinə və rayonlarda, bölgələrdə əhalinin 
vəziyyətinin yaxşılaşdırılmasına görə Prezidentə minnətdarlıq edirlər. 
Avqustun 18-də Azərbaycan Prezidenti İlham Əliyev Qəbələ Tarix-Diyarşünaslıq 
muzeyində olur və “Heydər Əliyev muzeyi”nin binasının tikintisinə baxır.  
Prezident İlham Əliyevə və Mehriban xanıma  məlumat verilir ki, Tarix-Diyarşünaslıq 
muzeyi və tikilməkdə olan “Heydər Əliyev muzeyi” eyni ərazidə yerləşir. Tarix-
Diyarşünaslıq muzeyi 1980-ci ilin mayından fəaliyyət göstərir. 2004-cü ilin aprelindən 
yeni binaya köçüb. Fondda 12 mindən çox eksponat vardır. Bunların xeylisi nadir 
eksponatlardır. Muzey Qəbələnin 2500 illik tarixini əks etdirir. Burada ümummilli lider 
Heydər Əliyevin və Prezident İlham Əliyevin Qəbələyə səfərlərini əks etdirən fotoşəkillər 
də toplanıb. 
Muzeyin doqquz yüz kvadratmetrlik binası, bir hektar torpaq sahəsi, 13 ekspozisiya 
zalı, fondu, Heydər Əliyev xatirə otaqları, şəkil qalereyası, zəngin elmi kitabxanası, qədim 
daş abidələrdən açıq səma altında təşkil olunmuş sərgi meydançası var. 
Prezident İlham Əliyev Qafqaz Albaniyası dövrünə aid eksponatlarla tanış olur, 
bunların böyük əhəmiyyəti olduğunu, Azərbaycanın qədim tarixə malik olmasını sübut 
etdiyini vurğulayır.  
Azərbaycan Prezidenti “Heydər Əliyev muzeyi”nin binasının tikintisinə də baxır.  
Prezident İlham Əliyev Tarix-Diyarşünaslıq muzeyi ilə tanışlıqdan sonra xatirə 
kitabına ürək sözlərini yazır:  
“1980-ci illərin əvvəlində xalqımızın ümummilli lideri Heydər Əliyevin təşəbbüsü ilə 
yaradılmış Qəbələ diyarşünaslıq muzeyi, şübhəsiz öz eksponatları ilə diyarın qədim 
tarixini əks etdirir. Qəbələ Azərbaycanın qədim torpağıdır, eramızdan əvvələ aid yazılı 
mənbələrdə Qəbələnin adını çəkirlər. Biz öz tarixi və mədəni irsimizə böyük diqqətlə 
yanaşırıq. Biz öz qədim tariximizi sevməliyik, onu dərindən öyrənməliyik və beynəlxalq 
ictimaiyyətə təqdim etməliyik. Qəbələ diyarşünaslıq muzeyi bu vəzifələri uğurla yerinə 
yetirir. Qəbələlilərə öz dərin hörmət və məhəbbətimi bildirirəm”.  
 
İlham Əliyev 
Azərbaycan Respublikasının Prezidenti.  
 
Azərbaycan Prezidenti İlham Əliyev avqustun 18-də Qəbələ rayonunun ən qədim 
yaşayış məntəqələrindən olan Nic qəsəbəsinə gəlir.  
2300 illik tarixi olan bu qəsəbənin sakinləri dövlətimizin başçısı İlham Əliyevi və 
xanımı Mehriban Əliyevanı böyük səmimiyyət və ehtiramla, gül-çiçəklə qarşılayırlar.  
Prezident İlham Əliyevə məlumat verilir ki, Nicin 6,5 min nəfər əhalisi var, bunun 4 
mindən çoxu udinlər, qalanı azərbaycanlılar və ləzgilərdir. Qəsəbədəki 5 orta məktəbin 
3-də tədris rus dilində, 2-də isə Azərbaycan dilində aparılır. Nicdə qədim alban kilsəsi 
və digər abidələr vardır. Respublika hökumətinin köməyi ilə burada tarix muzeyi və açıq 
havada etnoqrafiya qoruğu yaradılacaqdır. Eçmiədzin (erməni) katolikosluğunun təkidi ilə 
Peterburq Müqəddəs Sinodu 1836-cı ildə alban katolikosluğunu ləğv etdikdən sonra 
udilərin dini fəaliyyətlə məşğul olmasına qadağan qoyulmuşdu. 2003-cü ildə Azərbaycan 
Respublikasının Dini Qrumlarla İş üzrə Dövlət Komitəsi udilərin dini fəaliyyətinin bərpa 
olunması barədə qərar vermişdir. 1993-cü ildə ümummilli liderimiz Heydər Əliyevin 
hakimiyyətə qayıdışından sonra Nic məktəblərinin I-IV siniflərində udi dili də tədris 
olunur. Udilər bunu ulu öndər Heydər Əliyevin xidməti kimi yüksək qiymətləndirirlər.  
Prezident İlham Əliyev qəsəbə sakinləri qarşısında nitq söyləyir. “...Mən ilk dəfədir ki, 
Nicdəyəm. Çox eşitmişəm, bilirəm ki, Nicin çox böyük tarixi var, çox böyük mədəniyyəti 
var, nailiyyətləri var, tarixi irsi çox zəngindir. Ona görə bu gün çox xoşbəxtəm ki, özüm 
gəlmişəm sizin yanınıza, sizinlə birlikdəyəm. Görürəm ki, burada əhval-ruhiyyə də 
yaxşıdır, ab-hava da yaxşıdır. Bütövlükdə rayonda görülən işlər məni çox sevindirir. 
Rayon rəhbərliyi yaxşı işləyir, çalışır ki, bütün problemləri həll etsin. O cümlədən sizin də 
problemlərinizin həllində çox böyük işlər görür. Mən də çalışacağam ki, sizin 
problemlərinizi bundan sonra daha da sürətlə həll edək. Sizi narahat edən, sizə çətinlik 
yaradan, maneəçilik yaradan hansı məsələ varsa, indi mənə deyin ki, Bakıya qayıdanda 
bunların hamısını həll edim. 
Əgər bir sözünüz yoxdursa, onda sizin hamınıza uğurlar, can sağlığı arzulayıram. 
Arzu edirəm ki, həmişə olduğu kimi xoşbəxt yaşayaq, Azərbaycan inkişaf etsin” - deyən 
cənab prezident sakinlərin problemlərini öz dilindən eşidir, lazımi tapşırıqlar verir.  
İqtisadiyyatın artımı üçün dövlət tərəfindən görüləcək işləri sadalayan ölkə başçısı hər 
bir vətəndaşın da məsuliyyətini xatırladır və bildirir ki, Azərbaycanın ən böyük 
nailiyyətlərindən, sərvətlərindən biri də odur ki, bizim ölkəmizdə milli və dini baxımdan 
həmişə mehribanlıq olub. “Bu zəmində heç vaxt ayrı-seçkilik, ziddiyyət olmayıbdır. Milli 
və dini dözümlülük bizim ölkəmizin inkişafında böyük töhfədir. Hamımız bilirik ki, heç də 
bütün ölkələrdə vəziyyət buna bənzər deyildir. Dünyada elə ölkələr var ki, orada yaşayan 
müxtəlif xalqlar bir-biri ilə yola getmir, müxtəlif dinlərin nümayəndələri ünsiyyətdə 
olmurlar. Onlar təcrid olunmuş vəziyyətdə yaşayırlar. Bu, həmin ölkələrin bəlası, 
faciəsidir. Böyük xoşbəxtlikdir ki, Azərbaycanda yaşayan bütün xalqlar ölkəmizin bütün 
yerlərində özünü doğma evindəki kimi hiss edir. Bu, bizim nailiyyətimizdir. Biz bəlkə də 
buna öyrəşmişik, gündəlik həyatda buna fikir vermirik və düz də edirik ki, fikir vermirik. 
Çünki bu amil, bu problem Azərbaycanda yoxdur. Çünki Azərbaycanda yaşayan bütün 
xalqlar mənim qardaşlarımdır və Azərbaycan Respublikasının prezidenti kimi mən 
Azərbaycanda yaşayan bütün xalqların təminatçısı və dövlət başçısıyam” – deyə ölkənin 
gələcəyi üçün indi hökm sürən sabitlik, əmin-amanlıq və asayişi bundan sonra da qorumağı 
tövsiyyə edir. 
Udi icması adından prezidentə məlumat verilir ki, bu az saylı xalqın nümayəndələri 
Heydər Əliyevin qayğısını hiss edib və indi də İlham Əliyevin onlara olan diqqətindən 
çox razıdırlar. Udinlər bildirir ki, adətən, çaxnaşma məqamlarında daha çox zərbə azsaylı 
xalqlara dəyir o cümlədən bu əhali üçün 1988-1992-ci illər ağır olub.  Heydər Əliyevin 
hakimiyyətə qayıtması və respublikada səksəkəsiz yaşayış mühiti, siyasi sabitlik yaratması 
udilərə böyük xoşbəxtlik nəsib edib. “Sizin də başqa sahələrdə olduğu kimi, milli 
məsələdə də yeritdiyiniz siyasəti tam müdafiə edirik, bəyənirik və Sizə sağ olun deyirik, 
cansağlığı diləyirik. Respublikamızın gələcəyi naminə Sizə uzun illər uğurlu fəaliyyət 
arzulayırıq”- deyə udi nümayəndəsi çıxış edib... 
Azərbaycan prezidenti Qəbələyə səfəri çərçivəsində zona müşavirəsi keçirir. Bu 
müşavirədən bəzi yadda qalan məqamları ona görə diqqətinizə təqdim edirik ki,  dövlət 
əhəmiyyətli bu tədbirdə deyilən hər bir fikir bugünkü həyatda öz əksini tapmaqdadır. 
Hansı işlər görülməlidir, nələr edilməlidir ki, bölgənin inkişafına nail olaq, yaxud ölkəyə 
gəlir gətirən sahələrin inkişafı üçün bölgədə nəyi həyata keçirmək mümkündür. Bu 
tədbirdə baş verənləri, deyilən sözləri xatırlayanda məlum olur ki, nəzərdə tutulan 
islahatlar artıq yerinə yetirilir... 
Avqustun 19-da Qəbələdə Azərbaycan Prezidenti İlham Əliyevin sədrliyi ilə ölkəmizin 
şimal-qərb bölgəsi rayonlarının sosial-iqtisadi inkişafına və problemlərinə həsr olunmuş 
zona müşavirəsi bir neçə saat davam edir.  
Bölgənin inkişafı üçün yollar axtarılır, prezident məmurların hər bir çıxışını diqqətlə 
dinləyir və müvafiq tapşırıqlar verir. Müşavirədə torpaq islahatlarından tutmuş, rayonlarda 
infrastruk-turun genişlənməsi istiqamətində görüləcək işlər, əhalinin torpaqla təminatı, 
məhsuldarlığın artımı üçün aqrolizinqlərin yaradılması, sahibkarlıq fəaliyyətinə geniş 
imkanlar verilməsi və xüsusilə turizm imkanları müzakirə mövzusuna çevrilir. 
Prezident müşavirədə rayon rəhbərlərinin çıxışlarını diqqətlə dinləyir. Qəbələdə həyata 
keçirilən layihələrlə bağlı ölkə başçısına məlumat verilir.  
2004-2008-ci illərdə görüləcək tədbirlər çərçivəsində Qəbələdə 7 min yeni iş yerinin 
açılması nəzərdə tutulur. Görülmüş işlər nəticəsində 2074 yeni iş yeri açılıb və 3335 nəfər 
isə mövsümi işlə təmin olunub. Keçən müddət ərzində rayonda makaron fabriki, 3 qum-
çınqıl zavodu, fındıq emalı, asfalt, beton, çörək zavodları tikilib. Şəhərə içməli su kəməri 
və hər birinin uzunluğu 12-13 kilometr olan 2 suvarma kanalı çəkilib. Quşçuluq fabriki, 
ferma kompleksi inşa olunub, körpülər salınıb. “Aqrotexservis” yaradılıb və 100-dən artıq 
artezian quyusu qazılıb, kəndlərə yeni qaz xətləri çəkilib, xalça sexi istifadəyə verilib. 
Kəndlərdə yeni ATS və poçt binaları tikilib, Tarix-diyarşünaslıq muzeyi təmir edilərək 
yeni binaya köçürülüb. Tarixi Cümə məscidi bərpa olunub, səhiyyə, təhsil obyektləri təmir 
edilərək, yeni avadanlıq və inventarla təmin edilib. Ulu öndər Heydər Əliyevin abidəsi 
qoyulub, Böyük Vətən müharibəsində həlak olmuş insanların şərəfinə ucaldılmış abidə, 
İsmayıl bəy Qutqaşınlının abidəsi bərpa edilib. Heydər Əliyev adına park salınıb, yollar 
asfaltlaşıb və işıqlandırılıb, ticarət-ictimai iaşə obyektləri, inzibati binalar tikilib.  
Görüləcək işlərlə bağlı qeyd olundu ki, konserv zavodunun, spirtsiz içkilər zavodunun, 
körpülərin, sel-sularından qorunmaq üçün sahilbərkitmə bəndlərinin, 480 yerlik 
Nohurqışlaq məktəbinin, Heydər Əliyev muzeyinin, Heydər Əliyev Fondu tərəfindən 2 
məktəbin, kərpic zavodunun, yeni istirahət parkının salınması, kəndlərə qaz kəmərlərinin 
çəkilməsi, Qəmərvan istisu sanatoriyasının, Nohurgöl turizm kompleksinin, ət-süd emalı 
müəssisəsinin, mebel fabrikinin, əlil və şəhid ailələri üçün evlərin və s. obyektlərin 
tikintisi də cənab İlham Əliyevin apardığı iqtisadi siyasətin tərkib hissələrindən biridir... 
Müşavirədə çıxış edən rayon rəhbərlərini dinlədikdən sonra prezident öz təkliflərini 
açıqladı. İnşa olunan müəssisələrinin dünya standartlarına uyğun tikilməsi üçün əlaqədar 
orqanlara tapşırıqlarını verdi. “...Mən hesab edirəm ki, çox səmərəli müzakirə aparıldı və 
qarşıda duran məsələlər bir daha nəzərdən keçirildi. Azərbaycanda yeni iş yerlərinin 
açılması prosesi o qədər sürətlə gedir ki, iqtisadiyyatımızın bütün sahələrinə öz təsirini 
göstərir. Kənd təsərrüfatının inkişafı, turizmin inkişafı, xüsusilə rayonlarda bu iki 
istiqamətdə aparılan işlər çox sürətlə getməlidir. Bunu təmin etmək üçün, bayaq dediyim 
kimi, bütün infrastruktur məsələləri öz həllini tapmalıdır…”  
Həmin müşavirə ilə bölgədə aparılan islahatların əsası qoyuldu. İqtisadi cəhətdən 
əhəmiyyəti ilə seçilən bu dövlət tədbirindən sonra ötən vaxt ərzində baş verən yeniliklər, 
bölgədə aparılan yeni quruculuq işləri və yeni iş yerlərinin yaradılması istiqamətində 
atılan addımlar bu gün deməyə əsas verir ki, bu zona müşavirəsində qeyd olunan 
məsələlər öz əksini tapdı. Dövlət başçısı  tərəfindən qarşıya qoyulan tələblər reallaşmağa 
başladıqca bölgənin inkişafı dinamik templə sürətləndi. Müşavirədə deyilən hər  bir 
çıxışdan aydın görsənir ki, tək o ərazinin deyil, bütövlükdə ölkə üçün əhəmiyyətli sayılan 
hadisələrdən söz açılırdı. Sonda isə dövlətin inkişaf strategiyasına uyğun olaraq yaradılan 
obyektlər açılmağa başladı, möhtəşəm tikintilərin inşası ilə nəticələndi. Düz altı saata 
yaxın davam edən müşavirə bölgənin həyatında canlanmaya səbəb oldu.  Qısa vaxt 
ərzində deyilənlər doğru olduqca, günü-gündən sahibkarlığın inkişafını gördükcə elə inam 
hissləri yaranır ki, bir neçə ildən sonra daha da möhtəşəm bir diyarın sakinlərinə 
çevriləcəyik… 
Qəbələyə səfərindən sonra ölkə başçısı daha yeni bir sənədi imzalayır. Bu bölgənin 
inkişafı üçün labüd olan  tədbirlər planını təsdiqləyir və əlaqədar təşkilatlara tapşırıqlar 
verir. 
Azərbaycan Respublikası regionlarının, o cümlədən Qəbələ, İsmayıllı, Oğuz və 
Şamaxı rayonlarının sosial-iqtisadi inkişafının sürətləndirilməsinə dair əlavə tədbirlər 
haqqında Azərbaycan Respublikası Prezidentinin 25 avqust 2005-ci il tarixli sərəncamı 
qüvvəyə minir... 
 
 
AZƏRBAYCAN  PREZİDENTİ  İLHAM  ƏLİYEVİN 
 QƏBƏLƏYƏ  2007-ci il  MART  SƏFƏRİ  
 
 
rezident İlham Əliyevin bölgəyə növbəti səfəri bu dəfə əhalinin iqtisadi 
vəziyyətinin yaxşılaşdırılması istiqamətində görülən tədbirlərlə xatırlanır. 
Azərbaycanın hər bölgəsində olduğu kimi burada da aydın inkişaf nəzərə çarpır. Çünki 
dövlət başçısının gəlişi ilə bir neçə iqtisadi əhəmiyyətli obyektlərin açılışı, bütün sahələrdə 
islahatlar aparıldığı müşahidə edildi və nəhəng müəssisələrin təməl qazma prosesi ilə 
nəticələndi. Əgər iki il ərzində baş verən hadisələri təhlil ediriksə, deməli bir neçə ildən 
sonra Qəbələnin iqtisadi həyatında daha yadda qalan nailiyyətlərdən söhbət gedəcək.  
Səfəri zamanı prezident özü öz əməyindən, görülən işlərdən məmnun qaldı. Burada 
inkişafı gücləndirmək üçün növbəti tapşırıqlarını verdi və nəinki Qəbələnin hətta bütün 
bölgələrin inkişafına çalışan dövlətin iqtisadi inkişafından danışdı. “Biz bölgələri inkişaf 
etdirməklə, güclü iqtisadi dövlət yaratmağa başlamışıq və artıq buna nail olmuşuq, indi 
ölkəmizin hər bir vətəndaşı bu irəliləyişi hiss edir, inkişafı görür və çalışmalıdır ki, daha 
iqtisadi yeniliklərin şahidi olaq.” 
Həmişəki kimi yenə də böyük sevinc hissi ilə qarşılanan dövlət başçısı İlham Əliyev 
və  Mehriban xanım Əliyeva öncə “Heydər Əliyev muzeyi”nin açılış mərasimində iştirak  
edirlər. Rəmzi açılışı bildirən lent kəsilir, ulu öndərin muzeydə qoyulmuş büstü önünə gül 
dəstələri qoyulur.  
200-dən artıq fotoşəkil, arxiv sənədləri və müxtəlif kitablar toplanmış muzey həm də 
Heydər Əliyev Fondunun Qəbələ filialı kimi də fəaliyyət göstərəcəkdir. Burada kitabxana, 
sənədli filmin nümayişi üçün salon var. Ekspozisiya ulu öndərin uşaqlıq və gənclik 
illərindən, ailə həyatından, Dövlət Təhlükəsizlik Komitəsində işlədiyi illərdən, 
Azərbaycana rəhbərliyinin hər iki dövründən, Moskvada SSRİ-nin ali rəhbərliyində 
işlədiyi, habelə sonralar Naxçıvanda yaşadığı illərdən bəhs edir. Eyni zamanda, muzeydə 
ümummilli liderin 1978-ci və 2002-ci illərdə Qəbələ rayonuna səfərləri və burada 
keçirdiyi görüşləri əks etdirən fotoşəkillər də toplanmışdır.  
Bildirilir ki, Heydər Əliyev Fondunun təşəbbüsü ilə 2004-cü il mayın 10-da “Heydər 
Əliyev İrsi Beynəlxalq Elektron Kitabxana” yaradılmışdır. Bu layihənin müəllifi 
“Azərbaycan Nyumedia” şirkətidir. Burada ulu öndərin zəngin irsini əks etdirən 
materiallar toplanmışdır. 25 dildə hazırlanmış və 100 mindən çox sənədin yerləşdiyi sayt 
daim zənginləşdirilir, ekspertlər tarixi araşdırmalar aparır. Azərbaycanın xarici dövlətlərlə 
münasibətlərinə dair qısa oçerklər, məlumat, sorğu materialları toplanmışdır. Saytın 
fotoqalereyasında ulu öndərə aid nadir fotolar da vardır. Hər ay 100-dən çox ölkədən 10 
min oxucu sayta daxil olur. Amerika, Fransa, İngiltərə, Almaniya və digər ölkələrin 
vətəndaşları bu sayta mütəmadi müraciət edir və sənədlərlə tanış olurlar. Muzeydə 
tədbirlərin, təlimlərin və veb-konfransların keçirilməsi, videomaterialların nümayiş 
etdirilməsi üçün brifinq zalı da vardır. Məktəblilər də muzeyə daim gələcək və ulu öndərin 
zəngin irsi ilə tanış ola biləcəklər.  
P
Prezident İlham Əliyev muzeyin ayrı-ayrı guşələri ilə tanış olur, xatirə kitabına ürək 
sözlərini yazır.  
Qəbələ rayonu ictimaiyyətinin nümayəndələri ilə görüşündə prezident memarlıq 
baxımından muzeyin binasını bəyəndiyini, şəhərə əlavə yaraşıq verəcəyini bildirir. Heydər 
Əliyevin Qəbələ rayonuna gəlişini xatırlayaraq, buranın inkişafı üçün verdiyi tövsiyyələri 
yada salır. 
Ümumən ölkədə gedən proseslərə, tikinti sahəsində gedən işlərə, bölgələrdə açılan 
sənaye müəssisələrinə, eləcə də gerçəkləşən iri layihələrə toxunan dövlət başçısı ölkə 
büdcəsinin artımından danışır. O bildirir ki, ən böyük layihələrimiz artıq həyata keçirilir. 
Ulu öndər Heydər Əliyevin adını daşıyan Bakı-Tbilisi-Ceyhan neft kəməri fəaliyyətə 
başlayıb və bunun nəticəsində ölkəyə böyük valyuta axını var. Bu da büdcə artımına 
imkan verir. Son 3-4 il ərzində 4-5 dəfə artım müşahidə edilib ki, dünya tarixində 
görünməmiş bir hadisədir. İqtisadi artım Azərbaycanda ən yüksək dinamika ilə ölçülür. 
İqtisadiyyatımız 2005-ci ildə 26 faiz, 2006-cı ildə 34 faiz və 2007-ci ilin yanvar ayında 
təxminən 50 faiz artıbdır. Dünyada orta hesabla iqtisadi artımın təxminən 6 faiz təşkil 
etdiyini deyən İlham Əliyev, bunun respublikamıza nə dərəcədə əlavə imkanlar 
yaradacağından söz açır. Bu imkanları səfərbər edib, insanların həyat səviyyəsinin 
yaxşılaşmasına yönəltməyi dövlətin ali məqsədi sayır, aparılan iqtisadi islahatların 
əhəmiyyətini qeyd edir. 
 “Qəbələdə mehmanxanalar tikilir, buranın çox gözəl təbiəti var. Turizm üçün çox 
gözəl yerlər var. Turizmin inkişafı, infrastrukturun inkişafı, sosial məsələlərin həlli, 
məktəb tikintisi - bütün bunlar Qəbələ rayonunun inkişafında çox mühüm rol oynayan 
amillərdir. Rayonun potensialı ildən-ilə möhkəmlənir və mən bu gün deyə bilərəm ki, 
Qəbələ rayonu Azərbaycanın ən sürətlə inkişaf edən rayonları sırasındadır. Bu uğurlar 
münasibətilə mən sizin hamınızı təbrik edirəm.” – deyən ölkə başçısı bu istiqamətdə 
görülən layihələrin gələcəkdə nəinki bölgəyə, xüsusən Azərbaycana uğurlar 
gətirəcəyindən bəhs edir… 
Azərbaycan Prezidenti İlham Əliyev martın 2-də Qəbələ rayonunda Müalicə-
Diaqnostika Mərkəzinin tikintisi ilə tanış olur.  
Prezidentə məlumat verilir ki, mərkəzin tikintisinə 2005-ci ildə başlanılıb, bu ilin 
avqust ayında inşaat işləri tamamlanacaqdır. ARDNŞ-in sifarişi ilə tikilən bu mərkəzə 4 
milyon manat, o cümlədən avadanlığın, cihazların və digər inventarların alınması üçün 3,5 
milyon manat vəsait xərclənəcəkdir.  
Mərkəzin layihəsi ilə tanış olan Prezident İlham Əliyev, artıq ölkəmizin 10 rayonunda 
bu cür səhiyyə ocaqlarının yaradıldığını xatırladaraq deyir ki, Qəbələdə də belə bir 
mərkəzin istifadəyə verilməsi əhaliyə göstərilən səhiyyə xidmətinin səviyyəsini 
yüksəldəcəkdir. Prezident İlham Əliyev Lənkəran Müalicə-Diaqnostika Mərkəzində açıq 
ürək üzərində əməliyyat aparıldığını  bildirir ki, gələcəkdə Qəbələdən də xəstələrin Bakıya 
getməsinə ehtiyac qalmayacaq, burada da mürəkkəb cərrahiyyə əməliyyatlarının 
keçirilməsi mümkün olacaqdır. Prezident İlham Əliyev müalicə-diaqnostika mərkəzinin 
xarici görünüşünün də müasir standartlara uyğun olması üçün tövsiyə və tapşırıqlarını 
verir.  
Prezident İlham Əliyev inşaatçılarla da görüşüb söhbət edir. Qəbələ rayonunda bundan 
sonra da tikinti işlərinin hələ çox olacağını bildirir və onlara uğurlar arzulayır… 
Azərbaycan Prezidenti İlham Əliyev həmin gün “Gilan Holdinq” Şirkətlər Qrupunun 
Qəbələ konserv zavodunda olur. 
Zavodun direktoru Rövşən Fərhadov Prezident İlham Əliyevə məlumat verir ki, 2005-
ci ilin avqust ayında dövlət başçısının xeyir-duası ilə təməli qoyulmuş və hazırda 
istifadəyə verilən zavod Regionların sosial-iqtisadi inkişafına dair Dövlət Proqramının 
həyata keçirilməsinin bəhrəsidir. Respublika iqtisadiyyatında əhəmiyyətli yer tutacaq 
müəssisənin istehsal gücü və texniki avadanlıq cəhətdən Qafqazda analoqu yoxdur. Ən 
müasir dünya standartlarına cavab verən avadanlıq İtaliyanın “Podovan” şirkəti tərəfindən 
quraşdırılaraq istifadəyə verilib. İllik istehsal gücü 70 min ton olan zavodda 150 nəfər 
işləyir, orta aylıq əməkhaqqı 200 manatdır. Meyvə tədarükü mövsümündə işçilərin sayı 
300-350 nəfərə çatır. Məhsul istehsalında istifadə olunan meyvə və giləmeyvənin 
tədarükü kənd əhalisinin məşğulluğuna kömək edir, pul gəlirlərinin artmasına əhəmiyyətli 
şəkildə təsir göstərir. Gələcəkdə zavodun xammala olan tələbatının ödənilməsi məqsədilə 
100 hektardan artıq sahədə meyvə bağları salınıb. Zavodda müxtəlif növ meyvə püreləri, 
konsentratlar, şirələr, turşular, mürəbbələr, cemlər istehsal edilir. 
Prezident İlham Əliyev müəssisənin istehsal sahələrini gəzir, məhsulun qəbulu, 
təmizlənməsi, emalı və bankalara doldurulması prosesini izləyir, hazır məhsuldan dadır. 
Dövlətimizin başçısı istehsal olunan məhsulların sərgisinə də baxır. 
Sərgidə 40 çeşiddə şirə, cem, mürəbbə, turşular nümayiş etdirilirdi və bildirildi ki, 
gələcəkdə yüz adda məhsul buraxılacaqdır. Bu məhsullar yerli və xarici bazarın 
tələblərinə cavab verir, HACCP və İSO standartlar sertifikatına layiq görülmüşdür. 
İstehsal olunan məhsul nümunələri bir çox xarici ölkə nümayəndələri tərəfindən laborator 
analizindən keçirilərək, yüksək qiymət almış və böyük maraq doğurmuşdur. 
Bu da deməyə əsas verir ki, müəssisə məhsullarını bir çox xarici ölkələrdə də sata 
biləcək, Azərbaycanın yüksək keyfiyyətli məhsullarını dünyaya tanıdacaqdır.  
Prezident İlham Əliyev “Gilan Holdinq” Şirkətlər Qrupuna məxsus “Aqro-Azərinvest” 
Məhdud Məsuliyyətli Cəmiyyətin fəaliyyəti barədə lövhə ilə də tanış olur, Şirkətlər 
Qrupunun fəaliyyətindən bəhs edən filmə baxır. Bildirilir ki, “Aqro-Azərinvest” MMC 
2004-cü ildə yaradılmışdır. Perspektiv plana müvafiq olaraq, yeni üzümlüklər salınır. 
Cəmiyyətin respublikanın müxtəlif rayonlarında 1200 hektardan artıq torpaq sahəsi var. 
Bunun 310 hektarı öz mülkiyyətidir, qalanı isə uzunmüddətli - 99 illiyə icarəyə 
götürülmüşdür. Xanlar, Qəbələ, Yevlax, Samux rayonlarında üzüm bağları salınmışdır.  
2006-cı ildə Qəbələ rayonunda istifadəyə verilmiş və istehsal gücü saatda 1,5 min qab 
olan sexdə müxtəlif ölçülü butulkalarda ağ və qırmızı şərab istehsal olunur. Burada 3 
litrlik plastik qablara doldurulmuş şərablar da buraxılır. 2007-ci ildən isə üzüm şirəsinin 
istehsalı da nəzərdə tutulur. 2008-ci ilin yığım mövsümündə isə eyni vaxtda 1000 ton 
süfrə üzümünün saxlanması üçün soyuducu anbarın və kişmiş istehsal etmək üçün illik 
gücü 1000 ton olan sexin tikintisinə də başlanacaqdır. 
Prezident İlham Əliyev “Gilan Holdinq” şirkətlər qrupunun inşa etdiyi Qəbələ ticarət 
kompleksi ilə tanış olur. Prezidentə məlumat verilir ki, 4,6 hektar ərazidə yerləşən 
kompleksin tikintisi 2005-ci ilin iyun ayında başlanıb, keçən ilin sonunda tamamlanıb. 
Ümumilikdə, 2 milyon 625 min manat vəsait xərclənib. Əhaliyə nümunəvi xidmət 
göstərilən kompleksdə ən müxtəlif mallar, habelə kənd təsərrüfatı məhsulları satılır. 
Burada 700 nəfər işlə təmin olunub.  
Prezident İlham Əliyev geyim dəstləri, kompleksin süd, meyvə-tərəvəz, ət və ət 
məhsulları satılan bölmələrini gəzir, malların çeşidləri, qiyməti, keyfiyyəti ilə maraqlanır.  
Satıcılar, fermerlər onlara yaradılan müasir şəraitə, regionların sosial-iqtisadi 
inkişafına, kəndli fermer təsərrüfatlarına göstərilən diqqət və qayğıya görə prezidentə 
minnətdarlıq edirlər. Əhaliyə satılan kənd təsərrüfatı məhsullarının keyfiyyətindən və bu 
cür müasir ticarət obyektlərinin fəaliyyətindən razılığını deyən dövlət başçısı satış 
mərkəzinin əhəmiyyətindən danışır… 
Martın ikisində Qəbələ şəhərində görkəmli oftalmoloq alim, akademik Zərifə xanım 
Əliyevanın adını daşıyan parkın açılışında iştirak edən prezident İlham Əliyev rayon 
ictimaiyyətinin nümayəndələri ilə bir arada olur. 
6,5 hektar ərazini əhatə edən parkda milliliklə müasirlik çox uyarlı şəkildə uzlaşdırılıb. 
Burada kafe, şirniyyat evi, idman kompleksi, ağsaqqallar üçün çay evi, restoran, 
diskoteka, konsert və əyləncəli proqramlar üçün gözəl səhnə yaradılıb. Göz oxşayan 
parkda 7 süni göl, fəvvarəli hovuzlar, yaraşıqlı bulaqlar vardır. Parkda 10 mindən çox gül 
kolu və ağac əkilib. Xüsusilə gecə vaxtları əsrarəngiz görünən park zəngin təəssürat 
bağışlayır. Sakinlərin istirahəti üçün hər cür şərait yaradılan bu mədəniyyət və istirahət 
obyekti müasir standartlara cavab verir. Gənclərin asudə vaxtının səmərəli keçməsi üçün 
maraqlı proqramlar təşkil olunur, kiçik yaşlı uşaqlar üçün də karusellər və yelləncəklər 
quraşdırılıb. Kompleksdə futbol, voleybol, basketbol meydançaları, idman salonları var. 
Burada gələcəkdə rayon əhəmiyyətli yarışlar keçiriləcəkdir.  
Prezident İlham Əliyev incəsənət ustalarının ifasını dinləyir, idman kompleksində 
balaca karateçilərin nümunəvi çıxışlarına, futbolçuların məşqlərinə tamaşa edir.  
Azərbaycan Prezidenti parkı gəzir, rayonun gənc rəssam-larının işlərinə baxır, parka 
gəzintiyə çıxmış sakinlərlə görüşür. Prezident İlham Əliyevə gənc rəssamların adından 
rəsm əsəri hədiyyə olunur.  
Sakinlər ali qonağı və xanımını salamlayır, istirahət üçün yaradılan şəraitə görə 
təşəkkür edirlər, göstərilən diqqət və qayğıdan razılıqlarını bildirirlər.  
Prezident İlham Əliyev onlara təşəkkür edərək deyir ki, park çox gözəldir. İstirahət 
üçün hər bir şərait var, çox gözəl abadlıq işləri görülmüşdür. İnsanlar buradan səmərəli 
istifadə edəcəklər.  
Sakinlər və balaca uşaqlarla xatirə şəkli çəkdirən Prezident İlham Əliyev gənclərin 
asudə vaxtlarının səmərəli keçməsi üçün yaradılan diskoteka ilə də tanış olur.  
Sonra Prezident İlham Əliyev parkda istirahət edən ağsaqqallarla söhbət edir, onlarla 
nərd oynayır, çay süfrəsi arxasında əyləşir. Burada “Zopzopu” özfəaliyyət folklor 
ansamblının nümunəvi çıxışına maraqla tamaşa edir. Ona məlumat verirlər ki, ansamblın 
Fransada, Rusiyada və digər ölkələrdə keçirilən folklor musiqisi festivallarında uğurlu 
çıxışları olub…  
Yenə həmin gün, martın 2-si Azərbaycan Prezidenti İlham Əliyev İlham 
Abdulkərimov adına Nohurqışlaq kənd orta məktəbinə də baş çəkir. Direktor Səfər 
Səfərov Prezident İlham Əliyevə məlumat verir ki, məktəbin əvvəlki binası 1936-cı ildə 
inşa olunub. Regionların sosial-iqtisadi inkişafı Dövlət Proqramı çərçivəsində yeni 
binanın tikintisinə 2004-cü ilin ikinci yarısında başlanıb, 2006-cı il sentyabrın 1-də 
istifadəyə verilib. Üçmərtəbəli, 24 sinif otağından ibarət məktəbdə tədrisi yüksək 
səviyyədə aparmaq üçün hərtərəfli şərait yaradılıb. Kompüterlə təchiz edilən, 
laboratoriyaları olan məktəbdə 500-dən çox şagird təhsil alır, 72 müəllim çalışır.  
Prezident İlham Əliyev ayrı-ayrı sinif otaqlarına, fənn kabinetlərinə baxır, ingilis dili 
dərsində iştirak edir. Məktəbin ingilis və fransız dili müəllimi Fazil Atakişiyev Prezident 
İlham Əliyevə müraciətlə deyir ki, cənab Prezident, şagirdlərimizin belə gözəl, müasir 
məktəbdə təhsil almasına görə Sizə və Azərbaycanın birinci xanımına səmimi 
təşəkkürümüzü bildiririk. Sizin gərgin əməyinizin, apardığınız siyasətin, regionların 
sosial-iqtisadi inkişafı sahəsində görülən işlərin nəticəsini bu məktəbdə hiss edirik. Çox 
sevindiricidir ki, bu işlər ölkəmizin bütün regionlarında görülür. O, bu məktəbdə xarici dil 
fənninin tədrisi sahəsində kifayət qədər uğurlar olduğunu vurğulayır. Bildirir ki, 
məzunların bəziləri Avropanın bir sıra qabaqcıl təhsil ocaqlarında oxuyurlar. 30-dan çox 
fransız dili mütəxəssisi hazırlanmışdır və onlar müxtəlif yerli və xarici təşkilatlarda 
işləyirlər. Ulu öndərimizin maddi köməyi sayəsində məktəbimizin yetirməsi Ağasəlim 
Rəsulov Fransada təhsilini başa vuraraq, dilçilik üzrə doktorluq dissertasiyası müdafiə 
edib. Keçən il məzunlardan biri yüksək - 659 bal toplayaraq, Dövlət İdarəçilik 
Akademiyasına qəbul olunub. 
Prezident İlham Əliyev uşaqların belə gözəl məktəbdə yaxşı təhsil almalarını, ingilis 
dilini mükəmməl öyrənmələrini tövsiyə edir, informasiya və kompüter sinfi ilə tanış olur. 
Məktəbin pedaqoji kollektivini təbrik edən Prezident İlham Əliyev deyir ki, burada 
uşaqların yaxşı təhsil alması üçün bütün şərait var, avadanlıq, ləvazimat və kompüter sinfi 
var. Əsas odur ki, uşaqlar yaxşı oxusunlar və dəyərli insanlar olsunlar. Gələcəkdə 
Azərbaycanın inkişafı üçün fəaliyyət göstərsinlər.  
Prezidentlə görüşə gələn Tüntül kənd orta məktəbinin direktoru Telman Abdulxalıqov 
ona müraciətlə deyir: “Möhtərəm Prezident, biz də uzun illər yaxşı məktəbin arzusunda 
idik. 2006-cı ildə Sizin, çox hörmətli Mehriban xanımın qayğısı nəticəsində gözəl məktəb 
binası tikilib, müəllimlərin, şagirdlərin istifadəsinə verilibdir. Buna görə camaatımızın 
adından çox-çox minnətdarlıq edirəm. Gözəl şərait, zəngin kabinetlər, yaraşıqlı sinif 
otaqları yaradılıbdır. Müəllim kimi üzərimizə düşən vəzifəmiz, ulu öndərimizin dediyi 
kimi, azərbaycanlı olmağı ilə fəxr edən vətəndaşlar yetişdirməkdir. Siz də, Mehriban 
xanım da dağlar qədər əzəmətli, qüdrətlisiniz. O dağlar torpağa söykənib, onlara heç kim 
heç nə edə bilməz. Siz isə xalqa söykənmisiniz. Ona görə Sizə heç kim heç nə edə bilməz. 
Azərbaycan var, Siz varsınız, Siz varsınız, Azərbaycan da var. Bizim düşüncəmiz belədir. 
Biz bu iqtisadi inkişafı İlham Əliyevin iqtisadi möcüzəsi kimi qəbul edirik”.  
Burada da dövlət başçısı gənclərin ölkənin gələcəyi olduğunu, savadlı, dərrakəli 
yetişmələrindən ötrü dövlət tərəfindən gənclər siyasətinin həyata keçirildiyini, bu 
məqsədlə onların fəaliyyəti üçün hər cür şəraitin yaradıldığını söyləyir: “Bu uşaqlar 
gələcəkdə Azərbaycanda müxtəlif vəzifələrdə işləyəcəklər, Azərbaycanı idarə edəcəklər. 
Ona görə gənc nəsil vətənpərvər, xalqa bağlı olmalıdır. Vətəni sevməlidir, bilikli və 
peşəkar olmalıdır ki, həyatda öz yerini tutsun. İndi biz məktəblərin maddi-texniki bazasını 
möhkəmləndiririk, yeni məktəblər tikilir və tikiləcəkdir. Ən əsası isə, təhsilin səviyyəsi 
yüksəlməlidir. Bu işdə müəllimlərdən çox şey asılıdır. Mən də müəllimlərin fəaliyyətini 
çox yüksək qiymətləndirirəm. Siz böyük iş görürsünüz, uşaqları tərbiyə edirsiniz, təhsil 
verirsiniz” – deyən prezident müəllimlərin maaşının artırılmasından da danışır… 
Kərpic zavodunun açılışına dəvət olunan ölkə başçısına məlumat verilir ki, 
müəssisənin tikintisinə 2004-cü ilin avqustunda başlanıb, keçən il istifadəyə verilib. Lakin 
rəsmi açılışı isə kollektivin istəyi ilə məhz bu gün, İlham Əliyevin iştirakı ilə nəzərdə 
tutulub. Prezidentin rayona gəlişi ilə əlaqədar artıq bu zavod tam gücü ilə işə salınır. 
İstehsal gücü ildə 25-30 milyon ədəd olan müəssisədə 120 nəfər çalışır, orta aylıq əmək 
haqqı 150-180 manatdır. Avadanlıq Ukrayna və Rusiyadan gətirilib. Burada Qafqazda 
analoqu olmayan texnologiya əsasında məhsul buraxılır. Yerli bazarda tələbat artır və 
məhsulu ixrac etmək də nəzərdə tutulur.  
Prezident İlham Əliyev düyməni basaraq, zavodu yeni istehsal sahələri ilə birlikdə işə 
salır, ayrı-ayrı sexləri gəzir və texnoloji prosesi izləyir. Azərbaycan Prezidenti 
müəssisənin işçiləri ilə də görüşür, tikinti sektorunda bu cür məhsula tələbatın çox 
olduğunu bildirir.  
“Qəbələ” mehmanxanasına da baş çəkən dövlət rəhbəri dünya standartları 
səviyyəsində inşa olunan yeni xidmət müəssisəsinin də açılışını edir. 
Qəbələ şəhərinin mərkəzində yerləşən bu hotel Prezident İlham Əliyevin bölgələrdə 
turizmin inkişafına göstərdiyi qayğının bariz nümunəsidir. Dördmərtəbəli mehmanxanada 
lüks, yarımlüks, standart səviyyəli 58 nömrə var. Avropa mehmanxana standartları və 
Şərq qonaqpərvərliyi buranın müştərilərinə hər cür şəraiti təmin edir. Xidmət heyəti 
ingilis, rus, alman, türk dillərini bilir. Mehmanxananın trenajoru, konfrans salonu, 
mühafizə edilən 20 yerlik avtomobil dayanacağı, sauna, masaj, bilyard salonları da 
qonaqların xidmətindədir. Mərkəzləşdirilmiş istilik sistemi, stasionar generator 
quraşdırılmışdır. 100 nəfərlik restoranda müxtəlif ziyafətlər də təşkil etmək mümkündür.  
Qonaqların istirahətinin daha maraqlı olması üçün Qəbələ rayonunun və ətraf 
rayonların gəzməli-görməli yerlərinə səyahətlər də təşkil edilir.  
Turizm-istirahət kompleksinin tikintisi də bu sahədə həyata keçirilən əhəmiyyətli 
layihələrdən biridir. İnşasına keçən il başlanılmış kompleksdə hazırda beşmərtəbəli iki 
mehmanxana tikilir. Beşulduzlu nəzərdə tutulan 6 mərtəbəli mehmanxanada isə son 
tamamlama işləri görülür. Kompleksdə 21 kottec artıq hazırdır. Gələcəkdə restoran, 
üzgüçülük hovuzu, idman, konfrans salonları da olacaqdır. Tikintidə hazırda 200 nəfər 
çalışır. Kompleks tam hazır olandan sonra 100 nəfər daimi işlə təmin ediləcəkdir. 
Təqribən 11 milyon manat sərmayə qoyulacaq kompleksin tikinti işlərini yerli “Şinkar 
İnşaat” şirkəti yerinə yetirir.  
Prezident İlham Əliyev tikinti işləri ilə tanış olur, kottecləri gəzir. Azərbaycan 
Prezidenti inşaatçılarla görüşür, xarici turistlərin cəlb edilməsi üçün görülən işlərin, o 
cümlədən binaların xarici görünüşünün yüksək səviyyədə olmasının zəruriliyini 
söyləyir… 
 
 
AZƏRBAYCAN PREZİDENTİ İLHAM ƏLİYEVİN 
 QƏBƏLƏYƏ 2008-ci il SENTYABR SƏFƏRİ 
 
 
əhayət gözlənilən və həlli vacib olan sahələr diqqətdə olduğundan dövlət 
başçısının apardığı siyasətin, iqtisadi islahatların məntiqi nəticəsi olaraq rayonun 
görkəmi nəinki dəyişdi, bir-birinin ardınca açılan müəssisələr, sosial əhəmiyyətli hadisələr 
gerçəkləşərək əhalinin iqtisadi vəziyyətinin yüksəlişinə səbəb oldu. Ölkə başçısı ilk 
prezidentlik dövrünün sonuncu ilində yenidən yolunu buradan saldı və yenə də zəruri olan 
müəssisələrin açılışını etdi. Bölgənin inkişafı üçün tövsiyyələri bəhrəsini verdiyindən 
cənab İlham Əliyev sürətlə gedən inkişafdan məmnun qaldı və gələcəkdə daha da ucqar 
kəndlərin problemlərinin həlli istiqamətində dövlətin yeni inkişaf xəttindən söz açdı... Bu 
səfər də tarixi əhəmiyyət kəsb edən hadisələrdən sayılır... 
 Prezident İlham Əliyevin və xanımı Mehriban Əliyevanın rayona gəlişi ümummilli 
lider Heydər Əliyevin abidəsinin ziyarəti ilə  başlayır.  
Səhiyyəmizin uğurlu hadisələrindən biri müasir Müalicə-Diaqnostika Mərkəzi açılır. 
Dövlətimizin başçısı rəmzi açılışı bildirən lenti kəsir.  
Yüksək standartlara uyğun tikilən 6 mərtəbəli mərkəzdə ən müasir avadanlıq 
quraşdırılıb. Burada poliklinika şöbəsi, təcili yardım stansiyası, 20 çarpayılıq cərrahiyyə, 
10 çarpayılıq dializ, 5 çarpayılıq reanimasiya şöbələri, aptek, qəbul otağı, lor, stomatoloji, 
exokardioloji, rentgen kabinetləri vardır. Tikintiyə 40 milyon manat, inventar və 
avadanlığın alınmasına 6 milyon vəsait sərf olunub. Tibb ocağında 200 nəfər işləyəcəkdir. 
Mərkəzin qarşısında 3 hektar ərazidə park da salınıb. Burada musiqili fəvvarə quraşdırılıb, 
müasir işıqlandırma sistemi yaradılıb.  
Mərkəzlə tanış olan Prezident İlham Əliyev reanimasiya, qəbul şöbələrinə, lor, göz, 
stomatoloji, rentgen kabinetlərinə baxır... 
Mərasimdə geniş nitq söyləyən İlham Əliyev bütövlükdə beş il ərzində görülən 
işlərdən, daxili və xarici siyasətin uğurlarından, bölgələrin inkişafından ətraflı bəhs edir. 
Azərbaycanın regionda ən güclü dövlətə çevrildiyini, dünyanın enerji siyasətində önəmli 
payı olduğunu, bütün diqqətin məhz ölkəmizə yönəldiyini bildirir. Həm turizm sahəsinə 
marağın artdığını, həm də təbii sərvəti ilə dünyanı özünə cəlb edən yurdumuzun maddi 
imkanının genişləndiyini vurğulayır. Sanki bu çıxış prezidentin beş il müddətində xalqına 
hesabatı idi. Nələri görəcəyini vəd edən insan yenidən bir neçə ildən sonra bunları 
eləmişik deməsi ilə öz fəaliyyətini açıqlayırdı. Bu baxımdan ilk prezidentlik dövrünün son 
ilində Azərbaycan dövlətinin başçısı bütün bölgələrdə əhali ilə görüşdü, ölkəmizin 
qazandığı nailiyyətlərə görə xalqı təbrik etdi... 
Qəbələdə istifadəyə verilən süd zavodunu da prezident işə salır. Müəssisə ilə yaxından 
tanış olarkən ona bildirilir ki, 2007-ci ilin martında tikintisinə başlanılmış müəssisəyə 
N
avadanlıqla birlikdə 3,5 milyon manat xərclənib. Sutkada 10 ton süd emal etmək gücündə 
olan müəssisədə pendir, kəsmik, yağ, ayran və s. süd məhsulları istehsal edilir. “Gilan 
Holdinq” şirkətlər qrupuna daxil olan zavodda Türkiyə və Almaniyadan gətirilmiş 
avadanlıqlar quraşdırılıb, 35 nəfər işlə təmin olunub. Alınmış 14 süddaşıyan maşından 3-ü 
bu müəssisəyə, qalanları isə digər rayonlarda fəaliyyət göstərən süd emalı müəssisələrinə 
veriləcək. Prezident İlham Əliyev ayrı-ayrı sexləri gəzir, məhsulların qablaşdırılması 
prosesini izləyir. Dövlətimizin başçısı ölkəmizin kənd təsərrüfatı sektorunda nailiyyətlərin 
əldə olunduğunu bildirir, yeni zavodun məhsullarının xarici bazara da çıxarılmasını 
tövsiyə edir... 
Sentyabrın 20-də Prezident İlham Əliyev Qəbələ rayonundakı müəssisələrin istehsal 
etdiyi yeni məhsulların sərgisinə baxır. Dövlətimizin başçısı əvvəlcə “Gilan Holdinq” 
şirkətlər qrupuna daxil olan Qəbələ lift zavodunun məhsulunun nümunələri ilə tanış olur. 
Bildirilir ki, müxtəlif yükgötürmə və sərnişinqaldırma qabiliyyətli liftlər müasir dizayna 
malikdir. Zavodda hazırlanan liftlərə ölkəmizdə ehtiyac olduğundan onun perspektivli 
müəssisə olduğu diqqətə çatdırılır. Prezident İlham Əliyev şirə və şərab məhsullarına da 
baxır. Prezidentə məlumat verilir ki, Qəbələ rayonunda istehsal olunan bu məhsullara 
xarici bazarda da tələbat var.  
Sərgidə ölkəmizdə ərzaq proqramı ilə əlaqədar kənd təsərrüfatı sahəsində görülən işlər 
ekranda nümayiş etdirilir... 
Həmin gün Prezident İlham Əliyev Qəbələ Olimpiya-İdman Kompleksində tikinti 
işlərinin gedişi ilə tanış olur. Ona kompleksin baş planı göstərilir. Obyektin əsas iqtisadi 
göstəriciləri barədə məlumat verilərək bildirilir ki, 4,3 hektar sahədə yerləşəcək 
kompleksdə böyük idman salonu, üzgüçülük hovuzu, futbol, basketbol, voleybol 
meydançaları, tennis kortu, habelə mehmanxana, avtomobil dayanacağı inşa olunacaqdır. 
Ərazidə istirahət meydançasının, fəvvarələrin, qonaqlar və yarış iştirakçıları üçün 
kotteclərin inşası da nəzərdə tutulur. 
2009-cu ilin sonunadək hazır olacaq kompleksdə respublika əhəmiyyətli və beynəlxalq 
yarışların keçirilməsi üçün hər cür şərait yaradılacaqdır. Prezident İlham Əliyev 
Qəbələnin idman və turizm obyektlərinin perspektiv layihələri ilə də tanış olur. Bildirilir 
ki, rayonda turizmin inkişafı üçün nəzərdə tutulan bu layihələr icra olunduqdan sonra 
buraya gələn xarici turistlərin sayının artması gözlənilir.  
Dövlətimizin başçısı turizmin iqtisadiyyatın mühüm sahələrindən biri olduğunu 
xatırladaraq, layihələrin uğurla icrası, ümumən turizm sektorunun inkişafı ilə bağlı 
fikirlərini söyləyir, müvafiq tapşırıqlarını verir... 
Sentyabrın 20-də Azərbaycan Prezidenti İlham Əliyev və Mehriban xanım Əliyeva 
Qəbələ rayonunun Yengicə kəndində “İstisu” sağlamlıq və istirahət kompleksində olurlar. 
Dövlətimizin başçısına məlumat verilir ki, tikintisinə 2006-cı ildə başlanmış 50 yerlik 
kompleksdə 21 vanna, müayinə otaqları, yeməkxana, istirahət otaqları vardır.  
Avadanlıqla birlikdə dəyəri 2 milyon 200 min manat olan kompleksin ərazisində 80 
yerlik beşmərtəbəli yeni korpus da tikilib. Kompleksdə 50 nəfər çalışır.  
Buradakı müalicəvi sudan götürülmüş nümunələr 1964-1968-ci, 1973-77-ci illərdə 
Leninqrad, (indiki Sankt-Peterburq) şəhərində yoxlanılmış və suyun minerallarla zəngin 
olduğu təsdiqlənmişdir. Qızdırılmış çay daşları ilə qızdırılan sudan revmatizmin, oynaq 
və dəri xəstəliklərinin, sümük ağrılarının, osteoxondrozun və sair xəstəliklərin müalicəsi 
üçün istifadə olunur. Suyun tərkibində natrium, kalium, ammonium, maqnezium, kalsium, 
xlor, sulfid vardır.  
Prezident İlham Əliyevə yeni tikilən 56 yerlik müalicəvi mərkəz barədə də məlumat 
verilir. Dövlət başçısının ölkəmizdə turizmin inkişafı ilə bağlı Fərmanından sonra 
tikintisinə başlanmış mərkəzdə vanna otaqları, buxar hamamı, əlillər üçün müalicəvi su 
hovuzu, masaj otaqları, palçıq vannaları, laboratoriya, müayinə otaqları və sair olacaqdır. 
Dövlətimizin başçısı mərkəzin layihəsi ilə tanış olur, “İstisu”da görülən işləri yüksək 
qiymətləndirir və bu kompleksin insanlara şəfa verəcəyini bildirir... 
Ötən il tikintisi ilə tanış olduğu turizm-istirahət kompleksində işlərin gedişi ilə 
maraqlanan prezident səfərinin sonunda bura baş çəkir. Bu əhəmiyyətli tikinti nəinki 
bölgə, hətta ölkə üçün xüsusi dəyəri olan nəhəng turizm müəssisəsi sayılır. “Qafqaz” 
turizm-istirahət kompleksinin inşası bir neçə mərhələdə həyata keçirilir. İnşasına 2005-ci 
ildə başlanan 250 yerlik kompleksdə 2 beşmərtəbəli mehmanxana binası, 20 kottec, 
restoran, bar, konfrans salonu vardır. Tikintinin başa çatmış birinci mərhələsinə və 
avadanlıq alınmasına 24 milyon manat xərclənib. İkinci hissədə işlər davam edir. Burada 
açıq və qapalı hovuzlar, kotteclər, fitnes və digər əyləncə mərkəzlərinin tikintisi nəzərdə 
tutulur. Kompleksdə 180 nəfər daimi işlə təmin olunacaqdır.  
Dövlətimizin başçısı ərazini gəzir, mehmanxana və kotteclərlə yaxından tanış olur. 
Azərbaycan Prezidenti burada yaradılan şəraiti yüksək qiymətləndirir. Turizm sahəsinin 
həm regionun inkişafı, həm də ölkəmizin iqtisadi potensialının möhkəmləndirilməsi üçün 
mühüm vasitə olduğunu vurğulayır... 
 
FƏTTAH HEYDƏROVUN SEÇİCİLƏRİNƏ VƏDİ,  
YAXUD DEPUTAT MƏSULİYYƏTİ 
 
Rayonlardakı problemlərin həlli üçün dövlət başçısının imzaladığı sənədlər təbii ki, 
məmurlar tərəfindən həyata keçirilir. Bunun üçün prezidentlə bərabər ölkənin hər bir 
vətəndaşı da çalışmalıdır ki, dövlətin mənafeyi naminə xidmətini əsirgəməsin. Xüsusən də 
səlahiyyət sahibləri, dövlət qulluqçuları fəallıq göstərməli, ali məqsəd uğrunda əzmkarlığı 
adi vətəndaşa nümunə olmalıdır. Məhz o zaman dövlətçiliyə sadiq insanların əməli 
sayəsində prezidentin tapşırıqları həllini tez tapar, inkişafın gedişində ona ən yaxın 
köməkçi ola bilərlər. Ölkəsinə, prezidentinə sadiq, seçicisinə diqqətli, məsləkinə inamlı, 
dininə-amalına bağlı, ən əsas da azərbaycanlı olduğu üçün mənəvi qürur duyan 
ziyalılarımızdan biri barəsində yazmaq istəyirəm. 
Söhbət Qəbələnin deputatı Fəttah Heydərovdan gedir. O insandan ki, vaxtının çoxunu 
seçiciləri arasında keçirir. Çünki 3 çağırış Azərbaycan Respublikası Milli Məclisinin 
deputatı seçilən Fəttah müəllim bu illər ərzində rayonun simasında əsaslı dəyişikliklər 
etməklə özünə olan etimadı nəinki doğrultdu, eyni zamanda əməli sayəsində ölkənin 
illərdən bəri baxımsız qalan regionu inkişafa doğru dəyişdi. Nəticədə isə Azərbaycanın 
daha bir məkanının sorağı dillərə düşdü. 
Fəttah Heydərov kimdir?  
Onu Qəbələyə bağlayan hansı tellərdir? 
Bu suallar əvvələr tez-tez səslənərdi. Ancaq bu gün onu tanıyan qəbələlilər yaxşı 
bilirlər ki, Fəttah Heydərov Qəbələnin fəxri vətəndaşıdır.  Bu illər ərzində köklü 
dəyişikliklər əhaliyə qısa zaman kəsiyində verilən ən böyük töhfədir. Bəxtinə belə bir 
insanın-gözəllik aşiqi olan Fəttah Heydərovun düşməsi İlahinin qəbələlilərə olan daha bir 
sevgisinin təzahürüdür. 
Fəttah Heydərov Naxçıvanda doğulub. Müxtəlif vəzifələrdə çalışıb, xeyli müddət 
Muxtar Respublikanın Mədəniyyət naziri  işləyib. Duyğusal, həssas qəlbli insandır. 
Azərbaycan musiqisinin vurğunudur. Dəfələrlə  Azərbaycan radiosu üçün onunla 
görüşəndə incəsənətimizə, milli mənəvi dəyərlərimizə verdiyi qiyməti məndə onun 
haqqında yüksək fikirlər deməyə əsas verir. Dünya ədəbiyyatını daim mütaliə edən 
ziyalımız, klassik musiqinin incəlikləri ilə müqayisədə öz ölkəsinin sənətkarları qarşısında 
baş əyir, millətimizin dünyaya bəxş etdiyi dühaları ilə öyünür. Məhəmmədhüseyn 
Şəhriyardan danışanda şairin bitib tükənməyən yaradıcılığından əzbər dediyi saysız-
hesabsız misralar, yaxud Naxçıvanda nazir işlədiyi dövrlərdə Azərbaycanın ölməz 
sənətkarı Rəşid Behbudovun Muxtar Respublikaya səfərini xatırlayarkən sənətilə 
yaddaşlara həkk olunan müğənninin yaradıcılıq dünyasını açması,  xalçalarımızın 
ilmələrinin min bir naxışını incələməsi və ictimai-mədəni həyatımızdakı hadisələrə 
münasibəti sadalandıqca onun təbiətinə xas olan cəhətlər ortaya çıxır. Yeri gəlmişkən 
dövlət başçısı İlham Əliyevin 22 fevral 2008-ci ildə ölkənin mədəni və ictimai həyatındakı 
xidmətlərinə görə Fəttah Heydərovu “Şöhrət” ordeni ilə təltif etməsi hamı kimi qəbələliləri 
də çox sevindirdi. Azərbaycan incəsənətinə çox həssaslıqla yanaşan, mədəniyyətimizin 
dəyərlərini yetərincə sevən və onu təbliğ edən Fəttah Heydərov sanki əməlindən, əzbər 
dediyi şairlərin misralarından zövq alır. Sevə-sevə oxuduğu kitablar ona el-obanın vətən 
sevgisininin tərənnümü kimi ilham verir. Elə Qəbələyə də Azərbaycanın incisi kimi 
münasibət bəsləyir.  Təbii ki, qədim tarixi olan, arxeoloqların axtarışları sayəsində kökü ta 
dərinə gedən, keçmiş qala divarları ilə əsrlərin yaddaşını silkələyən bu tarix və mədəniyyət 
mərkəzi diqqətdən kənarda qala bilməzdi. 
Fəttah Heydərov Heydər Əliyevi ürəkdən sevən bir insandır.... 10 il bundan öncə 
“Aktual” qəzetinin xüsusi buraxılışına Fəttah müəllimdən aldığım bir müsahibəni təqdim 
elədim. Onun adını eşidəndə baş redaktor Tahir Taisoğlunun dediyi bu sözlər elə o 
vaxtdan yadımdan çıxmır. “Heydər Əliyevi onun qədər ürəkdən sevən ikinci bir adam 
tanımıram.” Tamamilə doğrudur, illəri yola saldıqca şahidi olduğumuz faktlar sübut edir 
ki, əməli ilə sözü bir olanların xeyirxah işləri sayəsində qazanan millətimizdir.  
Fəttah Heydərov Qəbələ rayonundan deputatlığa namizəd irəli sürüldü. Problemləri ilə 
dolu olan rayon “yenidənqurma” illərində elə bir vəziyyətə düşmüşdü ki, təzə namizəddən 
rayon sakinlərinin umacağı çox idi. Elə hamı da yaxşı başa düşürdü ki, illərin yığılıb qalan 
dərd-səri heç vaxt birdən-birə bir adam tərəfindən həll oluna bilməz. Amma sən demə həll 
edilərmiş, hələ üstəlik rayonda açılan müəssisələr istehsal gücünə görə sayılan, seçilən və 
ölkə üçün əhəmiyyət kəsb edən obyektlərə çevrilə bilərmiş. O, seçicilərinin arzu və 
istəklərinə biganə qalmadı. Açıq demək lazımdır ki, Fəttah Heydərov üzərinə düşən 
məsuliyyəti dərindən dərk edən, öz seçicilərinə, təmsil etdiyi rayona gün ağlayan deputat 
kimi qəbələlilərin güvəncinə çevrilib. 
Deputatın diqqəti sayəsində Qəbələ bu gün inkişaf etmiş rayonlar arasındadır. İlk 
olaraq rayonun içməli su tələbatı həll olundu. Xalqın böyük oğlu Heydər Əliyevin anadan 
olmasının 75 illiyi münasibətilə Heydər bulağı çağladı. Bu şəfalı su yol üstündə insanların 
ayaq saxladıqları, bəşər xadiminin adının anıldığı elə bir yerdir ki, Qəbələnin girəcəyində 
milli ornamentlərlə yaradılan bulaq abidəsidir. Burada qeyri-adi mənzərə yaradılıb. Gecə 
daha füsünkar görsənir. Dağlı-dərəli ərazi rəngarəng görüntülərlə insanın ruhunu oxşayır, 
hətta Avropanın ən cazibəli şəhərləri ilə müqayisə ediləcək dərəcədə dəyişib, gözəlləşib 
Qəbələ... 
Əhali təmiz bulaq suyu ilə təmin edildi. Daha sonra uzun illər şəhərin özünə təhlükə 
törədən Dəmiraparan çayı ram edildi, çayın kənarlarında qurulan bəndlərdən sonra camaat 
rahat yuxunun nə olduğunu bildilər... 
Hər il Ramazan ayında rayonda iftar süfrəsi açan millət vəkili Fəttah Heydərov öz 
çıxışlarında dəfələrlə hamıya sağlam düşüncəli, ədalətli olmağı tövsiyyə edir. Ehtiyac 
içində yaşayan kəslərə əl tutmağı vacib sayır...  
Azərbaycan bütün dövlətlərlə iqtisadi, siyasi və mədəni əlaqələrin qurulmasına maraq 
göstərir və bu istiqamətdə uğurlu siyasət apararaq xarici aləmdə istənilən mövqeyə çatmaq 
üçün əzmlə çalışır. Dünyanın inkişaf etmiş ölkələrindən biri də Səudiyyə Ərəbistanıdır ki, 
bu dövlət qeyri neft sektorunun gəlirindən hətta digər inkişaf etmiş ölkələrə yardımlar 
edir, öz milli gəlirindən sərmayələr ayırmaqla beynəlxalq iqtisadiyyata da kömək etmiş 
olur. Ölkəmizlə bu dövlət arasında əlaqələrin yaradılmasında ümummilli liderimiz Heydər 
Əliyevin xidmətləri misilsizdir. 1994-cü ildə Azərbaycan prezidentinin Səudiyyə 
Ərəbistanına rəsmi səfəri, həmin ildə Ər-Riyadda səfirliyimizin açılması, eyni vaxtda 
Bakıda Krallığın səfirliyinin fəaliyyətə başlaması əlaqələrin möhkəmlənməsinə təkan 
verən hadisələr kimi hər iki ölkənin xarici siyasət xəttinin istiqamətlərini müəyyənləşdirdi. 
Növbəti illərdə də qarşılıqlı səfərlər bütün sahələrdə əməkdaşlığın inkişafına öz müsbət 
təsirini göstərməkdədir. Hər dəfə Azərbaycana bu ölkədən nümayəndələr gəlir və onların 
əksəriyyəti də Qəbələdə olur... 
Azərbaycan parlamenti də bu ölkənin qanunverici orqanı ilə əlaqələrini uğurla davam 
etdirir, onların təcrübəsini öyrənməklə bərabər həm də öz fəaliyyətinin əsas prinsipləri ilə 
bağlı beynəlxalq ictimaiyyəti məlumatlandırır.  
Milli Məclisdə Azərbaycan-Səudiyyə Ərəbistanı parlament-lərarası işçi qrupunun 
rəhbəri, millət vəkili Fəttah  Heydərov bu ölkənin nümayəndələri ilə görüşündə də 
dəfələrlə qeyd edib ki, Azərbaycanın çətin günlərində daim dəstəyini hiss etdiyi bu ölkə 
ilə yaxınlığa mənəvi ehtiyacımız da var. Çünki Sovetlər birliyinin tərkibində olarkən belə 
dinini, etiqadını qoruyan  ölkəmiz  islam ənənələrinə sadiq qalıb, müstəqillik qazandıqdan 
sonra isə dini və mənəvi azadlıqlarını bərpa edib. Dünyanın  bu inkişaf etmiş ölkəsindən 
gələn nümayəndə heyətinin Qəbələyə səfərinin təşkilində də əsas məqsəd məhz bölgənin 
varlığı barəsində qonaqlarda təəssürat yaratmaq, bura investisiya axınını artırmaq, eləcə 
də yurdumuzun gözəl məkanı haqqında  fikir yaratmaqdan ibarətdir. Qəbələnin qarlı qış 
günündə dağlar qoynundakı gəzinti də ərəb əmirliklərinin nümayəndələrində xoş hisslər 
yaradıb. Bölgədə turizmin inkişafı istiqamətində hər bir səudiyyəli iş adamının bura gəlişi 
gələcəkdə iki ölkə arasında qurulan əməkdaşlığa işarədir. 
Yeri gəlmişkən, hər il Həcc ziyarətinə Qəbələ rayonundan da xeyli sayda insan yola 
düşür, müqəddəs Kəbənin ziyarətçisinə çevrilir.  
Millət vəkili Fəttah Heydərovun parlamentdə digər vəzifələri də var. Azərbaycan-
Almaniya Federativ Respublikası, Azərbaycan-Avstriya, Azərbaycan-Koreya 
parlamentlərarası əlaqələr üzrə işçi qruplarının və ATƏT-in Parlament Assamble-yasında 
Azərbaycan nümayəndə heyətinin üzvüdür. Səfərlər, bu ölkələrlə münasibətlərin daha da 
yaxşılaşması üçün əməli fəaliyyət öz bəhrəsini verdiyindən bu gün haqqında danışdığımız 
insan ancaq xidmətləri müqabilində qiymətləndirilir. 
Milli Məclisdəki fəaliyyəti və tutduğu vəzifələr millət vəki-linin digər proseslərdən 
kənarda qalmasına təsir etmir. Ölkənin əksər mədəni tədbirlərində fəal iştirak edərək, öz 
mövqeyini bildirir, ictimaiyyətin maraq göstərdiyi yığıncaqlara vaxt tapır.  
Millət vəkili jurnalistlərin də rəğbətini qazandığından bütün kütləvi informasiya 
vasitələrinə müsahibələr verməsi, demokratik inkişafı əks etdirən ənənələrdən söz açması 
sübut edir ki, informasiya işçilərinə, ölkənin dördüncü hakimiyətinin fəaliyyətinə məhz 
hamılıqla kömək etməli, ən əsas da dövlət qulluqçuları yardımını əsirgəməməlidir. 2007-
ci ildə uşaqların problemlərinin həllindəki xidmətlərinə görə “Gənc Liderlər” uşaq 
təşkilatının fəxri üzvlərindən biri seçilən Fəttah Heydərov aparılan monitorinqin 
nəticələrinə görə millət vəkilləri arasında fərqlənib. Öz həmkarlarının da diqqətindən 
yayınmayan yorulmaz və işgüzarlığı onun barəsində müsbət fikirləşməyə, haqqında ancaq 
xoş və səmimi sözlər söyləməyə əsas verən amillərdir. Ziyalıların sıralarında Fəttah 
Heydərov kimi insanların çox olması bütövlükdə elin istəyidir. 
70 yaşı münasibəti ilə aldığı ən böyük hədiyyə ölkə başçısı İlham Əliyevin  imzası ilə 
Şöhrət ordeninə layiq görülməsi oldu.  
Qəbələnin millət vəkili Fəttah Heydərov bu rayonu təmsil edən bütün ziyalıların 
rəğbətini  bölgədəki fəaliyyəti ilə qazanıb, rayonun hər hansı problemi yarananda 
seçiciləri ilə görüşən, ziyalılara dəstək olan deputat öz yardımını əsirgəməyib. Millət 
vəkilinin radio müsahibələrində dəfələrlə qeyd olunan bu fikir nəhayət gerçəklikdədir: 
“Qəbələ öz inkişafı və müasirliyi ilə sivil Azərbaycanın bir parçası olaraq insanları 
heyran etməlidir.”  
İndi  bu möhtəşəm şəhər, gözəl təbiəti olan məkan doğrudan da füsunkar olub. Bu 
yeniliklərdə payı olan Fəttah Heydərovu 70 illik yubileyi münasibəti ilə təbrik edənlərin 
sırasında qələm sahibləri də var. Çünki Fəttah Heydərov jurnalistlərin yaxın dostudur. 
Onun xidmətlərini görən söz xridarları bu səmimi insanla ünsiyyət qurmaqdan zövq 
alırlar. Həm də özünün bu peşə sahiblərinə hörməti olduğundan, həqiqət axtarışına çıxan 
qələm əhlinə doğru yazmağı, xalqa vicdanla qulluq etməyi məsləhət görür: “Hər kəs öz 
işini ləyaqətlə aparsa onda Azərbaycana bərabər ölkə olmayacaq. Bizim təbiətimiz 
mülayim, torpağımız bərəkətli, yeraltı-yerüstü sərvətlərimiz bol, insanlarımız isə dərin 
zəkalı olduğundan bütün imkanlar var ki, ölkəmizin sabahından inamla danışaq”.   
Regionların inkişafı ilə bağlı cənab İlham Əliyevin bu rayona təhkim etdiyi Kəmaləddin 
Heydərovun da bölgənin inkişafında əməyi var. 2003-cü il prezident seçkiləri ərəfəsində 
Kəmaləddin Heydərov İlham Əliyevin nümayəndəsi kimi Qəbələdə böyük bir təbliğat 
kampaniyası həyata keçirdi. Ən ucqar dağ kəndlərinə qədər hamısına şəxsən özü baş çəkdi, 
məktəblərin təmirinə və təchizinə köməklik etdi və 70 tədris ocağına kompüter dəsti 
bağışladı. Yerli əhali arasında olarkən ən layiqli namizədin, məhz İlham Əliyevin 
Azərbaycana gərəkli olduğunu, onun sayəsində ölkəmizin müqəddəratının həll olunduğunu 
dilə gətirməklə əhalinin inamını daha da artırdı. Həqiqətən də dövlətdən və onun bacarıqlı 
məmurlarından dəstək görən sakinlər verilən sözün düz olduğunu görür, bugünkü inkişafla 
özünü, siyasətini təsdiqləyən ölkə başçısının, cənab İlham Əliyevin məharətinə heyran 
qalırlar. 
Sadə camaat Kəmaləddin Heydərovun dövlətə, xalqa sadiqliyini, cənab İlham Əliyevin 
siyasətini nəinki dəstəklədiyini, hətta öz əməlləri ilə ona arxa olduğunu dərk edir, görülən 
nailiyyətlərin, yüksələn iqtisadiyyatın inkişafında bu dövlət məmurunun da xidmətləri 
olduğunu düşünür. Qəbələlilər yaxşı bilir ki, bu insan prezidentin bütün tapşırıqlarının həll 
olunmasında fəallıq göstərir, xüsusən rayonda əhalinin yaxşı yaşayışı üçün imkanlarını 
səfərbər edir ki, təhkim olunduğu  bölgədə dövlət siyasətinin bütün gerçəklikləri əks 
olunsun. 
Dövlət Gömrük Komitəsindəki fəaliyyəti jurnalistlərin diqqətindən yayınmadığı kimi, 
hazırkı vəzifəsi də maraqla izlənilir. Çünki Fövqəladə Hallar Nazirliyi mövcud 
olmamışdan əvvəl indiki ona aid təşkilatlar yarıtmaz halda idi. İndi isə dövlət tərəfindən 
bu qrum üçün yeni binaların verilməsi, nazirliyin yeni texniki avadanlıqlarla təchizi, bir 
sözlə bu sahənin bütün nailiyyətləri Kəmaləddin Heydərovun dövlət tapşırıqlarını lazımi 
səviyyədə yerinə yetirdiyini sübut edir. Nazirliyin yaradılmasının 2-ci ildönümü 
münasibəti ilə keçirilən mərasimdə də dövlətin rəhbəri alınan son avadanlıqlardan 
məmnun qaldı, şəxsi heyətin qısa vaxta peşə vərdişlərinə yiyələnməsini alqışladı və 
ölkəmizdə bu qrumun daha da təşəkkülü üçün tövsiyyələrini verdi. Həmin mərasim o 
qədər möhtəşəm idi ki...  alınan texnikanı və nizamlı heyəti görəndə, dənizdə və yüksək 
mərtəbəli  binalarda təhlükəli hadisələrin dəf edilməsindən ötrü peşəkar mütəxəssislərin 
hazırlıqlı vəziyyəti dövlət siyasətinin bəhrəsi kimi hər birimizə inam verir ki, əgər 
yanğınsöndürənlərimiz belə təchiz olunubsa, onda görün düşmənlə üz-üzə dayanan 
əsgərlərimiz  üçün dövlət tərəfindən nələr alınmayıb?.... 
Azərbaycanda hər bir sahəsinin inkişafı üçün dövlət kifayət qədər pul ayırır və şəxsən 
cənab prezident İlham Əliyev özü nəzarət edir ki, bugünkü svilizasiyalı aləmdə ölkəmiz 
öz siyasəti ilə beynəlxalq mühitin diqqətini çəksin. Bu baxımdan Qəbələ rayonu da ölkə 
siyasətinin güzgüsü olan regionlardan sayılır və buradakı gerçəklik respublikamızdakı 
inkişafdan soraq verir... 
 
SƏHİYYƏNİN SON YENİLİKLƏRİ  
SAĞLAMLIĞA TƏMİNATDIR 
 
Həyatda yaxşı ömür sürmək üçün can sağlığı ən vacib şərtdir. Atalar demiş “sağlam 
bədəndə sağlam ruh olar”. Düşünmə qabiliyyəti ilə yanaşı fiziki fəaliyyət rahat, ağrısız 
orqanizmin gümrahlığı sayəsində mümkündür. Bunun üçün də insan övdadının həmişə 
təbibə ehtiyacı var. 
Azərbaycan dövləti bütün sahələrdə olduğu kimi səhiyyədə də islahatlar apardı. İndi 
dünya təbabətinin son nailiyyətləri ölkəmizin səhiyyə müəssisələrində sınaqdan keçirilir. 
Körpə nəslin sağlamlığını təmin edən dövlət proqramı gerçəkləşib. Heydər Əliyev 
fondunun prezidenti Mehriban xanım Əliyevanın dəstəyi ilə uşaqların sağlamlığı 
istiqamətində mühüm işlər görülür.  
Bölgələrdə də səhiyyə müəssisələri müasir tələblərə əsasən qurulur. Uzun illər rayon 
camaatı ən xırda bir bəladan ötrü məsafələr qət etməli olur, paytaxtın səhiyyə ocaqlarına 
üz tuturdu. Həm maddi cəhətdən ziyana düşür, həm də müalicə üçün təyin olunan bir neçə 
kursu axıracan ala bilməyən xəstələr az deyildi. Rayonlarda mərkəzləşdirilmiş 
xəstəxanalar olsa da onların tibbi bazası zəif olduğundan səhiyyədə yarıtmaz xidmət 
mövcud idi. Bu gün isə ölkə cərrahiyyəsinin hətta bölgələrdə ən ağır əməliyyatlar 
aparmaq imkanı var. Tələb olunan peşəkar tibbi heyətlə yanaşı, ən müasir avadanlıqlarla 
təchiz olunan yerli diaqnostika mərkəzləri əhalinin xidmətinə verilib. İlkin olaraq bir neçə 
rayonda cərrahiyyə əməliyyatının (Lənkəran diaqnostika mərkəzində açıq ürək üzərində 
əməliyyatın uğurla keçməsi səhiyyəmizin uğurudur) şahidi olanda da millətimiz bu 
yeniliklərdən ona görə məmnunluq duydu ki,  ölkə əhalisinin sağlamlığına təminat verən 
dövlət siyasəti gerçəkləşib.  
Qəbələdə yeni Diaqnostika Mərkəzinin təməlinə imza atan prezident İlham Əliyev  ən 
son tibbi avadanlıqlarla təmin olunmuş yeni səhiyyə xidmətinin əsasını qoydu. ARDNŞ-in 
sifarişi ilə tikilən bu mərkəzə 4 milyon manat, o cümlədən avadanlığın, cihazların və digər 
inventarların alınması üçün 3,5 milyon manat vəsait xərclənib. Binanın xarici görünüşü də 
ölkə başçısının tələb və tapşırıqları əsasında müasir standartlara uyğun inşa edilib. 
Regional Diaqnostika Mərkəzində 20 çarpayılıq cərrahiyyə, 10 çarpayılıq dializ və 5 
çarpayılıq reanimasiya şöbəsi nəzərdə tutulub. Aptek, qəbul otağı, lor, göz, , stomotoloji, 
exokardioqrafiya, rentgen kabinetləri mövcuddur.  Səhiyyə ocağı yaxın rayonların 
əhalisinə də xidmət göstərir. 
Regional Diaqnostika Mərkəzində yerli mütəxəssislər  açıq ürək üzərində cərrahiyyə 
əməliyyatlarını müvəffəqiyyətlə həyata keçirirlər. 2009-cu ilin aprel ayının 21-də Mərkəzi 
Neftçilər xəstəxanasının yüksək ixtisaslı həkimləri şirkətin vəsaiti hesabına üş xəstənin 
ürəyində əməliyyat apardılar. Bu ölkəmizin  tibb aləmində regionlarda ilk aorta-koronar 
şuntlama əməliyyatı hesab edilir. Tibb ocağında 50-dən yuxarı xroniki böyrək 
çatışmazlığı olan şəxslər müalicə olunur. 
Hətta  səyyar stasionar xidmət, tibb kabinələri ilə təmin olunan təcili yardım maşınları 
kəndlərdə ən ağır xəstələrə kömək edə biləcək. Kəndlərdə xəstəxana binaları təmir edilib, 
lazımi yerlərdə feldşer-mama məntəqələri yaradılıb.  
1998-ci ildən 180 çarpayılıq mərkəzi xəstəxana sakinlərin istifadəsindədir. Həmçinin 
əhaliyə bir rayon poliklinkası, 1 uşaq xəstəxanası, üç qəsəbə xəstəxanası, 6 həkim 
ambulatoriyası, 37 feldşer mama məntəqəsi, gigiyena və epidemiologiya mərkəzi xidmət 
göstərir. İndi bütün kəndlərdə ikimərtəbəli və müasir avadanlıqlarla təchiz olunmuş tibb 
məntəqələrinin tikilməsi ilə bağlı layihələr təsdiqlənib... 
Kollektivin yaxşı işləməsi üçün təbii ki, tibbi bazanın güclü olması da zəruri şərtdir. 
Bu mənada həkimlərin öz peşələrini layiqli icraa etməsi üçün yaradılan imkanlar daha 
genişdir. Burada istifadəyə verilən yeni son avadanlıqlarla təchiz olunan tibb mərkəzi isə 
həkimlərə dövlətin ən böyük hədiyyəsidir.     
 
 
 
TƏHSİLİN SƏVİYYƏSİ YÜKSƏLƏNDƏ  
NƏTİCƏ DƏ ÜRƏKAÇAN OLUR 
 
Ölkənin güclü iqtisadi potensialı üçün ona təhsilli kadrlar tələb olunur. Hər şeydən 
öncə intelektual bazası olan millətlər öz iqtisadiyyatının genişlənməsinə təkan verə 
bilərlər. İntelektual səviyyə olan yerdə isə təbii ki, sağlam  və yaradıcı düşüncədən söhbət 
gedə bilər. O zaman səhiyyənin inkişafı, elm və texnikanın tərəqqisi mümkündür. Layiqli 
ölkə vətəndaşı təhsildə nailiyyətlər qazanaraq dövlətçiliyə xidməti dəyə bilər.  
Səviyyəsinə görə Azərbaycan əhalisinin əksəriyyəti hadisələrə geniş prizmadan 
baxmaq qabiliyyətinə malikdir. Öl-kənin elmi səviyyəsi, azərbaycanlıların zəkası həmişə 
üstün olub. Bu anda jurnalist Heydər Zeynaloğlunun dəfələrlə dediyi sözlər yadıma düşür. 
O deyirdi: “mən çox təhlillər aparmışam, başqa millətlərin sadə insanları ilə müqayisədə, 
ən ucqar  yerdə yaşayan kəndçilərimiz onlardan nəinki ağıllı düşünə bilir, hətta mühakimə 
apararaq öz konkret fikirlərini ortalığa qoyurlar. Adi rus kəndlisi ilə bizimkinin arasında 
yerlə göy qədər fərq var”... 
Dünya elminə sanballı töhfələr verən ziyalılarımız bunlara sübutdur: Füzulinin 
fəlsəfəsi, Nizaminin “Sirlər Xəzinə”si, kosmosun atası sayılan Kərim Kərimovun 
ixtiraları,  NATO-nun və NASSA-nın həqiqi üzvü olan professor Lütfizadənin dünyanı 
heyrətdə saxlayan elmi sensasiyaları, qeyri-səlis məntiq nəzəriyyəsi və s. Bir sözlə 
azərbaycanlıların əqli varlığından saatlarla danışmaq olar. 1937-ci ildə Azərbaycanda 29 
min “xalq düşməni” adı altında düşünən beyinlər güllələndi. 1937-1938-ci illərdə 
Azərbaycanın minlərlə ziyalısı, o cümlədən Hüseyn Cavid, Mikayıl Müşfiq, Yusif Vəzir 
Çəmənzəminli, Əli Nəzmi, Əhməd Cavad və başqaları milli əqidələri ucbatından 
repressiya olundular... 
Bu düşüncə tərzinə görə həmişə millətimizə həsəd aparılıb. Elə əsrin böyük dahisi 
Heydər Əliyevin varlığı Azərbaycanın ən böyük xoşbəxtliyidir. Təkcə bu  şəxsiyyət 
kifayət edir ki, ölkəmizin dərin zəka sahibi olması faktı tarixə düşsün. Heydər Əliyevlə 
öyünən bir xalqın təhsili də inkişaf etməli, zəngin intelektual səviyyənin tərəqqisi üçün 
dövlət əzmkarlıq göstərməlidir. 
Azərbaycanda təhsilə dövlət qayğısının artması bu incə məsələyə həssas yanaşmanın 
bariz nümunəsidir. Minlərlə təhsil ocağı istifadəyə verilir. Dövlət  dünyanın ən inkişaf 
etmiş ölkələrində mövcud olan elektron informasiya siyasətinin əsasını qoyur. Orta 
məktəblərin kompüterlərlə təchiz olunması üçün ölkə başçısı İlham Əliyev tərəfindən 
imzalanan sərəncama əsasən həyata keçirilən dövlət proqramı başa çatmaq ərəfəsindədir. 
Belə ki, bütün təhsil ocaqları zəruri elektron avadanlıqlarla təchiz olunaraq, bu sahədə 
kadrlar da yetişdirilib və məktəblərdə kompüterlərdən istifadə edilir. Xalq kompüteri 
layihəsinə görə az təminatlı ailələrin də elektron informasiya avadanlığını əldə etməsi 
üçün verilən  yeni imkanlar bu siyasətin tərkib hissələrindəndir.  
Müəllimlərin əmək haqqlarına fikir verən dövlət başçısı, təhsildə fərqlənən peşəkar 
kadrları da qiymətləndirməyi unutmur. Təhsilin keyfiyyətli aparılması üçün tələb olunan 
bütün şərait məktəblərimizdə yaradılaraq müəllimlərin attestasiyası həyata keçirilir ki, 
savadlı, ixtisaslı kadrlar gənc nəslin təlim-tərbiyəsi ilə məşğul olsunlar.  
Heydər Əliyev Fondunun prezidenti, millət vəkili, YUNESKO və İSESKO-nun 
xoşməramlı səfiri Mehriban xanım Əliyevanın xidmətləri isə misilsizdir. “Yeniləşən 
Azərbaycana yeni məktəb” layihəsi çərçivəsində regionlarımızda açılan məktəblər 
əhalinin rəğbətinə səbəb olub. Mehriban xanım Azərbaycanın bütün bölgələrində əhalinin 
istəklərinə uyğun elə məktəblər tikdirib ki, həm müasir görkəminə görə fərqlidir, həm də 
maddi-texniki baza ilə təmin edilib. Qəbələ rayonunda yerli camaatın intizarla gözlədiyi 
bu obyektlərin təməl daşını özü qoyan millət vəkili xalqın ən sevimli qızı olub. Onun 
həyata keçirdiyi layihələr birbaşa kütlənin daxili problemlərinin həlli istiqamətində 
yardımçıdır.  
Talassemiyalı xəstələrin müalicəsinə yardımı, uşaq evlərinə monitor nəzarətin təşkili, 
xalqın inanc yerlərinə, pirlərə diqqəti, buradakı məscidlərin bərpası, eləcə də məktəb 
tikintisi onun əsil xanımlığına, sözün həqiqi mənasında nəcib  və xeyirxah ana olmasına 
işarədir. Qadın qadını başa düşər, anaların istəyini elə analar bilər. O da bildiklərinə 
rəğmən öz yardımını eldən əsirgəmir, təhsilli övlad yetişdirmək istəyən anaların arzusunu 
reallaşdırır, xəstə balalara yaratdığı qan fondundan məlhəm olur və qürurla deyə bilərik ki, 
əməlləri ilə dövlət məmurlarına ibrət olan siyasət yeridir. Nəticədə isə ölkə başçısının 
köməkçisi, havadarı olur. Lap nağıllardakı kimi döyüş səhnələrində öz sevgilisinə arxa 
olan qəhrəmanlarımızdan birinə çevrilir. Koroğlunun Nigarı, Nəbinin Həcəri kimi, 
İlhamın Mehribanı da tarixin qadın obrazları arasında özünə əbədiyyət qazanır. 
Qəbələdə Daşlıca kəndində məktəbin tikintisi, digər kəndlər üçün ayağı sayalı oldu. Bu 
kənddə tikintiyə baş çəkən Mehriban Əliyeva sakinlərin söhbətini dinlədi, onların 
qayğıları ilə maraqlandı... Sonra  isə bir-birinin ardınca baş verən yeniliklərdən xəbər 
tutduq. Fondun hesabına Tüntül və Əmirvan kəndlərinin hər birində 240 yerlik orta 
məktəb binaları tikilərək istifadəyə verildi.  
Regionların sosial-iqtisadi inkişafına dair Dövlət Proqramına uyğun olaraq 
Nohurqışlaqda 480 yerlik, Bum qəsəbəsində 120 şagird yerlik yeni tədris korpusu inşa 
olundu. Qeyri Hökumət Təşkilatlarının xətti ilə Uludaş kəndində 320 yerlik yeni orta 
məktəb binası tədris avadanlıqları ilə birlikdə şagirdlərin ixtiyarına verildi.  Bunlardan 
əlavə, Qəbələ şəhər 4 saylı orta məktəbinin 840 yerlik tədris korpusları əsaslı təmir edildi, 
müasir avadanlıqlarla təchiz olundu. Tədbirlər planına uyğun olaraq şəhərdəki 5, Vəndam 
qəsəbəsinin və Zarağan kəndinin hər birindəki 2, Nic qəsəbəsindəki 5, Bunud, 
Aydınqışlaq, Soltannuxa, Zalam, Bayramkovxalı kəndlərində orta məktəb binalarında 
təmir işləri aparıldı. Hər dərs ilində məktəblərə yeni partalar, oturacaqlar, kitabxana 
avadanlıqları, yazı lövhələri və digər ləvazimatlar verilir.  
Yeni məktəb binalarının tikintisi gələcək layihədə də öz əksini tapır. 
Yaponiya səfirliyinin maliyyə dəstəyi ilə Kötüklü kəndində tikilən 240 şagird yerlik 
orta məktəb binasında tamamlama işləri aparıldı. Məktəb həm də müasir avadanlıqlarla 
təchiz edildi. Respublika Prezidenti cənab İlham Əliyevin rayona səfərinin nəticəsi olaraq 
tərtib edilmiş əlavə tədbirlər planında nəzərdə tutulmuş 380 yerlik müasir tədris 
kompleksinin tikintisi başa çatdırıldı. Qəbələdə təhsilin müasir səviyyəsinin təsdiqi olacaq 
bu müəssisə tədris korpusundan, oğlan və qızlar üçün yataqxanadan, yeməkxanadan, 
idman və akt zallarından ibarətdir. İstifadəyə verilmiş 480 yerlik Nohurqışlaq kənd orta 
məktəbi üçün yeni idman zalının və Bum qəsəbə əsas məktəbi üçün qazanxananın tikintisi 
də son yeniliklərdəndir. Bunlarla bir sırada regionların sosial-iqtisadi inkişafına dair 
Dövlət Proqramına müvafiq olaraq Qəmərvan kəndində 320, Yenikənddə 480 şagird 
yerlik yeni orta məktəb binalarının tikintisi gündəmə düşdü.  
Rayonun 68 ümumtəhsil məktəbində 21 min şagird isə etimadı doğruldaraq  tələbə 
adını qazanmaq həvəsindədir. Hər il 200 - 250 Qəbələ məzunu tələbə vəsiqəsi alır... 
 
 
 
UZAĞI YAXINLAŞDIRAN TELLƏR  
 
Azərbaycan dünyanın ən mötəbər təşkilatlarına üzv olaraq həm poçt rabitəsində, həm 
də informasiya kommunikasiya sahəsində uğurları ilə təmsil olunursa deməli, bu 
sektorun nailiyyətlərindən hər bir vətəndaşımız bəhrələnir.  Beynəlxalq aləmə çıxış 
burada yaşayan, respublikamızda fəaliyyət göstərən xarici sərmayədara nə qədər 
vacibdirsə, bölgə əhalisinin də bu xidmətdən yararlanmaq istəyi başadüşüləndir. Rabitə 
isə hər kəsin rahatlığı, nigarançılığa son qoyan elə bir ünsiyyət vasitəsidir ki, tez bir anda 
istədiyin insanla əlaqə qura bilirsən, maraqlandığın xəbəri əldə edirsən. 
Uzun illər idi ki, bəzi dağ kəndləri rabitəsiz qalmışdı. Dağların əhatəsində olan bəzi 
kəndlərinin sakinləri isə ağıllarına belə gətirməzdilər ki, qısa zamanda bütün kəndlər 
elektron stansiyalarla təmin olunacaq. Ümummilli lider Heydər Əliyevin xatirəsinin 
elliklə anıldığı ərəfədə Qəbələlilərə töhfə verilən yeni proqram bütün ərazilərin 
telefonlaşdırılması prosesini başa çatdırdı. Tədbirlər planı tərtib edilərək qarşıya müəyyən 
vəzifələr qoyuldu. Sərf edilən investisiya nəticəsində Bum, Böyük Pirəli, Kürd, 
Bayramkovxalı, Mirzəbəyli kəndlərində olan koordinat tipli stansiyalar dəyişdirilərək 
Elektron Avtomat Telefon Stansiyası ilə əvəz olundu, Vəndam qəsəbəsində 512 nömrəlik 
Elektron stansiyanın tutumu genişləndirilərək 768 nömrəyə çatdırıldı və həmin kəndlərdə 
rabitə binaları əsaslı təmir edildi. Kürd və Mıxlıqovaq kəndlərində isə yeni Elektron 
Avtomat Telefon Stansiyası istifadəyə verildi. Mıxlıqovaq kəndində yeni 512 nömrəlik 
stansiya quraşdırıldı. Yuxarıda sadalanan kəndlərin yeni telefon stansiyalarının  xətt 
şəbəkəsində də əsaslı təmir və tikinti işləri aparılıb. Hal-hazırda telefon aparatlarının 
sayına görə Qəbələ TKQ-da EATS-lərin xidmətindən istifadə edən abunəçilərin sayı 
6800, koordinat ATS-lərin xidmətindən istifadə edən abunəçilərin sayı 650 nəfər təşkil 
edir. Ümumiyyətlə şəbəkədən istifadə edən abunəçilərin çəkisi 91,2 % təşkil edir. Dızaxlı, 
Quşlar, Qəmərvan və Cığatellidə təxirəsalınmaz işlər aparılır və 2007-ci ilin sonundan 
abunəçilərin hamısı dünya standartlarına cavab verən Elektron Avtomat Telefon 
Stansiyasının xidmətindən istifadə edir.  
Nəhayət, rabitə tamamilə elektronlaşdı. Hətta Qaraçayın o üzündə olan ən ucqar 
kənddə Solquca əhalisinə də telefon xidməti göstərilir.  
Bu rayon haqqında daha ətraflı məlumatların əldə olunması üçün yaradılan elektron 
səhifələr də bölgə haqqında bilgilər almağa kömək edir. Əsasən turizm saytlarında rayon 
barəsində məlumatlar əksini tapır, şəkilli veb-səhifələrdə təbiətin ən maraqlı lövhələri əks 
olunub. Dünyanın o başında olan, planetin uzaq sakini də Qəbələdəki son yeniliklərdən 
xəbər tutmaq imkanına malikdir. Bu isə bölgənin virtual aləmdə nüfuzunu artırır və 
elektron istifadəçisinin diqqətini cəlb edir... 
 
 
 
RAYONUN İDMAN HƏYATI  
 
Ölkəmizdə idmanın inkişafı göz qabağındadır. İndi əksər bölgələrdə olimpiya 
kompleksləri tikilib və hər bir idman növü üzrə gənclərə şərait yaradılıb. Ayrı-ayrı 
sahələrin inkişafı üçün xüsusi proqramlar hazırlanıb, federasiyalar yaradılıb. Məhz bunun 
sayəsində aparılan islahatlar artıq nəticəsini göstərir. Azərbaycan Pekində keçirilən 
olimpiya oyunlarına əvvəlki illərlə müqayisədə daha çox vəsiqə qazandı. Növbəti 
olimpiadaya bundan da artıq idmançının yola düşəcəyi gözlənilir. 
Bəli, idmançılarımız, ölkəmizi layiqli təmsil edirlər. Gələ-cəkdə idmançılar nəsli 
yetişdikdən sonra uğurlarımızın sayı da təbii ki, artacaq. İdmançıların beynəlxalq arenada 
ən mötəbər kürsülərə qalxması üçün dövlətimiz əzmlə çalışır.  
Rayonlarda da bu məsələyə ciddi fikir verilir. Qəbələnin kəndlərində stadionlar inşa 
olunur və yeni idman klublarının tikilməsi nəzərdə tutulur. 
Voleybol, futbol, ağır atletika, nərd, şahmat, dama, stolüstü tennis üzrə idmançılar 
yetişdirilir. Qəbələlilər dəfələrlə yerli və beynəlxalq yarışlarda mükafatlar qazanıblar.  
“Azərbaycan Respublikasında 2005-2015-ci illərdə futbolun inkişafına dair Dövlət 
Proqramı”na uyğun olaraq, Qəbələdə bu idman növünə xüsusi diqqət yetirilir. Qəbələ 
futbol klubu öz sıralarına ən güclüləri yığmaqla çempionatlarda birincilik uğrunda 
mübarizə aparır. Ən nəhəng legionerləri Qəbələyə dəvət edirlər. Ancaq gələcəkdə öz 
idmançılarımızın püxtələşməsi üçün klubun nəzdində yeniyetmə və uşaqlardan ibarət iki 
komanda yaradılıb. Uşaq futbolunun inkişafı, balaca istedadların hazırlanması prosesi 
gedir. Uşaq futbol Akademiyasının qurulmasına isə İngilis şirkəti cəlb edilib. 
Akademiyanın nəzdində beş-altı meydançanın salınması planlaşdırılıb. Bacarıqlı uşaqlar 
həmin akademiyada təhsil alacaqlar. Uşaqlarla işləmək üçün təcrübəli mütəxəssislər 
Qəbələyə dəvət edilib. Bu məqsədlə türkiyəli Ali Yavaşın rəhbərlik etdiyi qardaş ölkənin 
nümayəndə heyəti ilə müqavilə bağlanıb. 9-13 yaş arası uşaqlar üçün ayrıca tədris layihəsi 
hazırlanacaq. Bu cür təhsil isə pulsuz həyata keçiriləcək. Akademiyada respublikanın 
bütün bölgələrindən olan idmançılar təhsil ala biləcəklər. 
Şəhər stadionunun əsaslı təmiri, ətrafda yardımçı futbol meydançasının tikintisi, 2009-
cu ildə Olimpiya-İdman kompleksinin istifadəyə verilməsi idmançılara müjdə olacaq.  
Rayonda Uşaq Gənclər İdman və Uşaq Gənclər Şahmat məktəbi var. Şahmat 
yarışlarında da qəbələlilər zəka nümayiş etdirir. Məktəbin yetirmələri beynəlxalq 
yarışlardan dəfələrlə qalib dönüblər.  
Gənclərin hərbi vətənpərvərlik ruhunda tərbiyə edilməsinə də ciddi fikir verilir. Hər il 
məktəblilər arasında “Cəsurlar”, “Şahin”, “Sərhəd” hərbi-idman oyunları təşkil olunur. 
Qalib komanda respublika birinciliyində iştirak edir... 
 
 
QƏBƏLƏ, QƏSƏBƏ VƏ KƏNDLƏRİ 
 
Rayonun mərkəzi, yaxın zamanlara qədər “Qutqaşen” deyilən bu tarixi məkan indi 
qədim Qəbələnin adını daşıyır. Dəmiraparan çayının sahilində, Baş Qafqaz silsiləsinin 
cənub ətəyində, əzəmətli dağların əhatəsində şəhər çox gözəl görsənir. Elə bu səbəbdəndir 
ki, hər il bu məkana axın sürətlənir. Həm də iqtisadi səviyyəsi də gücləndiyindən öz 
inkişaf tempinə görə digər bölgələri qabaqlayıb.  
Burada açılan Qım-çınqıl emalı zavodları, Qafqazda analoqu olmayan Konserv 
zavodu, Makaron, Çörək zavodu və sairə müəssisələr əhalinin işlə təminatında önəmli rol 
oynayır. İldə 25 miyon manatlıq sənaye məhsulu istehsal edilərək MDB və xarici ölkələrə 
satılır. Şəhərin 14275 nəfər əhalisindən 9 mini işləyir. Əhali təkcə iş yerləri tapmır, həm 
də həyətyanı sahəsində yetişən məhsullardan gəlir götürür. Bağları bərəkətli olan bu 
torpağın hər bir neməti yerli camaatın gəlirinə çevrilib. Konserv zavodu bu təbii varlığı 
şirələrə çevirir, Fındıq zavodu ləpə istehsal edir, Süd zavodu ağartıları elə camaatın 
qapısında alır. Beləcə digər müəssisələr də eyni ilə xammal ehtiyatını əldə etməklə 
əhalinin həyat səviyyəsinin yüksəlişini təmin edirlər. Bu gün Jalə şirələri dünyanın bir çox 
ölkəsində içilir. Bu da Azərbaycan təbiətinin, ölkə sahibkarlığının qüdrətindən soraq verir.  
Bu fındıqçılıq rayonunda tikilən tam müasir texnoloji avadanlıqlarla təchiz edilmiş və 
dünya-avropa standartlarına uyğun olan Fındıq Emalı zavodunun məhsulları Almaniya, 
İtaliya, İspaniya və digər Avropa ölkələrinə, həmçinin Rusiya və Ukraynaya ixrac edilir.  
Burada yeni tikilən obyektləri də nəzərə alsaq, Süd, Beton, Lift və s. çoxlu müəssisələr 
var ki, onların da işə düşməsi ilə ərazidə iqtisadi yüksəlişin həddi artıb. Son bir neçə il 
ərzində Qəbələnin özündə tikilən müəssisələrin hamısı şəhərə xüsusi yaraşıq verir. 
İnzibati binaların görkəmindəki dəyişikliklər, bəzilərinin yenidən  tikilməsi, yeni məktəb 
müəssisələri də daxil olmaqla, səhiyyə ocaqlarının müasir tələblərə cavab verən son 
görüntüləri deməyə tam əsas verir ki, Qəbələdə sözün əsl mənasında inkişaf gedir. 
Rayon Tarix-Diyarşünaslıq muzeyinin, “Heydər Əliyev muzeyi”nin, Diaqnostika 
Mərkəzinin binaları da yüksək memarlıq üslubuna görə fərqlənir. 
Poçt və təhsil şöbələrinin binaları əsaslı təmir olunaraq yeni standartlara 
uyğunlaşdırılıb. Polis şöbəsi üçün yeni inzibati bina inşa olunub. 
Fövqəladə Hallar Nazirliyinin Şimal-Qərb Regional Mərkəzi üçün yeni inşa olunan 
inzibati bina da şəhərin yeni tikintisidir. 40  otağı, akt zalı, tibb məntəqəsi, təsərrüfat otağı, 
sanitar qovşaqları olan mərkəzin ümumi sahəsi 2300 kvadrat metrdir. Azərbaycanın 
Qobustan, Şamaxı, Ağsu, İsmayıllı, Qəbələ, Oğuz, Şəki, Qax, Zaqatala və Balakən 
rayonlarını əhatə edən Şimal-Qərb Regional Mərkəzi 2 idarədən, 15 şöbə və bölmədən, 
həmçinin xilasetmə hissəsindən ibarətdir. Almaniyanın “Mersedes”, “Kat”, Fransanın 
“İveqa”, İngiltərənin “Range Rover”, Yaponiyanın “Nissan”, Rusiyanın “KaMAZ”, 
Belarusun “Amkador”, Koreyanın “Hunday”, Türkiyənin “Otoyol” və digər markalı 
texnikalı avtomobillər, eləcə də xarici ölkə istehsalı olan müxtəlif ölçülü generatorlar, su 
nasosları, kompressorlar, qaynaq aparatları, gecə işıqlandırma sistemləri, müxtəlif ölçülü 
səyyar hava çadırları regional mərkəzin sərəncamındadır. Qəbələdə istifadəyə verilən 
mərkəz regionda baş verə biləcək fövqəladə hadisələrin, təbii fəlakətlərin (sel, qar uçqunu, 
torpaq sürüşməsi, meşə yanğınları və s.), texnogen hadisələrin baş verməsi zamanı 
xilasetmə əməliyyatları ilə məşğul olacaq, eləcə də tikinti, dağ-mədən təhlükəsizliyi ilə 
bağlı müvafiq obyektlərə rəy verəcək. Eyni zamanda regionda baş verə biləcək uçqunlar, 
körpülərlə bağlı fövqəladə hadisələrə aid önləyici tədbirlərin görülməsi də mərkəzin 
fəaliyyət prinsiplərinə daxildir. 
Rayonda yol və körpü tikintiləri sahəsində də böyük işlər görülüb. Ərazisindən çoxlu 
dağ çayları keçdiyindən həm yolları bərbad vəziyyətdə idi, həm də sel daşqınları 
nəticəsində kəndlər arasında əlaqələr çətinləşmişdi. Prezident İlham Əliyev siyasətinin 
əsas tərkib hissələrindən biri də əhalinin rahatlığı və təhlükəsizliyi üçün ölkədə gedən yol 
infrastrukturunun qurulması layihələri bu rayonda da uğurla davam etdirilir.  Respublika 
və yerli əhəmiyyətli yollar salınıb, 4 böyük körpü tikilib. Yüzlərlə kilometr yol təmir və 
bərpa edilib.  Qaraçay üzərində salınan Abrıx körpüsündən sonra çayın digər nöqtələrində 
də tikinti (körpü) nəzərdə tutulub. 
 Dəmiraparan çayı üzərindəki təzə körpünün əhatə dairəsi daha genişdir. Körpünün 
uzunluğu 150, eni 7 metrdir. Körpü ilə paralel 10,5 metr hündürlüyündə piyada keçidi də 
tikilib. Körpü və keçidin ümumi layihə-smeta dəyəri 6 milyon manatdır. Körpü üçün 220 
metr uzunluğunda bənd, su nizamlayıcı qurğular, 650 metr sahilbərkitmə bəndləri də 
tikilib. 
Seldən mühafizə məqsədi ilə ayrı-ayrı yerlərdə bir neçə ildir ki, bəndləşmə prosesi 
aparılır. Dağ çaylarının kənarına sahilboyu hasarlar çəkilir. Bu da o deməkdir ki, indi 
rayonun özü və kəndləri üçün daşqın təhlükəsi artıq dəf edilib... 
Bu gün rayonda turizm müəssisələri də artıb. Nəticədə ildən-ilə insan axını ilə 
qarşılaşan şəhərdə istifadəyə verilən hotellər də beynəlxalq səviyyədə tanınan 
mehmanxanalar cərgəsinə aiddir. Füsunkar görkəmi olan şəhər turizmdən də gəlir götürür. 
İndi şəhərdə turizm və hotelçilik üzrə xüsusi məktəb açılıb. Burada təhsil alan gənclər bir 
neçə dil üzrə biliklər də əldə edəcək və gələcəkdə turizm müəssisəsi üçün hazır 
mütəxəssis olacaqlar. Hələki bu sahədə kadr ehtiyacı hiss olunur və ona görə beşulduzlu 
hotellərdə işləmək üçün xarici ölkələrdən gələn səriştəli işçi qüvvəsinə üstünlük verilir. 
Yaxın gələcəkdə bu məktəbdə yerli mütəxəssislər hazırlanacaq. Müasir avadanlıqlarla və 
kompüter sistemi ilə təchiz olunmuş bu tədris mərkəzində yaşından asılı olmayaraq 400-
dən artıq insan təhsil ala bilər. Tədris mərkəzində qızlar və oğlanlar üçün ayrıca 
yataqxanalar da var.  
Hazırda Qəbələdə hündürmərtəbəli binaların inşasına başlanıb və burada çalışmaq 
üçün işçi qüvvələri artıq kənardan gətirilir. Fərdi evlərin tikintisi də sürətlənib. İndi 
dəbdəbəli evlərin sayı günü-gündən artır. Şəhərin yeni su və kanalizasiya xətti çəkilir.  
Kənd təsərrüfatı sahəsində də inkişaf nəzərə çarpır. Mövsümü vaxtı geniş ərazilər taxıl 
zəmilərinə çevrilir. Yol boyu qarşıya çıxan taxıl biçən aqreqatlar, kombaynlar kəndliyə 
yaradılan şəraitdir. Hektarlarla əkin sahələrindən məhsul götürülür. Əlamətdar 
hadisələrdən biri də son illər rayonda taxıl zəmilərinin çoxalmasıdır. Aqro-Azərinvest 
MMC ərazidə üzümçülüyün inkişafına zəmin yaradıb. İndi spesifik ərazilərdə üzümlüklər 
salınır və bu məhsul da yerindəcə əhalidən alınacaq. Qəbələdə istehsal edilən şərablar həm 
də beynəlxalq ixracat üçün nəzərdə tutulub.   
Görüləcək işlər, həyata keçiriləcək layihələr həddindən artıq çoxdur. Təbii ki, bu da 
ölkə iqtisadiyyatının gələcək inkişafına işarədir. Bir sözlə XXI əsrin əvvəllərində 
prezident İlham Əliyevin iqtisadi siyasətinin nəticəsi Qəbələdə əhalinin yaşayış 
səviyyəsinin yüksəlişinə  səbəb olub... 
Rayon Tarix diyarşünaslıq muzeyi bu gün haqqında  müfəssəl məlumatları özündə əks 
etdirən ən qiymətli sənəd məbədi sayılır. Bu muzeyi seyr edən hər bir vətəndaş təkcə 
Qəbələnin tarixindən xəbər tutmur, eyni zamanda buranın uzaq və yaxın keçmişi ilə 
bərabər, bu gününü də görür, təbiəti ilə tanış olur, ədəbi mühitindən, yazarlarından soraq 
alır. Hər eksponat müəyyən dövr tarixini xatırlatdığından onun mühafizəsi, ən əsas da 
nümayişi tarixin bəzi anlarını açıqlasa da, müasir Qəbələnin bugünkü günü də apaydın 
hiss olunur. Burada elm xadimlərindən, əmək qəhrəmanlarından, təbiətinə xas olan 
heyvanat aləmindən tutmuş, bitki örtüyünədək nə istəsən öyrənmək mümkündür… Yaxın 
gələcəkdə Umnisə, Yusif, Vahid və İbrahim Musabəyovların Xatirə muzeyinin açılışı 
nəzərdə tutulur... 
Abrıx. Hazırda 700 nəfər əhalisi olan bu dağ kəndi bağlı-bahatlı məskənlərdən sayılır.  
Abrıx  naməlum toponimlərə aiddir. Lakin toponimika üzrə alim Elxan Nuriyev yazır 
ki, keçən əsrə aid ədəbiyyata görə Abrıx Tikanlı kəndindən yaranmış yaşayış 
məntəqəsidir. Maraqlıdır ki, IX əsr ərəb coğrafiyaşünasının əsərində (bu şəhərin 
xarabalıqları Mil düzündə indiyədək Örənqala adı ilə qalmaqdadır.) Abrik adlı qalanın 
mövcud olduğu göstərilir. Güman edilir ki, həmin Abrik qalası bir vaxt müəyyən hadisə 
ilə, bəlkə də monqolların XII əsrdə basqınları ilə əlaqədar olaraq dağıldıqdan sonra 
əhalisinin müəyyən hissəsi bu zonaya gəlmiş və bu adı da özləri ilə gətirmişlər...  
Bu ərazi də ucqar yerlərdəndir və uzun illərdir ki, yağış suları, sel axıntıları ilə bol olan 
Qaraçay kənddə təhlükəli vəziyyət yaradırdı. Hazırda dövlət tərəfindən sahilbərkitmə 
işləri aparılıb, çayın qarşısında möhkəm özülü olan hündür bənd çəkilib. Qaraçay üzərində 
134 metr uzunluğunda körpü salınıb və açılış mərasimində İlham Əliyev cənabları da 
iştirak edib. 
Aydınqışlaq. Adından göründüyü kimi Aydın şəxs adından və qışlaq terminindən 
ibarət toponimdir. Bu kənd rayon mərkəzindən 9 kilometr cənub şərqdə, Qəbələ-Ağdaş 
yolundan 2,7 km aralı, Dəmiraparan çayının sağ sahilində, Alazan-Həftəran vadisindədir. 
Əhalisi 2200 nəfər olan kənddə məşğuliyyət müxtəlifdir. Taxıl zəmiləri ilə yanaşı, 
meyvəçilik də inkişaf edib. Tərəvəz sahələri, mal-qara da əhalinin dadına çatır. Bu kənddə 
də yaşayış üçün bütün infrastruktur qurulub.  384 nömrə tutumlu elektron ATS istifadəyə 
verilib. 
Bayramkovxalı. Coğrafiyaşünas alim Elxan Nuriyev ərazinin toponimiyasına aid elmi 
əsərində qeyd edir ki, kəndin əsas adı Bayramkovxalı olsa da get-gedə təhrif olunaraq 
bayramkoxa halına düşmüşdü. Kənddə insanların fəaliyyəti üçün real şərait var. Orta 
məktəb, tibb məntəqəsi, kitabxana və ticarət obyektləri sakinlərin ixtiyarındadır. Əhalinin 
ziyalılıq səviyyəsinə gəlincə təhsilin vəziyyəti ürəkaçandır. 1100 nəfərə yaxın insanın 
yaşadığı kəndin əhalisi taxıl əkir, heyvandarlıqla məşğul olur, tərəvəz məhsullarına isə hər 
bir ailə fərdi yanaşaraq zövqə və kəndin torpaq şəraitinə uyğun becərirlər. 
Bəyli. Bu kənddə əhalinin sayı 313 nəfərdir. Burada da heyvan saxlayır, taxıl əkirlər. 
Üzüm əkiminə isə demək olar ki, yenicə başlanılıb. Təzə salınmış sahələrə qulluq göstərən 
sakinlər üzümçülüyün inkişafına səy göstərirlər. Artıq yeni bağlar becərilib, bu minvalla 
gələcəkdə bu məhsulun bol olması gözlənilir. Çünki kəndin üzümçülüyə yararlı münbit 
torpaq sahəsi var.  
Bunud. Kəndin adı keçən əsrə aid olan bir mənbədə Bunut formasında göstərilmişdir. 
XIX əsrin ikinci yarısında Vəndam kəndindən əmələ gəlmiş dörd kiçik məntəqədən biri-
Buntdan söhbət gedir. Görünür Bunt məntəqəsi yaranmazdan əvvəl Bunut yer adı olub. 
Naməlum toponimlərdən sayılır və ümumiyyətlə mənası bəlli olmayan bu toponimlər 
Qafqaz mənşəli adlardır ki, zaman keçdikcə təhrif olunub, ya da Azərbaycan dilinin təsiri 
altında fonetik dəyişikliyə uğrayıb. Ancaq xalq yaddaşına əsaslansaq hər bir yurd yerinin 
yaranışı ilə bağlı fərziyyələr səslənir. Bu kəndin də qədim olduğu söylənilir. Hazırda 850 
nəfər əhalidən ibarətdir. Əhali heyvandarlıqla məşğul olur, tərəvəz yetişdirir, taxıl 
sahələri, sarı buğda zəmilərinə xüsusi qulluq edirlər. Elektron ATS-i var...  
Bılıx. Vaxtilə Bılıx dağının ətəyində bu adda kənd mövcud olub, indi hətta onun 
xarabalıqları da mövcuddur. Hazırki Bılıx kəndi isə köhnə Bılıx bağlarının yerində 
salınıb. Bu barədə toponimiklər belə deyir. El dilində desək bılıxlılar Qaraçayın boğazında 
oturublar. Bir tərəfindən də Göyçayın axması kəndin görkəminə xüsusi gözəllik verir. 
Təmiz dağ havası, dağ çaylarının şırıltısı gecələr qoynunda uyuyanları suların səsinə 
doğmalaşdırıb. Bılıx sözünün mənası “gəlib-getmişlər” deməkdir.  
İndi ləzgilərin üstünlük təşkil etdiyi kənd camaatının yarısı oturaq, yarısı köçəridir. 
Qoyun sürüləri bol olduğundan əhalinin maddi vəziyyəti də yüksək səviyyədədir.   900 
nəfər əhalinin əksəriyyəti əsasən qoyunçuluqla məşğuldur. Sakinlər üçün elektron ATS 
quraşdırılıb...  
Adı yaşayan, özü isə xəritədən silinən yerlərimizdən bəziləri hələ də xalqın dilindədir.  
Balıq yeri toponimi qədim türk dillərindəki baliq-“şəhər”, “qala divarları” ilə əhatə 
olunmuş şəhər sözündəndir. Toponimika elmində qeydə alınan bu söz bu rayonun 
ərazisinə aiddir... Söz düşmüşkən Bazar şəhərinin də adı tarixdə rast gəlinən yurd 
yerlərimizdəndir. 
Bum. Rayonun ən iri yaşayış yerlərindən biridir. Toponimik bilgilərə görə türk 
dillərindəki bum (boom) sözü ilə əlaqələndirilir. Bum sözü əski türk dilində “çaylı dərə, 
çətin keçilən yer” deməkdir. Kumə dağının ətəyində və çuxurda, iki  dağın arasında, 
Kovdan çayının Bum çayına qarışdığı yerdədir. Mənbələrə görə Altay-türk dillərində bu 
söz dar dərədə əmələ gəlmiş sıldırım, qayalıq, burun formasında uca qaya, çay ilə dağ 
arası yer anlamındadır. Necə ki, coğrafi mənası adı ilə eynidir. Rayon mərkəzindən 7 
kilometr qərbdə, Qəbələ-Qəmərvan şosse yolunun kənarında,  Baş Qafqaz silsiləsinin 
ətəyindədir.  
IX-XIV əsrlərə aid “Govurqala” memarlıq abidəsi var. 
Hazırda Bum qəsəbəsinin 4700 nəfər əhalisi var. Qəsəbəyə aid olan hər cür şərait 
burada yaradılıb. Yüksək tibbi kadrlarla təchiz olunan ixtisaslaşdırılmış xəstəxanadan 
tutmuş, orta məktəblər, mədəniyyət ocaqları fəaliyyət göstərir. 
Bum mineral bulağı və dağlardan axan yağış sel suları ilə qidalanan Bum çayı isə 
sakinlər üçün daha qiymətli təbii sərvətdir. Məhz bunun sayəsində əhali bol-bol ruzilər 
yetişdirir, əkinçiliklə məşğul olur, tərəvəzləri məhsuldar, mal-qaraları artımlıdır... 
Cığatelli. Mərkəzdən 9 km. aralı olan bu kəndin də bütün problemləri həll edilmək 
üzrədir. 680 nəfərin yaşadığı ərazidə 150 təsərrüfat var. Əhalinin tələbatına uyğun olaraq 
sosial problemlər yavaş-yavaş dəf edilir. Sakinlər 3 km çınqıl yolu adlamaqla magistral 
xəttə çıxırlar. 
Məktəbin şagirdləri on bir illik tədris ocağında oxuyurlar və qəbul zamanı da 
fərqlənirlər. Elektron rabitədən istifadə edilir. Əhalinin 70 faizi artezian quyularından su 
götürür. Suvarma dağ çayları vasitəsi ilə həyata keçirilir.  
Yeniliklərə gəlincə kəndə qaz xətti çəkilir. Rabitə qovşağı inşa olunub. Gələcəkdə yeni 
məktəb və ərazi icra nümayəndəliyi üçün inzibati binanın tikintisi də plana salınıb. 
Burada da halal zəhmət sayəsində insanların günü-güzəranı dəyişilir. Dolanışıqlarında, 
şəxsi əmlakın artımında irəliləyiş hiss olunur.  
Corlu naməlum toponimlərdən sayılır. Kəndin yaranma tarixi 1700-cü illərə aid edilir.  
Hazırda əhalinin sayı 1680  nəfərdir və  400 təsərrüfatı qeydə alınıb. Kənddə əhalinin 
tələbatına uyğun olaraq hər cür şərait yaradılıb. Orta məktəbi, baxçası, feldşer məntəqəsi 
ilə yanaşı elektron rabitəsi və poçt şöbəsi də xidmət göstərir. Növbəti illərdə isə iki 
mərtəbəli xəstəxana və yeni baxça binası tikiləcək. 2009-2013 illəri əhatə edən yeni 
iqtisadi inkişaf proqramında əksini tapan bu tikintilərin inşası gözlənilir. Kənddə qaz 
xəttinin də bərpasına söz verilib. Həmin sənədə əsasən mavi yanacaqdan yaxın illərdə 
istifadə olunacaq.  
Kəndin mərkəzindən keçən Bum çayının kənarlarında Şah-Daş bəndi çəkilib. Dağ 
çaylarının məcradan çıxmasının qarşısını almaqdan ötrü qurulan bəndin möhkəmlənməsi 
üçün əlavə fəhlə qüvvəsi ilə yanaşı, kənd camaatı da səfərbər olunub. 
Kənddə altı artezian quyusu qazılıb və bütün məhəllələrdə istifadəyə verilən su 
həyətlərin əksəriyyətinə çəkilib. Kəndarası yollar yüksək səviyyədə asfaltlaşır. Çuxur 
Qəbələyə gedən yolun üzərinə beton örtüyü çəkilib. 
Çarxana. Burada əhalinin sayı 800 nəfərdir. Bu kəndin də sakinləri əməksevərliyi ilə 
tanınırlar. Meyvə bağları, tərəvəz sahələri və mal-qaraya qulluq sayəsində əhalinin 
dolanışığında irəliləyiş hiss olunur. Ziyalılıq səviyyəsinə görə adı məşhurdur. İlk arxeoloq 
alim Qara Əhmədovun vətənidir. “Orta əsr Beyləqan şəhəri” adlı əsəri ölkədə arxeologiya 
üzrə ilk doktorluq işi sayılır. Kənddə alimin ev-xatirə muzeyi açılıb. 
Çuxur Qəbələ. Adından bəlli olduğu kimi çökəklikdə yerləşdiyindən çuxur coğrafi 
terminindən və Qəbələ sözlərindən təşkil olunub. Qədim Albaniyanın paytaxtı olan 
Qəbələ şəhərinin adını daşıyır. Rayon mərkəzindən 34 km. cənub qərbdə, Alazan-
Həftəran vadisindədir. 
Qəbələ şəhəri süquta uğradıqdan sonra onun çuxurda yerləşən məhəlləsinin adını bu 
kənd zəmanəmizə qədər saxlayıb. Kəndin ərazisində qədim şəhərin qala və tikinti 
qalıqları, Qəbələ tarix mədəniyyət qoruğu yerləşir. Kəndin cənub-şərqində erkən orta 
əsrlərə, şimal və şimal-şərqində isə orta əsrlərə aid qəbiristanlıqlarda yazılı və naxışlı 
sənduqələr qalmışdı. Bu kənddə qədim və orta əsrlərə aid pul dəfinələri də tapılmışdır. 
Zaman-zaman burada arxeoloji ekspedisiyalar aparılır və hər dəfə də alimlər yeni faktların 
şahidi olurlar. Alimlərin fikrincə bura tarixdə böyük qüdrətli dövlətə məxsus olub ki, 
torpağın altındakı sirli aləm hələ çox mətləbləri üzə çıxaracaq. 
Qəbələdə alimlərin axtarış aparmaq imkanları məhdud idi. Burada alimlərin sərbəst 
fəaliyyəti üçün vaxtilə baza yaradılmışdı. Erməni təcavüzünə məruz qalan vətəndaşlarımız 
məcburiyyət qarşısında həmin yerə sığınıblar. Bir neçə ildir ki, arxeoloqlar maddi vəsait 
üzündən işləyə bilmirdilər. Bu məsələdə isə artıq yardımçıları var. SEBA şirkəti, Seul-
Bakı Azərbaycan-Koreya Mədəniyyət Mübadiləsi Assosiasiyası  onlara arxa çıxıb, burada 
çalışan alimlərin qayğılarını, ehtiyaclarını təmin edir və onların fəaliyyəti üçün geniş 
imkanlar yaradır. Bu ictimai təşkilatın üzvləri Azərbaycan EA Arxeologiya və 
Etnoqrafiya İnstitutunun əməkdaşlarına, ərazidə çalışan alimlərə köməyini təklif edib. Bu 
nəcib və humanist addımdan sonra ekspedisiya üzvləri arxeoloji prosesləri davam 
etdirməyə müvəffəq olublar.  
Hazırda ərazidə yeni bazanın tikilməsi planlaşdırılıb. Beynəlxalq tədbirlərin 
keçirilməsi üçün elmi simpozium zalları, qonaq evləri və eksponatların saxlanması, 
nümayişi məqsədi ilə xüsusi mühafizə olunan bina layihəsinin inşası nəzərdə tutulur. 
Koreya alimlərinin də bura  gəlişi gözlənilir. SEBA şirkəti bu nadir tapıntıya-Qəbələyə 
dünya alimlərinin diqqətini ona görə yönəltmək istəyir ki, tarixdə nəhəng dövlət sayılan 
və müasir arxeoloji tapıntıları ilə tarixçiləri yenidən düşünməyə sövq edən Qədim 
Albaniya Qafqazın keçmişini açmaqla tarixin yeni səhifərini yazır. O şəhərin varisi olan 
yeni Qəbələyə isə qədim maddi mədəniyyət abidəsinin tədqiqatı məqsədi ilə dəvət edilən 
xaricilər bugünkü dağlar qoynundakı müasirliyin şahidi olanda heyrətini gizlətmir, hər iki 
görkəminə (keçmişi və bugünü) heyran olurlar.  
Çuxur Qəbələ kəndində 1000 nəfər yaşayır. Burada balıq yetişdirmə müəssisəsi var. 
Qızıl balıqların artırılması istiqamətində müəssisə işçiləri hər il Xəzərə bu növdə canlılar 
bəxş edir. Yaxın gələcəkdə müəssisənin genişləndirilməsi nəzərdə tutulur. Onu da qeyd 
edim ki, dadı ilə bənzərsiz təamı olan təbii dağ çaylarına məxsus farellərinin varlığı da bu 
torpağın özəlliyidir. Bu kəndin ortasından keçən dupduru göz yaşı kimi çay da (mənbəyi 
bulaqdan qaynaqlanan təmiz su axır) balıqçılığın inkişafında əsas rol oynayır. Həmin çay 
boyunca bir çox ailələr balıq üçün hovuzlar tikiblər...   
Dandıq kəndində 150 nəfər əhali məskunlaşıb. Təbiəti digər kəndlərdən daha 
cazibədardır. Uca dağların ətəyində səhər-səhər duman, çən çəkiləndən sonra göyün 
üzünün şəffaflığı, əzəmətli yüksəkliklər buranı özlərinə yaşam seçənlərin ruhuna hakim 
kəsilib. Suyu təmiz bulaqlardan qaynayır. Təbiət əsiri olan dandıqlılar heç pis də 
dolanmırlar. Payızda topladıqları meyvələr il ərzində satılaraq ailənin tələbatına uyğun 
xərclənir. Fərdi tərəvəz sahələrinin artması, mal-qaranın çoxalması da yaşayışın 
səviyyəsindən xəbər verir... 
Daşlıca. Bəzi məlumatlara görə bu oykonim öz adını dağ çayının gətirdiyi xırda daş və 
çınqıllardan almışdır.  Ərazinin 30-40 sm dərinliyindəki torpaq qatı xırda daşlıqla 
örtülüdür. Daşlıca “daşlı yer” deməkdir.  
Hazırda əhalisinin sayı 800 nəfərdir. Meyvə bağları, tərəvəz sahələri əhalinin 
məşğuliyyətidir. Mal-qara saxlayan sakinlər taxıl əkininə də üstünlük verirlər. 
Heydər Əliyev fondunun  vəsaiti hesabına kənddə müasir standartlara uyğun orta 
məktəb binasının tikilməsi uşaqların yüksək səviyyədə təhsilinə real imkan yaradıb... 
Dızaxlı və Yeni Dızaxlı. Hər iki kənd maraqlı relyefi ilə könül oxşayan yerlərdəndir. 
Kürəyini Kov Murad dağına söykəyən kəndin heyrətamiz gözəlliyi var. 500 nəfər əhalisi 
qeydə alınıb. Yeni Dızaxlı kəndində 1800 nəfər yaşayır. Ləzgi və azərbaycanlılardan 
ibarət olan sakinlər heyvandarlıqla, əsasən də qoyunçuluqla məşğul olur. Vaxtilə köçəri 
olan kənd əhli son illərdir ki, ancaq fərdi qoyunçuluq təsərrüfatını genişləndirirlər. Əlavə 
kənd təsərrüfatı məhsullarının da əkilməsi geniş vüsət alıb. Səhər açılandan üzü axşama 
doğru hamı iş başında, kişilər qoyun, sürü hörüşündə, qızlar, gəlinlər isə ağartı 
tədarükündə, yun yumağında və sairə işlərlə ömür sürürlər. Həftə bazarına çıxarılan 
məhsulların əksəriyyəti də bu kəndin təsərrüfatlarına məxsusdur. Suvarmada heç bir 
çətinlikləri yoxdur. Çünki buradan axan kanal köməklərinə çatır, bundan əlavə kəndə 
təmiz su xətti də çəkilib. Hər ailə su ilə təmin edilib. İndi kənddə qaz və telefon xidməti 
də var. İctimai iaşə obyektləri ilə zəngindir...  
Əmirvan. Azərbaycan dilindəki Əmir şəxs adından və yer sözlərindən ibarətdir.Yerli 
məlumatlara görə kəndin adı nəsil adından götürülüb. Toponimikada “Əmircanlı talası” 
adlı  mikrotoponim də burada qeydə alınıb. Keçmişdə burada eyni adda kənd olubmuş. 
Hazırda əhalisi 1600 nəfərdir. Əhali əsasən qoyunçuluğa meyillidir. Milli 
mənsubiyyətinə görə sakinlərin yarıdan çoxu ləzgilərdir... 
Böyük Əmili və Kiçik Əmili mərkəzdən 17 km. cənub-qərbdə  Qaraçayın sahilindən 
2 km. aralı Qəbələ-Ağdaş şosse yolunun kənarında, Əmirvan silsiləsinin cənub 
ətəyindədir. Böyük Əmilidə 1200 nəfər, Kiçik Əmilidə isə 600 nəfər yaşayır... Buranın 
camaatının da fərdi mal-qarası ilbəil artmaqdadır. Tərəvəz sahələri, taxıl zəmiləri əkilir. 
Hər iki kənddə əhalinin yaxşı dolanışığı üçün şərait var. Telekommunukasiya xidməti 
fəaliyyət göstərir. Səhiyyə məntəqələri, ictimai iaşə obyektləri, mədəniyyət ocaqları 
sakinlərin ixtiyarındadır... 
Hacallı. Toponimik mənbələrdə qeyd edilir ki, Hacallı sözünün mənası nəsil adından 
götürülüb. Vaxtilə Hacı Əli olan söz get-gedə fonetik dəyişkənliyə uğrayaraq indiki halına 
düşüb. Rayon mərkəzindən 20 km. cənub-qərbdə Qəbələ-Ağdaş avtomobil yolunun 
kənarında, Ərəş düzündədir. Kəndin tarixi qədimdir. Burada arxeoloji abidələrdən  ilk 
tunc dövrünə aid kurqanlar, antik dövr qəbiristanlığı var. 1471 nəfər əhalisi qeydə alınıb.  
Kənddə  Elektron ATS quraşdırılıb. Mavi yanacaqdan istifadə edilir. Artezianlardan hər 
qapıya su xətti çəkilib. Ən müasir kəndlərdən hesab edilir. Hər il ali məktəblərə yüksək 
balla qəbul olunanlar arasında hacallılar da az deyil. Əhalinin məşğuliyyəti fərdi tərəvəz 
sahələrinin, taxıl zəmilərinin əkilməsi və mal-qaraya qulluqdur. ... 
Həmzəlli. Mənbələrdə yazılır ki, ərazidə Şahna və Yurd yerləri olub. Müxtəlif 
kəndlərdən gələn ailələr burada məskunlaşıblar. Həmzəlli nəsil adıdır. Rayon 
mərkəzindən 4 km.qərbdə dağ ətəyindədir. Hazırda 1400 nəfər əhalisi var. Yol kənarında 
yerləşdiyindən inkişaf etmiş, yəni müasir kənd üçün tələb olunan bütün infrastrukturlar 
burada öz əksini tapır. Həmzəllilər bütün məşğuliyyət növü ilə dolanışığını təmin edirlər. 
Rayona yaxın olduğu üçün yeni yaradılan iş yerlərində də çalışmaq imkanları var... Rayon 
mərkəzini birləşdirən kənd yolu asfaltlaşdırılıb. Həmzəlli çayının üzərində körpü salınıb. 
Həzrə “ev, ocaq, yaşayış yeri” deməkdir. Vaxtilə karvan yolunun üstündə olan bu 
qədim yurd yeri elmi, tarixi əhəmiyyəti ilə seçilir. Alimlərin fikrincə, Həzrədəki övliyalar 
sübut edir ki, vaxtilə bu xaniganlıqlar ölkədə mühim maraq kəsb edən mərkəzlərdən 
sayılıb və karvan yolunun üstündə bərqərarlaşmış qüdrətli Şeyxlərin ölkənin 
müqəddəratında  da önəmli rolu olmuşdur....  
Həzrə rayon  mərkəzindən  14 km. şərqdə, Alazan-Həftəran vadisində yerləşir. Orta 
əsrlərə aid qədim qəbiristanlıq arxeoloji abidəsi, Şeyx Bədrəddin (1446), Şeyx 
Məhəmməd (XV əsr), Şeyx Mənsur (XVI) türbələri memarlıq abidələri, şimalda  Həzrə 
dağında Dördkünc formalı bürcdən ibarət, kirəc məhlulu ilə daşdan hörülmüş müdafiə 
qülləsi ərazinin qədimliyindən xəbər verir. Yerli əhali arasında “Qalayeri” kimi tanınan bu 
qüllə IX-XI əsrlərdə Qəbələ feodal hakimliyinin şərq sərhədlərini qorumaq üçün nəzarət 
məntəqəsi rolunu oynayır. 
Hazırda 360 nəfərin yaşadığı məkan məlum səbəbdən ilboyu qonaqlı-qaralı olur. 
Yolunun hamar olması, ərazidə sosial qayğılarının həlli həzrəlilərin rahatlığına şərait 
yaradır... 
Xırxatala. Bərəkətli bağları, qapıları mal-qaralı, süfrəsi zəngin olan məkanlardan biri 
də bu kənddir. Rayonun  digər ərazi vahidləri kimi burada da əhalinin tələbatına cavab 
verən infrastruktur yaradılıb. Fasiləsiz enerji verilir, yolu asfaltlaşıb, elektron ATS-dən 
istifadə edilir. Kəndin səhiyyəsi, təhsili də yüksək səviyyədədir. 
İmamlı. Bu adda türk mənşəli tayfanın olduğu güman edilir. Toponimikada bu zona 
üzrə eyni adda köhnə kəndin mövcudluğu da yazılıb. Qəbələ Oğuz yolunun yuxarı 
hissəsindədir və burada 400 nəfər əhali yaşayır. Əhalinin rifah halının yaxşılaşdırılması 
məqsədilə həlli vacib olan məsələlərə önəm verilir. Sakinlər tərəfindən fındıq bağları çox 
salınıb, heyvandarlığın vəziyyəti qənaətbəxşdir. Taxıl əkənlər, tərəvəz yetişdirən camaat 
torpaqla ünsiyyətdən həzz alırlar. Nəticədə isə hər kəsin qapısında inəyi, süfrəsində 
ağartısı, qışa tədarükü boldur. Bir sözlə həyat üçün lazım olan bütün nemətlərdən dadırlar. 
Kənddə narahatlıq doğuran problemlər qısa vaxt ərzində aradan götürülür. Əsas magistral 
yola yaxın olduğundan gediş-gəlişə problem yoxdur. Kənd başının mərkəzi yolla arası 2 
km-dir. Elektron ATS  qurulub və elektrik enerjisi fasiləsiz verilir. Sayğaclaşma prosesi 
aparıldığından camaat işlətdiyi enerjinin pulunu vaxtında ödəyir və işıq sarıdan korluq 
çəkmirlər. Kənddə icra nümayəndiliyi və bələdiyyə üçün təzə binalar tikilib.  
Kötüklü kəndinin 600 nəfər əhalisi var. Burada meyvəçilik inkişaf edib. Fındıq 
sahələri, şabalıd ağacları əkilmiş bağlar daha çoxdur. Təbii ki, quru meyvələrdən gəlir 
artdıqca kənddə iri buynuzlu mal-qaranın çoxalması da müşahidə olunur. Telefon xətti 
çəkilib, sayğaclaşmadan sonra fasiləsiz enerji təminatı, yəni işıq problemi həll edilib. 
Artezian quyuları qazılıb. Artıq müasir səviyyədə texniki avadanlıqlarla təchiz edilən yeni 
məktəb binası da məktəblilərin ixtiyarındadır... 
Küsnət. Cəmi 81 nəfər sakini olan bu balaca məkan Qəbələnin gəzməli, görməli 
yerlərindəndir. Ətrafdan baxanda insana elə gəlir ki, dağlar qoynunda vəsf olunan hansısa 
təbiət lövhəsinə tamaşa edirsən. Təbii rəng çaları ilə əhatə olunan, ilahi qüdrətinin 
nişanəsini əks etdirən bu canlı əsərə məftunluğunu gizlədə bilmirsən. Rayona ezam olunan 
tele-kanal işçiləri də dəfələrlə buranın görüntülərini lentə alaraq kəndin gözəlliyi 
timsalında  bütovlükdə ərazinin sevilən, diqqət çəkən zona olduğunu tamaşaçı 
auditoriyasına təqdim etməklə maraqlı verilişlər yayımlayırlar. Küsnətlilərin turist 
qonaqları da çox olur. Mərkəzə yaxınlığı, qeyri-adi təbiəti, yaşıl libası xoşa gəldiyindən 
əraziyə axın var. Əsasən yerli turistlər kəndin boş evlərini kirayələyir, yay boyu istirahət 
edirlər... 
Kürd kəndi mərkəzdən 25 km. cənub-qərbdə, Ərəş düzündə-dir. Burada 1130 nəfər 
əhali yaşayır. Torpağı dəmiyə ərazilərdən sayılır və spesifik məhsullar əkilir. Əsasən 
üzüm sahələrinin artımı nəzərə çarpır. Kənddəki Şərab emalı zavodunda xeyli sayda işçi 
qüvvəsi çalışır. Burada da əhalinin rahatlığı üçün hər cür şərait yaradılıb. Yolu hamar, 
işığı fasiləsizdir... 
Qaradeyin kəndinin yaranma tarixi 1840-50-ci illərə təsadüf edir. Toponimiyası ilə 
bağlı nə yerli camaatda, nə də elmi ədəbiyyatda heç bir məlumat yoxdur. Qəbələ Ağdaş 
yolunun yaxınlığında olan kəndin 415 nəfər əhalisi 300 hektar pay torpaqlarından istifadə 
edir. Bələdiyyə mülkiyyətində olan 40-50 hektar torpaq da sakinlərin ixtiyarındadır.  
Kəndlə magistral yolun arası 500 metrdir və təxminən 20 ev Qaradeyin dərəsinin 
yanında olduğundan bu yolu 2 km-ə qət edirlər. Vaxtilə qaradeyinlilər bu dərədə 
məskunlaşıblar. Sonra isə əhali daha rahat düzdə, üzü yuxarı münasib torpaqlarda evlər 
tikiblər.  
2007-ci ildən kəndə qaz xətti çəkilib və əhali mavi yanacaqla təmin olunub. Telefon 
xətti də istismara verilib, ailələr elektron rabitədən istifadə edirlər. İki ticarət müəssisəsi 
fəaliyyət göstərir. 11 illik məktəb binası, feldşer- mama məntəqəsi var. 
Növbəti illərdə yeni tədris ocağının və ərazi icra nüma-yəndəliyi üçün inzibati binanın 
inşası nəzərdə tutulub.   
Qəmərvan. Mərkəzdən 18 km. şimal-qərbdə Bum çayının (Türyan çayının qolu) sol 
sahilində, Baş Qafqaz silsiləsinin yamacında salınmış bu kəndin təbiəti kimi insanları da 
mehriban, gülər üzlü, qonaqsevərdirlər. Əhalinin sayı 2000 nəfərdir. Bu kəndin tarixi XIX 
əsrin ortalarından başlayır. Dağıstanda yaşayan ləzgilərin bu zonada yaylaqları olmuş və 
onların müəyyən bir hissəsi oturaq hala keçərək bu kəndi yaratmışlar.  Rayonun digər 
yerlərindən fərqi odur ki, bu kənd müasir gündə də köçəridir. Qoyunçuluğun artımı olan 
yerlərdə var-dövlət də çox olur. Kənd camaatı yerli turistlərdən də gəlir götürür. Ecazkar 
görünüşü olduğundan ilin bütün fəsillərində kəndin qonaqları olur. Yayı kimi qışı da 
mözücə olan bu diyarı şəhərlilər çox xoşladığından kənd evlərini kirayələyirlər. Kəndin 
yolu yüksək səviyyədədir. Burada müalicəvi təbii isti su var. Oynaq xəstəliklərinin 
dərmanı sayıldığından Qəbələ camaatının yaxşı tanıdığı bu ünvanda hazırda  möhtəşəm 
sanatoriya tikilir və istifadəyə verildikdən sonra minlərlə xəstə təbii üsulla müalicə almaq 
şansı qazanacaq... 
Quşlar kəndi rayondan 30 km. cənub-qərbdə Türyan çayının sahilində Daşüz 
silsiləsinin ətəyindədir. Toponimikada qeyd edilib ki, Quşlar oykonimi qədimdə türk 
mənşəli Kuş (quş) etnonimindən yaranmışdır.  
Hazırda burada 600 nəfər əhali yaşayır. 134 təsərrüfatı və 370 hektar yararlı torpağı 
var. Mərkəzi yolla arası 7 km-dir. Taxılçılıq, heyvandarlıqla yanaşı kənd sakinləri yeni 
üzüm sahələrini də bərpa edirlər və bu məhsula meyl artdığından, 120 hektar sahədə yeni 
üzüm bağları salınıb. Bu da əhalinin bir qismi üçün yeni açılan iş yeri hesab edilir. 
Əhalinin dolanışığı istənilən səviyyədədir. Təsərrüfatlarda çalışan camaat mal-qaranın da 
sayını artırır və heç nədən korluq çəkmirlər.  
Kənddə orta məktəb, ictimai iaşə müəssisələri, mədəniyyət ocaqları və tibb məntəqəsi 
var. Qarşıdakı illərdə bir neçə yeni tikintilərin aparılması nəzərdə tutulub. Nümayəndəlik 
üçün yüksək səviyyədə bina inşa ediləcək. Kəndə qaz xəttinin çəkilməsi planlaşdırılır... 
Laza kəndi mərkəzdən 8 km. şimal-şərqdə Dəmiraparan çayının sahilində  Baş Qafqaz 
silsiləsinin cənub yamacındadır. Sevimli müğənnimiz Zeynəb Xanlarovanın 
mahnılarından birinə çəkilmiş süjet xəttində Muçuq şəlaləsinin görüntüləri bu kənddə 
lentə alınıb. Hər bir mahnısını təbiət görüntüləri ilə sintez etməsi, teletəsvir müğənninin 
yaradıcılığına xas olan cəhətlərdəndir. Elə Lazada  96 metr hündürlükdən axan Muçuq 
şəlaləsi də Zeynəb xanıma həsr edilən “Salam Zeynəb” sənədli filmində çağlayır. Zəyli və 
digər deltavari şəlalələr də bu kəndin ərazisindədir. 
İndi kənddə 1100 nəfər yaşayır. Bu camaat da köçəridir. At üstündə çobanlar, minlərlə 
qoyun-quzu dağlara-düzlərə səpələnirlər. Yaşıl çəməndə ağ xalıya bənzər bu görüntülər 
Qəbələdə tez-tez görünən səhnələrdəndir. Dağdan sürülər enəndə hansı kənddən ötərsə, 
çobanlar yol üstündə səxavətli olar, əlinin altında nə varsa paylayarlar. Eyni ilə kəndlərdə 
də sürünün səsi eşidilən kimi, pişvazına çıxar, çobanları ev xörəklərinə qonaq edərlər. 
Bərəkət simvolu sayılan sürülər el-obanın varına, dövlətinə işarədir... 
Mamaylı. Deyilənə görə Monqol xanı olan Mamay xanın ərazidə beş-altı gün məskən 
salması ilə el dilində həmin yer belə adlanıb. Sonralar camaat təzə binə qurduğu yeri nişan 
verəndə “Mamay xanın dincəldiyi yer” deyərmişlər.  
Hazırda kənd sakinlərinin dolanışığı yüksək səviyyədədir. Yol sarıdan heç bir 
poblemləri yoxdur, işıqdan, qazdan gileyli deyillər. Magistral xəttə çıxan 3 km. yolu təmir 
edilib. Kəndə 2004-cü ilin axırlarından mavi yanacaq verilir. 700 nəfərin və 168 
təsərrüfatın qeydə alındığı kənd əhalisi müxtəlif məşğuliyyətdən gəlir götürür. Taxılçılıqla 
yanaşı heyvandarlıq da inkişaf edir. Bir sözlə ərazinin 800 hektar yararlı torpaq sahəsinə 
diqqətlə qulluq edən mamaylılar həm də abadlaşmış bir kəndin nümayəndələridirlər. 
Növbəti inkişaf proqramına əsasən burada təzə məktəb binası, baxça və feldşer tibb 
məntəqəsinin tikilməsi nəzərdə tutulub... 
Məlikli. Bılıxdan 3 km. cənubda Göyçayın yatağı üstündə məlikli camaatı yaşayır. 
Ərazi mərkəzdən 43 km. uzaq olsa da burada da əhalinin rahatlığı üçün xeyli işlər 
görülüb. Orta məktəbi fəaliyyət göstərir. Son illər fərdi evlərin tikintisi tez-tez müşahidə 
olunur.  
Məmmədağalı. Rayon mərkəzindən 29 km aralı olan kəndin ərazisində eyni adlı 
qədim bir yurd yerinin xarabalıqları var. İndi mühafizə olunan bu tarixi məkanda hətta 
keçmişdə yaşayışın olduğunu isbat edən bəzi evlərin izi qalıb. Dövlət tərəfindən qorunan 
bu yer alimlərin dediyinə görə IX-XI əsrlərə aiddir. Toponimik bilgilərə görə şəxs adından 
götürülüb.  
İndiki Məmmədağalı isə köhnə kəndə yaxındır, təxminən 2 km cənub-qərbdə yerləşir. 
Əsasən heyvandarlıq inkişaf edib. 32 hektar otlaq sahəsi və ətraf ərazidə olması camaata 
imkan verir ki, heyvandarlığı inkişaf etdirsinlər. 455 nəfərin, 107 təsərrüfatın qeydə 
alındığı kənddə 300-ə yaxın iri buynuzlu mal-qara və 2000-dən artıq qoyun quzu var. 
216 hektar pay torpaqları paylanıb və fərdi evlərinin tikintisi sürətlənib. Meyvəçiliklə 
yanaşı son vaxtlar əkin sahələri də genişlənir. 
2006-cı ildə orta məktəbi genişlənərək 11 illik ümumtəhsil ocağına çevrilib. Növbəti 
illərdə isə təhsilin səviyyəsini daha da yüksəltmək məqsədi ilə əlavə yardımçı binanın 
tikilməsi plana salınıb. İcra nümayəndəliyi üçün yeni inzibati binanın inşası ilə bağlı 
layihə də təsdiq edilib. 
Əhaliyə telefon xidməti göstərilir.  
Mıxlıqovaq kəndinin yaranışı ilə bağlı müxtəlif fərziyyələr səslənir. Bəzi alimlər qeyd 
edir ki, karvan yolunun üstündə olan bu ərazidə tacirlər hündür qovaq ağaclarının dibində 
dincini alarmış. Qovaq ağaclarına mıx vurub digərinə yola düşdüyünü nişan verərmiş. Elə 
xalq arasında da, belə söylənilir. Toponimika elminə görə isə keçmişdə gövdəsinə çoxlu 
mıx vurulmuş və sitayiş obyekti olan qovaq ağacından ərazinin adı götürülüb. Kəndin 
yuxarı hissəsində “Pir Seyid” deyilən yer var və buradakı qovaqlıq bəlkə də ehtimal 
olunan yerdir. “Gəlin yolu” deyilən tarixi cığır isə daha yaxın zamanlara aiddir.  
Mıxlıqovaq rayondan 27 km. aralı Alazan-Həftəran vadisindədir.  
Buranı keçmişdə iki dəfə sel aparıb. Kənddə daşlıq deyilən ərazi və yol boyu iri daşlar 
kənardan gələnlərə  möcüzəli görsənir. Əhali buranı tərk etsə də, yenidən ata-baba 
yurduna qayıdaraq kənddə yaşayışı bərpa ediblər. Sel təhlükəsi isə indi tamamilə dəf 
edilib. Yuxarıda qurulan bənd əhalinin seldən mühafizəsini təmin edir.  
Hazırda 3700 nəfər insan yaşayır. Əvvəlki illərlə müqayisədə kəndin görkəmi, 
dolanışığı xeyli dəyişib. Əhalinin həyat səviyyəsi yüksəlib. Əmlak artımı, fərdi evlərin 
çoxalması müşahidə olunur. Hər bir ailə sayğac vasitəsilə işlətdiyi enerjinin haqqını 
ödəyir və fasiləsiz işıqla təmin edilir. 
Mirzəbəyli. Xalq arasında Mirzə bəyin kəndi olduğu deyilir. Mərkəzdən 13 km. 
cənub-qərbdə Alazan-Həftəran vadisindədir. Bakı-Oğuz yolu kəndin mərkəzindən keçir. 
Burada da sakinlərin rahatlığı üçün bütün infrastruktur qurulub. Rayonun inkişaf etmiş 
ərazilərindən hesab edilir... 
Mollaşıxalı. Ehtimallara görə şəxs adından götürüldüyü bildirilir. Burada 309 nəfər 
yaşayır və 90 təsərrüfatı var. Əhali əsasən heyvandarlığı inkişaf etdirir. Taxıl zəmiləri, 
digər məşğuliyyət sahələri də gəlir gətirən mənbələrdir.  
Kəndlə Qəbələ-Ağdaş yolunun  arası 6 km-dir. Zalamla bitişik olduğundan qonşu 
kəndin məktəbi və uşaq baxçasından istifadə edilir. 
Ərazidə icra nümayəndəliyi üçün yeni inzibati bina istifadəyə verilib.  
Nic şəhər tipli qəsəbədir. Qəbələ-Oğuz  avtomobil yolunun kənarında Alazan-Həftəran 
vadisində ən iri yaşayış məskənidir. Ərazisinə görə rayonda birinci, əhalisinə görə ikinci 
sayılan qəsəbənin 6200 sakini var. Milli mənsubiyyətinə görə əhalinin 4000-i udin, 2200 
nəfəri azərbaycanlılardır. Azərbaycanlılar Yalanşlı və Abdal məhəllələrində yaşayırlar.  
İndi Nic qəsəbəsində Udi Mədəniyyət mərkəzi fəaliyyət göstərir. Alban kilsəsi və 
digər abidələr var. İbtidai sinif şagirdləri üçün udi dili də tədris olunur.  
Rayonun ən iri fındıq bağları məhz bu qəsəbənin yaxınlığındadır. Hər il ətraf kəndlərin 
də sakinləri mütəşəkkil meyvə yığımına gəlir, fındıqçılıq birliyinin rəhbərləri əhalinin 
maraqlarına uyğun tələblərlə kütləni mövsümü işlə təmin edirlər. Nəticədə əldən zirək 
olanlar xeyli pul qazanırsa, elə fındıq sahibləri daha çox gəlirə, itkisiz məhsula nail olur. 
Nohurqışlaq kəndi rayon mərkəzindən 6 kilometr cənub-şərqdə Alazan Həftəran 
vadisindədir. Əhalisinin sayı 2600 nəfərdir. Nohur göl ətrafındakı əfsanəvi məkan olan 
Sahil pansionatı elə kəndin yaxınlığındadır. Burada çalışanların əksəriyyəti Nohurqışlaq 
sakinləridir.  
Mühüm təsərrüfat əhəmiyyəti olan bu göl 1950-ci ildə istifadəyə verilib.  
Kənd yolunu Qəbələ-İsmayıllı magistral xətti ilə birləşdirən 2,5 km uzunluğunda 
hissəsinə asfalt vurulub. Əhalinin içməli su ilə təmin olunması üçün artezian quyusu 
qazılıb, digərinə 25 tonluq su çəni qoyulub və 120 ailəyə su xətti cəkilib. 
Kənddə müasir avadanlıqla təhciz olunmuş 480 nəfərlik yeni məktəb binası istifadəyə 
verilib. 2008-ci ildə gənclərə yeni tikilmiş stadion da hədiyyə edilib. 256 nömrə tutumlu 
ATS quraşdırılıb. 
Ovcullu. Vaxtilə bəyzadələr ailəsinə mənsub olan  iki ailə tərəfindən təməli qoyulan 
bu kəndin ilk nümayəndələri 1920-ci illərdə hakimiyyət dəyişikliyində ərazini tərk etsələr 
də bəylərin xidmətçiləri və qohum əqrabaları burada birdəfəlik məskunlaşıblar. Hazırda 
əhalisinin sayı 221 nəfərdir və 52 təsərrüfatda yaşayırlar.  
2008-ci il yanvarın 1-dən etibarən yeni ərazi vahididir. Burada yaşayan əhalinin maddi 
vəziyyəti ona görə yüksəkdir ki, camaatı əməksevərdir. Bol taxıl sahələrindən, 
heyvandarlıqdan və meyvə bağlarından gəlir götürən ovculluların iş problemi yoxdur.  
Ovculluların iki ildir mavi yanacağı var. İçməli suyu artezian quyusu təmin etsə də 
suvarmada əhali Zalam qobusundan istifadə edir. Mənbəyi dağlardan başlayan və sel 
suları ilə müşaiyət olunan bu qobu bir neçə kənd üçün təhlükəli olduğundan kənarında 
bənd qurulub.  Lazımi texnika və fəhlə qüvvəsi əraziyə cəlb edilib, qalın bəndləşmə 
prosesi aparılıb.  
Regionların Sosial-İqtisadi İnkişafı Dövlət Proqramına əsasən (2004-2008) kənddə 
ibtidai məktəb binası tikilib. Bu hadisə əhalinin razılığına səbəb olub, ancaq məktəbli 
uşaqların azlığı səbəbindən hələ məktəbin genişləndirilməsinə ehtiyac yoxdur. 
Qəbələ-Ağdaş magistralından 3 km içəridə olan Ovcullu camaatının daxili yolu da 
bələdiyyə hesabına hamarlanıb. 
Qarşıdakı illərdə kənddə iki mərtəbəli feldşer məntəqəsinin tikintisinə başlanacaq... 
Böyük Pirəli və Kiçik Pirəli kəndləri mərkəzdən 9 km. cənub-qərbdə Qəbələ-Ağdaş  
şosse yolunun kənarında  Topalançayın sahilində (Türyan çayın qolu) Alazan –Həftəran 
vadisində yerləşir. Böyük Pirəlidə 1400 nəfər, Kiçik Pirəlidə isə 800 sakin  
qeydiyyatdadır. 
Toponimikada yazılıb ki, Pirəli adında şəxsin adıyla bağlıdır, əslində tarixi adı 
Pirəlilidir. Söz təhrifə uğrayaraq indiki halına düşüb... 
Sosial məsələlər öz həllini tapıb. Mavi yanacaqdan istifadə olunur, işıqları daimidir. 
Fındıq bağlarından, taxıldan gəlir götürürlər. 700 başdan çox iri buynuzlu mal-qara və 800 
başa yaxın qoyun-keçi saxlayan kənd əhli təsərrüfatlarını artıraraq yaxşı yaşayış 
qurublar... 
Savalan mərkəzdən 30 km. kənarda, Ağdaş yolunun üstündə, ən qədim kəndlərdən 
biridir. İndi burada əhalinin rahat yaşayışı üçün hər cür şərait yaradılıb. Evlərə qaz çəkilib, 
telefon xidməti göstərilir. Magistral yola yaxın olduqlarından ətraf ərazilərlə əlaqələri 
asanlaşır. Türyançayın kənarında yerləşdiyindən təhlükəsizliyi təmin etmək məqsədi ilə 
kəndlə çay arasında 100 metrlik möhkəm bəndin qurulması qərara alınıb. 
Torpaqları üzümçülüyə yararlı olduğundan  80 hektar sahədə iki növ üzüm, süfrə və 
şərabçılıq üçün məhsul yetişdirilir. Əhalinin yarıdan çoxu bu sahədə çalışır. Üçüncü ildir 
ki, tinglərə qulluq göstərilir... 
Ərazinin 450 hektar sahəsi olsa da yalnız 210 hektarı camaatın pay torpağıdır. Qalanı 
yüksəkliyi, dərəni əhatə etdiyindən yalnız müəyyən sahələrdə taxıl əkmək mümkündür. 
Buğda, arpa zəmiləri də savalanlıların alın təri ilə becərilir. Qoyunçuluğun inkişafında 
irəliləyiş nəzərə çarpır. 
Dövlət tərəfindən kənddə 9 illik yeni məktəb binası inşa olunub. Yerli icra 
nümayəndəliyi üçün inzibati binanın tikilməsi nəzərdə tutulub. Kənddaxili yollar təmir 
edilib...  
Sarıhacılı kiçik kəndlərdən biridir. Bir vaxtlar bu ərazidə yaşayanların şəraiti elə ağır 
olub ki, nəticədə buranı tərk etmək məcburiyyəti ilə üzləşiblər. Ona görə də əhalinin sayı 
get-gedə aşağı düşüb. Hazırda  burada artezian quyusu qazılıb, yolu təmir edilib, yaşayışın 
öz axarına düşməsi üçün ciddi işlər görüldüyündən kənddə artım hiss olunur. Həm 
əhalinin sayında, həm də dolanışığında irəliləyiş var. Elə buranı misal çəkmək kifayətdir 
ki, Qəbələnin geridə qalmış kəndlərindəki inkişafdan söz açaq.  
İndi camaat təsərrüfatlarını genişləndirə bilir, suyu olduğundan əkin-biçinə marağı da 
güclənib. Məktəb yaşlı uşaqların sayı çoxaldıqdan sonra kənddə məktəb tikintisinə də 
başlanacaq. Hələlik isə qonşu Dızaxlı kəndində, orta məktədə təhsil almaq imkanları var...  
Solquca dağlar ətəyində qeyri-adi görünüşü olan yerlərdən biridir. Əhalisinin sayı 430 
nəfər olan kənddə yaşayış, dolanışıq pis deyil. Əraziyə yaxın meşələrdən tonlarla meyvə 
yığılır, təkcə meşədəki qoz ağaclarından gələn gəlirlə hətta beş illik azuqə toplamaq 
mümkündür. Otlaq sahəsi geniş olduğu üçün hər qapıda 7-8 baş iri buynuzlu mal-qaraya 
qulluq göstərilir. Kəndin əhalisi dağdan çəkilən bulaq suyundan istifadə edir. 
Yerli deyimlərə görə qədimdə bura iri yaşayış yerlərindən olub və zəlzələ nəticəsində 
torpaq altında qalıb. İndi el dilində Solquca və Solqıca (yəni solu qıcalıq ərazi)  adlanan 
yurd yerinin tarixi ilə bağlı müxtəlif fərziyyələr söylənilir. Ərazidə qaynayan mineral 
bulaqlar isə möcüzəli sulardan hesab edilir. Xəstəliklərin əlacı hesab edilən və şöhrəti 
yayılan həmin su mənbələrinə Qəbələnin hər yerindən axın var... 
Soltan Nuxa. Daha çox ləzgilərin yaşadığı bu kənddə 2360 sakin qeydə alınıb. 
Əhalinin meyvə bağları, tərəvəz sahələri olsa da əsas gəlir xırda buynuzlu heyvandarlığın 
inkişafından götürülür. Fərdi təsərrüfatlarda indi yüksək artım müşahidə olunur ki, bu da 
camaatın yaxşı dolanışığından xəbər verir. 
Seyidqışlaq. Şəxs adlarını bildirən toponimlərdən hesab edilir və ilk dəfə yaşayış 
yerini binə edən insanın adını daşıyır. Vəndamda Seyidə məxsus qışlaq yerində yaranmış 
kənddir. Hazırda 400 sakini var. 
Əhalinin dolanışığı yaxşıdır, ilbəil iri və xırda buynuzlu mal-qaranın artımında 
irəliləyiş hiss edilir. Camaat taxıl sahələrini, meyvə bağlarını inkişaf etdirirlər. 
Təmiz suyu, dağ havası burada da insanların sağlam düşüncəsinə sirayət etdiyindən 
savadlı ziyalıları az deyil... 
Siləyli. Tarixdə bu adda tayfanın olduğu deyilir. Çox güman ki, həmin türk tayfasının 
adından götürülüb. Hazırda 300 nəfər əhalisi və 70 təsərrüfatı var. Rayon mərkəzi ilə arası 
37 km-dir. İri magistral yola çıxış üçün 17 km. qət etmək lazım gəlir. Ucqarda 
yerləşməsinə baxmayaraq yolu rahatdır. 
Ərazidə 2 artezian quyusu qazılıb. Suvarmada Qaraçaydan gələn arxdan istifadə 
olunur. Həmin su arxı 2008-ci ildə yenidən qazılaraq genişləndirilib. Hazırda əhaliyə 
telefon çəkilişlərinə başlanıb. Növbəti illərdə bura qazın verilməsi üçün layihələrə baxılır. 
Ərazi icra nümayəndəliyi üçün yeni bina 2008-ci ildə tikilib.  
İki çayın Qaraçayla Göyçayın ortasında yerləşən Siləyli qədim tarixə malik olan yurd 
yeri olduğu güman edilir. Kəndin aşağısında üç tarixi abidə, Pirbucağı deyilən yerdə qəbir 
daşı üstündə yazılı sənduqə oxunarkən məlum olub ki, buradakı kitabədə göstərilən tarix 
qədim əsrlərdən soraq verir. 
Kurqan ikinci abidədir və onun da mühafizəsi və tədqiqi tarixin açılmayan illərinə 
aydınlıq gətirəcək real dəlildir. 
Digər tapıntılardan biri, Qala arxeoloji abidəsi isə ona görə maraq doğurur ki, bu tarixi 
tikili Bakının qız qalasına bənzəyir. Vaxtilə su üzərində olduğu ehtimal olunur. İki çayın 
bir-birinə qovuşduğu, Qaraçayla Göyçayın bir məcraya yönəldiyi yerdə inşa olunan 
qaladan sudan mühafizə, həm də yadellilərdən qorunmaq məqsədilə də istifadə edilməsi 
güman edilir. Üç hissədən ibarət olan qala kənar tərəfdən dar, içəridən isə enli yarğanlarla 
qurulub. Eynən İçəri şəhərin qala divarları kimi silahlı basqını dəf etmək, nizələri içəri 
buraxmamaq üçün müdafiə təminatı məqsədi daşıyır...  
Sırt Yengicə. Toponimik araşdırmalara görə alimlər bildirir ki, Sırt “dağın beli” və 
Yengicə isə “təzəcə, yenicə” sözlərinin mənasını verir. Yəni “sırtda yaranmış yeni kənd” 
deməkdir. Burada 400 nəfər yaşayır və ərazinin relyefi qoyunçuluğa münasib olduğundan 
bu sahə inkişaf edir. Eyni zamanda taxıl üçün yaralı yerlər zəmilərə çevrilir.  
Adından bəllidir ki, füsunkar təbii gözəlliyi olan yurd yeridir və bu məkan da təbiəti 
sevən insanlara xoş gələn ərazilərdən hesab edilir... 
Yengicə. 500 nəfərin yaşadığı bu kənddə heyvandarlıqla yanaşı meyvəçilik də inkişaf 
edib. Burada da hiss ediləcək inkişaf nəzərə çarpır. Respublikanın hər yerindən kəndə 
gələn qonaqlar buranın qonaqpərvər camaatından ürək dolusu danışırlar. 
Ərazidə əvəzsiz müalicəvi su olduğundan “Yengicə isti su sağlamlıq və istirahət 
kompleksi” istifadəyə verilib. Bu kompleksin inşasına 2006-cı ildən başlanıb və 21 
vannadan, 50 yerdən ibarət olan mərkəzdə insanlar nəinki şəfa tapır, həm də təbiətin 
qoynunda dincəlmək imkanı qazanır. Əlavə müayinə otaqları və 5 mərtəbəli  80 yerlik 
korpus da inşa olunub. Burada dəri, revmatik sümük və oynaq xəstəliklərinin müalicəsi 
aparılır. 50 nəfərin işlə təminatı yerli əhalinin məşğulluğunda önəmli hadisədir. Bu gün 
dünya təbabətində olduğu kimi ölkəmizdə də oynaq xəstəliklərindən əziyyət çəkən 
xəstələr az deyil və rayonda da  eyni bəladan yüzlərlə insan narahatdır. Təbii yolla 
müalicə daha səmərəli hesab edildiyindən yenicə istifadəyə verilən mərkəzdə artıq 
növbələr yaranıb... 
Şamlı Şimali Suriyadan gəlmiş Türk tayfalarından (boylarından) birinin adı olub. 
Şamlı tayfasının Azərbaycana köç etməsi faktı Türkiyəli alim İsmayıl Qayqusuzun 
internetdə verilmiş “Qızılbaşlıq və qızılbaşlar” adlı məqaləsində də qeyd olunur. 
Monqolların hücumu zamanı Türkiyəyə gedən  və Şamda (Suriyada) məskən salan (o 
zaman Suriya Osmanlı imperatorluğunun tərkibində olub) səlcuqlardan ibarətdir. Onlar 
Şamlı adı altında Topal Teymur tərəfindən Suriyadan köçürülmüş və İranda 
məskunlaşmışlar. Sonradan onlar Azərbaycana köçüblər... 
Hazırda kəndin 300 nəfər sakini var. Şamlılar tərəvəz sahələri və taxıl əkir, 
heyvandarlığı inkişaf etdirirlər. Bu kəndin də bütün ehtiyacları ödənildiyindən əhalinin 
dolanışığı sarıdan narahatlıq hiss olunmur...  
Şəfili. Hazırda kənddə 220 nəfər əhali 53 təsərrüfatda yaşayır. Kəndin mərkəzi yolla 
arası 3 km-dir. Əraziyə mavi yanacaq verilir. Yeni tikintilər aparılır. Ərazi nümayəndəliyi 
üçün yeni bina inşa olunub. Burada da meyvə bağları, tərəvəz sahələrinə xüsusi qulluq 
olunur və heyvandarlıq inkişaf etdirilir. Dolanışıq sarıdan camaatın vəziyyəti yaxşı 
səviyyədədir... 
Tikanlı kəndi mərkəzdən 13 km. qərbdə Alazan-Həftəran vadisindədir. Xalq 
etimologiyasına əsasən buralar əvvəllər tikanlı sahələrdən ibarət olub, yerində kənd 
salınıb. Toponimik bilgilərə görə keçən əsrdə Qars əyalətində Yuxarı Tikan və Aşağı 
Tikan adlı kəndlər mövcud olub. Alimlər güman edir ki, kəndin mənşəyi də bu sözlərdən 
götürülüb.  
İndi kənddə 1900 nəfər yaşayır. Dörd məşğuliyyət növündən əhali öz çörəyini çıxarır. 
Hamının meyvə bağı, taxıl sahələri, tərəvəzləri  və mal-qarası var. Bu ərazidə çəpərlənmiş 
evlərin sayı demək olar ki, yoxdur. Yol boyu hamının həyət bacası iri daş hasarlara alınıb 
və evlərin görkəmindən də bəllidir ki, Dovşan dağının yanında əhali özünə maraqlı düzəm 
qura bilib. 
Kənddə iri ticarət, ictimai iaşə obyektləri fəaliyyət göstərir... 
Türyançayın qollarından biri, uzunluğu 56 km. hövzəsinin sahili 125 kv. km olan Baş 
Qafqaz silsiləsinin cənub yamacından 3680 metr hündürlükdən mənbəyini götürən Tikanlı 
çayı ərazidən axır...  
Tüntül kəndi mərkəzdən 10 km. cənubda Alazan-Həftəran vadisindədir. Bu kəndin 
camaatı da işgüzar, torpağa bağlı olduğundan hər məşğuliyyət növündən qazanc əldə edir. 
Əhalisinin sayı 2500 nəfərdir. Meyvəçilik, taxılçılıq və heyvandarlıq inkişaf etdiyindən 
burada yaşayan əksər sakinlərin dolanışığı yüksək səviyyədədir.  Kənddə 240 şagirdlik yeni 
orta məktəb binası tikilib, əhaliyə rabitə və poçt xidməti yaxşılaşdırılıb, 256 nömrə tutumlu 
elektron ATS quraşdırılıb. Kəndə asfalt yol çəkilib, fərdi yaşayış evlərinin sayı artıb. İçməli 
su üçün iki artezian quyusu qazılıb.  
Topbağ. Ərazisində bir neçə övliyalar olduğuna görə kənd topa şəklində olan bu 
ziyarətlərdən adını götürüb. 3 ildir ki, yeni ərazi vahidi sayılır. 117 təsərrüfatdan  və 532 
nəfərdən ibarət olan kəndin 460 hektar yararlı torpağı var. Rayon mərkəzi ilə arası 30 km-
dir. Əhalinin çoxusu mərkəzdəki yeni iş yerlərində çalışırlar. Çox yaxşı güzəran qurublar, 
dolanışıq əla səviyyədədir və camaat zəhmətkeş olduğundan heç bir narahatlıq hiss 
olunmur. Fındıq bağları, əkin sahələri, heyvandarlıq əsas məşğuliyyət sahələridir. 
Suvarmada ərazidən axan dağ çaylarından istifadə edilir. İki artezian quyusu sakinləri 
içməli su ilə təmin edir. Əhalinin yarıdan çoxu telefondan istifadə edir və müraciət 
edənlərə qısa zamanda rabitə xətti çəkilir. 110 şagirdin oxuduğu məktəb kolektivinin ən 
böyük arzusu bu təhsil ocağının genişləndirilməsi, yeni tədris korpusunun tikilməsidir... 
Tövlə. Bu kənd uzun müddət Tola adlanıb. 1999-cu ildən bələdiyyələr yarananda 
kəndin adı Tövlə kimi rəsmiləşib. Toponimika elminə görə hazırki adı düzdür və söz 
təhrif olunaraq xeyli vaxt əsas mahiyyətini itirmişdi. Yerli camaatın yozumuna görə 
Qədim Qəbələnin paytaxt olduğu zaman bu ərazidən tədarük olunan kənd təsərrüfatı 
malları və ərzaq ehtiyatı şəhərin tələbatını ödəyirmiş. Məhz adı da beləcə yaranıb. İndiki 
Çuxur Qəbələ kəndi ilə qədim şəhərin arasındadır. Ərazidən tapılan kərpic bişirən 
kürəxanalar hələ də araşdırılır və mühafizə olunan arxeoloji abidələr sırasına daxil edilib. 
Əslində tola sözü kərpic anlamındadır. Arxeologiyada tədqiqat aparılan Qədim 
Albaniyanın Çaqqallı sahəsi, tarixi məkandan 3-4 km cənub-şərqdə, Govurlu və Qoçalan 
çayın arasında 50 hektaradək yer Tövlə kəndinin ərazisindədir. 
Hazırda kəndin 738 nəfər əhalisi və 179 təsərrüfatı qeydə alınıb. Fındıq bağları, iri və 
xırda buynuzlu mal-qara artımı, tərəvəz sahələri gəlir mənbəyidir. Fərdi evlərin 
tikintisində, əhalinin minik avtomobillərinin sayında irəliləyiş hiss edilir. İctimai iaşə 
müəssisələri fəaliyyət göstərir. Regionların Sosial-İqtisadi İnkişafı ilə bağlı yeni Dövlət 
Proqramına (2009-2013)  əsasən növbəti illərdə burada Qoçalan çayı üzərində körpü 
tikilməsi nəzərdə tutulub. Kənddə peyk rabitəsi quraşdırılıb, icra nümayəndəliyində, 
bələdiyyə idarəsində, məktəbdə telefon rabitəsi var. 2008-ci ilin sonundan əhaliyə telefon 
çəkilişinə başlanıb. Mavi yanacağın bərpası qərara alınıb... 
Uludaş. “Ulu” və “daş” sözlərindən ibarət olan sözün açıqlamasını toponimiklər belə 
yozur. Ulu “qədimlik, uca”, daş isə qədimdə “dağ” anlamındadır. Kənd bu ərazidə 
nisbətən uca dağların yaxınlığında yerləşdiyindən “Ulu daş”, yəni uca dağın ətəyində 
yerləşən kənd mənasındadır. “Ulu” uca dağa yaxın olmasına işarədir.... 
Kəndin 1700 sakini var. Torpaqdan bol məhsul götürən əhali kənd həyatı üçün zəruri 
olan bütün nemətlərə üstünlük verir. Taxıl əkir, tərəvəz yetişdirir, meyvə ağaclarına qulluq 
edir. İri və xırda buynuzlu mal-qaranın artımına görə bu kənddə də son illər gözəl yaşayış 
müşahidə olunur.... 
Sosial problemlər həll edildikcə uludaşlıların həyat səviyyəsində irəliləyişlər özünü 
göstərir. Elektronlaşmış telefon xətti camaatın ixtiyarındadır. Elektrik enerjisi fasiləsiz 
olaraq verilir. Ticarət müəssisələri fəaliyyət göstərir. Təhsilə xüsusi qayğı var və kəndin 
orta məktəb şagirdləri savadlı müəllimlərdən dərs alırlar... 
 Vəndam sözünün tərkibindəki “vən” komponenti göyrüş ağacının ikinci adıdır. Yerli 
məlumata görə, vəndam toponimi “vən” (göyrüş) ağacından tikilmiş “dam” mənasındadır. 
12 km cənub-şərqdə Qəbələ-İsmayıllı şosse yolunun kənarında, Vəndam çayının sol 
sahilində, Baş Qafqaz silsiləsinin ətəyindədir. .. 
9000 nəfərə yaxın əhalisi olan qəsəbədə hər sahədə inkişaf gedir. Bol meyvə bağları 
var. Taxıl sahələri əraziyə xüsusi gözəllik verir. Rayonun ən inkişaf etmiş yaşayış 
yerlərindən biridir... 
Turistlərin marağını çəkən cazibədar yerləri var. Elə rayondakı əksər turizm obyektləri 
də burada fəaliyyət göstərir. “Duyma” sağlamlıq və istirahət mərkəzi, “Semerana”, “7 
gözəl pansionatı” və 7 şəlaləsi ilə məşhurdur. Şəffaf su üstündəki restoranlar müştərilərə 
elə xidmət göstərir ki, bir anlıq başqa aləmdə olduğunu düşünür və buraların bənzərsizliyi 
qənaətinə gəlirsən. Ancaq qəsəbənin içərilərinə irəlilədikcə, dağına, daşına bələd olduqca 
şahidi olduğun mənzərələr daha heyrətləndiricidir.  
“Qalaüstü yeri” VI-IX əsrlərə aid olan arxeoloji abidə sübut edir ki, buranın qədim 
tarixi var.  
Bu qəsəbənin hər il orta məktəb məzunlarından 90 faizi ali təhsil ocaqlarına daxil olur.  
20 nəfərdən artıq alimi və bir neçə elmlər doktoru ilə öyünən vəndamlılar ziyalılıq 
səviyyəsi ilə öndə gedir... 
Yemişanlı. Ərazidə yemişan kolları bitdiyindən güman olunur ki, adı buradan 
götürülüb. Burada 240 təsərrüfatda 1500 nəfər yaşayır. Əhalinin həyat səviyyəsində də 
dəyişiklik açıq-aşkar hiss olunur. Meyvə bağları, əkin sahələri, tərəvəz məhsulları 
camaatın gəlir götürdüyü sahələrdir. Eyni zamanda hər bir ailənin qapısında mal, qoyun 
olduğundan, ət, süd və yağ tədarükü ilə ehtiyacını ödəyirlər. Məhz bu kənddə də son illər 
heyvandarlığın inkişafı nəzərə çarpır... 
Əhalinin tələbatına uyğun görülən işlər də sakinlərin rahatlığına səbəb olub. Kənddə 
440 şagirdlik yeni ümumtəhsil məktəbi də 2008-ci ilin sonunda istifadəyə verilib.  
Sayğaclaşma prosesindən sonra sakinlərin işıq problemi həll edilərək kəndə fasiləsiz 
enerji verilir. Ərazidə içməli suyu bir artezian quyusu təmin etsə də, ikincisinin qazılması 
da planlaşdırılır. Həmçinin kəndə 100 nömrəlik telefon xətti çəkilir və gələcəkdə nömrə 
tutumlarının sayı da çoxalacaq... 
Yenikənd. Vaxtilə Lazadan yuxarıda, Muçuq şəlaləsinə yaxın ərazidə məskunlaşan 
əhali 1955-ci ildən Düzyengicədə buranın təməlini qoyublar. İndi oralara ancaq yaylağa 
dönürlər. 1915 nəfər əhalisi var və kəndin 30 ailəsi yenə köçəri həyat sürür. Belə ki, 
Kürdəmirdə 3 min hektar qışlaq sahələri olduğundan qoyunçuluq inkişaf edib. 15 mindən 
artıq qoyun-quzuları var. Kənddə isə iki minə yaxın iri buynuzlu mal-qara saxlanılır. 
Zəhmətə bağlı insanlar alın təri ilə özlərinə rahat yaşayış yaradıblar.   
Kənddə 500 nəfər şagirdin təhsil aldığı və 50-dən yuxarı müəllimin çalışdığı orta 
məktəbdə isə tədrisin keyfiyyəti barəsində onu demək olar ki, hər il ali məktəblərə qəbul 
olunanlar arasında Yenikənd sakinləri də az deyil. Əhalinin təhsil səviyyəsi yüksək 
olduğundan burada digər bir məktəbin də tikilməsi məqsədəuyğun hesab edilib. 480 şagird 
yeri olan, iki mərtəbəli və müasir səviyyədə təchiz olunan yeni tədris korpusu 2004-2008-
ci illəri əhatə edən Regionların Sosial-İqtisadi İnkişafı Dövlət proqramına  əsasən 
şagirdlərin ixtiyarına verilib. 
Ərazidən keçən dağ çaylarının qarşısında bəndin qurulması isə yeni inkişaf layihəsində 
(2009-2013) öz əksini tapıb. Suvarma üçün yeni su mənbəyinin yaradılması məqsədilə 
çayların qarşısında su anbarlarının tikilməsi planlaşdırılıb. Yenikəndlə Bılıx arasında su 
terminalının tikintisi gündəmdədir. 
1600 hektar yararlı torpağın 1000 hektarı camaatın istifadəsində, qalanı bələdiyyə 
mülkiyyətindədir.   
Zarağan kəndi rayon mərkəzindən 7 kilometr cənub qərbdə, Dəmiraparan çayının 
sahilində, Alazan-Həftəran vadisindədir. Əhalisinin sayı 2800 nəfərdir. Üç yolun 
ayrıcındakı (Qəbələ-Bakı, Qəbələ-Ağdaş və Qəbələ-Oğuz)  bu məkan həm də iri ticarət 
obyektləri ilə zəngindir. Şəhərə yaxınlığı və yol kənarında olması zarağanlılara yeni açılan 
iş yerlərində çalışmaq imkanı verir. Bu kənddə də artım hiss olunur. Sosial vəziyyəti yaxşı 
olan camaatın gəliri çoxaldıqca, əhalinin güzəranında, dolanışığında da dəyişiklik nəzərə 
çarpır. Kənddə mavi yanacaqdan istifadə edilir, ATS elektronlaşıb. Enerji təminatında 
problem yoxdur. Məktəb, tibb məntəqəsi, kitabxana və bir sıra ictimai iaşə obyektləri 
fəaliyyət göstərir... 
Zalam kəndi rayon mərkəzindən 27 kilometr cənubda Qaraçayın sahilində, Daşüz 
silsiləsinin ətəyində, Ərəş düzündədir. 550 nəfər əhalisi və 123 təsərrüfatı qeydə alınıb.  
290 hektar yararlı torpaq sahəsi suvarma altında olduğundan ərazidə bol məhsul 
yetişir. Qobu kanal təkcə Zalamı deyil, digər 11 kəndin əhalisini də su ilə təmin edir. 
Ancaq kənddə 4 artezian quyusu da qazılıb. 
Ərazidə iki ildir 512 nömrə tutumlu avtomat telefon stansiyası quraşdırılıb. 
İşıq fasiləsiz verilir. Sayğaclaşma başa çatdığından enerji təminatı rahatlaşıb. Kəndin 
11 illik məktəbində 240 məktəbli təhsil alır... 
Zərgərli. Rayon mərkəzi ilə arası 17 kilometr olan bu kənd Bumdan son illər ayrılan 
yeni ərazi vahididir. Deyilənə görə burada yaşayan əhali arasında varlı insanlar, xüsusən 
qır-qızıllı camaat çox imiş, elə ta əvvəldən zərgərlərin, əli dürrlə oynayan sənətkarların adı 
ilə  kənd belə adlanıb. Bu varidat, miras əhaliyə heç də xoşbəxtlik gətirməyib. Sovet 
hakimiyyəti qurulandan sonra camaatın nəyi varsa əlindən alınıb və kəndin yarısı 
repressiyanın qurbanı olub.  
Hazırda əhalinin sayı 450 nəfərdir. İndinin özündə də əhalinin yaşayış səviyyəsi 
yüksəkdir və əsasən qoyunçuluğun inkişaf etdiyi yerdir. Bu köçəri camaatın ət, süd, yun 
istehsalında birincilər sırasında adı çəkilir. Qəbələ-Oğuz yolu ilə arası 1 km olan 
zərgərlilər Nic bazarından alış-veriş edir, tədarük etdiyi məhsullarını da burada satırlar. 
Kəndin əhalisi artezian suyu ilə təmin edilib. Kənddə ibtidai təhsili bitirənlər Nic 
qəsəbəsinin orta məktəblərində təhsilini davam etdirirlər. Zərgərlidə 11 illik məktəbin 
tikintisi planlaşdırılır. Belə ki, 2009-2013-cü illərdə bu ərazidə də təhsil ocağının inşası 
nəzərdə tutulub... 
 Ziring. Bir vaxtlar bu adda kənd mövcud olub və indi həmin ərazinin xarabalıqları 
qalır. Tarixi Qədim Alban dövlətinə aid olduğu ona görə güman edilir ki, bu sözün mənası 
udi dilində “toyuqlu” deməkdir. İndiki Ziring isə Kov Murad dağının ətəyində salınan 
kənddir. 1925-ci ildə yaradılıb və ona qədim yurd yerinin adını veriblər. Əhalisi İraqdan, 
Kərkükdən gələn türkmənlərdir. Əvvəlcə onlar Palantökən deyilən ərazini özlərinə binə 
seçiblər və sonra bu ərazidə, Kov Murad dağının ətəyində məskunlaşıblar...  
 
Hazırda kənddə 1210 nəfər əhali və 204 təsərrüfat var. Əhalinin maddi imkanları 
günün tələbləri səviyyəsindədir. Əkin-biçinə meyllidirlər. Bağçılıq da inkişaf edib, tərəvəz 
sahələri, meyvəçiliyə xüsusi qulluq edilir. Ərazidən iki su xətti keçir. Mənbəyi Mirzəbəyli 
kəndinin aşağısından başlanan və yeraltı qaynaqlardan ibarət olan kanal Quşlara qədər 
çəkilib və yol üstü bir neçə kəndin torpaqlarının suvarılmasında istifadə edilir. Hər il 
yatağı təmizlənir. Ziringin yaxınlığında, “Tosik” deyilən ərazidə insanlar pay 
torpaqlarında məhsul yetişdirirlər və həmin kanal vasitəsilə sahələri suvarırlar. Kəndin 
içməli suyu isə artezian quyularından götürülür. 
9 illik məktəb binası var və növbəti illərdə müasir səviyyədə məktəbin tikintisi plana 
salınıb. 2009-2013-cü illəri əhatə edən dövlət sənədinə əsasən onun inşası da reallaşacaq. 
Bir vaxtlar kəndə gələn qaz xəttinin də bərpasına söz verilib... 
 
 
 
QƏBƏLƏNİN GÖRKƏMLİ ŞƏXSİYYƏTLƏRİ 
 
Bu torpaq məşhur şəxsiyyətlərin vətənidir. Buranın ziyalıları Azərbaycan hərb 
sənətinə, ədəbiyyatına, elminə böyük töhfələr verib. Ədəbiyyatımızda Molla Gülü Zəlami-
Qələmi (Vəsfi), İsmayıl bəy Qutqaşınlı, Abdulla Qutqaşınlı, İbrahim bəy Musabəyov  
imzaları var. Görkəmli yazıçı və maarifçi İbrahim bəy Musabəyovun eyni adlı ssenarisi 
əsasında Azərbaycanın ilk bədii filmi “Neft və milyonlar səltənətində” 1916-cı ildə lentə 
alınıb. 
20 nəfərdən çox elmlər doktoru, professor, 100 nəfərdən artıq elmlər namizədi dünya 
elm aləminə bu məkandan üz tutub. 
Umnisə Musabəyova (1902-1974) Azərbaycan EA-nın ilk qadın müxbir üzvlərindən 
biri, tibb elmləri doktoru, professor, dünya şöhrətli oftalmoloq olub. Yusif Musabəyov 
(1910-1970) kimya elmləri doktoru, professor, 1966-cı ildə Parisdəki Beynəlxalq Elmi-
Tarixi və Fəlsəfə Akademiyasının müxbir üzvü, Məcid Mərdanov (1913-1982) texnika 
elmləri doktoru, professor, Azərbaycan EA-nın müxbir üzvü seçilib. Xəlil Əlimirzəyev 
(1918-1976) tarix elmləri doktoru, professor, BDU-nin 50 illik tarixini yazıb. Vahid 
Qəhrəmanov (1900-1978) hüquq elmləri doktoru, professor, əməkdar hüquqşünas, 
əməkdar elm xadimi olub. Cahangir Qəhrəmanov (1927-1995) filologiya elmləri doktoru, 
professor, əməkdar elm xadimi, Respublika Əlyazmalar İnstitutunun direktoru olub. 
Dursun Hüseynov (1915-2009) tibb elmləri doktoru, professor, əməkdar elm xadimidir. 
Firudin Haşımzadə (1935) fizika-riyaziyyat elmləri doktoru, professor, Azərbaycan MEA-
nın həqiqi üzvüdür. Qara Əhmədov (1928-2003) tarix elmləri doktoru, professor, 
respublikada arxeologiya sahəsində ilk elmlər doktoru, Azərbaycan MEA-nın müxbir 
üzvü seçilib. 
Dünya şöhrətli alimlərdən biri də  professor Minirə Qarayevadır. Dünyanın 60-dan çox 
universitetlərində mühazirələri səslənib, elmi konfrans və simpoziumlarda çıxış edib. 
Xarici dövlətlərin bir sıra diplom və fəxri mükafatlarına layiq görülüb. 10 il Türkiyə 
Cümhuriyyəti Universitetinin tələbələrinə ingilis dilini tədris edib. Həmin universitetdə 
ikinci dəfə dosent, professor elmi dərəcələrinə layiq görülüb... 
Qəbələ rayonunda 13 nəfər Sosialist Əməyi Qəhrəmanı adını alıb.  
 
 
AZƏRBAYCANIN İLK GENERALI VƏ NASİRİ  
İSMAYIL BƏY QUTQAŞINLI 
 
Qəbələnin yetişdirdiyi bir çox şəxsiyyətlərdən söz düşəndə ilk olaraq İsmayıl bəy 
Qutqaşınlı xatırlanır. Rayonun girəcəyində ucaldılan əzəmətli heykəli dövrünün tanınmış 
ziyalılarından biri olduğunu xəbər verir, həm də daş cizgilərdə belə aydın sezilən nürani 
çöhrəsi millətini sevən bir insanın varlığını xatırladır. Bu insanla bağlı elin yaddaşında bir 
çox rəvayətlər var. Deyilənə görə ağıllı, dərrakəli olduğundan ondan məsləhət alanlar çox 
olub. Hamıya diqqətlə qulaq asar, köməyini əsirgəməzmiş. Elə maddi cəhətdən də 
camaata əl tutarmış. Rayonda yaxın zamanlara qədər Tarix diyarşünaslıq muzeyinin 
yerləşdiyi məscid binasının dam örtüyü də vaxtilə İsmayıl bəyin şəxsi vəsaiti hesabına 
alınıb... 
Məhəmməd Füzuli adına Əlyazmalar institutunun Şəxsi fondlar şöbəsindən əldə 
etdiyim məlumata görə İsmayıl bəy Qutqaşınlının arxivində ədibin iki əsərinin natamam 
yazısı mühafizə olunur... 
General-mayor İsmayıl bəy Qutqaşınlı otuz ildən artıq rus ordusunda xidmət etmiş 
hərbçi olmaqla bərabər, həm də ədəbiyyatşünas, coğrafiyaşünas, səyyah və tarixçi kimi 
millətinə qulluq edən ziyalılardan biri olub. XIX əsr Azərbaycan ədəbiyyatında özünə 
layiqli yer tutan nasirin Abbasqulu ağa Bakıxanov, Mirzə Şəfi Vazeh, Qasım bəy Zakir, 
Mirzə Fətəli Axundov və digər mütərəqqi fikir sahibləri ilə dostluğu onun yaradıcılığında 
da eyni ideyaların olmasına sirayət edir. Hətta Azərbaycanda realist nəsrin ilk 
nümunələrindən sayılan  “Rəşid bəy və Səadət xanım” hekayəsi ədibin  ilk əsəridir ki, 
xalq məişəti, adət-ənənələri, doğma vətən təbiətinin gözəllikləri əks olunub. Həm də bu 
əsər 1835-ci ildə xaricdə nəşr edilən ilk Azərbaycan kitabıdır. 
 İsmayıl bəy Qutqaşınlı 1809-cu il yanvar ayının 27-də Qutqaşın mahalında, sonuncu 
Hacı Nəsrulla Sultanın ailəsində doğulub. Yazıçının atası Hacı Nəsrulla Sultan Qutqaşın 
sultanlığının axırıncı sultanı olub. Qutqaşın sultanlığı XVIII əsrin ortalarında yaranmışdı 
və Şəki xanlığının tabeliyində idi. Nadir şahın ölümündən (1747) sonra  müstəqil sultanlıq 
elan edilsə də, feodal çəkişmələrinin bir növ meydanına çevrilir. Qutqaşın sultanlığının 
sultanı Kəlbalı Sultan da bu çəkişmələrin qurbanı olur. Kəlbalı Sultanın ölümündən sonra 
Qutqaşın sultanlığı mahal kimi Şəki xanlığının tərkibinə qatılır. Məhəmməd Şəfi Sultanın 
vaxtında sultanlığın bütün torpaqları Şəki xanı Cəfərqulu xan tərəfindən satın alınır. 
Bundan sonra Qutqaşın sultanlığı öz siyasi əhəmiyyətini itirir və Qəbələ mahalının 
tərkibinə qatılır.  
Səkkiz yaşına çatmamış Rusiya dövləti sultanlığı daim nəzarətdə saxlamaq üçün 
balaca İsmayılı girov kimi, Peterburqa aparır və orada dörd il kadet məktəbində oxuyur. 
1822-ci ildə məktəbi bitirir və qrenadyor alayında siravi əsgər kimi qulluğa göndərilir. 
Qafqazda, xüsusən də Gürcüstanda qulluq edən İsmayıl bəy 1827-1828-ci il Rusiya-İran 
və 1827-1829-cu illərdə Rusiya-Türkiyə müharibələrində iştirak edib. Müharibələr 
qurtardıqdan sonra da hərbi qulluğunu davam etdirir və bir müddət Polşada yaşamalı olur. 
Adi sıravi əsgərdən general rütbəsinə qədər yüksələn İsmayıl bəy Qutqaşınlı hərbi 
xidmətdən sonra istefaya buraxılır və 1847-ci ildən Şamaxıda “Bəy komissiyasında” 
işləyir. Orada öz vəsaiti hesabına açdırdığı  məktəbdə sonralar təbiətşünas alim Həsən bəy 
Zərdabi də oxumuşdur. İsmayıl bəy Qutqaşınlı 1852-ci ildə Məkkəyə Həcc ziyarətinə 
gedir, qayıdandan sonra Şamaxıda və Qəbələdə yaşayır. 
1854-cü ildə Türkiyə Anadolu ordusunun baş komandanlığı ilə əlaqə saxlamaqda 
günahlandırılan İsmayıl bəy həyatının sonuna qədər nəzarət altında qalır. İsmayıl bəy 
Qutqaşınlı 1859-cu ildə yenidən Həcc ziyarətinə yola düşür. Məkkəyə ikinci səfəri zamanı 
Hacı İsmayıl bəy Həccdən gələndə çoxlu pul verib bir qul qız və bir oğlan alır, savab 
qazanmaq üçün hər ikisini Göyçaya gətirib ev-eşik edir. Qızı isə Qutqaşında gəlin 
köçürür.  
Görkəmli ədib 1861-ci ildə, 63 yaşında Ağdaş karvansarasında dincələrkən guya dəm 
qazından vəfat edir. Öz vətənində Sultan baba qəbiristanlığında dəfn olunur. Onun ölümü  
ilə bağlı deyilənlər sübut edir ki, İsmayıl bəy Qutqaşınlı əcəlin yox, əməlinin qurbanı olur.  
“Rəşid bəy və Səadət xanım” hekayəsi yazıldığı dövrdən zəmanəmizə qədər sevilə-
sevilə oxunur və hər kəsin rəğbətini qazanır. Təsadüfi deyil ki, ədibin tədqiqatçısı Salman 
Mümtaz bu əsərin əlyazmasının axtarışına otuz il vaxt sərf edir. Nəhayət, uzun illərin 
bəhrəsindən sonra bu nadir sənət incisinin Bakıya gətirilməsinə nail olur. Salman 
Mümtazın əldə etdiyi əlyazmalar “Kitabxaneyi-Mümtaziyyə”sini bəzəyirdi. Özü isə 
repressiyanın qurbanına çevriləndə ondan topladığı həmin sənədlər tələb ediləndə heç 
birini ələ vermir, ölümü məğrurcasına qarşılayır, topladığı zəngin irs isə bu gün 
Azərbaycan ədəbiyyatına verdiyi qiymətli hədiyyələrdir. O cümlədən İsmayıl bəy 
Qutqaşınlının əlyazmaları da nadir incilərdən sayılır.  
İsmayıl bəy Qutqaşınlı öz bədii yaradıcılığını bu gözəl əsərlə tamamlamamışdır. O, 
həm də Həcc ziyarətinə gedərkən bütün yol boyu görüb-duyduqlarını qələmə alaraq, çox 
gözəl “Səfərnamə” yazmışdır. Həmin əsər çox gec də olsa, yazıçının ölümündən yüz il 
sonra, 1967-ci ildə nəfis şəkildə nəşr edilərək, Azərbaycan oxucusuna çatdırılmışdır.  
İsmayıl bəy Qutqaşınlının yaradıcılığını tədqiq edənlərdən biri də professor Əziz 
Mirəhmədov olub.  O yazırdı ki, “Səfərnamə”də Qutqaşınlının işlətdiyi dil, üslub, ifadə 
tərzi, lüğət tərkibi oxucunu heyran qoyur. Ona heyrət edirsən ki, uzun illər Rusiyanın 
müxtəlif şəhərlərində və Varşavada, başqa millətlərdən olan adamların içərisində 
yaşamasına və 25 il hərbi xidmətdə olub əsasən rus dilində danışmasına baxmayaraq, 
Qutqaşınlı öz ana dilinin zənginliyini, saflığını, sadəlik və şirinliyini necə məhəbbətlə 
qoruyub saxlamışdır. 
Tədqiqatçılar yazırlar ki, Məkkə ziyarətindən sonra İsmayıl bəy Qutqaşınlının həm 
zahiri görünüşündə, həm də həyata baxışında, davranış və hərəkətlərində xeyli 
dəyişikliklər baş vermişdi. Uzun illər rus hərbçiləri ilə bir yerdə işləyən bu şəxs birdən-
birə saqqal saxlamış, dini ayinləri müntəzəm yerinə yetirmiş, oruc tutmuş, namaz qılmış, 
Quran oxumağa başlamışdır. Bu hadisələrlə əlaqədar İsmayıl bəy Qutqaşınlının Türkiyəyə 
meyili, ərəb ölkələrində olması, dinə bağlılığı çar hökumətində şübhələr oyatmışdır. 25 il 
qüsursuz hərbi xidmət göstərən, öz sədaqəti ilə seçilən, işinə görə müxtəlif medal və 
ordenlərlə mükafatlandırılan, general-mayor rütbəsinə qalxan İsmayıl bəy Qutqaşınlıya 
çar hökuməti axıra qədər inam göstərə bilmədi... 
İsmayıl bəy Qutqaşınlı yeganə azərbaycanlıdır ki, çar hökuməti zamanı hərbi qulluqda 
qüsursuz fəaliyyətinə görə ən yüksək və müxtəlif dərəcəli ordenlərə, böyük həcmdə pul 
mükafatlarına, qiymətli hədiyyələrə, fərqlənmə nişanlarına, qızıl və gümüş qılınclara layiq 
görülmüşdür. Generalın sinəsini 10-dan yuxarı orden bəzəyib. Maraqlı bir fakt da var ki, 
uzun illər İsmayıl bəy Qutqaşınlı nasir kimi təhlil edilib. “İki quşun söhbəti” adlı şeiri 
İsmayıl bəy Qutqaşınlının poetik dünyasından da xəbər verir. Bu şeir 2004-cü ildə ilk dəfə 
“Azərbaycan” qəzetində çap edilərək oxucuların diqqətinə çatdırılıb. Son illərdə 
“Azərbaycan” qəzetinin İsmayıl bəy Qutqaşınlının həyat və yaradıcılığı ilə bağlı diqqət 
çəkən axtarışları fərəh və qürur doğurur. “Azərbaycan” qəzetinin 2004-cü il 7 fevral 
sayında generalın hərbi təltiflərinin tam siyahısı ilk dəfə dərc olunur.  
İsmayıl bəy Qutqaşınlı təkcə hərbçi deyildi. Onun çiyinlərinə müxtəlif sahələrin 
inkişafına nail olmaq missiyası da düşmüşdü. O, həm də böyük maarifçi idi və 
Azərbaycanda dünyəvi məktəblərin açılması üçün uzun illər mübarizə aparmışdı.  
Azərbaycan xalqı, o cümlədən qədirbilən Qəbələ camaatı öz böyük həmyerlilərinə, 
Azərbaycanın ilk generalına və nasirinə şəhərin mərkəzində möhtəşəm abidə ucaltmış, 
ölkəmizin hər yerində küçələrə, məktəblərə onun adı verilmişdir. Bəli, qədirbilən 
xalqımız öz ləyaqətli oğullarına həmişə böyük ehtiram və hörmət göstərir və onları 
özünün milli dəyər xəzinəsinin ən qiymətli inciləri kimi qoruyaraq, nəsildən-nəsilə 
ərmağan edir... 
 
 
 
GƏLİN, GÖRÜN NƏ CƏNNƏTDİR QƏBƏLƏ 
 
İqtisadiyyatı güclü olan dövlətlər turizmdən də gəlir götürürlər. Dünya təcrübəsində bu 
sahədən gələn gəlirin həddindən çox səmərəli olduğu isbat olunub. Xarici vətəndaşlar 
dincəlmək üçün üz tutduğu məkanın bütün sirlərini öyrənir, təbiətin gözəlliyini seyr edir 
və nəhayət qədim tarixə malik olan mədəniyyət abidələri ilə tanış olur, sonda isə özləriylə 
bol təəssüratlar aparırlar. Turistlərin bəyəndiyi yerlər dillərə düşür, onu görmək həvəsində 
olanların sayı ilbəil artır.  
Ölkəmizdə kifayət qədər görməli, gəzməli yerlər var ki, xaricilərlə yanaşı yerli 
əhalinin də marağına səbəb olub. Adını, səfalı təbiətini eşidənlər Qəbələni də gəzmək 
sevdasına düşürlər. Yurdumuzun hər parçası tarixi insan məskəni olduğu üçün hamımıza 
əzizdir və maraq dünyasının min bir sual doğuracaq məqamları sirli aləmin açılmasında 
bugünün sakininə özü şahidlik edirsə niyə vətən torpağını qarış-qarış gəzməyəsən.? 
Qəbələ də tarixin canlı şahidi, təbiətin nadir incisi, dağların əhatəsində öz gözəl görünüşü 
ilə diqqəti çəkən rayonlardan biridir. İstər təbii şəraitinə, coğrafi vəziyyətinə, istərsə də 
mövcud tarixinə görə dünyanın sayılıb-seçilən turizm bölgəsinə çevrilmək imkanı artıq 
bəhrəsini verməkdədir. 
Yay aylarında bura insan axını başlayır. Bu məqsədlə yaradılan turizm-istirahət 
məkanları müştərilərinə özünəməxsus xidmətləriylə seçilirlər. Hər birinin özəl 
üstünlükləri turistlərin diqqətini çəkir.  
“Xanlar”  istirahət mərkəzi kulinariya xidməti sahəsində xüsusi istedad və qabiliyyətə 
malik olan Xanlar Kərimovun adı ilə deyilir. Qəbələ-Xanlar restoranları Bakıda, 
Nabranda, Moskvada və sairə yerlərdə müştərilərə xidmət göstərir. Qəbələli iş adamı 
respublikanın əksər guşələrində özünün filiallarını qurub və xidmət üslubuna görə 
fərqlənir. Hətta deyilənlərə görə buranın müştəriləri Qəbələnin Dovşan dağından gətirilən 
bulaq suyunu kuzələrdə içir, Həmzəlli kəndindən alınan qoz halvasından dada bilir, ov 
ətindən hazırlanan yeməklərdən həzz alır, qızıl gül suyundan, qoz və bənövşə 
mürəbbəsindən içilən çay da ürəklərə yatır, bir sözlə o bölgənin ətrini, iyini uzaqda da olsa 
bu balaca məkanda hiss edirlər. 
O ki, qaldı Qəbələ şəhərinin şimalında, dağ yamacında, meşəlikdə yerləşən, ilin bütün 
fəsillərində istirahət üçün hər cür şəraiti olan “Xanlar” istirahət mərkəzinə-buranı 
görənlərin yaddaşında silinməz xatirələr qalır. Əgər rayondan kənarda “Xanlar” 
restoranlarında hər şey Qəbələdən soraq verirsə, Qəbələnin özündə, bu istirahət 
mərkəzində elə Qəbələ olduğu kimi, nəyi varsa, bütün yeməkləriylə, dadı, tamı və 
xidməti, bir sözlə qonaqpərvərliyi ilə göz qarşısındadır. Təsadüfi deyil ki, mərkəz 
Azərbaycan Turizm Nazirliyinin kulinariyanın təşkili üzrə keçirdiyi müsabiqələrdə də 
qalib olub və birinci dərəcəli diploma layiq görülüb... 
Turistlərin əksəriyyəti isə “Sahil”də  Nohur gölün ətrafında dincəlir, təbiətin aynası 
sayılan bu ərazidə hər cür şəraiti olan qonaq evlərində özlərinə rahatlıq tapır, bir neçə gün 
canlı təbiətlə təmasda olurlar. Ətrafa xüsusi gözəllik verən bu su hövzəsində qayıqla 
gəzinti, yayın qaynar günlərində  təbii çimərlik və beş hektardan artıq meşə yaşıllığına  
bürünən ərazi dincəlmək üçün əsl sakit guşə hesab edilir. Ailəsiylə buranı seçənlər də 
məmnun qalırlar. Xarici turistlərdən bəziləri burada məskən salır və elə yay ayları olur ki, 
onların əlindən boş yer tapmaq mümkün deyil. 
“Sahil” İstirahət Mərkəzi 1990-cı ildən fəaliyyətə başlayıb. Eyni vaxtda 80 nəfərə 
xidmət göstərmək mümkündür. Otaqlarda yaşayış üçün tam şərait var və təbiətin 
qoynunda tikilən 25 ev sadə görünüşü ilə diqqəti çəkdiyindən, ətrafdakı gölün də ecazkar 
görünüşü buranı seçənləri məftun edir. Müştəri ilə ünsiyyət saxlamaq bacarığı, ən əsas da 
Nohurun gözəlliyi ailə məkanının şöhrətini artırıb. Xoşa gələn cəhətlərdən biri də 
mərkəzdə əhalinin asudə vaxtının səmərəli təşkili üçün burada futbol, voleybol 
meydançası, tennis və bilyard zalının istifadəyə verilməsidir. 
Atla dağlara səyahət isə daha maraqlı və arzulanandır. Heç ömründə atın təkinə 
qalxmayanlar, birdən-birə bu heyvanla gəzintiyə çıxmaq istədikdə təbii ki, çətinliklə 
üzləşə bilərlər. Mərkəzin üstünlüyü də odur ki, şəhərdən gələnlər üçün xüsusi təlim 
saatları keçirilir və qısa vaxt ərzində atla ünsiyyət qurmaq vərdişi “Sahil”çilər tərəfindən 
müştərilərə öyrədilir. Nəhayət uca dağlar qoynunda gəzintilər röyadan gerçəyə dönür. 
Yaxşı xidmət görən ailələr qaldıqları evləri tez təhvil verməyi düşünmür, nəticədə 
“Sahil”də dincəlmək üçün bir il öncə növbə tutmaq lazım gəlir. 
İstirahət mərkəzinin beş hektara yaxın ərazisi Qəbələnin heyvanat aləmi ilə zəngindir. 
Yarısı yaşıl meşə örtüyü, yarısı da uca dağların mənzərəsi ilə əhatə olunan çimərlik üçün 
yararlı şəffaf göl və təbiətin ağuşunda  tikilən evlər insanın çölü-biyabanda yaşamaq 
arzusunu həqiqətən də bir neçə gün reallığa çevirir. Hələ üstəlik bu mərkəzin yol üstündə 
olması və burada yüksək qulluq müştəriləri razı saldığından “Sahil” sevilən məkanlardan 
biridir.  
Təbiəti qış aylarında da füsunkar olduğundan hər tərəf qar örtüyünə bürünəndə buranın 
görünüşü daha cazibədardır. Məhz buna görə də soyuq vaxtlarda, yəni qarlı günlərdə 
qonaqlı-qaralı olan istirahət mərkəzi bu fəsildə də hamının üzünə açıqdır. Rayona gələn 
rəsmi şəxslər, hörmətli qonaqlar da “Sahil”də ayaq saxlayırlar. Respublikamızda səfərdə 
olan Səudiyyə Ərəbistanının nümayəndə heyəti Qəbələdə olarkən qar üstündə 
gəzintilərdən və ucqar məkanda qarşılaşdıqları zövqlü xidmətdən razı qayıtmışdılar. Belə 
ki, mətbəxində eyni zamanda Avropa yeməkləri də üstünlük təşkil etdiyindən əcnəbilərin 
tələbatını ödəyir... 
 “Ay işığı” pansionatı meşə ərazisində Dəmiraparan çayının sahilində yerləşir. 
Qonaqların arzusundan asılı olaraq səyahət və ekskursiyalar, piyada və atla dağ gəzintisi, 
həmçinin digər macəralar təşkil edilir. On hektar ərazini əhatə edən istirahət zonasında  60 
yerlik yataq dəsti var. 
 “Çənlibel” istirahət mərkəzinin ərazisi isə tamamilə dağlıqdır və beş hektardan artıq 
ərazi turistlərin ixtiyarındadır. Qəbələnin şimal hissəsində yerləşən bu məkanda bir dəfəyə 
40 nəfərdən artıq qonağa xidmət etmək mümkündür.  
“Selbasar” isə Vəndam çayının sağ sahilində, Bakı- Qəbələ yolunun sol sahilində 
yerləşir. 30 yerlikdir, 100 nəfərlik konfrans zalı və digər üstün şəraitləri var. 
“Ay işığı” ilə “Xanlar” pansionatının aralığında, meşə zolağında daha bir istirahət 
mərkəzi “Tərkeş” istirahət evi də yaradılıb. 
“Semerana” istirahət mərkəzi də yüksək zövqlə tikilən turizm müəssisələrindən 
biridir. Burada hər cür zövqə uyğun şərait var. Həm yerli sakinlərin, həm də xaricilərin 
maraqla seyr etdiyi məkandır. Təbiətin qoynunda yaradılan bu möhtəşəm aləmdə elə bil 
nağıllar dünyasındasan. Qışda da, yayda da möcüzədir başdan-başa.   
“Duyma” idman və sağlamlıq kompleksi isə Vəndam kəndinin yuxarısında, dağların 
qoynunda yerləşir. Burada bütün tələbatlara cavab verən hotel də turistlərin və bölgəyə 
gələn qonaqların ixtiyarındadır. Gözəl zövqlə tikilən bu sağlamlıq mərkəzi düz dağın 
dibindədir. Bir neçə metr hündürlükdən tökülən şəlalə hotelin pəncərəsindən baxanların 
könlünü oxşayır. Həyətindəki göldə yaradılan ecazkar fantanlar, qayıqla gəzinti və 
çimərlik də maraq doğurur. Yay mövsümünə uyğun olaraq açıq havada banket zalı 
qonaqlıqların, diskotekaların təşkilində əsl məclis ahəngi yaratmaq üçün əlverişli sayılır. 
Hətta bu eyvan sanki bir tamaşa zalını xatırladır və qonaqlığa dəvət almayanlar, istirahət 
evinin digər sakinləri də məclisi izləmək imkanı qazanırlar və musiqili gecənin 
tamaşaçıları olurlar.  
Beləliklə, “Duyma” dağlar qoynunda salınan balaca bir şəhəri xatırladır.  Rəngarəng 
işıqları ilə elə bil bu məkan gecənin qaranlığında alışan mayaqdır. Buranın müvəqqəti 
sakinləri isə iri şəhərlərinin səsküyündən bezib, bu sakit şəhərcikdə dincəldikdən sonra  
Qəbələdəki bu cənnətdən ürək dolusu təəssüratlarla ayrılırlar.  
Qəbələnin “Yeddi gözəl” şəlaləsi Vəndam kəndindən mərkəzə gələn istiqamətdə, yol 
kənarından bir neçə kilometr içəridə, dağların əhatəsindədir. Buradan axan 7 şəlalə delta 
şəklində pilləkənvari görünüşü ilə maraq yaradır. Dar taxta nərdivanlarla ta hündürlüyə 
qalxanlar şəlalənin əsas mənbəyinə baxmaqla, yuxarıdan seyr etdikləri gözəlliyin 
füsunkarlığından doymur, axan su üzərində salınan körpüdə qəlyanaltı edir və yayın 
qızmarında təbiətin bu parçasında da özlərini rahat və gümrah hiss edirlər.  
Yol kənarındakı “Yeddi gözəl” pansionatı isə yüksək zövqlə tikilib və  həssaslıqla 
işlənən layihə memarlıq üslubuna görə digər obyektlərdən fərqlidir. Milli dəyərlərə tam 
cavab verən istirahət mərkəzi rayonun ərazisində xalq sənəti nümunələrinin canlı 
muzeyini xatırladır və ən adi bir alət belə Qəbələyə xas olan sənətkarlıq nümunələrini əks 
etdirir.  
Ölkə başçısı İlham Əliyevin turizm sahəsinin inkişafı ilə bağlı verdiyi tapşırıqlara 
əsasən Qəbələdə də dövlət xətti ilə bir neçə marşrutlar müəyyənləşib ki, onların tamamilə 
istifadəyə verilməsindən sonra bu bölgəyə axının artacağı şübhəsizdir. “Qəbələ” 
hotelinin də açılışından məmnun olan prezidentimiz buradakı xidmətlərdən razılığını bu 
sözlərlə ifadə edib ki, insanların rahatlığı əsas şərtdir. Qonaq evi müasir tələblərə cavab 
verən, insanların tələbatını tam ödəyə biləcək halda yenidən əsaslı tikilərək istifadəyə 
verilib. Modern üslubda inşa olunan, Avropa və Türkiyə təcrübəsindən istifadə edilən bu 
qonaq evində restoran, konfrans zalı, avtomobil parkı, video kitabxana,  bar, sauna 
fəaliyyət göstərir. Milli və Avropa yeməkləri, iki cür açıq bufet (Amerika və İngilissayağı) 
turistlərin tələbatına uyğun təşkil olunub... 
Həmçinin “Gilan” hotel də beynəlxalq əhəmiyyətli tədbirlər üçün nəzərdə tutulan, 
dünya standartlarına uyğun tikilmiş mehmanxanalardan biridir. Burada xidmət haqları 
müxtəlifdir. Müştərinin arzusu nəzərə alınır, yəni xidmətin növləri də qiymətə görə 
tənzimlənir. Bir və iki, lüks və yarılüks, həmçinin ailəvi otaqlardan ibarət olan hoteldə bar 
və saunadan tutmuş, dünya təcrübəsinin bütün nailiyyətləri öz əksini tapıb. 
“Karvan” da müştərilərə xidmətdə seçilir. Həm də ədəbi, bədii tədbirlərin keçirildiyi  
bu məkan Qəbələyə toplaşan ziyalıların da yüksək qiymətini alıb. Ən müasir təminatı olan  
turizm hotellərindən biridir... 
Adları çəkilən bu məkanlar daima qonaq-qaralı olsa da, elə kəndlərdə də dincələnlər az 
deyil. Hər yay mövsümü qonaqpərvər camaatın qapıları açıq olur. Əvvəllər yayda bura 
axın varıydısa, indi qarlı günlərdə də Qəbələnin əsrarəngiz qış görkəmini görmək 
istəyənlər qəbələlilərin qonağıdır... 
Turizmin genişləndirilməsi üçün bölgədə hər cür imkanlar var. Təkcə Azərbaycan 
vətəndaşları üçün deyil, həm də MDB, Avropa, Amerika və Asiya ölkələrindən gələn 
qonaqlar üçün müvafiq infrastruktur yaradılır. 
Rayonda alpinizm də inkişaf edir. Burada yüksəkliyi fəth etmək arzusunda olanlara ən 
hündür zirvələrə bələdçilik edənlər var və bir sözlə bu sahənin də inkişafı diqqət 
mərkəzindədir. 4000 metrlik zirvələrə, o cümlədən Bazardüzü (4466 m), Bazaryurd (4126 
m) və Tufan (4206)  zirvələrinə buradan da qalxmaq mümkündür. Alpinizm sahəsində 
dünyada tanınmış mütəxəssislərin ölkəmizə gəlməsi üçün şərait yaradılacaq. Böyük 
Qafqaz dağlarının ətəklərində yerləşən ərazilərimizi turistlərə tanıtmaq məqsədi ilə 
helikopter turizmini inkişaf etdirmək nəzərdə tutulur.   
Bir sözlə dövlət sənədləri yerinə yetirilir və bu istiqamətdə səmərəli fəaliyyət planı 
həyata keçirilir. Yeni turizm kompleksinin tikintisi sürətlə gedir. Birinci mərhələsi başa 
çatmış “Qafqaz” turizm-istirahət mərkəzinin tikintisinə baxış zamanı Azərbaycan 
prezidenti İlham Əliyev cənablarına bildirilib ki, 5 ulduzlu hotellər kompleksinin 
istifadəyə verilməsi ilə doğrudan da möcüzəli aləm ən çox turisti cəlb edən məkanlardan 
olacaq. Həm də turistlərin ən çox üz tutduğu yerlər sabitliyi, əmin-amanlığı  və iqtisadi 
səviyyəsi yüksək olan dövlətlərdir ki, bunların da hamısına ölkəmizdə nail olunub. 
Azərbaycan nəinki region dövlətləri ilə müqayisədə, hətta dünyanın əksər ölkələri 
arasında məhz bu üstünlüyü ilə seçilir, öz uğurlu siyasəti ilə tərəqqi yollarındadır. 
Turistlər isə ölkəmiz haqqında zəngin məlumatlar əldə edir və burada gördüklərini 
kameranın yaddaşına alaraq, dünyanın hər yerinə aparır, bir sözlə Azərbaycandan 
danışırlar.  
Qəbələ barəsində xarici vətəndaşların fikirləri günü-gündən inkişaf edən rayonun 
bugünkü həyatını əks etdirir. Ölkənin başçısı İlham Əliyev Qəbələdə olarkən Rusiyanın 
Təhsil və Elm naziri Andrey Fursenko ilə görüşü zamanı qonaq burada gördüyü inkişafın 
onda ölkəmizin sürətli sosial-iqtisadi həyatı barədə dolğun təsəvvür və zəngin təəssürat 
oyatdığını dilə gətirir. “Azərbaycan barəsində eşitdiklərimin canlı şahidi oldum”- rusiyalı 
qonaq belə deyir.  (3 mart 2007-ci il. ) 
2008-ci il iyun ayının 10-da Bakıda “Mədəniyyətlərarası dialoqda qadınlarının rolunun 
genişləndirilməsi” mövzusunda beynəlxalq forum keçirildi. Heydər Əliyev fondunun 
prezidenti, YUNESKO-nun və İSESKO-nun xoşməramlı səfiri, millət vəkili Mehriban 
Əliyevanın təşəbbüsü və dəstəyi ilə keçirilən tədbirə dünyanın 400-dən artıq mötəbər 
ziyalısı dəvət olunmuşdu.  
Tədbirdən sonra qonaqların bir qrupu Qəbələ rayonuna turist gəzintisinə yola düşürlər. 
Qonaqlarla bərabər səfər zamanı Azərbaycan Qadınlar Cəmiyyəti Xarici Əlaqələr 
şöbəsinin sədr müavini, ingilis dilinin tədrisi üzrə dünya şöhrətli alim, professor Minirə 
Qarayeva da Qəbələyə dəvət edilir. Alimin forum iştirakçılarının Qəbələ ilə bağlı 
təəssüratları bir daha hər bir vətəndaşı əmin edir ki, bölgəyə yolu düşən  xarici vətəndaşlar 
həqiqətən buradan yüksək zövqlə ayrılır. “Qəbələ” qəzetinin səhifələrində oxuculara 
təqdim olunan “Mərakeşdən dostluq məktubu yaxud Qəbələ qonaqların gözü ilə” 
məqaləsində professor Minirə Qarayeva yazır : “Mən onlara Şamaxının tarixi, 
İsmayıllının təbiəti, mis əşyaları ilə məşhurluğu, at ilə çətin keçilən dağlarda indi bu 
gözəl, rahat yolların ümummilli liderimiz Heydər Əliyevin təşəbbüsü ilə salındığını izah 
edirdim... 
İsmayıllıdan Qəbələyə 40 km-dir. Qəbələ yolu başladıqca hər tərəfi saran o təbii 
gözəllik- meşələr, meşələrin içərisindəki istirahət yerləri qonaqları valeh edirdi. Çoxlu 
suallar verirdilər. Mən isə Qəbələyə vurğun bir qəbələli alim və ən əsası da ingilis dili 
mütəxəssisi kimi suallara cavab verməkdə acizlik çəkmir, ta qədim dövrdən, 900 il 
öncədən başlayaraq Qəbələnin tarixi haqqında onlara məlumat verirdim. 
Nəhayət, Qəbələ rayonuna çatdıq. Yüksək səviyyədə qarşılanma mərasimindən sonra 
rayonun mərkəzində müasir tipli yeni tikilmiş mehmanxanada yarım saat istirahət etdik. 
Qonaqlar “Xanlar” istirahət mərkəzinə dəvət olundular. Onu da qeyd edim ki, Qəbələdə 
bir günlük istirahət üçün əvvəlcədən gözəl bir proqram hazırlanmış və Bakıda ikən bütün 
qonaqlara təqdim edilmişdi. Qəbələni elə bil qucaqlayaraq qolları arasında saxlayan 
Dəmiraparanla Qaraçayın başlanğıc qovşağında yerləşən “Xanlar” istirahət mərkəzinin 
füsunkar təbiəti xarici qonaqları valeh etmişdi. Ərəb jurnalisti olan bir qız dedi ki, “mən 
10 il əvvəl bu yerləri, bu təbiəti yuxumda görmüşəm. Ancaq bu on ildə mən çox ölkələrdə 
olmuşam, çox gözəl mənzərələrin şahidi olmuşam, ancaq yuxumda gördüyüm yerə indi 
rast gəldim. And içirəm Allaha ki, 10 il əvvəl yuxumda gördüyüm yer buradır, məhz 
buradır. Mən nə qədər xoşbəxtəm, bu yeri görmək mənə nəsib oldu”.  
Adət-ənənələrimiz, “Xanlar” restoranındakı ləziz xörəklər və xidmət qonaqların çox 
xoşlarına gəlirdi. Tez-tez öz təəssüratlarını bildirirdilər, mən də öz növbəmdə onların 
ingiliscə dediklərini Azərbaycan dilində ev sahiblərinə çatdırırdım. Bax, beləcə hamı bir-
biri ilə dialoq qururdu. Qadınlar qısa müddətdə dostlaşdılar və bir-biri ilə ortaq dil 
tapdılar. Məhz ölkənin birinci xanımı Mehriban xanımın da belə konfranslardan istəyi, 
arzusu bu dialoqlardır. 
Tacikistan Respublikası Sahibkar Qadınlar Assosiasiyasının sədri, tarix elmləri 
namizədi, dosent Saboxat Raximovna Raximzoda görkəmli siyasi xadim, ümummilli 
liderimiz Heydər Əliyev ilə 1983-cü ildə Moskvada necə görüşdüyü barədə çox maraqlı 
bir epizod danışdı... 
Başqa bir türk həmkarım professor  Ruveyde Akbay Qəbələdə çıxış edərək onlara 
göstərdikləri qonaqpərvərliyə görə rayon rəhbərliyinə, ləziz və dadlı yeməklərinə və 
qüsursuz xidmətlərinə görə “Xanlar” istirahət mərkəzinin bütün kollektivinə qonaqlar 
adından və şəxsən öz adından təşəkkürünü bildirdi. Qonaq qeyd etdi ki, belə konfransların 
keçirilməsi, mədəniyyətlərarası dialoqun qurulmasında sizin prezidentin xanımının əməyi 
çox böyükdür. O, çox gözəldir və eyni zamanda fövqəladə bacarıqlı ictimaiyyətçidir və 
bütün səyini dünya qadınlarını birgə dialoqa cəlb etməyə çalışır. Çünki analar bir olsa, 
gənc nəslin təhsili və gələcəyi daha etibarlı olar. 
Sonra qonaqlar ulu öndərimiz Heydər Əliyev adına istirahət parkında xalq musiqisini 
dinlədilər və xalq oyunlarına tamaşa etdilər. Qəbələ Rayon Tarix-Diyarşünaslıq 
Muzeyində və “Heydər Əliyev muzeyi”ndə oldular. Tarixi bir şəxsiyyət kimi ulu öndərin 
həyat və fəaliyyətini əks etdirən bu muzey, zənginliyi və müasirliyi ilə qonaqlara böyük 
təsir bağışladı.  
Tarix-Diyarşünaslıq muzeyindəki eksponatlara baxdıqca Misir və Mərakeşdən gələn 
qonaqlar mis qabları, təndiri, kəlayağı və samovarı, cəhrəni və digər məişət əşyalarını 
gördükcə tarixi köklərimizin bir-birinə nə qədər yaxın olduğunu söyləyirdilər. Görkəmli 
şəxsiyyətlərin arxivinin muzeydə qorunub saxlanmasına da yüksək qiymət verirdilər. 
Çox ölkələrdə sevilərək oxunan “Diplomatica” jurnalının redaktoru ərəb naşir Abdelati 
Habek tarix muzeyini gəzərkən maraqlı eksponatlar barədə suallar verir və dəftərçəsinə 
qeydlər edir, Qəbələ xalçalarının naxışlarına heyranlıqla baxırdı. Qəbələnin təbiətinə, 
insanlarına və çox adətlərimizin bir-birinə oxşarlığını dilə gətirərək, qonaq öz ürək 
sözlərini söyləyirdi. Bir qəbələli alim kimi muzeydə mənə ayrılan guşədə şəklimi, dərs 
kitablarımı və elmi əsərlərimi görüb onlarla foto çəkdirməyimi xahiş etdilər... 
Həmin səfərdən sonra elektron ünvanıma gələn çoxlu sayda məktublardan yalnız 
Qəbələyə aid məqamları sizə oxumaq istəyirəm. 
“Əzizim Minirə... Mən konfransdan üç gün sonra Kasablankaya gəlmişəm... 
Mən həqiqətən Azəri xalqını sevdim. Mərakeş ilə Azərbaycan arasında coğrafi məsafə 
olmasına baxmayaraq, mən doğrudan da özümü Bakıda və hətta daha çox Qəbələdə öz 
evimizdəki kimi hiss etdim. Yadımdadır, Qəbələ restoranında gənc bir Azəri qadın ilə 
Ramazan bayramı və toy mərasimində Azəri adət-ənənələrindən danışdıq... 
Azəri xalqının necə alicənab və səmimi olduqlarının şahidi oldum. Siz qonağı necə 
qarşılamaq və hörmət etmək lazım olduğunu bilirsiniz... 
Kimi görürəmsə, hər kəsə Qəbələ haqqında danışırdım. Rayon o qədər gözəldir 
ki,...Allah bu gözəlliyi xüsusi olaraq yalnız Qəbələ camaatına bağışlayıb. Mən Qəbələdə 
gördüyüm bütün adamlara və Sizə qonaqpərvərliyiniz üçün öz təşəkkürümü bildirmək 
istərdim.  Biz ərəblər, HATİMİ alicənablığı və qonaqpərvərliyi haqqında danışırıq, indi 
mən lüğətimizə Azəri qonaqpərvərliyini də əlavə edirəm... 
Hmimou Kaoutar.”  
Xaricdən aldığım digər məktublarda da Qəbələdən yazılırdı. Torpağımın dildən-dilə 
düşməsi təbii ki, məndə də qürur doğurur, inkişafı və gözəlliyi ilə diqqət çəkən Qəbələnin 
əks-sədası beynəlxalq aləmə yayıldıqca bu millətin övladı olduğum üçün özümü xoşbəxt 
sayıram”. (“Qəbələ” qəzeti, 15 sentyabr, 2008-ci il).  
Bura gələn turistlər arasında belə mötəbər qonaqlar çox olur. Respublikamıza işgüzar 
səfər edən xarici ölkə nümayəndələri, iş adamları yolunu buradan salır, bura haqqında 
ürək dolusu danışmaqla öz zəngin təəssüratlarında yurdumuzun bu əsrarəngiz parçasından 
bəhs edirlər...  
 
TÜRBƏLƏR HƏM İNANC YERİ,  
HƏM DƏ TARİXİ ABİDƏLƏRDİR 
 
Ərazidə olan qədim abidələr  Azərbaycanın bütün islam dünyası ilə sosial-siyasi və 
ideoloji əlaqələrin mövcud olduğunu sübut edir. Dızaxlı, Həmzəlli, Həzrə kəndlərindəki 
qəbiristanlıqların tədqiqi bir-birindən fərqli olayları tarixçilər qarşısında sual qoyub.  
El dilində İşıq baba kimi tanınan ən ağır ocaq Həmzəlli kəndindədir. Şıx Baba piri 
XVI əsrin abidəsidir. Pirdəki şeyxə məxsus məqbərə, içəridəki məzar və üzərindəki 
kitabələr hazırda mühafizə olunur. Bu abidələr kompleksinin yaranması tarixi haqqında 
dəqiq məlumat yoxdur. 
Məqbərədə saxlanılan Şeyxə aid sənəd oxunarkən məlum olub ki, şəhadətnamə hicri 
tarixi ilə 1283-cü ilin ramazan ayının əvvəllərində (7.1-6. 11. 1867 ildə) yazılıb. 
Şəhadətnamədə Həmzəlli kənd sakinlərindən Seyyid Hacı Əli Əfəndi və Seyyid Lütfəli 
qardaşlarının əsrlərdən bəri ziyarətgah kimi şöhrət tapmış məqbərədə dəfn olunmuş alimin 
nəslindən olmaları və pirdə mücövürlük haqqına malik olmaları göstərilib. Şəhadətnamə 
Nuxa qəzasının Qəbələ mahalına daxil olan Qəbələ, Vəndam, Bum, Mıxlıqovaqlı, Tikanlı 
kəndlərindən olan 33–dən çox yüzbaşı, kəndxuda, ruhani və bəylərin möhür və imzası ilə 
təsdiq edilmişdir. 
Sənəddə şeyxin adı “ariflərin qütbü, mövlana, Seyyid Şeyx Məhəmməd” - deyə qeyd 
edilib. Beləliklə, Şeyx Məhəmmədin sağlığında daşıdığı “ariflərin qütbü, “mövlana”, 
“şeyx” ləqəb-lərinə, məqbərəsinin müqəddəs məkan kimi ziyarətgaha çevril-məsi və digər 
amillərə görə, onun ruhani-alim, ictimai-siyasi xadim kimi xalq kütlələri arasında böyük 
nüfuza malik olduğunu göstərir. 
Bu bir daha şeyxin məqbərəsi ətrafında böyük bir qəbiristanın meydana gəlməsi ilə 
izah edilə bilər. Ətrafda Şirvan-Abşeron bədii daşyonma sənəti və xəttatlıq məktəbi 
ustalarına məxsus XV-XVI əsrə aid sənduqə formalı xatirə abidələri mövcuddur. 
Məqbərənin şərq divarı önündə alim Mövlana Sədrəddin dəfn olunub. Onun qəbri 
üzərində mərmər başdaşı və sinə daşı qoyulub. Abidə çox nəfis işlənmiş nəbati naxışlarla 
və kitabə motivləri ilə bəzədilmişdir. 
Sinə daşının haşiyəsində Qurandan 2-ci surənin 39-cu ayəsi, 29-cu surənin 56-cı ayəsi 
yazılıb. 
Haşiyədən içəri xalça ornamentləri həkk olunub. Düzbucaqlı kitabə motivində ərəbcə 
mərhumun adı və vəfatı tarixi yazılıb. “Bu qəbir alim, fazil Mövlana Sədrəddinindir. 1012 
il” (1603/1604). 
Başdaşında ( 0,95X0,41X0,5 m) Qurandan 97, 1-5; 29, 56 ayələr yazılıb. 
Alimlərin qənaətinə görə yüksək dərəcəli alimlərə məxsus ləqəblərlə qeyd edilmiş 
Şeyx Sədrəddin Mövlana Şeyx Məhəmmədin davamçılarındandır. Ətrafdakı abidələrə 
əsasən qeyd edilir ki, məqbərə sosial-siyasi və iqtisadi əhəmiyyəti olan bir mərkəz kimi 
XIV əsrin əvvəllərindən fəaliyyət göstərib (Müasir dövrdə bu ocağa göz xəstəliklərinə 
düçar olan insanlar daha çox niyyət olunurlar). 
Həzrə kəndindəki Həzrə abidələrinin oxunuşu ilə tarixin bəzi məqamları aydınlaşıb. 
Abidələrdən birinin üstünə Şeyx Mənsur, digərinə Şeyx Bədirəddin yazılıb. XIV-XV əsrə 
aid olduğu bəllidir, ancaq dəqiq tarix verilməsə də, Şirvanşah İbrahimin adı çəkilir, onun 
vaxtında tikilən türbə olduğu aydınlaşır. Tarixdən məlumdur ki, Şirvanşah İbrahim 1382-
1417-ci illərdə hakimiyyətdə olub. Vaxtilə karvan ticarət yolunun üstündə olan və qalın 
meşəliklərin əhatəsində yerləşən xaniganlıqlar iqtisadi cəhətdən güclü ticarət əlaqələrinə 
görə əksər ölkələrlə sıx əlaqələr yarada biliblər. Yerlərdə nüfuz sahibi olan bu şeyxlərin 
sözünün kəsəri olduğu üçün hətta Şeyx İbrahim hər hansı fərmanı onlarla 
məsləhətləşmədən verə bilməzmiş. 
Həzrə kəndində Şeyx Mənsur türbəsi daxildən dördbucaqlı, xaricdən isə 
səkkizguşəlidir. Üzəri səkkizguşəli-çadırvarı örtüyə malikdir. Üç sətirlik ərəbcə süls  
xəttilə yazılmış kitabəsi çatmatağlı qapı yerinin üzərində qoyulub. 
“Hesab etmə ki, Allah yolunda ölənlər ölüdür (Qurani-Kərim). Onlar  öz 
Allahlarından pay alırlar. Ən böyük xaqan, əzəmətli sultan Şeyx İbrahimin- Yüksək 
Allah onun hökmranlığını əbədiləşdirsin- hakimiyyəti zamanında. Mərhəmətli 
Həzrəti şeyx, Şeyx Mənsurun məqbərəsidir. Allah onun qəbrini işıqlandırsın”. 
Məhz bu kitabəyə əsasən, kəndin Şeyx Mənsurla əlaqədar XIII əsrdən qeyd olunan 
adla tanınması müəyyən edilib. 
Şeyx Mənsur türbəsinin arxa hissəsində oğlu Mövlana Bəkir dəfn olunub. Onun qəbri 
üzərində qoyulmuş sənduqə formalı məzar daşı nəfis nəbati və həndəsi naxışlarla, eləcə də 
kitabə motivləri ilə işlənib. Həzrədə dəfn olunmuş oğlu və digər müridləri Şeyx Bədrəddin 
bin Şeyx Şəmsəddin, Şeyx Məhəmməd ibn Şeyx Barik onun ideyasını davam etdirən 
görkəmli alim və ictimai-siyasi xadimlər olmuşlar. 
Şeyx Bədrəddin türbəsinin planı daxildən və xaricdən səkkizguşəlidir. Baştağda iki 
sətirdən ibarət ərəbcə nəsx xəttilə yazılmış birinci kitabənin mətni belədir: 
“Bu müqəddəs türbə Allah adamı şeyx, Şeyx Bədrəddin ibn Şeyx Şəmsəddinindir. 
Hər ikisinin torpağı pak olsun. Düşənbə günündə zilqədənin on üçündə səkkiz yüz 
əllinci ildə ( ikinci gün, 30, 1. 1447) vəfat etmişdir. Bunu Şeyx Sultan yazmışdır”. 
Şeyx Məhəmməd türbəsində aparılan bərpa işləri zamanı onun inşaat kitabəsi tapılıb 
və yenidən divara hörülüb. İki sətirdə iki parça daşda süls elementli nəsx xəttilə yazılmış 
kitabənin məzmunu belədir. “Bu şərəfli imarət münəvvər şeyx, Şeyx Məhəmməd ibn 
Şeyx Barikin işıqlı qəbri üzərində sultan oğlu sultan, Əbulmüzəffər Şah Təhmasibin 
hökmranlığı zamanı tikildi. 970 (1562/1563-cü il)” 
Günbəzlərin ətrafındakı XIV-XVI əsrlər qəbiristanlığının sahəsi təqribən 3,5 hektara 
yaxındır. Buradakı 40-a qədər sənduqələrin ölçüləri ayrı-ayrı olduğu kimi, onların dövrləri 
də müxtəlifdir. Daş abidələr qalın meşənin içərisində, əfsanəvi muzeyi xatırladır. 
Sənətkarlar adi əhəng daşlarını necə də gözəl bədii əsər nümunələrinə çevirmişlər. 
Daşların üzərində kiçicik yer belə naxışsız, yazısız qalmamışdır. Sənduqə formalı 
məzarüstü abidələr zərif işlənmiş nəbati-həndəsi naxışlar, süls-nəsx xətli kitabələr, 
sütunlar, tağçalar, prizmatik, sxematik stalaktitlər, şəbəkələr və sair memarlıq ünsürləri ilə  
bəzədilmişdir. Abidələrin tərəflərində müxtəlif səthdə iç-içə həkk olunmuş çoxtəbəqəli 
nəbati ornamentlərdən ibarət xalça naxışları, göl, xonça, haşiyə və s. motivlər adamı 
heyran edir. 
Abidələrdəki naxışlarda oxşar cəhətlər varsa da, təkrar yoxdur. Bədii daşyonma 
sənətinin əvəzsiz nümunələrindən sayılan bu kitabələr haşiyə, düzbucaqlı və müxtəlif 
formada həkk olunmuş medalyonlarla bəzədilmişdir. Haşiyələrdə nəbati ornament və 
həndəsi naxışlar səlcuq zənciri, “S”vari dalğalanan saplaqlar üzərində oturdulmuş çiçək, 
yarpaq və s. bəzəklər işlədilmişdir. Tədqiqatlardan məlum olur ki, bu abidələr Şirvan-
Abşeron memarlığı məktəbinə xas Şamaxı ustalarının işləridir. Türbələrdən birinin 
üzərində şamaxılı memarın adı qalmışdır. Sənduqələrin üslubi, kitabələrin mətni və s. 
Şamaxı abidələrini, ələlxüsus Kalaxana kəndində vaxtilə mövcud olmuş abidələri 
xatırladır. Hələlik bir neçə abidədə “bəy” titulu, ad və tarix qalmışdır. Həzrə abidələri 
zahiri bəzək cəhətdən çox nəfis nəzərə çarpdığı kimi mətn cəhətdən də zəngindir. 
Bütün sənduqələrin üzərində Qurandan götürülmüş 2-ci surənin 256-cı ayəsi yazılıb. 
Yan tərəflərdəki düzbucaqlarda isə fars dilində mənzum parçalar və hədislər həkk olunub. 
Mənzum parçalar sənduqələrin aşağı haşiyələrində də yazılıb. Azərbaycan bədii daşyonma 
sənəti ustaları tərəfindən yazılmış rübai-beytlərdən, növhə mərsiyələrdən ibarət şer 
parçaları feodal təbəqəsinə məxsusu dünyagörüşünü əks etdirir. 
Həzrə kəndində belə zəngin abidələrə məxsus böyük qəbiristanlığın olması XIV-XVI 
əsrlərdə buranın mühüm, iqtisadi-siyasi və ictimai əhəmiyyətə malik yaşayış məntəqəsi, 
yaxud şəhər olduğunu sübut edir. 
Bir qrup alimin uzun müddət Həzrədə yaşayıb, fəaliyyət göstərmələri, özlərindən sonra 
onların abidələrinin ziyarətgah olaraq xalqın xatirəsində yaşaması da qeyd olunan 
mərkəzin mühüm sosial-mədəni əhəmiyyətindən danışmağa  imkan verir... 
Qəmərvan kəndindəki İstisu isə həm müalicəvi əhəmiyyətilə bərabər, həm də səcdə 
edilən ziyarət kimi tək rayonda deyil digər ətraf ərazilərdə də tanınır. Şəfalı mineral 
komplekslərdən ibarət təbii su insanlara elə bil can gətirir. Buraya gələnlər vanna 
qəbulundan sonra özlərində gümrahlıq duyur, sanki bütün ağrı-acılardan oradaca 
qurtulurlar.  
Bu kənd əsrarəngiz gözəlliyi olan məkanlardan biridir. Yay aylarında istirahətə 
gələnlərin əksəriyyəti məhz buranı seçir. İstisuya salınan yolun da keyfiyyətli olması ona 
olan marağı gücləndirir. İlahinin qələm qüdrəti , rənglərin min bir çaları təbiətin üzərinə 
elə həkk olunub ki, buradakı mənzərənin təsirindən ovsunlanıb, möcüzəli aləmə düşürsən. 
Yaradanın nələrə qadir olmasından bir daha əmin olan insan övladı elə bu yüksəklikdə də 
əllərini göylərə açıb, “ilahi özün yaratdığını özün də qoru, onu insan əlinin ixtiyarına 
buraxma”-deyib,  ulu tanrıya yalvarır. Elə bu yalvarışın özündə özünü dərkin, həyatı 
qavrayışın ən incə mətləbləri belə açılmağa başlayır, nə qədər kamil insan olsa belə yenə 
öz acizliyini etiraf edərək, müəmmalı dünyanın tilsimindən xəbərsiz olduğunu gizlədə 
bilmir. Bu gözəl məkan ölkəmizin başçısı İlham Əliyevin də çox sevdiyi guşələrdən 
biridir. Yurdunun əsrarəngiz möcüzəsinə heyran olan gənc dövlət xadimi  vaxt tapanda 
buralara gəlməyi, bu yüksəklikdən vətənin  buludlu mavi göyünə tamaşa etməyi,  qeyri-
adi təbiət lövhələrini seyr etməyi xoşlayır,... 
Qəmərvanda bu müalicəvi suyun təbabətdə istifadəsi məqsədilə yeni müasir 
standartlara cavab verən mərkəzin açılış xəbəri isə zənnimcə hər kəsin ürəyincə olacaq. 
Qəbələlilərin yaxşı tanıdığı  bu möcüzəli suyun şəfası dillərə düşəcək. Azərbaycanın 
qüdrətli təbiətinin ecazkar nümunəsi olan bu nadir inci də insanların ixtiyarına veriləcək... 
İslam dünyasının tanınmış şəxslərindən biri olan ilahiyyatçı alim, akademik Vasim 
Məmmədəliyevin bu sözlərini xatırlatmaq istəyirəm. “Pirlər, övliyalar allahla insanlar 
arasında vasitəçidir. Sanki onların timsalında tanrı istəkləri reallaşdırır.”... 
Şeşpər babaya da inam güclüdür. Hər bir qəbələlinin and yeridir. Dəfələrlə şahidi 
olduğum hadisədir ki, Bakıda uzun müddət yaşayıb-işləyən müxtəlif nailiyyətlərə  qədər 
ucalan bir Qəbələli yol üstündəki Şeşpər baba ziyarətində ayaq saxlamamış ötsün. İstər 
ateist mövqeli alimi olsun, istərsə də yüksək vəzifə sahibi, fərqi yoxdur. Qəbiristanlığın 
yanından keçəndə maşından düşüb babanın ruhuna salavat verir, nəzirlərini qoyurlar.  
Şeşpər baba təxminən, XIX əsrin əvvəllərində anadan olub, 1870-ci ildə vəfat edib. 
Anadan gəlmə əl və ayaq barmaqları altı olan Şeşpər baba sümük boşluğundan əziyyət 
çəkib. Kim onu ziyarətə gəlibsə duaları düşərli olub. Sözünü Xudanın eşitdiyi ilahi 
kəslərdən sayılıb və  sağlığındaca müqəddəsləşib. Üstünə ümidlə gələnlərə cəddi elə 
kömək olub ki, yaşadığı dövrdə insan övladına işıqlı yol göstərən müqəddəs varlıq hesab 
edilib. Günü-gündən ona sitayiş gücləndikcə ocağındakı var-dövlət çoxalmağa başlayıb. 
Şeşpər baba da öz növbəsində kimsəsiz insanları, ehtiyac içində yaşayan yoxsul balaları 
himayəsinə götürərək onlara yardımçı olub. Soltan Nuxa kəndində yaşadığı yer mollalar 
məhəlləsi adlanıb, indinin özündə də həmin məkana belə deyilir. Onun yaxını Molla Səid, 
Molla Qədir də Şeşpər babadan örnək alan insanlar olub, əməlləri ilə halallığın carçısı, pis 
niyyətlərdən uzaq olanları tanrı dərgahında əmanət sayıblar.   
Bu gün Şeşpər babanın yaşadığı ev insanların ziyarətgahıdır. Uyuduğu məzarıstanda 
qəbri abadlaşıb, üstündə künbəz tikilib.  
Tolerant ölkə olan respublikamızda xalqın dini yaddaşının bərpa olunmasında  dövlət 
siyasəti gerçəkləşməkdədir. Ölkə başçısı İlham Əliyevin və Heydər Əliyev Fondunun 
prezidenti Mehriban xanım Əliyevanın müqəddəs yerlərə, dini abidələrə qayğısı sayəsində 
yüzlərlə ocaqlarımız bərpa olunub. Bu mənada millət vəkili Fəttah Heydərov da Qəbələdə 
yerli camaata dəstək göstərib, ölkə siyasətinin tələblərinə uyğun olaraq xalqın etiqad 
məbədinə biganə qalmayıb. Şeşpər babanın ziyarətçiləri üçün yay və qış aylarında bura 
gələnlərə kömək məqsədi ilə xüsusi yerlər tikilib, əhalinin rahatlığı üçün şərait yaradılıb. 
Ziyarətgaha artezian suyu çəkilib və qurban kəsənlərin işi rahatlaşıb.  
Kov Murad (el arasında Komrad adlanır) dağının üstündəki məzar da insanların 
güvənə bildiyi məkandır.  
Buranı övlad arzusunda olanlar ziyarət edir. Məzar kiçik dağın üstündə olsa da ona üç 
saat ərzində piyada qalxan xanımlar niyyətlərinin hasil olmasından ötrü yorulmaq 
bilmədən zirvəni fəth edir. Kov Murad dağına maşınla qalxmaq da mümkündür. Oraya yol 
ancaq ziyarətə gələnlər üçün salınıb. 
Qəbələ şəhərinin özündə Molla baba kimi tanınan hörmətli şəxs də olub. Əsl adı 
Balakişi Salahov olan bu mömin insan elə bir dindar nəsildəndir ki, həm atasının və həm 
də babasının məzarı el tərəfindən ziyarət edilir. Əsl kökü Dağıstanlı olan bu nəslin 
nümayəndələri hara köçməsindən asılı olmayaraq əməlləri ilə seçiliblər. Babası Osman  
Çuxur Qəbələdə torpağa tapşırılıb, atası Saleh kişinin məzarı isə Ağdaşın Mürsəlli 
kəndində yad edilir. Yatdıqları məzarıstan onların adları ilə tanınır. Bu nəsil böyük olsa da 
onun adlarını çəkdiyim üç nümayəndəsi xalqa arxa sayılan şəxslər kimi dünyasını 
dəyişiblər... 
Söhbət ki, belə insanlardan düşdü, yeni Dızaxlıda yaşamış Əhməd babanı da 
xatırlasaq ruhu şad olar. Bu el ağsaqqalı da xalqın etimadını qazanan din xadimlərindən 
olub. 1929-cu ildə Sörüyanda doğulub. Atası Məhəmməd kişidən ruhani dərsləri alıb. 9 
yaşından Qurani Kərimi mükəmməl bilirmiş. Dövrünün tanınmış ziyalılarından olan 
Məhəmməd kişi 1937-ci ilin qurbanı olub. Qəfil evindən aparılıb, sonrakı taleyindən 
xəbər ala bilməyiblər. Ailəni sarsıtmaq istəsələr də, ürəklərindəki allah sevgisini heç bir 
qanlı-qadalı hadisə qorxutmur. Uca dağların döşündə, Pəhləvan yurdunda dəfn olunan 
babaları İbrahim kişinin künbəzi də köhnə kişilərin tanrı sevgisindən soraq verir.  
Nəvə Əhməd isə gözəl avazı, xeyirxah fəaliyyəti olan dindar kimi 1996-ci ildə Həccə 
getmək səadətinə də yiyələnib. Hacı Əhməd Əfəndi Türkiyəyə səfəri zamanı qardaş 
ölkənin ilahiyyatçı alimləri onu Qurani-Kərimi mükəmməl bilən və elmi əsaslarla izah 
edən alim adlandırmışlar. Uzun müddət Göyçay məscidində, sonralar isə Ağdaş 
rayonunda imam işləyib, yaşadığı Dızaxlı kəndi ilə yanaşı bu rayonlarda və Qəbələnin hər 
yerində nüfuz sahibi olan  hörmətli şəxs kimi ad qazanıb. Bu sevginin nəticəsi idi ki, 
Əhməd baba dünyadan köçəndə yas mərasiminə yığışan minlərlə insan yaxşılardan birini 
də ehtiramla yola salırdı... 
Qəbələnin özündə Şıx Tacı, Hacı Hüseyn baba xatırlanır.. 
 
Kötüklü kəndində ziyil övliyası dəri xəstəliklərinə şəfa sayılır. 
Topbağda Yel, Dalaq və Yara piri adında bir neçə ziyarət isə qədim zamanlardan 
soraq verən daş abidələr hesab edilir. Məzar daşlarının üstündə kitabələr indi də qalır.  
Qaraağac ziyarəti isə Mıxlıqovaq kəndindədir. Bu kənd rayonun digər yerlərindən elə 
bu amilinə görə fərqlənir. Əvvəla hər məhəllədə bir qəbiristanlıq var, halbuki bir-birinə 
yaxın olan məzarıstanlar sadəcə ölülərin dəfn olunması üçün yox, həm də övliyalar kimi 
yad edilir... 
Qaraağac baba adı ilə tanınan ziyarət kənddə inanılan ocaqdır. Kənd başında yaşayan 
əhalinin qəbiristanlığı olan bu yer müqəddəs sayıldığından sitayiş edilir. Hazırda 
övliyanın içərisində keçmişin yadigarı olan Cümə məscidinin uçulmuş divarları qalır. 
İnşasında yumurta sarısından istifadə olunmuş Şərq üslubunda tikilən bu məscid   qeyri-
adi görünüşü ilə o ərazidə xüsusilə seçilirmiş. Ramazan ayında, kənd əhalisi evlərində 
hazırladıqları yeməkləri bura gətirər və ağsaqqalların köməyi ilə ən yoxsul ailələrə 
paylanardı. Burada yığılan fitrə də ehtiyacı olanlara verilərdi.  
Sovet hakimiyyəti illərində  bu bina da qara siyahıya düşərək, xalqın etiqad yeri olan 
dini abidə təzyiqlərə məruz qalır.  Böyük Vətən müharibəsi illərində məsciddən anbar 
kimi istifadə edilib, sonradan tamamilə dağıdılıb...  
Həmin ziyarət olan həyətdə böyümüşəm. Uşaqlığım düz qəbiristanlığın yanında keçib. 
Arada 50 metr məsafə var. Bağımızın ortasındakı övliyada  bu nəslin nümayəndələri   və 
kənd başında rəhmətə gedənlər dəfn olunur...   
Bu həyətdə yaddaşımı silkələyən minlərlə xatirə var. Halbuki uşaqlıq dünyasının 
hafizəsində ancaq bir neçə yadda qalan məqamlara yer ayrıla bilər. Yalnız özünü dərk 
edib, mənlik şüuru yaranandan sonra nəsə xatırlayıb, yaddaşı çözələmək mümkündür. 
Ancaq mənim həyatımdakı rənglər işıqlı aləmlə qaranlıq dünyanın vəhdəti  və bu iki bir-
birinə əks olan qüvvələrin real mübarizəsi qavramaq iqtidarında olmadığım dünyanın əzəli 
ilə sonu arasında dayanan aləmdən ibarət idi...  
Atamızı vaxtından əvvəl itirdiyimiz üçün həmin məzarıstanın yanında anam bizi, beş 
körpəsini çətinliklə boya-başa çatdırdı. Nə qədər desə ki, “buradakı ziyarət bizim 
babamızdır, heç ondan qorxarıqmı?”- yalan idi. Baxışlarından bilirdik ki, məzarların xofu, 
gecələr vahiməli bayquş səsləri, həyətimizdəki sarı ilanlar, qaranlıq dünyanın gerçəklikləri 
nə qədər acı olsa da, taleyi bu həyətə yazılmış qadın müqəddəs yalanlar uydurmağa 
məcbur qalmışdı. Qismətinə düşən qədərlə barışmalı idi. Evimizin böyüyü  idim, ikinci 
sinifdə oxuyurdum, balacamız, sonbeşiyimiz isə iki aylıq körpə idi. Qəfil ölüm atamızı 
əlimizdən alıb son bildiyim o məkana apardı. Elə gözümüzün qabağındaca torpağa 
qoyuldu. Sonra get-gedə bu ölüm də adiləşən hadisələrdən birinə çevrildi. 
Bəzən mənə elə gəlirdi ki, elə atam kimi biz də vaxtsız qırılacaq bu yolun düz 
yaxınlığındayıq. Ucuz bilinən ölümün hər an yaxınlaşacağını düşünəndə özümə balaca 
məzar yeri də cızmışdım. Amma sən demə insan bu barədə nə düşünə bilər, nə də ömür 
dünyasına özü əlvida demək gücündədir. Hər şeyi nizamlayan, elə tale yolunun da 
hüdudlarını çəkən tanrı imiş. Onun istədiyi vaxt gerçəkləşən sonsuzluq da son deyilmiş, 
torpaqdan yaranan insanın torpağa dönüşüymüş. Ziyarətimizdəki müqəddəslərin kimliyi 
barəsində dəqiq məlumatımız yoxdur. Ucqar kənd olduğundan bu daş abidələrin hamısı 
oxunmayıb. Bir neçə şəkli hörmətli alimimiz Məşədixanım Nemət bu mövzuda yazdığı 
elmi topluya daxil edib... 
Öz dövründə Əfəndi hesab edilən bu insanların müqəddəs ruhları həmişə yad olunur. 
Ailəmizin dördüncü övladı doğulanda adını İsmayıl qoyduq və nədənsə adını uluların 
adıyla Əfəndi deyə çağırmağa başladıq. Elə o vaxtdan da bu ləqəb üstündə qaldı. Bakıda 
yaşayan əmim bizə köməklik üçün iki qardaşımı şəhərə apardı. Uşaqlar da məktəbli 
olarkən əmimin dünyadan köçməsi  hər ikisinin həyatına acı təsirini göstərdi. Bu uşaqlar 
da allahın onlara cızdığı yetimlik taleyini yenə yaşamalı oldular. Həmin Əfəndi dediyimiz 
qardaşım beşinci sinifdə oxuyanda doqquz mərtəbəli binanın üstünə qalxıb,  göyərçin 
tutmaq istəyir və üzü aşağı yıxılır. Televizor  antennasına ilişərək yeddinci mərtəbənin 
eyvanına düşür. Bu hadisə möcüzə idi, necə ola bilərdi ki, qəfil bir sim  sayəsində qurtuluş 
mümkün olmuşdu... Və sonralar onun yaşadığı hadisələrə baxanda bir daha əmin olduq ki, 
Allahın nəzərində olanlar Allah istəmədiyincə ölə bilməzmiş. Çünki Əfəndi qardaşımın 
başına gələn hekayətlər ölümü yetişməyən bir gəncin həyat gerçəklikləridir ki, onları dəf 
etmək cəsarəti də ilahidən gəlirmiş. Yəni hələ Allahdan ipi üzülməyibmiş. Bəlkə də 
müqəddəsliyinə inandığımız insanın ləqəbini daşıdığı üçün də onu taleyin fəlakətlərindən 
qoruyan ruhlara hörmət əlaməti olaraq tanrı əmanətindəyimiş.... 
 
 
 
QARABAĞ DÖYÜŞÇÜLƏRİNƏ DÖVLƏT QAYĞISI 
 
Bakı Dövlət Universitetini yenicə bitirmişdim. Qızlarla Yasamalda balaca bir mənzil 
kirayələmişdik. Gecə qəfil çalınan qapı zəngindən diksindim. “Allah xeyrə calasın” deyə-
deyə saatın əqrəbinə baxdım. Dördün yarısı idi. Kim ola bilərdi?  Ev yiyəsinin “kimsən” 
sualına, qardaşım Şakirin “Şəlaləni istəyirəm” kəlməsini eşidəndə səsinin titrəyişindən 
hiss etdim ki,... Bu saatda ancaq bəd xəbər verilə bilərdi. Ayaqlarım necə yığıldısa heç 
astanaya çıxacaq gücüm qalmadı, hələ nəyin baş verdiyini bilməsəm də, başa düşdüm ki, 
çox dəhşətli bir xəbəri eşidəcəm. “Qorxma, bacı, hər şey qaydasındadır. Əfəndi yaralanıb, 
vertolyotla gətiriblər, xəstəxanadadır” sözlərini elə dedi ki, sanki adi bir hadisəni nəql 
edir, öz bacısını ovundurmaq istəyir ki, sarsılmasın. Axı baxışlar  daha ağır xəbər deyirdi. 
Necə yəni yaralanıbdır?. Heç iki ay deyildi ki, İsmayıl Naxçivanik yaxınlığında erməni 
dığalarının atdığı güllə ilə ağır yaralanmışdı, Mirqasımov adına respublika xəstəxanasında 
əməliyyat edilərək, güllə bədənindən çıxarıldı, iyirmi gündən sonra elə xəstəxanadan 
cəbhəyə yollandı. Bizimlə görüşmədən, nə həkimlər, nə də biz qoymurduq deyə xəlvəti 
yoldaşlarının yanına qayıtmışdı. “Bəs bu dəfə harasına güllə dəyib, axı bu dəfə başqa 
görkəmdəsən, uşağa nə olub?” Suallar cavabsız qalmışdı...  
Musa Nağıyev adına xəstəxananın həyətində iynə atsan yerə düşməzdi. O qədər yaralı 
gətirmişdilər ki, bütün palatalar tutulmuşdu. Elə yaralı qardaşımın yatdığı palatada yeddi 
oğulun hamısı eyni zədəni almışdılar. Hamısının ayağı yox idi. Rəngi ağappaq olan yaralı 
əsgər qardaşım hüşsuz idi, ancaq sayıqlayırdı, nə dediyi də başa düşülmürdü.  Gözümüzün 
qabağında canlı meyid idi. Var gücümlə qışqırıb, ağlamaq istəsəm də digər yaralıların 
könlünə dəyməmək üçün səsimi boğmaq məcburiyyətində qaldım, için-için göz yaşlarımı 
qəlbimə axıtmalı oldum. Gözlərini açıb üzümüzə baxacaq gücü belə qalmamışdı.  
Fərrux yüksəkliyində “qrad yağışı”na düşən “20 yanvar batalyonu” xeyli itki vermişdi, 
həmin gün çoxlu qurbanlarımız olmuşdu. Elə itkin düşən əsgərlərin də valideynləri 
gözləyirdilər ki, gözünü açacaq İsmayıldan oğullarını xəbər alacaq, övladlarını 
soraqlayacaqlar. Ancaq sən demə Azərbaycan tarixinə yazılan ən qanlı səhifələrdən biri də  
bu hadisə imiş. 
Bəli, o vətən oğlundan söhbət gedir ki, deyirdi “Biz söz vermişik,  ermənidən qorxan 
kişi deyil. Kim ayaq üstündə dura bilirsə, yeri cəbhədir”. Lap erkən getmişdi müharibəyə. 
Qəfil yoxa çıxması bizi təşvişə saldı. Sorağını Qarabağdan eşitdik. Allahverdi Bağırovun 
könüllülər dəstəsinə yazılır. Kiçik olduğu üçün onu geri qaytarmaq istəyirlər. Hələ  on altı 
yaşı tamam olmamışdı. İnadını görüb, daha maneə olmurlar. Allahverdi Bağırov onu 
“Malış” adlandırır, qələbə bayrağının da onun əli ilə taxılacağını bildirir. Əvvəllər ancaq 
arxa cəbhədə iştirak etsə də (əsgərlərə güllə daşıyırmış, onların tapşırıqlarını yerinə 
yetirirmiş), sonradan mərdliyini, qorxmazlığını görüb, özləri ilə döyüşə buraxırlar. Ömrün 
bu yaşında  ölümün gözünə dik baxmaq hər kişinin işi deyil, belə söyləyir, əsgər dostları. 
Və çiyin-çiyinə döyüşə atılır ərənlərlə.  
Balaca Malış qranatamyotla çoxlu döyüşlərdə iştirak edir. Döyüşə getməzdən öncə 
uşaqlarla olan söhbətlərindən danışanda vətənimizin necə igid qəhrəman övladlarının 
olduğuna yenidən əmin olursan. “Orada, cəbhədə qorxaq adam yox idi, hamı cəsarətli idi, 
hamıda qarşısındakı düşmənə nifrət hissi o qədər güclü idi ki, ancaq intiqam barədə 
düşünürdük.  Bu döyüş zəfərlə bitməlidir, əməliyyat uğurlu olmalıdır, hətta günün 
sonunda əməliyyat ürəkaçan olanda itirdiyimiz yoldaşlara belə heyfslənmirdik, vətən 
şəhidləridir deyib, növbəti döyüşə daha da hazır vəziyyətdə olurduq”.  
İlk dəfə 5x45 gülləsi ilə yaralanarkən sağ qalması möcüzə oldu. Çünki bu güllə 
bədəndə oynayır, bir neçə yerdən hərəkət edərək, bütün istiqamətləri zədələyir. Qolundan 
dəyən həmin güllə ürək nahiyəsinə yaxın, çiynində böyük bir dəlik açsa da həyatı üçün 
qorxulu olmadı. Həkimlər deyirdi ki, qolu yaxşı işləməyəcək, elə ki, müharibəyə yenidən 
qayıtdı, çiyninə qranatamyot götürdü, hərəkətdə olan çiyin növbəti dəfə də bərkidi, əzələ 
mətinləşdi. Sonda isə ayağına protez geymək, taxta qoltuqlarda gəzmək məcburiyyətində 
qalanda canını dişinə sıxıb, digər bir acıya tab gətirməli oldu.  
“Qrad yağışı”ndan qurtula bildi, ayağını itirsə də, bədənində hələ də bir neçə qəlpə 
parçası gəzdirsə də allahın ona verdiyi ömür payını mərdliklə yaşayır. Sağ-salamat vətən 
torpağının üstündə gəzir, onun azad olunacağı günü səbirsizliklə gözləyir. Hələ üstəlik 
sevib-seçdiyi qızla ailə həyatı da qurub, iki övladları var. Unudulmaz prezidentimiz 
Heydər Əliyevin ona bağışladığı mənzildə yaşayır. Ümummilli liderimiz Heydər Əliyev 
tərəfindən səksən əlil ailəsinə verilən mənzillərdən biri də İsmayıl Osmanovundur. Oğlu 
İbrahim, qızı Sədaqət isə ataları ilə fəxr edirlər... 
Bu vətən onu sevənlərin, həqiqətin uğrunda ölməyi bacaranlarındır. Minlərlə igidlər 
var ki, torpağa bağlılığını ölümləriylə sübut etdilər. “Bir can nədir ki, onu səndən 
əsirgəyək?”- deyənlər ölümün gözünə dik baxa-baxa Azərbaycanın düşmənlə üzbəüz 
nöqtələrinə yola düşdülər. Qəbələ rayonundan da yüzlərlə oğul Qarabağın müdafiəsinə 
qalxdı. Döyüş fədakarlıq sevir. Ömrünü xalqına halal edənlər bu yolda da sözlərinin 
üstündə kişi kimi durdular və şəhidlik zirvəsinəcən yüksəldilər. “Şəhidlər muzeyi” bu 
oğulların ömür dünyasından soraq verir. Burada onlar haqqında ətraflı məlumat və 
keçdikləri döyüş yolu barəsində geniş bilgi var. Bu muzeydə Qəbələlilərin döyüş şücayəti, 
igidlik səhifəsi öz əksini tapıb.  
Bu oğulların hər biri vətənə borcunu canı-qanı ilə ödəyiblər. Həyata vaxtsız əlvida 
desələr də adları hələ çox yaşayacaq. Əbədiləşən isimləri, hərbiyə yola salındıqları kənddə 
zaman-zaman anılır, gənc nəslin öz qəhrəmanını tanımaq həvəsi və müəllimlərin xatirələri 
çözələndikcə dastanlara düşür. O dastanlara ki, mayası həqiqətdən yaranan ölməz vətən 
aşiqlərinin ruhu vətənin azad olunacağı gün rahatlıq tapacaq, məzarları nura boyanacaq. 
291 nəfər müharibə veteranı isə o dəhşətli hadisələri unutmayacaqlar. Ölümün 
pəncəsindən qurtulan oğulların bir qismi həm də göstərdiyi döyüş şücayətinə görə ölkə 
başçısı tərəfindən təltif olunub. Bu döyüşçülər arasında Milli Qəhrəman adı, “Hərbi 
xidmətlərə görə” medalı, “Azərbaycan Bayrağı” ordeni alanlar da var.  
Şəhid ailələrinə, müharibə iştirakçılarına dövlət qayğısı bu rayonda da geniş vüsət alıb. 
Bu imtiyazlı ailələrin problemləri tez həllini tapır. Onların torpaqla təminatı, fərdi ev 
tikintisi üçün sahələrin ayrılması, sahibkarlıq fəaliyyətinin genişləndirilməsi üçün imkan 
yaradılması və s. bu kateqoriyalı insanlara göstərilən dövlət qayğısının təzahürüdür.  
Rayonda Əmək və Əhalinin Sosial Müdafiəsi Nazirliyinin vəsaiti hesabına Qarabağ 
əlilləri və şəhid ailələri üçün tikilmiş 16 mənzilli 2 yaşayış binasının istifadəyə verilməsi 
də bir qrup insanın mənzilə olan ehtiyacını ödədi. Hər cür şərait yaradılmış, mebellə, 
soyuducu və qaz sobası ilə, eləcə də digər zəruri ləvazimatlarla təmin olunmuş mənzillər 
ailələrə paylandı. Növbəti illərdə belə tikintilərin rayonda artacağı şəksizdir. 
 
 
 
 
 
 
DAĞLARA SÖYKƏNƏN ƏZƏMƏTLİ QOCA  
ŞABALIDIN HEKAYƏSİ  
 
Qəbələyə payız gələndə əhalinin başı meyvə yığımına qarışır. Bağlar öz bərəkətiylə 
sahibini sevindirir, böyüklər sübh tezdən ağacların dibinə tələsir, uşaqlar da səhərin şirin 
yuxusundan məhrum-məhrum gözlərini ovxalayaraq bir neçə vaxt məhsul yığımına 
kömək etməli olurlar. 
 Toplanan meyvələr üçün ayrıca böyük, üstü örtülü talvar ayrılır. Hər zaman qıfıllı 
olan bu yer kəndçinin qışa, hətta yaza qədər gözünü dikdiyi ruzisidir. Həmin yerə qoz, 
fındıq, şabalıd tökülür... 
Payız mövsümü havalar soyuduğundan uşaqlar bu fəsli çox sevməzlər. Amma illərin 
fonunda paytaxtda qarşıladığım fəsillərin bir-birinə oxşarlığı şəhərlə kənd arasında kəskin 
fərqin olduğunu təsdiqləyəndə oralardakı həyatımı ömrün yuxulu anları hesab edirəm. 
Kitablardan oxuduğum “qızıl payız” gördüyüm, yaşadığım elə bir canlı həyat təsviridir ki, 
sən demə burada yaşayan insanlara doğma olan həqiqətin əsl fəlsəfəsi də bu imiş. 
Zənnimcə ilahinin yaratdığı bütün gözəllikləri duymaqdan ötrü elə kəndimizdə yaşamaq 
kifayətdir. Nə qışı, nə də payızı bəlli olmayan məkanlardan seçilən kəndimizin bərəkətli, 
soyuq günləri indi yaddaşımın ən unudulmaz xatirələri kimi qəlbimi isidir. Dəfələrlə 
anamı kəndindən qoparmaq, yanıma gətirmək istəyimin nəticəsiz qalmağının səbəbi də 
qadının yurduna bağlılığı və bu gözəlliyə aşiqliyidir.. 
Meyvə mövsümü başa çatdıqdan sonra qızıl payız başlayır. Sarı yarpaq yağışı bütün 
bağı xəzələ döndərir. Başı göylərə ucalan şabalıd ağacları bir neçə günün içərisində elə 
çılpaqlaşır ki, sanki adamın ürəyinə xof salır. Düşünürsən ki, bu nəhəng gövdələr uçan 
günlərin əhatəsində canlanmağa vaxt tapa biləcəkmi?  
Təbiətin ən nadir və uca qamətli ağacı olan şabalıd Qəbələ bağlarına əzəmət verir. 
Amma onu da nəzərə alaq ki, şabalıd rayonun bütün kəndlərində bitmir. Ən əsas dağlara 
yaxın kəndlərdə kök salıb. Ağacın da rayonun tarixi kimi ta qədimlərə gedib çıxan 
rəvayətləri var. Əsrlərlə yaşı olan şabalıd Qəbələnin milli təbii sərvətidir. Həm də qızıl 
kitaba düşən incilərimizdən hesab edilir. Dövlət tərəfindən qorunan çox qədim ağaclar 
sırasına daxil edildiyindən onun kəsilməsi cinayət sayılır. Azərbaycan SSR Nazirlər 
Sovetinin 1982-ci il 16 mart tarixli 167 saylı qərarına və həmin qərarla təsdiq edilmiş, 
Azərbaycan SSR-də təbiət abidələrinin mühafizə olunması haqqında Əsasnaməyə uyğun 
olaraq 1; 2; 3 nömrəli əlavələrdəki siyahıya əsasən 20 adda müxtəlif cinsli 2083 qədim 
ağac növündən 17 adda şabalıd növü də respublika ərazisində mövcud olan təbiət 
abidələri hesab edilir.   
Bitdiyi ərazilərdə öz meyvəsinə görə də fərqlidir. Eyni bağda bir neçə ağacdan  biri-
ikisi bir-birinə oxşar ola bilər. Məhsulu irili-xırdalı olmaqla bərabər, eyni ağacın hər il bir 
formada şabalıd yetişdirməsi də əsl möcüzədir... 
Böyüklərin dediyinə görə, şabalıd Böyük Vətən müharibəsi illərində Qəbələnin yeganə 
çörəyi hesab edilib. Aclıq illərində əhalinin dadına çatan bu meyvə sonrakı illərdə də 
rayon camaatının güzaranında  əhəmiyyət kəsb eləyib. Məhsul vermədiyi halda isə 
dözümlü taxtaları evlərin döşəməsi olub, material kimi tikintidə istifadə edilir. Mebel 
sənayesində də qiymətli xammaldır.  Quru budaqları ailələrin odunla təminatıdır (hərçənd 
şabalıd digər meşə odunlarından fərqi olaraq yaxşı yanmır, ocaqda tez qaralır, yəqin bu da 
onun bərk, dözümlü olmasından irəli gəlir. Qışda əlacı kəsilənlər üçün yanacaq sayılır).  
Meyvəsi bazarda yaxşı satıldığı üçün şabalıd bağları olan ailələr bir qədər imkanları ilə 
seçilirlər. Rayonla yanaşı paytaxtın və respublikanın digər bölgələrində də satışı 
yüksəkdir. Çünki Azərbaycan aşının, plovunun qarasını şabalıdsız təsvir eləmək mümkün 
deyil. Şabalıdı bol kəndlərdə bu meyvədən istifadə etməklə maraqlı yeməklər də 
hazırlanır. Şor şabalıd, şabalıdlı şorba, şabalıd dolması, qovurma nəinki tək uşaqların elə 
böyüklərin də sevdiyi təamlardandır. Onun dadını yaxşı bilənlər ocaqdan bu ləzizləri əskik 
etmirlər. Qaynayan duzlu suya başı kərtilən şabalıdları töküb bişirən nənələrin məktəbdən 
gələn nəvələri üçün əlüstü hazırladıqları bu bişmiş həm güclü kalorisi ilə doyumlu olur, 
həm də dadı çox ləzzətlidir. Yaxud bağın ortasında gur tonqal qalayıb altı süzgəc kimi 
çoxlu deşik olan saca tökülən şabalıdlar durmadan bişənə qədər qabıqlı-qabıqlı elə hey 
qarışdırılaraq qovruluncayadək qızardılır.  Qovrulmuş şabalıdlar gələn qonağın ya cibinə 
tökülür, ya da balacaların gün ərzində ən çox yedikləri çərəzdir. 
Təbabətdə də şabalıdın müalicəvi əhəmiyyəti qeyd olunur. El arasında onun yel 
xəstəliyinə dərman olduğu söylənilir. Meşə şabalıdı sayılan xüsusi növündən təbiblər 
xəstələrin şəfa tapmasında istifadə edirlər. Yaddaşın möhkəmlənməsinə təsiri olduğu 
bildirilir.  
Bu qiymətli bitkinin bir qədər də özəlliyindən söz açaq. Başı buludlara yetən bu bağ 
cəngavərinin meyvəsini yığmaq elə də asan deyil. Meyvələri tikanların içərisində 
gizləndiyindən əllə yığmaq olmur. Ağacdan və dəmirdən haçalar hazırlanır. Adambaşına 
hamının əlində ondan olmalıdır ki, şabalıdı əlinə tikan batmadan yığa bilsin. Ağacın 
altında başı yuxarı baxmaq da təhlükəli sayılır. Çünki yetişən tikanlı şabalıd cecəsi 
yuxarıdan aşağıya hər an düşə bilər. Qəfil baxışla göz bəbəyinə batan tikanları ancaq 
həkimlər cərrahi müdaxiləylə təmizləyə bilirlər. Şabalıd yığımından əvvəl insanlar onu 
ağacdan tökmək üçün “döyücü” axtarırlar ki, məhsul tam yetişəndə itkiyə getməsin. 
Ağaca çıxmağı bacaran xüsusi adamlar  müəyyən şərtlər altında şabalıdı yerə tökürlər. 50-
60 metr hündürlüyə çıxan döyücülər ya pulla, ya da tökdüyü meyvənin yarılığına 
razılaşırlar. Döyücünün əlində bir neçə metr uzunluğunda düz ağac olur. Özüylə budaq-
budaq gəzdirdiyi ağacla meyvələri tökən döyücülər qoca ağacların başında çox sərbəst 
hərəkət edirlər. Əslində hamı bilir ki, bu çox çətin işdir. Çünki şabalıddan yıxılanlar az 
olmur və belə yüksəklikdən düşəndə sağ qalmaq ehtimalı o qədər azdır ki, hər dəfə 
eşidilən ölüm hadisəsi də adiləşib. Ağacların çürüklüyü, pud budaqların qəfil qopması 
bəzən ən səriştəli döyücünü belə aldadır. Ancaq Qəbələ kəndlərində çörəyini “şabalıd 
ağacından” çıxaranlar az deyil. O, öz işini qurtaran kimi bağ sahibi köməyə çağırdığı 
adamlarla birlikdə dediyimiz haçalarla məhsulu yığmağa başlayırlar.  
Tikanlı şabalıdlar topa halda tökülür. Sonra onun üstü kollarla elə örtülür ki, qışın 
şaxtası meyvəni dondurmasın. Şabalıdın öz tikanlı köynəyində belə saxlanması onun daha 
çox qalmasına səbəb olur. Bir neçə aydan sonra həmin kol məngənələri götürülərək 
şabalıdın təmizlənməsi prosesi başlayır. Yaşıl tikanlar ötən müddət ərzində bir qədər 
codluğunu itirmiş olsa da, çürümüş cecəli iynə tikanlar yenə barmaqların qənimidir. 
Şabalıd yığımında ən ağır proses başlayır. Qız-gəlinlər daha çox bu zaman əziyyət 
çəkirlər. Güclə ərsəyə gələn meyvə istənilən vaxt satılır. Xüsusən bayramlarda yaxşı 
satıldığından bazarlara da elə həmin ərəfələrdə çıxardılır. Bir sözlə, şabalıd Qəbələlilərin 
çörək ağacı, pul kisəsidir. 
Dövlətimiz də bu nadir meşə sərvətinin qorunması istiqamətində xeyli işlər görüb. 
Rayonda şabalıd meşələrinin salınması, onlara qulluq uzun illərdir ki, meşə işçilərinin ən 
mühüm vəzifələrindən biri sayılır. Hektarlarla şabalıd meşələri yaradılıb və meşə 
təsərrüfatının işçiləri tam gücü ilə səfərbər olublar ki, bu nəhəng gövdəli ağaclar sabahkı 
nəslə etibar olunsun. Ancaq bu məsələdə problemlər yaranıb. 
Son illər şabalıd ağaclarının kütləvi quruması faktı qeydə alınır. Bu qiymətli ağacın 
kökü kəsilmək üzrədir. Hələ də Qəbələ əhalisi cavan ağacların məhv olmasının səbəbini 
aydınlaşdıra bilmirlər. Əsasən də qoca şabalıdlardan fərqli olaraq yeni ağaclar sıradan 
çıxır. Yaşlı şabalıdlar isə ömrünü başa vurmaq üzrədir.  Əgər təbiətin bu nadir incisinin 
məhvinin qarşısı alınmasa onda gələcəkdə şabalıdın taleyi sual altında olacaq.  
 
 
QIZIL ƏHMƏDİ ALMASI, QOZ, FINDIĞIN  
SATIŞ MƏKANI, QƏBƏLƏNİN HƏFTƏ BAZARI 
 
Meyvəçiliyin inkişafı alma sahələrinin genişləndirilməsində də özünü göstərir. Bu 
ərazidə hektarlarla alma bağları var. Bir neçə sortda alma yetişdirilsə də ən əsas “Qızıl 
Əhmədi” almaya üstünlük verilir. Alimlərin dediyinə görə, “Qızıl Əhmədi” yeganə 
almadır ki, üzərində təcrübə aparılmayıb. Bu təbii meyvə bütün respublika ərazisində ən 
qiymətli məhsullardan sayılır.  
Alma dərimi də payızlığın gur vaxtına təsadüf edir. Havalar soyumamış, yəni yerə 
şaxta düşməmiş yığım qurtarmalıdır. Bir-bir ağacdan dərilir, çoxlu “qıca” üzərinə tökülür 
və üzərini örtürlər, yəni “qıca” ilə basdırırlar ki, don vurmasın. Çünki belə halda uzun 
müddət qalır və saflığını itirmir, hələ üstəlik yerə şaxta düşəndə Qızıl Əhmədi alma öz 
təzə məskənində bir balaca da yetişir, dərildiyindən fərqli olaraq daha da yumşalır və 
şirinləşir. Bazarda dəyəri olduğu üçün ona da qazanc mənbəyi kimi baxırlar və 
bayramlarda həmişə yaxşı qiymətə satılır. Axır illər “Qızıl Əhmədi” almanın üzərində 
əmələ gələn xallar, meyvələrinin çoxunun çürük olması əhali arasında təşviş 
yaratdığından onun mühafizəsi, artırılması üçün alimlər, ekoloqlar tədqiqatlar aparmalı, 
təbiətin nadir incilərindən biri olan bu alma növünün  cırlaşmasının səbəbini 
öyrənməlidirlər.  
Xəstələr üçün şəfalı sayılan alma təbabətdə də istifadə edilir. Güclü öskürəyi olanlar 
qaynar peçin üzərində bişən qabıqlı almanı sinə məlhəmini yumşaldan vasitə sayırlar. 
Xırda-xırda doğranan alma dilimləri suda pörtlədilərək dərman kimi yeyilir. Mədə-
bağırsaq problemi olan insanlar ondan gün ərzində norma daxilində istifadə etməklə şəfa 
tapa bilərlər. Mədə köpünün qarşısını alır. Beyin yorğunluğunu götürür, yaddaşa təsiri var. 
Həddindən artıq qidalandıqda orqanizm üçün güclü sayılır, normal iş fəaliyyətinə, ürək 
sıxılmaya səbəb olur. Əsasən qabığında dəmir komponentləri olduğundan soyulması 
məsləhət deyil. Həm də qış üçün azuqə sayılır, tərkibində şirinlik çox olduğu üçün ona 
azacıq şəkər tozu qatmaqla  xeyli meyvə püresi hazırlamaq mümkündür. Təbii alma 
şirəsinin ləzzəti və insan üçün əhəmiyyəti isə hamıya  məlumdur, xüsusən də “Qızıl 
Əhmədi” almanın. 
Qoz, fındıq bağları da rayonun ən böyük təbii sərvətidir və əhalinin ən çox gəlir 
götürdüyü sahələrdir. Meşə ərazilərinə yaxın dağlıq kəndlərdə yabanı halda bitən qoz 
ağacları olsa da, əllə salınan bağlara qulluq edildiyindən bu sahədə inkişaf başlayıb. Quru 
meyvə olduğundan məhsulu tələbatı tam ödədiyi üçün fındıqçılıq birliklərinin sayı artıb. 
Vaxtilə fındığa norma qoyulduğu üçün məhsulun ancaq cüzi faizi onun sahibinə çatırdı. 
Sovet hakimiyyəti illərində hər ağaca məhsul planı kəsilirdi və kəndçi bağından əldə 
etdiyi məhsulun çox hissəsini hökumətə verməli olurdu. Ancaq ölkəmizin bazar 
iqtisadiyyatına qədəm qoyduğu illərdən sonra bu sahədə də köklü dəyəşikliklər baş verdi. 
Torpaqdan istifadədə sərbəst seçim imkanına sahib olan kəndli “nəyi əksə daha çox gəlir 
götürər” düşüncəsiylə öz istəyini gerçəkləşdirməyə başladı. Ölkədə nəinki fındıq 
bağlarına, digər məhsullara da qoyulan dövlət vergiləri ləvğ edilərək, əksinə onun 
genişləndirilməsinə şərait yaradıldı. Qəbələdə Fındıq zavodunun tikilməsi, xarici ölkələrlə 
dövlətlərarası mübadilənin olması fındıqçılığın inkişafına təsirini göstərən amillərdir. 
Öz məhsulunu özü satmaq imkanı qazanan kənd camaatı məhsullarını bazara çıxarır, 
istədikləri kimi, yəni həmin günün qiymət meyarına əsasən sata bilirlər. Rayonun Nic 
kəndində yol kənarındakı “həftə bazarı” isə tarixdən qalma ticarət mərkəzidir. Hər 
həftənin bazar günü bu məkana alış-veriş məqsədi ilə minlərlə insan axışır. Qonşu 
rayonlardan da bura  məhsullar gətirilir. Yaxınlıqdakı Şəki sənətkarlarının əl işlərindən 
tutmuş, yerli əhalinin əlinin zəhməti olan nə varsa hamısı satışa çıxarılır. Bazarda nə 
istəsən, tapmaq mümkündür. Lap el arasında deyildiyi kimi quş südünə qədər hər nə 
istəsən, ala bilərsən. İndi sahibkarlığın inkişaf etdiyi bir vaxtda bazarın çeşniləri daha da 
artıb. Mebel dəstlərindən tutmuş xırda əl oymağına qədər hər şeyin satıldığı bir ünvandan 
danışırıq. Sənətkarların hazırladıqları məhsullar zövqləri elə oxşayır ki, ona pul saymağa 
dəyər.  
“Həftə bazarı” özü bir neçə xırda sahələrə bölünür. At, yun, mal-qara, paltar və sairə 
ad altında müştərilər bu pərakəndə satış mərkəzindən istədikləri malı çox asanlıqla tapa 
bilirlər.  Buranın üstün cəhətlərindən biri də odur ki, ertəsi gün oradan keçəndə dünənki 
günün yuxu olduğunu düşünürsən. Elə bil heç bir gün öncə burada insanlar qaynaşmırdı. 
Hər tərəf elə səliqə- səhmanda olur ki, bazar şəraitindən əsər-əlamət qalmır.  
Bu bazarda hamı bir-birini tanıyır, kim nə satırsa satdığı malın keyfiyyətinə özü 
zəmanət verir, yararsız məhsuluyla yerlisinə hörmətsizlik etmir. Bir sözlə “el içində 
rüsvay olmaqdansa, kasıb olub, mərdi-mərdanə dolanmaq yaxşıdır”-deyənlər burada az 
deyil. Heç vaxt xəstə inəyi bazara çıxarmazlar, ya da xəstə atı qonşu kəndin camaatına 
satıb, ondan gələn qazanca öyünməzlər. Çünki gələn bazar elə həmin alıcıyla qabaq-
qənşərə gələn satıcı özü xəcalətdən əriyər, yaxud el qınağına düşər. Ona görə də 
yerlilərinin xasiyyətinə bələd olan bazarın sanitar- epidemioloji stansiyasının əməkdaşları  
bəziləri kimi pulla mənəviyyatı səhv salmırlar.... 
Təbiəti, suyu saf olan rayon camaatı  elə mühitdə yaşayırlar ki, onların tərbiyəsi də 
ayna kimi şəffaf, mənən pak olur. Doğrudan da dünyanın mürəkkəb fəlsəfəsini öyrəndikcə 
elə bu həyat həqiqətinin şahidi oldum ki, bütün paklıqlar, düzlüklər olduğu kimi ancaq 
kənd həyatında mümkün imiş. Balaca bir məkanda düz necə varsa elə, əyri isə olduğu 
kimidir. Hər şey göz qabağında olduğundan kimisə aldatmağa nə ehtiyac var, nə də 
insanlar bir-birinə kələk  gəlmək fikrinə düşürlər. Yediyi qidalar, içdiyi su kimi, danışığı, 
sözü də təmiz olur, rayon camaatının.  
Bəlkə ona görədir ki, Nic kəndindəki “həftə bazarı”nın ömrü belə uzundur. Alış-satış 
mərkəzi olsa da burada insanlar ticarətdən başqa həm də baş verən olaylardan tez xəbər 
tuturlar. İldırım sürətiylə yayılan xəbərlər müxtəlif olsa da maraqla dinlənilir. Toyu 
olanlar dəvətnamələrini elə orada paylayıb, xeyir məclisindən kənd əhlini hali edir, yaxud 
qəfil yas yerinin ünvanı bilməyənlərə bəlli olur. Nə isə xeyir və şər işi ilə qapılarının dolu 
olduğu Qəbələ camaatı üçün bura həm də ünsiyyət mərkəzi sayılır.  
 Bu “həftə bazarı” bizə tarixdən ərmağandırsa, “Gilan Holdinq” ticarət mərkəzi 
müasir səviyyədə inşa edilmiş, yerli əhali ilə bərabər turistlərin də alış-veriş etdiyi ən 
böyük məkanlardan biridir. Burada bazar kompleks şəkildə qurulub. Bir-birinin yanında 
silsilə şəkilində olan obyektlər həm zövqlə tikilib, həm də spesifik xüsusiyyətləri özündə 
cəmləşdirdiyindən zəngin mağazalar şəbəkəsi ilə müştərilərə xidmət göstərir.  
Qəbələyə yolu düşənlər yol kənarındakı “vedrə bazarı”ndan da xəbərdardırlar. Digər 
ticarət məkanlarından fərqi odur ki, burada tərəzi ilə mal satılmır. Rayonun təbii nemətləri 
yol kənarında sanki nümayiş etdirilir. Meyvələri vedrələrdə, bəhməzi şüşələrdə, 
mürəbbələri balonlarda müştərilərə təklif olunur. Bir neçə dəqiqə ərzində ürəyin istəyən 
hər nə varsa və o da Qəbələdə bitirsə burada onu tapmaq, dadına baxmaq mümkündür. 
Gül suyu, mürəbbələr, əllə çəkilən şərablar və dadlı meyvələr yolla ötənləri  bir anlıq da 
olsa ayaq saxlamağa vadar edir ki, Qəbələ təbiətindən soraq verən bu açıq səma altındakı 
sərgiyə tamaşa etsinlər... 
 
 
ŞƏHƏRDƏN GƏLƏN OVÇU VƏ ANAMIN  
TƏBİƏT DƏRSİ 
 
İndiyədək analar haqqında yazılanlar, deyilən kəlamlar kifayət qədər çox olsa da mənə 
elə gəlir ki, bu müəmmalı qadın obrazının daxili aləmini insan övladı tam açmaq 
iqtidarında deyil. Qadın başdan-başa yaradanın özü qədər sirrdir. Ola bilsin ki, əksər 
keyfiyyətləri özündə birləşdirdiyindən ümumi obraz yaratmaq mümkündür və ana surətinə 
xas cəhətlər eyni olduğundan bu incə məxluq haqqında model anlayış qəbul etdiyimiz 
kimidir. Qadın ömrünü vərəqləyəndə, bir-birindən fərqli hadisələrin təhlili araşdırılanda, 
anaların iç dünyası açılanda, qəlbində tanrının böyüklüyü qədər ulu hisslərin olduğu 
aşkarlanır. Canından can ayrılanda, nəfəs verdiyi insan həyata göz açanda ana olduğundan 
elə qururlanır ki, bu hisslər də o anda baş qaldırır. Yəni analara fəhm də, ülvi duyğular da 
ilahidən gəlir, qəlbindəki yeni cücərtiləri də tanrı səpir və yer üzünün yeni səcdəgahı 
yaranır... 
Haqqında danışacağım qadın adi insanlardan biridir. Vaxtından qabaq ailə həyatı 
qurduğundan özü deyir ki, qarşıdakı illərin ağırlığına tab gətirə biləcəyini gümanına 
gətirməzmiş. On beş yaşın tamamında gəlinlik paltarı geyinib, özgə ocağının çırağını 
yandırıb. Bir-birinin ardınca doğulan körpələr isə başını elə qarışdırıb ki, gənc ananın ev 
qayğıları gözünü açmağa imkan verməyib. Ər evinə gəlişinin heç on ili tamam olmamış 
cavan ərinin qəfil ölümü, vaxtsız əcəl ailəni başsız qoyanda beş körpəsi ilə birlikdə 
qəbiristanlığın elə beş addımlığında yaşamağa məhkum olub. Üzərinə düşən ağır yükü 
daşımağa bəlkə də bu hala düçar olan hər bir ana qadir ola bilərmiş...  
Həyətimiz balaca olsa da, kol-kos basmış ata yurdumuz geniş idi və anamın əlindən 
məngal, yaba düşməzdi, biz də onunla birlikdə torpaqda çalışır, bağımızı kolluqdan 
təmizləyirdik. Özümüzlə bərabər bağımızdakı yeni ağaclar da böyüyürdü. Anamın 
çiyinlərinə götürdüyü  meyvə dolu kisələr isə çəkisindən  bəlkə də daha ağır idi, 50 
kiloluq tayaları bazara aparardı və evin dolanışığını təmin edərdi... 
Uşaqlıq illərindən sonrakı həyatımızın da bələdçisi olduğundan şam kimi əriyən ömrü 
yolumuza işıq salıb... 
Ailəmiz kimi kəndimiz də problemlərlə dolu idi. Dağ kəndi sayıldığından geridə qalan 
yurd yerlərindən olub... 
1990-cı ilin 20 yanvar hadisəsi baş verəndə Bakıda təhsil alan qızından nigarançılığı, 
rayon mərkəzindəki poçtda səhə-rəcən növbə gözləməsi, telefon-danışıq məntəqəsində 
keçirdiyi həyəcan, eyni hadisədən təlaş keçirən digər insanların da nəzərindən qaçmır. 
Qızı ilə danışdıqdan sonra necə sevindiyinin şahidi olanlar “gözün aydın, ay gəlin” deyə 
gözaydınlığı verirlər... Həmin məlum hadisədən sonra, Rusiya ordusunda hərbi qulluğun 
azərbaycanlılar üçün çətin olduğu vaxtda oğlanlarının sağ-salamat geri qayıtması üçün 
əlləri tanrıya açılı qalır. Bu illər ərzində ən çox getdiyi yer, üz tutduğu məkan həmin 
danışıq məntəqəsidir ki, ana bura gəlişindən, övladları ilə əlaqə saxladıqdan sonra özündə 
təsəlli tapır, qismən də olsa nigarançılıqdan qurtulur... 
Yurdumuza baharın gəlişi hiss olunanda anam bağımızdakı Novruz gülünü və 
bənövşəni elə köklü köməcli qaba qoyub Bakıya gətirir. Şəhərin soyuq-sazaq martında 
qəfil qonağımız olan dağ çiçəklərinin görünüşü, dörd tərəfində öz əliylə hazırladığı    
nemətlər mənim üçün dünyanın ən qiymətli bəxşişidir. Xüsusən də yerindən, yurdundan 
olan bənövşənin yazıq görkəmi, döşlərdə bitən bu ağ çiçəyi görəndə kəndimizin qoxusunu 
hiss edirəm və duyğusal anamın bu çiçək sovqatını hazırlayarkən qəlbinin döyüntülərini 
eşidirəm. Qardaşlarım əsgər olanda da anam  bağımızda gördüyü ilk bənövşəni zərfə yığıb 
Rusiyaya yola salardı. Universitetdə oxuyanda da ilbəil aldığım bahar güllərinin qurumuş 
maketi indi də kitablarımın arasındadır. 
Ümidlər gətirən, arzuları işardan bu fəsli çox sevirik və onun hər ilindən gözlədiyimiz 
nə varsa hamısı çin olur... Qardaşlarım sağ salamat uzaq ellərdən geri döndü, odun alovun 
içindən qurtulan vətən oğullarından biri el yolunda göstərdiyi şücayətilə fəxr edir və bütün 
bunlardan qürur duyan qadın nəvələrinin əhatəsində əvvəllər olduğu kimi yenə özünü çox 
xoşbəxt sayır. Tanrıdan aldığı ən şirin nemətlərə görə “dünyanın ən bəxtəvər anasıyam”- 
deyə öyünür... 
Anam kəndindən, evindən – eşiyindən heç ayrılmır. Arada əli dolu şəhərə gələr və tez 
də ocağına dönər. Öz gəlişiylə hərəmizə özü ağırlığında sevinc gətirsə də kənd həyatı ona 
elə doğmadır ki, yurduna qayıdışından biz də məmnun oluruq. Çünki o oralarda rahat olur, 
balaca daxmasının yanında ucalan böyük evdə belə dinclik tapmır, gününün yarısını 
komasında olur, bu balaca məkanını ötən günlərin əziz xatirəsi sandığından sökülməsini 
belə düşünmək istəmir. Daxma isə öz ömrünü başa vurmağında, dağılmaq ərəfəsində olsa 
da sahibinin mühafizəsində hifz olunur, “sarı sincan” torpağı ilə divarları şirələnir, 
döşəməsi silinir... 
Qəbələni gəzmək həvəsi şəhərdə yaşayanların arzusudur, desəm yəqin ki, yanılmaram. 
Çünki Bakının səsli-küylü həyatından bezib, ilin müəyyən vaxtında təbiətin qoynunda 
dincəlməyə hər bir vətəndaşın haqqı var. Əsas odur ki, o yerləri tanıtmaq üçün bələdçilik 
edən olsun.  
Paytaxtdakı qapı qonşumuz əslən bakılı olan Həsənağa dayı da Qəbələnin sorağını 
eşitdiyindən bir yay günü bizimlə bərabər kəndimizə qonaq getdi. Ov həvəskarı 
olduğundan özüylə nə lazımdırsa götürüb, oralardan ov ovlamaq, balıq tutmaq sevdasına 
düşən bakılı qonağımız kənddəki mənzərədən lap cuşa gəldi. Həyətin başdan-başa gül-
çiçəkli mənzərəsi, ağaclardakı quşların nəğmələri şəhər sakininin nə qədər ürəyincə idisə, 
ovunu rahatca ovlamaq məqamı asanlaşdıqca dəliqanlının gördüklərinə güllə atmaq eşqi 
daha da gücləndi. Tüfəngi yaxınlıqdakı, dəqiq desəm kölgəsində istirahət etdiyimiz 
şabalıdın budağındakı sərçəyə tuşladı. Ani tətikdən açılan səs hamını heyrətə saldı. 
Ayağımızın altına düşən quşcuğazın ölüsü anama yaman ağır gəldi. Bilmədi qonağa necə 
iradını söyləsin, göz yaşları içində “qapımızda oxuyan quşu niyə vurursunuz?, baxın o da 
bu sərçənin erkəyidir”, deyib qonşu budaqdakı quşu göstərdi. “Hər gün onların səsinə 
qulaq asıram”. Elə bu andaca tüfəngin növbəti qurbanı həmin sərçə oldu. Bu məqamda isə 
artıq dözə bilmədi anam. “Bu həyətdə quş ovlamağa nə var ki, hamısı səhər-axşam dən 
saldığım toyuqlarla bərabər qidalanır, mən onlara vərdişəm. Xahiş edirəm, mənim 
bağımdakı quşlara güllə atmayın, inciməyin, icazə vermirəm”. Birdən-birə görkəmi 
ciddiləşdiyindən ovçu-qonaq səhvini anladı və bağdan kənara, çay qırağına yollandı və 
orada da qaratoyuq vurub geri qayıtdı. “Bu quşları niyə qırırsız” deyib, anam bu dəfə 
acizanə halda sanki yalvarışı ilə onu qəddarlıqda qınadı. “Siz həqiqətən ov 
həvəsindəsinizsə onda meşəyə gedin, təbiəti seyr edin. Kəndin quşlarını hürkütməyin”, bu 
notadan sonra kişi həqiqətən dağı, dərəni gəzmək qərarına gəldi.  
Kəndin “mənəm” deyən ovçuları ilə bərabər qalın meşələrə üz tutdu. Ömründə 
görmədiyi meşə gecələri isə bakılıya o qədər vahiməli gəldi ki, yanındakılara “geri 
qayıdaq, azarıq, qabağımıza ayı çıxar” və daha nələr söyləyərək ormanı tərk etməyə can 
atdı. Meşələrdəki heyvanat aləminin zənginliyindən xəbəri olduğu üçün gecənin xofundan 
ürpəndi. Beləcə, ovçu qonşumuzun ov arzusu yerinə yetmədi. Elə balıq tutmaq qisməti də 
reallaşmadı. Ovçular mağazasından aldığı iri tilova bir dənə də olsun balıq düşmədi. 
Çünki mağazada satılan bu tilov Qəbələ çaylarına görə deyildi. Balaca uşaqların ağacdan 
düzəltdiyi qırmağa düşən farellərdən kişi yaman utandı... 
Bağımız kol-kos olduğu vaxtlarda qırqovullar yuva qurar və anamın qorxusundan heç 
kəs cürət edib bizə məxsus yerdə onu ovlaya bilməzdilər. Günlərin birində yuvasına 
dönməyən qırqovulun yumurtalarına xələl gəlməsin deyə anam onları kürd yatan toyuğun 
altına yığdı. Vaxt-vədə tamamında cücələr çıxdı, ancaq bir az pərvazlanan kimi pırıldaşıb 
uçdular. Cücələrin qanad açması ana toyuğu çaş-baş salmışdı. Bir neçəsi də ördək balası 
olduğundan harada su görürdülərsə girirdilər içinə. Qırtıldaya-qırtıldaya qalan fərə gah 
istəyirdi ki, özünü suya salsın, gah da göyə qalxsın. Ancaq gücü boğazına çatırdı. Sözünü 
dinləməyən balaları onu tənha qoydular. “Çöl quşunu həyətdə saxlamaq üçün gərək həsir 
ağac toxuyub, qırqovulları orada böyüdəydiniz” məsləhəti də yaman gülünc görünmüşdü 
anama. “Heç bu çöl incisi də adama mehr salarmı, onun yeri azad aləmdir”... 
Bir halda ki, söhbət bu torpağın zəngin bitki örtüyündən düşdü, onda dövlət tərəfindən 
mühafizə edilən bu əraziyə aid təbiət canlılarına nəzər salaq. Qəbələ dövlət yasaqlığı 39,6 
min hektar sahəni əhatə edir. Yasaqlığın yaradılmasında məqsəd Qəbələ rayonunun 
ərazisində olan nadir meşə landşaftının və heyvanat aləminin qorunub, saxlanmasından 
ibarətdir. Yasaqlıqda topal, üçyarpaq yonca, tonqalotu, əvəlik, yarpız, qaymaq çiçəyi, qoz, 
fındıq, vələs, palıd, yabanı şabalıd, dəmirağacı, saqqız, fısdıq, ağcaqayın, alma, armud 
ağacları və əzgil, zoğal, itburnu, böyürtkən, yemişan, çaytikanı kimi kol bitkiləri yayılıb. 
Yasaqlıqda nəcib Qafqaz maralı, qarapaça, vaşaq, çöl pişiyi, çöl donuzu, daş dələsi, cüyür, 
yenot, canavar kimi heyvanlar, quşlardan isə kəklik, qırqovul və s. məskunlaşıb. 
Türyançay Dövlət Təbiət Qoruğunda da Qəbələ ərazisindəki nadir təbiət abidələrinin 
adı çəkilir. 1958-ci ildə yaradılan yasaqlığın sahəsi 22488 hektar sahədə Ağdaş, Oğuz, 
Yevlax və Qəbələ rayonlarının ərazisində, Türyançayın sağ kənarını əhatə edir. 
Azərbaycanın arid meşə sahələrindən biri, həm də ən başlıcası olan Bozdağın arid meşə 
lanşaft kompleksini qorumaq məqsədilə yaradılıb. Ərazisi qərbdən və şimal-qərbdən şərqə 
və cənub-şərqə doğru uzanan alçaq dağ tirələrdən ibarətdir. Quru subtropik iqlim 
Türyançay qoruğunun ərazisi üçün səciyyəvidir. Burada yay isti, qış isə mülayim isti 
keçir. Burada ağac və kol bitkilərindən ən çox ardıc və saqqızağacı, qismən də gürcü 
palıdı, gürcü ağcaqayını, qaratikan, şərq doqquzdonu, kiçik meyvəli gilas, nar, murdarça, 
sarağan, efedra və s. inkişaf edib. Türyançay Dövlət Təbiət Qoruğunda çöl donuzu, qonur 
ayı, porsuq, dələ, tülkü, dovşan, çaqqal, vaşaq və s. məməli vəhşi və çöl heyvanları 
məskən salıb. İlanlardan gürzə daha çoxdur. Türyançayın sularında Xəzər tısbağasına tez-
tez rast gəlinir. Yerli quşlardan kəklik, göyərçin, adi qur-qur, ağbaş Asiya kərkəsi, 
leşyeyən qartal, qara kərkəs, sərçələr, qaratoyuqlar, zığ-zığ, payız bülbülü, dağ 
vələmirquşu, böyük və uzunquyruq arıquşu və s. məskunlaşıb. Qoruqda Azərbaycanın 
“Qırmızı kitabı”na  adları düşən ayıya, şahinə, berkuta, çöl qartalına təsadüf edilir...  
 Gecələr çaqqalların ulaşması, itlərin hürməsi, bir sözlə qaranlıq aləmdəki təbiətin səsi, 
insanların yer üzünün bütün canlı aləmi ilə təması kənd həyatı üçün reallıqdır. Bu 
gerçəkliyi mütləq saydığından, təbiətin incə saflığı ruhuna hopduğundan buraların sehri 
onu elə ovsunlayıb, gözəlliyi duymaq eşqi anama elə sirayət edib ki,  hər fəsildə donunu 
dəyişən kəndin ecazkar görkəmi onun həyat sevgisini, yaşamaq istəyini gücləndirir. Bu 
ucqar dağ kəndinin problemləri dəf edildikcə buranın bütün sakinləri yaşayışından 
məmnun qalır, xüsusən də dağların qoynunda, gözəl mənzərəsi olan yerdə insanlar 
özlərini xoşbəxt sayırlar. 
Kənd əhalisini narahat edən bir çox məsələlər öz həllini tapır. Daha əvvəlki illər kimi 
cavanlar iş axtarmaq adı ilə məmləkəti tərk etmirlər. Əksinə uzun müddət oralardan 
ayrılanlar yenidən kəndinə dönür, ata yurdunun işığını yandırırlar. Burada qurulan 
elektron telefon xidməti kəndlə paytaxtı nə qədər yaxınlaşdırırsa, müasir standartlara 
cavab verən enli yollar, tibbi xidmət insanlara şəhər əhalisi kimi rahat həyat vəd edir. Hələ 
şəhərdən fərqli olaraq buradakı insanlar quşların səsinə oyanır, gözləri həyat lövhələrinin 
canlı seyrçisi olur, zəif meh ruhlarını oxşayır, əsəbləri sakit, ömürlərini yaşayırlar. XXI 
əsrin başlanğıcında Azərbaycanda doğan günəş odlar yurdunun hər bölgəsinə yeni həyat 
bəxş etdiyindən, svilizasiyanın astanasında olan kəndimizin müasir aləmi bir daha sübut 
edir ki, ölkəmizin taleyi etibarlı əllərə tapşırılıb. 
 
 
SƏNƏT NÜMUNƏLƏRİ VƏ  
SÜFRƏ MƏDƏNİYYƏTİ 
 
Özü qədim olan yurdun sənəti, sənətkarlığı da ulu olduğu üçün  burada ustaların 
yaratdıqları möcüzələrin tayı-bərabəri yoxdur. Vaxtilə qiymətli eksponatların diyarı olan 
bu torpaqda qədimdən qalan sənət əsərləri sübut edir ki, ən incə sənətin xiridarları burada 
da yaşayıblar. İstər daş abidələrdəki yazılar olsun, istərsə də paytaxt Qəbələnin qala 
divarlarındakı hörgü, ya da ərazisindən tapılmış müxtəlif dövrə aid əşyalar, fərqi yoxdur 
hamısında sənət aləminin özəlliklərinə xas cəhətlər var... 
Bu gün də Qəbələ öz sənətkarları ilə öyünür. Burada çay daşlarından tikilən evlər elə 
məharətlə inşa edilir ki, hörgünün estetik gözəlliyinə fikir verən usta, eyni zamanda 
möhkəm təməli olan bir bünövrənin əsasını qoyur. Çətin zəhmət bahasına başa gələn daş 
yonmaq işi ustadan möhkəm əzələ, güc, qüvvət tələb edir. Nəticədə tikilən evin əzəmətli 
görünüşü onu yaradanın şöhrətini artırır, həm də insan övladı özünün yaratdığı “sənət 
əsəri”ndən ilham alır. Qəbələdə ümumiyyətlə çay daşlarından çox istifadə edilir. Professor 
Məşədixanım Nemət deyir: “çay daşları üzərində yazı, daş oyma sənətinin inkişafı 
qədimdir və bu sənət o qədər çətindir ki, onları daş üzərinə həkk edənlər və əsrlərdən 
əsrlərə ötürənlər öz şücayəti ilə qədim mədəniyyətimizin  mövcudluğunu tariximizdən bu 
günə ərməğan ediblər”.  
Burada yerli xammal olan çay daşlarından daha çox istifadə edilir ki, hər an təbiətin 
təzyiqinə məruz qala bilən insan qəfil bir hadisənin qurbanına çevrilməsin. Möhkəmliyilə 
sel təhlükəsindən, qasırğalardan, elə zəlzələlərdən də qorunmaq mümkündür. Çay 
daşlarına, onun inşaatda istifadəsinə maraq güclü olduğu üçün digər rayonlara da daşınır. 
Ərazidə inşa edilən möhtəşəm tikililərdə də çay daşları ilə müxtəlif şəbəkəli işləmələr 
üstünlük təşkil edir... 
O ki qaldı ağac üzərində yaradılan sənət əsərlərinə, bu barədə Qəbələli sənətkarın adı 
dillərə düşüb. Çünki  bu bölgəyə gələnlər yol kənarında təbii ağacdan düzəldilmiş əsl 
sənət əsərlərini görməmiş deyillər. Əl işləriylə məşhur olan Şahin Rəhimovun əlinin 
məhsulu yerli  və xarici turistlər tərəfindən yüksək qiymətləndirilir. Sənətkar müxtəlif 
ölçüdə xırda və böyüklüyündən asılı olmayaraq üzərində işlədiyi ağacda lazımi cizgiləri 
elə məharətlə cızır ki, nəticədə qarşında həqiqətə bənzər varlığın ancaq doğru təsvirini 
görürsən və bir az da ona sənətkar fantaziyası qatılanda daha möhtəşəm olur. Qiymətli 
ağaclardan hazırlanmaqla bərabər həm də gərgin əmək sərf edildiyi üçün bu məhsullar 
böyük həvəslə alınır. Çünki aldıqları dünyanın heç bir yerində olmayan, xırda əl əməyi  ilə 
işlənmiş elə sənət nümunələridir ki, mahir ustanın məharətini nümayiş etdirir. Dəfələrlə 
sərgilənən  əl inciləri, ağac fiqurlar sənətkarın yüksək zövqündən xəbər verir.   
Xalçaçılıq sənəti də bölgədə ta qadimdən qalan xalq tətbiqi sənət nümunəsidir. Bu 
sənət inkişaf edərək yeni üslubları ilə özünün təşəkkül dövrünə qədəm qoyub. Rayon 
əhalisinin əksəriyyətini ləzgilər təşkil etdiyi üçün qoyunçuluqla məşğul olanlar yundan 
məişətdə çox istifadə edirlər. Ləzgi xalçaları təbii ipliklərdən ərsəyə gəldiyi üçün onun 
toxunuşuna qədər bütün proseslər qadının öz əlindən çıxır. İpi əyirən xanım onu özü 
istədiyi kimi boyayır, gördüyü rəng dünyasının bütün çalarlarını bitkilərin köməyi ilə əldə 
edir və solmayan təbii iplikləri naxışlara, ilmələrə həkk eləyir və allı güllü xalıları  ilə 
könül oxşayır. Qoyun sürüləri ilə arana, yaylağa və yaxud qışlağa köç eləyəndə xanımlar 
allı-güllü xalçalar, xurcunlar, yun koftalar, rəngarəng saplardan hörülmüş uzun corablar, 
bir sözlə gözlərinin nuruyla toxunan çoxlu əl işləriylə  geri dönürlər. Qızlara cehiz 
verilərkən bahalığına baxmayaraq əl ilə toxunma xalçaya üstünlük verilir. Hər qız mütləq 
bir dənə də olsa belə xalça aparmalıdır... 
Burada bir neçə xalça sexi fəaliyyət göstərir və qədim sənətin, xalçaçılığın sirləri gənc 
nəslə öyrədilir... 
Qədim sənət növlərindən sayılan dulusçuluq da inkişaf edib. Misgərlik sənətini 
yaşadanlar da az deyil. Bir sözlə tez-tez təşkil olunan sənətkarlıq nümunələrinin sərgiləri 
də məhz bu məqsədə xidmət edir. Yerli məhsulların, milli-mənəvi dəyərlərin təbliği 
istiqamətində bu tədbirlərin əhəmiyyəti böyükdür... 
Kulinariya sənətinin də bölgəyə xas cəhətləri var. Müxtəlif beynəlxalq müsabiqələrdə 
Azərbaycan mətbəxi qalib olub, kulinarlarımız diplomlara layiq görülüblər. 
Respublikamıza gələn xarici vətəndaşlar da dəfələrlə bizim yeməklərin ləzzətindən ürək 
dolusu danışırlar. Elə bu bölgənin də özünəməxsus yeməkləri vahid kulinariyanın tərkib 
hissələrindən biri olmaqla bişirilmə üsuluna görə fərqlənir.  
Plov bizim ən çox sevilən yeməklərdən biridir. Yeməklərin şahı sayılan aşın əlli beş 
növü var. Plovu bölgələrdə  müxtəlif cür dəmləyirlər. Qəbələdə ən çox bişirilən döşəməli 
aşdır. Plov dəm alarkən qoxusu aləmi götürür. Bir-biri ilə dadı-tamı qarışan ərzaqlar o 
qədər ləzzətli olur ki, dadından doymaq qeyri-mümkündür...  
Təndirdə bişirilən hinduşka fırlaması adətən bayramlarda, əlamətdar günlərdə 
hazırlanır. Bunun da öz səbəbi var. Çünki təbii od üzərində, qaynar təndirdə fırladılan ətin 
qoxusu ətrafı bürüdüyü üçün hamının bayram elədiyi bir gündə belə yeməklərin 
bişirilməsi məqsədəuyğundur. O zaman hansı həyətin yanından keçsən oxşar yeməklərin 
ətrini duyursan. Çünki şabalıdı, ağartısı, toyuq- cücəsi bol olan kəndçinin bayram günündə 
yaxşı süfrə açması üçün imkanı var ki, həmin günü  qapısına gələni  istədiyi kimi 
qarşılasın... 
Qəbələdə dovğaya çöldə-çəmənlikdə bitən göyərtilər tökülür. Həyətdə bitən 
göyərtilərdən söz düşmüşkən müxtəlif yeməli tərəvəzlər düyü ilə bişiriləndə və ona əldə 
düzəldilmiş duru turşu əlavə olunanda yemək həm dadına görə ləzzətli, həm də müalicəvi 
əhəmiyyətilə təsirli sayılır. Min bir şəfalı tərəvəzlərdən hazırlanan məlhəm bədəni 
yumşaltmaqla bərabər, insana nəfis dad da bəxş edir...   
Şəkərbura, paxlava kulinariyamızda əsas yeri tutan bişinti məmulatından sayılır. İçlik 
üçün lazım olan qoz-fındığın bolluğuna görə burada ləpədən yetərincə istifadə edilir...  
Üçqulaq paxlava ən çox hazırlanan un məmulatları sırasındadır. Lentvari yuxalar 
kəsilir, aralarına qozdan, yaxud fındıqdan içlik qoyulur və üçqulaq formada bükülür, 
qurudulur. Sonra isə kərə yağında qızardılaraq isti-isti  çay süfrəsinə verilir. Kalorili 
olduğu üçün doyumlu olur, həm də sözün əsl mənasında ləzzəti də damaqlarda qalır. 
Çay süfrələrini əl ilə dərilən moruq, xırda dağ çiyələyi, böyürtkən, itburnu ləçəyi, qoz, 
heyva, şaftalı və sairə mürəbbələr bəzəyir. 
Kölgədə qurudulan quru meyvələrdən adətən yaşlı insanlar istifadə edirlər. İnsan 
orqanizminə xeyirli olduğu deyilir. Kənd əhalisi ümumiyyətlə qənddən az bəhrələnir, 
şəkər tozundan hazırlanan şirniyə üstünlük verirlər. Qaynayan şəkərli suya hətta qoz 
ləpəsi, bir az bal, yaxud bəhməz əlavə edərək şirni bişirirlər.  
Min bir naz nemətlə hazırlanan göy qutabı, yağlı qat-qat sac fəsəlisi, yağda qovrulan 
quymaq, süd çörəyi və sairə yeməklər nənələrin boxçasından götürülüb. 
Həmzəlli sənətkarları qoz halvası ilə məşhurdur. Yerli camaat onu məharətlə 
hazırlayır.   
Çörəyin özü kəndlərdə müxtəlif cür bişirilir. Üzü yumurtalı təndir çörəyi ilə bərabər 
qışda peç üzərində acıtmalı (yuxadan dörd-beş dəfə qalın  olur) uzun lavaşlar salınır, 
əsasən dəyirman unundan yoğrulan (qara un) bu çörəyin özünə məxsus dadı və qoxusu 
var. Yazda isə birinci növ undan nazik yuxalar yayılır.  
Qışa tədarük görüldüyü üçün qadınlar naümid qalmırlar. Tərəvəz məhsullarından 
bağladıqları balonlar, xüsusən də ağ xiyar tutmasının dadı isə ölkəmizin hər yerində 
sevilir. Alça və zoğaldan duru və quru turşular düzəldilir və müxtəlif yeməklərə qatılır. 
Otlardan, müalicəvi bitkilərdən dəstə-dəstə qurudulur ki, lazım olanda kara gəlsin. Çünki 
kəndlərdə çobanyastığı, itburnu, andız kökü, yarpız, çaytikanı, əvəlik, kəkotu, 
boymadərən, dazı otu və digər müalicəvi bitkilər var. Onların təsirini bilən yerli camaat 
istifadəsinə də çəkinmir.  
Kabablıq əti çayotu və soğanla basdırma eləyəndə bişirilər-kən bihuş olursan. Və 
yaxud  həyətdəki meyvələrdən çəkilən şərab nəinki  bəzi şad məclislərdə həvəslə içilir, 
həm də onun özü müalicəvi olduğundan bəzən həkimlər tərəfindən xəstəyə tut və zoğal 
arağından azacıq acqarına istifadə etmək məsləhət görülür. 
Qəbələyə gələn qonaqlar mətbəximizin ən zəngin yeməkləri ilə tanış olur, bütün bu 
təamlardan dadır, zövqlə işlənən əl incilərinə dəyər verir, sənətkarların hazırladıqları 
əsərləri alır və bölgədən məmnun qayıdırlar. 
 
 
 
ÖVLAD BORCU 
 
Bir vaxtlar mənim üçün adi görünürdüsə, ondan ayrılanı zaman-zaman qəribsədiyim, 
doğmalaşdığım, payızına, qışına həsrət qaldığım, dünyanın ən şirin neməti saydığım bir 
varlıqdır Qəbələ. Çox yerləri gəzdim, fərqli məkanların qonağı oldum, ancaq öz 
torpağımda gördüyüm özəllikləri heç bir yerdə hiss etmədim.  
Dəniz səviyyəsindən 1000 metr yüksəklikdə bitən şabalıd ağacının əzəmətinə tay olan 
bir iri gövdəyə rast gəlmədim. Gördüyüm heyvanların heç birində oxşarlıq sezmədim.  
Hətta Qəbələnin hər bir sakini belə paytaxtın minlərlə insanları arasında seçilir. 
Dilindəki “Şeşpər baba” kəlməsi, kəlməbaşı “can” sözünü işlətməsi bu rayonun övladı 
olduğunu agah edir. Harada yaşamasından asılı olmayaraq şirin ləhcəsindən dağlar 
diyarında doğulduğu, buranın havasını udduğu, suyunu içdiyi bəlli olur... 
Qəbələdə yaşayanlar isə son hadisələrdən olduqca məmnun-durlar. 
Əziz oxucu, bu qeydlərimlə rayonun bugünkü simasını canlandırmaq istədim. Bir 
vaxtlar bura inkişafdan geri qalan məkan idisə, indi həmin barlı-bərəkətli bu zəngin 
diyarda həyat tamamilə dəyişib. Ötən bu beş il ərzində misli görünməmiş yeniliklər baş 
verib. Ölkə əhəmiyyətli müəssisələr işə düşüb, yüzlərlə iş yeri açılıb.  
Hər sahədə uğurlar əldə edilib. Rayon məktəblərində maddi texniki baza 
möhkəmlənib, ən ucqar dağ kəndlərində uşaqların təhsil alması üçün dövlət tərəfindən 
proqram həyata keçirilir.  
Səhiyyədə dönüş yaranıb. Müasir Diaqnostika Mərkəzinin açılışı ilə hətta qonşu 
rayonların əhalisi üçün də nəzərdə tutulan, bütün zəruri avadanlıqlarla təchiz olunan 
nəhəng tibb müəssisəsi insanların ixtiyarına verilib. Hər bir kənddə yeni tibb 
məntəqələrinin tikintisinə başlanıb.   
Qəbələ kəndlərinin hamısında rabitə var. Mərkəzdən uzaq olan hər bir xırda kənd 
sakini də elektron rabitədən faydalanır.  
Kəndlərin bəziləri qazla təmin edilib və gələcəkdə hər bir vətəndaşın mavi yanacaqdan 
istifadəsi üçün zəruri işlər görülür. Əgər qısa vaxt ərzində rayonda bu qədər əsaslı 
dəyişikliyin şahidi oluruqsa, deməli kəndlərin hamısının qazlaşması da müm-künləşəcək. 
Rayonun 64 yaşayış məntəqəsinə qiyabi də olsa nəzər saldıq. Düzdür hər kəndin bütün 
özəlliyini canlandırmaq, bir kitabda hər şeyi təfərrüatı ilə işıqlandırmaq mümkün deyil. 
Ancaq məqsədim bu sürətli inkişafı nəzərə çarpdırmaq və faktların dili ilə kəndlərimizin 
abadlaşmasını, orada insanların artımını göstərmək idi. Bu gün məhz dağ kəndlərinin 
problemləri həll edildiyindən, bir vaxtlar Rusiyaya və paytaxta iş axtarmaq ümidi ilə 
gedən cavanlar indi əlini-qolunu çırmalayıb öz dədə-baba yurdunda çalışmağa başlayıb.   
Kəndləri bir-bir yada salmaqla, ziyalılıq səviyyəsindən söz açmaqla bildirmək 
istəyirəm ki, təbiəti əsrarəngiz, torpağı bərəkətli olduğu kimi insanları da zehnli, 
düşüncəlidir. Əgər hər bir yurd yerimiz bu beş ildə, Cənab İlham Əliyevin ilk prezident 
olduğu dövrdə canlanıbsa, onda növbəti beş ildə bizi daha böyük uğurlar gözləyir. O 
zaman yenidən hər tərəfi qarış-qarış gəzəndə, kəndləri dolaşanda, Şahdağın zirvəsindən 
boylananda Qəbələnin qeyri-adi gözəlliyindən və burada insan əli ilə yaradılan 
möcüzələrdən heyrətə gələcək, ölkəmizin bu inci parçası ilə dünyaya meydan oxuyacağıq. 
Turizmin inkişafı ilə Qəbələ ölkə büdcəsinə yüksək gəlir gətirəcək. Dövlətin bu sahəyə 
dair tədbirləri artıq reallığa çevrilib. İndi uca Qafqaz dağlarının qoynunda yaradılan 
turizm müəssisələrində xarici vətəndaşlara xidmətin təşkili üçün yerli mütəxəssislər 
hazırlanır.     
İkinci dəfə xalq İlham Əliyevi prezident vəzifəsinə layiq gördü. Deməli, növbəti 
inkişaf xətti ilə Azərbaycanın hər bir diyarında, hər bir vətəndaşın həyatında əlamətdar 
hadisələr baş verəcək. Qüdrətli dövlətin, zəngin ölkənin vətəndaşları İlham Əliyev 
siyasətinin uğurları sayəsində sözün əsl mənasında tarix boyu arzuladığı həqiqəti dərk 
edəcək. Müstəqil ölkənin azad yaşayan hər bir sakini, hər bir azərbaycanlı bir daha öz 
prezidentinə dəstək olacaq... 
 
 
                                                       
 
 
 
 
 
 
 
 
 
 
İstifadə olunan mənbələr 
 
Mirzəzadə A. “Azərbaycan, zaman, inkişaf” Bakı, Azərbaycan Nəşriyyatı, 2008. 
Qasımov A. “Taleyi tarixə dönən şəxsiyyət”. Bakı; Təhsil nəşriyyatı, 2004. 
Nemətova M. “Azərbaycanda Pirlər”. Bakı; Azərbaycan Dövlət Nəşriyyatı, 1992. 
Nuriyev E.  “Şəki-Zaqatala zonasının toponimiyası”. Bakı; Elm nəşriyyatı, 1986. 
Məmmədov R..  “İnsanlar, talelər, ziyalılar”. Bakı; Cik-cik nəşriyyatı, 1996. 
ASE. 10 cilddə. Bakı; 1983. 
“Qəbələ” qəzetinin 2008-ci il materialları. 
 
İnternet resursları: 
http: //www. president. az 
http: //www. ilham-aliyev.az 
http: //www. azerbaijan.news.az 
http: //www. apa.az 
http: //www. azertag.com 
http: //www. anspress.com 
http: //www. aztv.az 
http: //www. lent.az 
http: //www. azadazerbaycan.com 
http: //www. gilanholdinq.az 
http: //www. mct. gov.az 
http: //www. qfk. 
http: //www. qebele-ih.gov.az 
 
 
 
 
 
 
 
 
 
ŞƏLALƏ MƏHYƏDDİNQIZI 
 
QƏBƏLƏ QAFQAZIN İNCİSİ 
 
Bakı–2009 
 
 
 
Texniki redaktor: Cəsarət Qasımov 
Dizayn: Orxan Həsənov 
 
 
 
 
 
 
 
 
 
 
 
 
Cəmi: 16. Formatı 60х901/ 16 
Sifariş: 101. Sayı: 1000 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
