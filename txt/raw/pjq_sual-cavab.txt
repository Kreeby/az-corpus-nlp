QURANİ-KƏRİMİN «NÜMUNƏ» TƏFSİRİ 
ƏSASINDA
170 SUAL-CAVAB
Tərtib edən: Məhəmməd Azəri
1
Entesharate Faiz
Kitabın adı:..........170 Sual-cavab
Müəllif:..............Məhəmməd Azəri
Naşir:.............................................Faiz
Çap növbəsi:........................Birinci
Tiraj:.............................................5000
Çap tarixi:...................................2005
2
Bismillahirrəhmanirrəhim
Sual 1: Nə üçün zalım və günahkar insanlardan bir 
hissəsi nemətlər içində qərq olmuşdur?
Cavab: Yuxarıdakı sual çoxlarını düşündürür.  Qurani-
kərimin ayələrinə əsasən,  belələri islahedilməz 
olduqlarından, yaranış qanunları və iradə azadlığına əsasən 
öz başına buraxılmışlar.  Allah tərəfindən verilmiş bu 
möhlət,  əslində onları uçuruma aparır.  «Ali-imran» 
surəsinin 178-ci ayəsində buyurulur: «Küfr edənlər, onlara 
verdiyimiz möhləti özləri üçün xeyirli bilməsinlər.  Biz 
onlara möhlət verimişik ki,  günahlarını daha da 
artırsınlar. Onlar üçün zəliledici bir əzab vardır».
Bəzi ayələrdən məlum olur ki,  bəzən Allah zalım və 
günahkarlara verdiyi nemətləri hədsiz dərəcədə artırır və 
onlar ləzzət içində xumarlandıqları zaman,  qəfildən onları 
bütün nemətlərdən məhrum edir.  Misilsiz firavanlıqdan 
sonra qəfil səfalət və zəlalət həmin insanlar üçün böyük 
əzaba çevirilir. «Ənam» surəsinin 44-cü ayəsində oxuyuruq: 
«Onlar edilmiş xəbərdarlıqları unutduqları bir an 
bütün nemət qapılarını onların üzünə açdıq ki, 
şadlansınlar.  Sonra isə qəfildən bütün verdiklərimizi 
geri aldıq.  Bununla da,  onlar hədsiz narahatlığa düçar 
oldular».
Təsəvvür edin ki,  bir zalım,  kövrək budaqları qıra-qıra 
üzüyuxarı,  dayanmadan ağaca dırmaşır.  Yuxarı qalxdıqca, 
daha da şad olur.  Anlamır ki,  nə qədər yuxarıdan yıxılsa, 
bir o qədər də çox əziləcəkdir.  Qəfil tufan qopur və bir an 
əvvəl şadlıqdan oynayan sümüklər yerə qaxılıb,  xıncım-
xıncım olur.
3
Sual 2: Hal-hazırda behişt və cəhənnəm 
mövcuddurmu?
Cavab: Əksər İslam alimlərinin fikirinə görə,  hal-
hazırda həm behişt, həm də cəhənnəm mövcuddur. Qurani-
kərimin müxtəlif ayələrində bu fikir yetərincə aydın 
təsdiqlənir.  «Tövbə»  surəsinin 89-cu ayəsində buyurulur: 
«Allah onlar üçün əbədi qalacaqları,  altından çaylar 
axan cənnətlər hazırlamışdır».
Başqa bir surədə oxuyuruq: «And olsun ki, başqa bir 
dəfə (Məhəmməd əleyhissəlam Cəbrail mələyi)  əbədi 
behiştdə yerləşdiyi Sidrətül-Müntəhanın yanında 
görmüşdür»1.  Qeyd edək ki,  bu ayələr Peyğəmbərin (s) 
merac səfərinə aiddir.
«Təkasur»  surəsində isə belə buyurulur:  «Əgər 
elmül-yəqinə malik olsaydınız,  mütləq cəhənnəmi 
müşahidə edərdiniz»2. 
Behişt və cəhənnəmin hal-hazırda mövcudluğunu 
təsdiq edən mötəbər hədislər kifayət qədərdir.  Bu hədislər 
arasında Merac hədisləri xüsusi yer tutur.  Mövcudluğuna 
dəlillər gətirdiyimiz,  bir zaman Adəmin olduğu behişt 
deyildir.  Bu günki behişt və cəhənnəm,  insanların xeyir və 
şər əməllərindən asılı olaraq genişlənməkdədir.
Sual 3: Hansı şəxslərdən məsləhət almaq olar?
Cavab: Şübhəsiz ki, hər adamla məsləhətləşmək insana 
xeyir gətirməz.  Xaraktercə zəif və nöqsanlı məsləhətçinin 
göstərdiyi yol,  insanı uçuruma apara bilər.  Əli (ə) buyurur: 
«Üç qəbil insanla məsləhətləşmə:  Paxıl,  qorxaq və 
tamahkar insanlarla.  Paxıl səni kasıbçılıqla qorxudub, 
1 «Nəcm» surəsi, ayə 13-15.
2 «Təkarus» surəsi, ayə 5-7.
4
başqalarına əl tutmaqdan çəkindirər.  Qorxaq mühüm 
işlərin yerinə yetirilməsinə mane olar.  Tamahkar isə, 
var-dövlət və vəzifə qazanmaq xatirinə,  zülmə 
mərhəmət donu geyindirər»1. 
İslam dinində məsləhət istəyən adama xəyanət edib 
səhv yol göstərmək,  böyük günahlardan hesab olunur. 
Bilmədiyin bir işdə,  hətta qeyri-müsəlmana məsləhət 
vermək böyük günahdır.
İmam Səccad (ə) buyurur: «Səndən məsləhət istəyənə 
bildiyin işlərdə məsləhət verməli,  bilmədiyin 
məsələlərdə onu bilən şəxsin yanına göndərməlisən. 
Məsləhət aldığın adamı,  könlünə yatmayan 
məsləhətinə görə, qınamamalısan»2. 
Sual 4: Adəmin övladları kiminlə evləndi?
Cavab: «Nisa» surəsi bu ayə ilə başlayır: «Sizi tək bir 
şəxsdən xəlq edən,  ondan zövcəsini yaradan və 
onlardan da bir çox kişi və qadınlar törədən 
Rəbbinizdən qorxun». 
İslam düşmənlərinin fəaliyyət istiqamətlərindən biri də, 
mübahisə doğura biləcək dini məsələri savadsız 
müsəlmanlar arasında qızışdırmaqdır.  Yuxarıdakı ayə, 
dinini sevən insana kifayət qədər mə´lumat verir.  Buna 
baxmayaraq,  İslam alimləri ayə və hədislərə əsaslanaraq, 
şübhə doğracaq bütün məsələlərə aydınlıq gətirirlər. 
Bir qrup alimin fikrinə görə,  Adəmin övladları 
Adəmdən əvvəlki insan nəslinin qalıqları ilə evlənmişlər. 
Rəvayətlərə görə,  Adəm yer üzündə heç də ilk insan 
olmayıb.  Elm də bu fikri təstiqləyir.  Qədim insan 
məskənlərində aparılan tə´diqatlar göstərir ki,  yer üzündə 
1 «Nəhcül-bəlağə».
2 Təfsiri Nurus-səqəleyn, 1-ci cild, səh. 405.
5
həyat milyonlarla il bundan əvvəl başlamışdır.  Hansı ki, 
Adəmin,  yaranışından elə də böyük zaman keçməmişdir. 
Təbii ki,  həmin nəsil Adəmin yaranış zamanında öz son 
günlərini yaşayırdı.  Adəmin övladlarının həmin insanlarla 
evlənməsi tam məntiqə uyğundur. 
Sual 5: Dəstamaz və ya qüsl əvəzinə əlləri torpağa 
vurub alın və əllərin üstünə çəkməyin faydası nədir?
Cavab: Yəqin ki,  söhbətin təyəmmümdən getdiyini 
anladınız.
Təyəmmümün ilkin faydası odur ki,  ibadət üçün 
dəstəmaz almağa və ya qüsl verməyə imkanı olmayan şəxs, 
ibadətini təxirə salmır. İnsanın alnı, onun ən şərafətli bədən 
nahiyələrindəndir.  İnsan öz kiçikliyini etiraf edir.  Demək, 
təyəmmüm özü bir ibadətdir.
Artıq elmi dəlillərlə sübuta yetirilib ki,  torpaq güclü 
parçalama xüsusiyyətinə malikdir.  Məhz bu xüsusiyyətinə 
görə,  insan və heyvan cəsədləri torpaqda dəfn olunur. 
İstənilən başqa mühitdə qorxulu keçici xəstəliklər törədə 
biləcək cəsədlər,  qısa bir müddətdət torpağın təsiri ilə 
parçalanır və zərərsizləşdirilir.  Buradan belə nəticə çıxır ki, 
torpaq da,  su kimi özünəməxsus təmizləyici keyfiyyətlərə 
malikdir.  Tibbi nöqteyi-nəzərdən təmiz və günəşli hava 
altında olan torpaq təyəmmüm üçün daha da yararlıdır. 
«Maidə»  surəsinin 6-cı ayəsində buyurulur:  «...Su 
tapmasanız,  pak torpaqla təyəmmüm edin,  ondan 
üzünüzə və əllərinizə çəkin. Allah sizi çətinliyə salmaq 
istəməz.  Lakin o sizi pak etmək,  sizə olan nemətini 
tamamlamaq istəyir ki, bəlkə şükr edəsiniz». 
Sual 6: Zalımı bağışlamaq olarmı?
Cavab: Qur´anda bu barədə belə buyurulur: 
6
«Nə zülm edin, nə də zülmə baş əyin»1.
«Bağışlamağınız müttəqiliyə daha yaxındır»2.
«Bağışlasınlar!  Allahın sizi bağışlamağını 
istəmirsiniz?»3.
Həzrəti Əli (ə) «Nəhcül-bəlağə»də buyurur: «Allahın 
hökmünə baş əyəcəkləri ana qədər zalımlarla vuruşun». 
İlk baxımdan belə görünə bilər ki, bəzən «vuruş», bəzən 
isə «bağışla»  deməklə,  yuxarıdakı göstərişlər arasında 
ziddiyyət vardır. Qeyd edək ki, bağışlamağın şəraiti vardır. 
O zaman bağışlamaq olar ki,  bağışlanan tərəf sui-istifadə 
edib,  öz zülmünü artırmasın.  Başqa bir tərəfdən,  düşmən 
yalnız son və qəti qələbədən sonra bağışlana bilər.  Çünki 
tam məğlub edilməmiş düşməndən yeni təhlükələr 
gözlənilir.
Həzrət Əli (ə)  buyurur: «Düşmənə qalib gələndə, bu 
qələbənin zəkatı olaraq onu bağışla»4. 
Amma gücdən düşməmiş düşməni bağışlamaqla, insan 
zülmə razı olanlardan hesab edilə bilər.
Sual 7: Allah öz bəndəsini daş ürəkli edərmi?
Cavab: Allah-təala Quranın bəzi ayələrində kimlərinsə 
qəlbini daşa döndərdiyini xəbər verir.  Bir halda ki,  bu iş 
Allah tərəfindən baş verir,  insan nə üçün günahkar 
sayılmalıdır? 
Diqqət etsək,  görərik ki,  ürəyin daşa dönməsi Allah 
tərəfindən bir cəzadır. Demək, insan Allahın qəzəbinə səbəb 
olacaq günahlara yol verir və daşürəkliliklə cəzanlandırılır. 
Məsələn, «Tövbə»  surəsinin 77-ci ayəsində belə buyurulur: 
1 «Bəqərə» surəsi, ayə 279.
2 «Bəqərə» surəsi, ayə 237.
3 «Nur» surəsi, ayə 22.
4 «Nəhcül-bəlağə».
7
«Allaha verdikləri vədə xilaf çıxdıqlarına görə, Allah da 
onların ürəklərinə qovuşacaqları qiyamət gününə qədər 
nifaq saldı».  «İbrahim»  surəsinin 27-ci ayəsində isə belə 
deyilir:  «Allah iman gətirənləri dünyada və axirətdə 
möhkəm bir sözlə sabit qədəm edər.  Allah zalımları 
yolundan azdırar».
İnsanın öz əməlindən doğan bu pis nəticə,  onun iradə 
azadlığına qətiyyən zidd deyildir.  Məsələn,  spirtli içki içən 
insan anlamalıdır ki, ağlı başından çıxacaq və üzünə cinayət 
qapıları açılacaq.  Məsələn,  adam öldürəcək.  Bu şəxs sərxoş 
olduğunu bəhanə gətirib,  adam öldürmək fikirində 
olmadığını iddia etsə də, məsuliyyətdən qaça bilməz.
Allah-təalanın bir insanı doğru yola yönəldib,  o birini 
zəlalətə salmasının əsil səbəbi,  həmin insanların əvvəlki 
xeyir və ya şər əməllərində axtarılmalıdır.
Sual 8: Nə üçün insanlar fərqli doğulur?
Cavab: Əgər Allah ədalətlidirsə, nə üçün biri istedadlı, 
o biri isə istedadsız, biri gözəl, o biri isə çirkin doğulur?
İnsanların fərqli doğulmasının bir səbəbi,  ictimai və 
fərdi çatışmamazlıqlarıdır.  Məsələn,  var-dövlətli insanların 
övladları fəqirlərin övladlarına nisbətən sağlam,  gözəl və 
istedadlı olurlar.  Cəmiyyəti varlı və kasıba bölən isə,  Allah 
deyildir.  Amma insanlar arasındakı fərqlərin bir hissəsi 
yaranış qanunlarından doğur.  Əgər insanlar 
fərqləndirilməsəydilər,  bir zavodun istehsal etdiyi məhsul 
kimi bir-birlərinə oxşayar və həyat maraqsız olardı. 
Dünyada iki tam eyni insanın olmaması gözəllik deyilmi?! 
Bir şeyi də qeyd edək ki,  cəmiyyət də insan orqanizmi 
kimi müxtəlif əzalara ehtiyaclıdır.  Kamil insanın gözə, 
qulağa,  dilə ehtiyacı olduğu kimi,  kamil cəmiyyət də 
müxtəlif sahələrdə zövqlü və istedadlı insanlara 
8
ehtiyaclıdır.  Amma bu o demək deyil ki,  bəstəkar yaxşı 
yaşamalı,  fəhlə isə,  kasıbçılıqla ömür sürməlidir.  İnsanın 
qəbul etdiyi qidanın enerji orqanizmin bütün üzvlərinə 
paylandığı kimi,  cəmiyyətin də qazancı bütün təbəqələrin 
ehtiyaclırın ödəməlidir.  Cəmiyyətdə memarın öz,  fəhlənin 
də öz iş sahəsi var.  Hər bir insan Allahdan aldığı istedad 
payı qədərində də məsuliyyət daşıyır.
Sual 9: Hidayət nədir? 
Cavab: «Hidayət»  doğru yola yönəltmə,  doğru yol 
göstərmə mənasını verir.  «Ta-ha»  surəsinin 50-ci ayəsində 
buyurulur: «Allahımız hər şeyi yaratdı, sonra isə, onları 
hidayət etdi».
«Hidayət»  kəlməsinə Quranın müxtəlif yerlərində tez-
tez təsadüf olunur. Bu söz əsasən, iki mənada işlənmişdir:
1. Təkvini hidayət 
Təkvini hidayət dedikdə,  bütün varlıq aləminin tabe 
olunduğu nizam nəzərdə tutulur.  Allah-təala öz xilqətini, 
canlı və cansız aləmi yaranış qanunlarına uyğun olaraq 
hidayət edir. Canlı aləmin təbii artımı, ulduz və planetlərin 
nizamlı hərəkəti, təkvini hidayətin nümunələrindəndir.
2. Təşri´i hidayət 
Təşri´i hidayət peyğəmbərlər,  asimani kitablar vasitəsi 
ilə həyata keçir.  İnsanlar peyğəmbərlər və kitablardan 
təlim-tərbiyə almaqla,  təkamül yolunda irəliləyirlər. 
«Ənbiya»  surəsinin 73-cü ayəsində oxuyuruq: «Biz,  onları 
əmrimizlə insanları doğru yola yönəldən imamlar 
etdik.  Biz,  onlara xeyirli işlər görməyi,  namaz qılıb, 
oruc tutmağı vəhy etdik».
Ayə və hədislərdən belə məlum olur ki, təşri´i hidayət, 
başqa sözlə peyğəmbərlər və asimani kitablar yalnız imanlı 
insanlara təsirli ola bilir.
9
Sual 10: Allah şeytanı nə üçün yaratdı?
Cavab: Tez-tez belə suallarla qarşılaşırıq:  Şeytan kimi 
alçaq bir vücudun yaradılması, hansı məntiqə əsaslanır?
İlk əvvəl onu qeyd edək ki,  Allah-təala şeytanı alçaq 
yaratmamışdır.  Mötəbər dini mənbələrin verdiyi 
məlumatlara görə,  şeytan uzun illər mələklərlə yanaşı 
dayanmışdır.  Lakin sonradan verilmiş azadlıqdan sui-
istifadə edərək,  tüğyan qoparmışdır.  Demək,  şeytan ilk 
əvvəl pak yaradılmış, sonradan öz istəyi ilə azğınlığa düçar 
olmuşdur.
İkinci bir tərəfdən, yaranış qanunlara əsasən, ziddiyyət 
olmayan yerdə tərəqqi də olmaz.  Şeytanın varlığı imanlı 
insanlar üçün qorxulu deyildir. Əksinə, onun törətdiyi fitnə-
fəsadlar,  imanlı insanların təkamülü üçün mühüm 
şərtlərdəndir. 
İnsan yalnız güclü düşmənlə qarşılaşdığı zaman öz 
qüvvəsini səfərbər edib,  işə sala bilər.  Tarixə baxın.  Yalnız 
güclü düşmənlərin hücumları qarşısında ardıcıl müqavimət 
göstərmiş millətlər, böyük mədəniyyət yarada bilmişlər.
«Nəhl»  surəsinin 99  və 100-cü ayələrində buyurulur: 
«Həqiqətən,  iman gətirib,  yalnız öz Rəbbinə təvəkkül 
edənlərin üzərində şeytanın heç bir hökmü yoxdur. 
Şeytanın hökmü yalnız ona itaət edib,  Allaha şərik 
qoşanlar üzərindədir». 
Sual 11: İblis nə üçün Allaha itaət etmədi?
Cavab: «İblis» ilk dəfə Adəmə səcdədən boyun qaçıran 
şeytanın adıdır. «Kəhf» surəsinin 50-ci ayəsində buyurulur: 
«Cin tayfasından olan İblisdən savayı, hamı səcdə etdi». 
10
Ayədən göründüyü kimi,  Adəmə səcdə edilməsi əmri 
gələn zaman,  mələklərlə bir sırada dayanmış İblis mələk 
yox, cin tayfasından imiş.
O,  elə təsəvvür edirdi ki,  Adəmdən üstündür və o, 
Adəmə yox,  Adəm ona səcdə etməlidir.  Onun bu 
itaətsizliyi,  sadəcə bir etiraz yox,  ciddi etiqad məsələsi idi. 
Bir ömür ibadət etmiş,  öz ibadəti sayəsində mələklər 
cərgəsinə qoşulmuş İblis,  öz təkəbbürü ucbatından 
anlamırdı ki,  əslində Adəmə yox,  Allaha səcdədən boyun 
qaçırır. 
Şəksiz ki,  Allahın əmrinə boyun əyib,  Adəmə səcdə 
edən mələklər,  əslində Allaha səcdə edirdilər.  İblis isə 
səcdədən boyun qaçırmaqla, Allahın qəzəbinə düçar oldu.
İblisin insan övladı ilə düşmənçiliyi,  bu gün də davam 
etməkdədir. Adəm və onun övladlarını qiyamət gününədək 
doğru yoldan azdıracağına and içmiş İblis,  öz rəngarəng 
vəsvəsələri ilə insanları əbədi behiştdən məhrum edir.  O 
heç zaman düşmən qiyafəsində gəlmir.  Necə ki,  Adəmi öz 
andları ilə xeyirxah olduğuna inandırıb çaşdırmışdısa, 
Adəm övladlarını da eyni üsulla günaha sürükləyir.
Sual 12: Təqva nədir?
Cavab:  Qurani-kərimdə çox təsadüf olunan sözlərdən 
biri də,  «təqva»dır.  Allah-təala öz bəndələrini təqvalı 
olmağa çağırır.
«Təqva»  sözü lüğətdə özünü qorumaq,  çəkinmək mə
´nasını daşıyır.  Başqa sözlə təqva,  insanı nəfs istəklərindən 
çəkindirə biləcək daxili bir qüvvədir.  Həzrəti Əli (ə) 
buyurur:  «Bilin ey Allah bəndələri,  təqva möhkəm və 
keçilməz bir qaladır».
 Bə´ziləri təqvanı tikanlıqdan keçərkən ətəyini yığıb, 
çox ehtiyatla addımlarını atan insanın qorunmasına 
11
oxşadırlar.  «Təqva kiçik və böyük günahlardan 
uzaqlıqdır», deyənlər də olub. Kiçik günahlara tez-tez yol 
verən insanlara «dağlar da kiçik daşlardan düzəlir» deyə, 
təqvaya çağırışlar olur.  Əli (ə)  buyurmuşdur:  «Təqva 
bütün bağlı qapıların açarı,  axirət ehtiyatı,  şeytana 
nökərlik və bəlalardan qurtuluş yoludur»1. 
Onu da qeyd edək ki, təqva müxtəlif sahələri əhatə edir. 
İnsanın iqtisadi,  cinsi,  ictimai,  siyasi məsələlərdə təqvalı 
olması,  bütün sahələrdə Allahdan çəkinməsi,  onun kamala 
yetişməsinin zəruri şərtidir. 
Sual 13: «Liqaullah» nədir? 
Cavab: Qurani-kərimdə qarşılaşdığımız kəlmələrdən 
biri də, «liqaullahdır».  Liqaullah,  ərəb dilindən tərcümədə 
«Allahla görüş»  mənasını verir.  Allah-təala cism 
olmadığımızdan onun adi gözlə görünməsi də,  sözsüz ki, 
mümkün deyildir.  Liqaullah dedikdə,  qiyamət səhnəsində 
Allahın qüdrətinin müşahidəsi nəzərdə tutulur.  Allahın 
mükafat,  cəza,  nemət və əzabı bu qüdrətin 
təzahürlərindəndir.
Bu sözün başqa bir mənası da zahir yox,  iç gözü ilə 
Allahın varlığına şahid olmaqdır.  İnsan elə bir kamillik 
mərtəbəsinə çata bilər ki,  Allah-təalanı sanki qəlb gözü ilə 
görər və onun varlığına bir zərrə də olsun şəkki qalmaz. 
Əlbəttə ki,  bu hala yalnız yüksək paklıq,  təqva yolu ilə 
yetişmək olar. «Nəhcül-bəlağə»də oxuyuruq: «Dostlarından 
biri Həzrəti Əlidən (ə)  soruşdu:  «Allahını görmüsənmi?». 
Həzrət (ə)  bu sualın cavabında buyurdu:  «Görmədiyim 
Allaha necə ibadət edərdim?!  Zahirdəki gözlər heç zaman 
onu görməz. Yalnız iman nuru vasitəsi ilə qəlblər onu dərk 
edər».
1 «Nəhcül-bəlağə».
12
Liqaullah haləti,  qiyamətdə hamıya müəssər olar. 
Çünki qiyamət səhnəsində Allah-təalanın qüdrəti, hətta kor 
qəlbləri dirildəcək qədər aşkarlanar.
Sual 14: Donuz əti nə üçün haramdır?
Cavab: «Bəqərə»  surəsinin 173-cü ayəsində belə 
buyurulur: «Allah sizə ölmüş heyvanı, qanı, donuz ətini 
və Allahdan başqasının adı ilə kəsilənləri yeməyi qəti 
haram etmişdir».
Artıq sübut edilmişdir ki,  insanın qəbul etdiyi qidalar, 
onun ruhiyyə və əxlaqında təsirlər qoyur.  Bir hədisdə belə 
buyurulur: «Qan içən insanların qəlbi o qədər daşlaşır 
ki,  öz ata-analarını,  övladlarını qətlə yetirməkdən belə 
çəkinmirlər»1. 
Donuz ətindən ən çox istifadə edən avropalılar arasında 
donuz,  qeyrətsizlik simvoludur.  Əgər heyvanat aləminin 
cinsi həyatını diqqətlə izləyə bilsək,  donuzun cinsi 
həyatında heç bir hədd-hüduda təsadüf etmərik.  Donuz 
ətindən istifadə edən insanlar,  adətən,  ailədə namus 
məsələlərinə biganə olur. 
Donuz ətini Həzrəti Musa (ə)  da haram bildirmişdir. 
İncildə günahkarlar donuza oxşadılır və məhz bu heyvan, 
şeytanın təcəssümü hesab edilir.
Bu heyvan çox vaxt öz ifrazatı ilə qidalandığından, 
insan sağlamlığı üçün çox qorxulu olan iki növ parazit 
daşıyıcısıdır.  Bir ayda on beş min yumurta qoyan bu 
qurdlar insan orqanizminə düşdükdə,  qan çatışmamazlığı, 
dizenteriya,  revmatizm və bir çox digər xəstəliklərə səbəb 
olur. 1 kq donuz ətində həmin qurdlar 400 milyon yumurta 
qoya bilir.  Bir çox ölkələrdə,  o cümlədən Rusiyada uyğun 
1 «Vəsailuş-şiə», 16-cı cild, səh. 310.
13
xəstəliklər səbəbindən qısa müddətli də olsa,  dəfələrlə 
donuz ətinin istifadəsi qadağan edilmişdir.
Sual 15: Bəni-İsrailin inək macərasında nədən danışılır?
Cavab: Qurani-kərimin «Bəqərə»  surəsində 
rastlaşdığımız bu əhvalat öz riyakarlığı ilə Musa 
peyğəmbərə (ə)  olmazın əziyyətlərini verən yəhudilərin iç 
üzünü açır, onların iman dərəcəsini göstərir.
Macəra belə baş verir:  Bəni-İsraildə bir nəfər qətlə 
yetirilir. Qəbilələr arasında qatilin kimliyi ilə əlaqədar güclü 
qarşıdurma yaranır.  Tayfalar bu işdə bir-birlərini ittiham 
edirlər.  Nəhayət,  qərara gəlirlər ki,  bu mübahisədə 
hakimliyi Musaya həvalə etsinlər. Musa öz qövmünə deyir: 
«Allah sizə bir inək kəsmənizi əmr edir».  Onlar Musaya 
itaət etmək əvəzində «bizi məsxərəyəmi qoyursan», «o inək 
nə cür olmalıdır», «onun rəngini bizə bildir»  və başqa bu 
kimi yersiz suallarla söhbəti uzadırdılar.  Nəhayət,  inək 
kəsilir və Allahın əmri ilə onun ətindən bir parçası ölüyə 
toxundurulur.  Qətlə yetirilmiş şəxs dirilir.  Uyğun surənin 
72-ci ayəsində buyurulur: «Yadınıza salın ki, siz o zaman 
bir nəfəri öldürüb,  onun qatili barəsində mübahisə 
edirdiniz. Allah gizlətdiyinizi aşkara çıxarandır».
Sual 16: Münafiq kimdir və onu necə tanımalı?
Cavab: Qurani-kərimdə insanların üç qismə -  mömin, 
münafiq və kafir təbəqələrinə bölündüyünü bilirik.  O da 
məlumdur ki, Allaha həqiqi iman gətirənlər mömin, Allahın 
varlığını inkar edənlər isə,  kafir adlanır.  Bəs münafiq 
kimdir? «Münafiq»  sözü riyakar,  ikiüzlü mənalarını verir. 
Quran ayələrində bu təbəqə haqqında belə buyurulur: 
«Allah münafiqlərin xalis yalançı olduqlarına şəhadət 
14
verir»,  «Onlar dildə iman gətirdilər,  qəlblərində isə 
kafir oldular». 
Bütün dövr və cəmiyyətlərdə münafiqlər olmuşdur. 
Onlar həmişə insanlar arasında nifaq salmış,  öz gizli 
düşmənçilikləri ilə İslam dininə kafirlərin vura 
bilməyəcəkləri zərbələri vurmuşlar.
Bəs onları necə tanımalı? Ayə və hədislərə əsaslanaraq, 
münafiqlərə məxsus beş sifəti qeyd etmək olar:
1. Böyük iddialarda olar, çox danışıb, az əməl edərlər
2.  Bir mühitə düşdükdə o mühitin rəngini alar,  həmin 
cəmiyyətin xoşladığı sözləri danışar,  möminlərə «biz iman 
gətirdik», müxaliflərə «biz sizinləyik» deyərlər
3.  Özlərini xalqdan ayırar,  gizli məclis və cəmiyyətlər 
təşkil edərlər
4. Hiyləgərlik edər,  yalan danışar,  yağlı dilini işə salar, 
xəyanət edərlər;
5.  Özünü elmli,  xalqı cahil,  özünü ağıllı,  xalqı isə, 
axmaq hesab edər.
Sual 17: Nə üçün duamız qəbul olmur?
Cavab: Bütün çətinliklər qarşısında duadan yetərincə 
güc almağın mümkünlüyünə kifayət qədər dəlillər vardır. 
Bəs nə üçün bəzən dualarımız qəbul olmur? Həzrəti Əli (ə) 
duanın qəbul olmasının səbəblərini belə bəyan edir: 
«Dualarınız ona görə qəbul olmur ki,  qəlbiniz səkkiz 
halda xəyanət etmişdir:  Allah-təalanı tanıdınız,  amma 
onun haqqını yerinə yetirmədiniz;  Göndərdiyi 
Peyğəmbərə (s)  iman gətirdiniz,  sonra onun 
buyurduqlarına müxalif oldunuz;  Quran oxudunuz, 
amma ona əməl etmədiniz;  Dediniz Allahın əzabından 
qorxuruq,  amma əzaba düçar edəcək işlər gördünüz; 
Dediniz Allahın mükafatına çatmaq istəyirik,  amma 
15
əməlləriniz sizi bu mükafatlardan uzaq saldı;  Allahın 
nemətlərindən yeyir,  amma şükr etmirsiniz;  Əmr 
olundu ki,  şeytanla düşmən olun.  Dildə «düşmənik» 
dediniz,  amma əməldə onunla müxalif olmadınız; 
Başqalarında eyib axtarıb,  öz eyiblərinizə göz 
yumdunuz»1. 
Sual 18: Salman Farsi İslama necə gəldi?
Cavab: Həzrəti Məhəmməd (s)  «Salman bizdəndir» 
buyurmaqla,  Onun hansı iman mərtəbəsində olduğunu ən 
sadə şəkildə ifadə etmişdir.  Bəs İranda doğulub boya-başa 
çatmış Səlman necə oldu ki,  Peyğəmbərin (s)  ən yaxın 
adamlarından birinə çevrildi?
Hələ gənc ikən,  Salman yaşadığı şəhərin hakiminin 
oğlu ilə dostluq edirdi.  Bir gün öz dostu ilə səhraya ova 
çıxan Salman, İncil oxuyan rahiblə rastlaşdı. Rahib gənclərə 
İncil haqqında danışıb,  Allaha itaətə,  günahdan uzaqlığa 
çağıran təsirli kəlamlar oxudu. Rahib onlara dedi ki,  doğru 
dində olmayanların kəsdikləri heyvanların əti haramdır. 
Nəhayət,  onlar sağollaşıb ayrıldılar.  Amma gənclər tez-tez 
səhraya gedib,  rahibin söylədiyi ilahi kəlamlardan feyz 
aparardılar. 
Bir gün hakimin oğlu süfrəyə oturmaqdan imtina edib, 
süfrədəki yeməklərin haram olduğunu bildirdi.  Hakim 
vəziyyətin nə yerdə olduğunu öyrənib,  rahibi öz 
əyalətindən çıxardı.  Salmanla hakimin oğlu rahiblə getmək 
qərarına gəlsələr də,  dostunun yubandığını görən Salman, 
yola düşdü.
İlk əvvəl rahiblə birgə Mosulda məskunlaşan Salman, 
bir müddət sonra öz müəllimi ilə birlikdə Beytül-
müqəddəsə yola düşdü.
1 «Səfinətül-bəhar», 1-ci cild, səh. 448.
16
Bir gün Salmanı qəmli görən müəllim onun 
pərişanlığının səbəbini soruşanda,  o,  belə dedi:  «Bütün 
yaxşılıqlar keçmiş nəsillərə qismət olub,  peyğəmbərlərlə 
birgə yaşayıblar».  Müəllimi ona təsəlli verib,  son 
peyğəmbərin zühurunun hələ qarşıda olduğunu bildirdi. 
Beytül-müqəddəsdən Mosula qayıdarkən,  gözlənilməz 
hadisələr səbəbindən müəllimini itirən Salman bir ərəbə əsir 
düşdü. Ərəb Salmanı Mədinəyə gətirib, qul kimi satdı.
Bir gün Salman Mədinəyə gəlmiş bir şəxsin,  özünü 
peyğəmbər kimi təqdim etdiyini eşitdi.  Yubanmadan bu 
şəxsin olduğu yeri soraqlayan Salman,  nəhayət,  onu bir 
məclisdə tapdı.  Salmanın son peyğəmbərin nişanələri 
haqqında kifayət qədər məlumatlı idi. Ətrafında xeyli insan 
toplanmış şəxsə yaxınlaşıb,  bu əlamətləri yoxlamağa fürsət 
axtardı.  Həmin şəxs qəlbi imanla dolu Salman ürəyini 
oxuyurmuş kimi,  onu yaxına çağırdı və libasını çiynindən 
qaldırıb,  ona nə isə göstərdi.  Peyğəmbərlik möhrünü öz 
gözləri ilə görən Salmanda bir zərrə də şəkk qalmadı ki, 
qarşısındakı şəxs son peyğəmbərdir.
Sual 19: Zina etməyə icazə varmı?
Cavab: Ayə və hədislərdə zinanın böyük günahlardan 
olduğuna kifayət qədər dəlil vardır.  Ümumiyyətlə,  bəşər 
tarixi boyu bu əməl ən çirkin əməllərdən hesab 
olunmuşdur.
«Əl-minar»  təfsirində belə bir rəvayət nəql olunur: 
«Böyük bir məclisdə cavan bir oğlan ayağa qalxıb,  həzrət 
Məhəmmədə (s) belə bir sual verdi: «Mənə icazə verərsənmi 
zina edim?».  Məclisdən onun bu sualına etiraz səsləri 
ucaldı.  Amma həzrət Peyğəmbər (s)  mülayimliklə onu 
yaxına çağırıb,  qarşısında əyləşdirdi və məhəbbətlə 
soruşdu: «Əgər bir şəxs sənin anan və ya bacınla zina etmək 
17
istəsə,  razı olarsanmı?».  Gənc «razı olmaram» dedi.  Həzrət 
sözünü belə sona yetirdi:  «Bil ki,  xalq da onun qızları ilə 
zina edilməsinə razı deyildir».
Sual 20: Yalançı peyğəmbəri necə tanımalı?
Cavab: Peyğəmbərlik bir qrup pak insana əta olunmuş 
böyük ilahi məqamdır.  Peyğəmbərlər bəşəriyyətin doğru 
yola hidayəti üçün göndərilmiş elçilərdir.
Əgər bir şəxs tibb elmindən anlayışı olmadığı halda 
həkimlik iddiasına düşüb bir neçə insanın həyatına son 
qoyursa,  yalançı peyğəmbər bütün bəşəriyyəti dünya və 
axirət əzabına sürükləyir.  On dörd əsr əvvəl həzrət 
Məhəmmədin (s)  risaləti ilə peyğəmbərlik missiyası başa 
çatsa da,  yalançı peyğəmbərlər bu gün də yağışdan sonra 
göbələk kimi baş qaldırmaqdadırlar.  Bəs onları necə 
tanımalı və necə ifşa etməli?
Unutmayaq ki,  nə zamansa öz peyğəmbərliyini elan 
etmiş Musa,  İsa,  Məhəmməd (s)  və sair peyğəmbərləri 
cəmiyyət sualla qarşılamışdır.  Onlardan 
peyğəmbərliklərinin sübutuna dəlillər istənilmişdir.  Musa 
öz möcüzəli əsası, İsa ölüləri diriltməsi, Həzrəti Məhəmməd 
(s)  Quranın ecazı və şəqqül-qəmər kimi hadisələrlə bütün 
şübhələri aradan qaldırmışlar.  «İsra»  surəsinin 88-ci 
ayəsində buyurulur: «De ki, bütün insanlar və cinlər cəm 
olaraq bütün qüvvələrini işə salsalar belə,  Quran 
mislində bir kitab gətirə bilməzlər». Gəlin, peyğəmbərlik 
fikirinə düşənlərdən möcüzə istəyək!
Sual 21: İnsan nə üçün ölümdən qorxur?
Cavab: Əksər insanların ölümdən qorxduğu sirr 
deyildir.  Ayə və hədislərdən məlum olur ki,  bu qorxunun 
iki əsas səbəbi vardır:
18
1.  İnsanların böyük bir hissəsi ölümü yoxluq və son 
kimi anlayır. Bu anlaşılmaz yoxluq hissi, insan düşüncəsini 
təlatümə gətirir.  Bir gün yaşadığı həyata son qoyulacağını 
düşünən insan, ölüm adı gələndə müdhiş bir qorxuya qərq 
olur.
2.  İkinci qrup insanlar,  ölümdən sonrakı həyatın 
varlığına inansalar da,  yol verdikləri cinayət və günahlar 
ucbatından ölümdən,  əməllərin hesab anından qorxuya 
düşürlər.  Bu qəbil insanlar,  məhz cəza gününün 
sıxıntısından xoflanaraq,  ölümdən qaçmağa çalışırlar. 
«Bəqərə»  surəsinin 95-ci ayəsində oxuyuruq:  «Onlar öz 
əməllərini bildiklərinə görə, ölümü əsla istəməzlər».
Amma peyğəmbərlərə və ilahi kitablara iman gətirib, 
ölümdən sonrakı həyata inananlar,  ibadət edib xeyir işlərə 
çalışanlar,  ölümü dünya çətinliklərindən qurtuluş kimi 
qəbul edərlər.
Din və vətən uğrunda canından keçən insanlar,  əbədi 
həyatın varlığına inanmış, böyük amallar yolunda canlarını 
əsirgəməmişlər.
 
Sual 22: Harut və Marut kimdir?
Cavab:  Babil məmləkətində olmuş bu iki mələk 
haqqında saysız-hesabsız əfsanələr uydurulmuşdur.  Hətta 
təfsirçilərdən də bəziləri,  uyğun gəlməyən fikirlər 
söyləmişlər.  Onlar Harut və Marutun yerə enməsi səbəbi 
barədə belə deyirlər: «Allah onları yerə endirdi bilsinlər ki, 
onlar da insanların yerinə olsaydılar, günaha yol verərdilər. 
Onlar da yerə endikdən sonra böyük günahlara başladılar».
Qurani-kərimdə buyurulur:  «Şeytanlar sehri və 
Babildə Harut və Marut adlı iki mələyə nazil olanları 
xalqa öyrədərək,  kafir oldular.  Halbuki,  o iki mələk 
19
«biz imtahanıq,  sən gəl kafir olma»  deməmiş,  kimsəni 
öyrətmirdi»1. 
«Məcməül-bəyan»da bu ayənin təfsirində oxuyuruq: 
«Babil ölkəsində sehr və cadu öz zirvəsinə çatmışdı.  Bu, 
xalqı çox narahat edirdi.  Allah-təala insan surətində iki 
mələk göndərdi ki,  xalqa sehr və cadunun 
təsirsizləşdirilməsi yollarını öyrətsinlər. 
Mələklər məcbur oldular ki,  sehr-caduya qarşı 
mübarizə aparacaq insanlara onun yollarını da öyrətsinlər. 
Həmin adamlardan bir dəstəsi öyrəndiklərindən sui-istifadə 
edərək,  sehrbazlara qoşuldular.  Hansı ki,  mələklər onlara 
xəbərdarlıq etmişdilər ki,  bu biliklərdən pis məqsədlə 
istifadə etmək küfrdür».
Sual 23: Nübüvvət,  risalət və imamət bir-birindən nə 
ilə fərqlənir?
Cavab:  Allah tərəfindən əmr almış üç təbəqə 
mövcuddur: nəbilər, rəsullar və imamlar.
Nübüvvət məqamına çatmış şəxs (nəbi), Allahdan vəhy 
qəbul edir və vəhy göstərişlərinə ehtiyacı olanları 
məlumatlandırır.
Risalət məqamındakı şəxs isə təbliğ edir, ilahi hökmləri 
cəmiyyətdə yayır və düşüncələrdə inqilab etmək üçün 
çalışır.
İmamət məqamına seçilən şəxs isə ilahi hökmlər 
əsasında hökumət təşkil edərək,  xalqa rəhbərlik edir.  Əgər 
hökumət təşkil etməyə qüvvəsi çatmasa,  imkan daxilində 
ilahi buyruqların yerinə yetirilməsinə səy göstərir.
İslam Peyğəmbəri (s)  də daxil olmaqla,  əksər 
peyğəmbərlər hər üç məqama malik olmuşlar:  həm vəhy 
almış,  həm bu vəhyi təbliğ etmiş,  həm də ilahi hökmlərin 
1 «Bəqərə» surəsi, ayə 102.
20
icrası üçün çalışmışlar.  İmam həm mənəvi rəhbər,  həm 
təlimçi, həm də hakimdir.
Bütün imtahanlardan çıxmış İbrahim peyğəmbər (ə) 
imamlıq məqamı ilə mükafatlandırılır.  İmam,  öz şəfəqləri 
ilə təbiət aləmini canlandıran günəşə bənzəyir.
Qeyd edək ki,  nübüvvət və risalət məqamlı bəzi 
peyğəmbərlərin imamət məqamı olmamışdır.
Sual 24: Allahı zikr etmək nə deməkdir?
Cavab:  «Zikr»  ərəbcədən tərcümədə «yada salmaq» 
deməkdir.  Allah-təala Qur´anda buyurur:  «Məni yada 
salın ki, mən də sizi yada salım»1. 
Sözsüz ki,  Allahı yada salmaq,  təkcə dilə aid deyildir. 
Dil qəlbin tərcüməçisidir.  Allahın zikri dedikdə,  insanın 
Onu bütün varlığı ilə yada salması nəzərdə tutulur.  Bu elə 
bir zikrdir ki, insanı günahdan uzaqlaşdırır, onu itaətə sövq 
edir.
Həzrət Peyğəmbər (s)  buyurur:  «Bu ümmətdə üç işi 
tam yerinə yetirməyə qüvvə çatmır:  var-dövlətdə din 
qardaşı ilə bərabərlik,  ədalətli mühakimə ilə xalqın 
hüququna riayət,  Allahın ardıcıl zikri.  Zikr 
«sübhanallah»,  «əlhəmdu lillah»,  «la ilahə illəllah», 
«əllahu əkbər»  deyil.  Zikr odur ki,  qarşıya haram iş 
çıxdıqda ,Allahı yada salıb, bu işdən uzaq olasan»2. 
Amma unutmaq olmaz ki,  öz misilsiz əzəmətinə 
baxmayaraq,  Allah-təala «Məni yada salın ki,  mən də sizi 
yada salım» buyurur. İnsanın bu məhdud və kiçik dünyada 
Allahı xatırlaması, onun hüdudsuz və əbədi axirət aləmində 
Allah tərəfindən xatırlanması ilə nəticələnir.
1 «Bəqərə» surəsi, ayə 152.
2 «Nurus-səqəleyn», 1-ci cild, səh. 140.
21
Sual 25: Ühüd döyüşündə müsəlmanlar nə üçün 
məğlub oldular? 
Cavab: İslam tarixindən məlumdur ki, Bədr döyüşündə 
müsəlmanlara məğlub olan Qüreyş tayfasından 70  nəfər 
öldürüldü. Əbu Süfyan qəzəbləri soyumasın, deyə qadınları 
ağlamağa belə qoymadı.  Qüreyş «intiqam»  deyə fəryad 
çəkirdi.
Həzrət Peyğəmbərin (s)  əmisi Abbasdan Qüreyşin 
növbəti dəfə Mədinəyə hücumu barədə məktub aldı. 
Peyğəmbər (s)  Mədinə əhlini toplayıb,  onlarla 
məsləhətləşmə apardı.  Müsəlmanlardan bir qrupu düşmən 
qoşununun gücünü nəzərə alaraq,  şəhərdən çölə 
çıxmamağı,  Qüreyşlə Mədinənin dar küçələrində 
döyüşməyi təklif etdilər.  Amma Səd ibni Məaz da daxil 
olmaqla,  döyüşgən cavanlar bunu özlərinə sığışdırmayıb, 
Mədinədən çıxmağı israrla təkid etdilər. Həzrət Peyğəmbər 
(s)  Mədinədən çıxmağa meyilli olmasa da,  çoxluğun 
təklifini qəbul etdi.
Döyüş başladı və müsəlmanlar bir güclü həmlə ilə 
düşmən qoşununu geri oturtdular.  Qüreyşin tam məğlub 
olduğunu zənn edən müsəlmanlar,  yanılmışdılar. 
Müsəlmanların arxayınlaşmasından istifadə edən düşmən, 
əks hücuma keçərək, Ühüd döyüşündə qələbə qazandı.
Bu döyüşdə müsəlmanların məğlubiyyətinin dörd əsas 
səbəbi vardır:
1. İslamı təzə qəbul edənlərdən bir hissəsi Allahın qeybi 
yardımlarından arxayınlaşaraq,  lazımı döyüş hazırlığı 
görməmişdilər.
2.  Həzrət Peyğəmbərin (s),  oxatanların səngərdə 
qalmasına dair verdiyi əmrə itaətsizlik göstərildi.
3.  Müsəlmanlardan bir hissəsi düşməni təqib etmək 
əvəzinə, silahı yerə qoyub, qənimət ardınca qaçdı.
22
4.  Əvvəlki Bədr döyüşündəki qələbədən arxayınlaşan 
müsəlmanlar,  Ühüd döyüşündə düşmənin gücünü düzgün 
qiymətləndirməmişdilər.
Sual 26: Günah olan məclisdə oturmaq olarmı?
Cavab: Ənam surəsinin 68-ci ayəsində buyurulur: 
«Ayələrimizə istehza edənləri gördüyün zaman onlar 
söhbəti dəyişənə qədər onlardan üz çevir.  Əgər şeytan 
bunu sənə unutdursa, xatırlayandan sonra o zalım tayfa 
ilə oturma».  Uyğun əmrə itaət etməyənlərə xəbərdarlıq 
olunur: «Belə məclislərdə iştirak etsəniz,  siz də onların 
tayı olacaq, onların aqibəti ilə rastlaşacaqsınız»1. 
Ayə və hədislərdən aşağıdakı nəticələr çıxır:
1. Günah məclisində iştirak, günahda iştirak kimidir; 
2.  Belə məclisdə iştirak edən şəxs,  ya günahın qarşısını 
almalı, ya da həmin məclisi tərk etməlidir;
3. Belə məclislərdə sakit oturanın cəzası, günahkarların 
cəzası qədərdir;
4.  Günaha yol verilməyən məclislərdə kafirlərlə 
oturmaq olar;
5. Günahkarlarla mehriban münasibət nifaq nişanəsidir. 
Çünki həqiqi müsəlman, ilahi hədlərin pozulduğu mühitdə 
rahat dayana bilməz.
Sual 27: Təvəssül nədir?
Cavab: «Təvəssül»  ərəbcədən tərcümədə «müəyyən 
vasitə ilə məqsədə yaxınlaşmaq istəyi»  mənasını verir. 
«Maidə»  surəsinin 35-ci ayəsində buyurulur:  «Ey iman 
gətirənlər,  Allahdan qorxun.  Ona yaxınlaşmaq üçün 
vasitə axtarın» («vəbtəğu iləyhil-vəsilə»).
1 «Nisa» surəsi, ayə 140.
23
Uyğun ayədəki «vəsilə»  sözünün mənası çox genişdir. 
İnsanı Allaha yaxınlaşdıran bütün şeylər ‒ Allaha və Onun 
Rəsuluna (s)  iman,  cihad,  namaz,  zəkat,  oruc,  həcc,  sədəqə 
və sair xeyir işlər bu yaxınlıq üçün vəsilədir.
Qeyd etdik ki,  təvəssül vasitə axtarmaqdır. 
Peyğəmbərlərin,  imamların,  saleh bəndələrin şəfaəti də 
təvəssülə aiddir.  Hətta Allahı peyğəmbərlər,  imamlar və 
salehlərin məqamına and vermək,  bu geniş mənaya 
daxildir.
Peyğəmbər və imamlara təvəssül, yəni onlar vasitəsi ilə 
Allaha yaxınlaşmaq o demək deyildir ki,  insan insana 
ibadət edir, şirkə düçar olur. Yuxarıda qeyd olunduğu kimi, 
təvəssül nəinki Qurana zidd deyil, hətta ayələrlə təsdiqlənir. 
«Nisa»  surəsinin 64-cü ayəsində oxuyuruq:  «(Ya 
peyğəmbər)  Onlar özlərinə zülm etdikləri zaman, 
dərhal sənin yanına gəlib Allahdan bağışlanmaq 
diləsəydilər və peyğəmbər də onlar üçün əfv istəsəydi, 
əlbətdə,  Allahın tövbələri qəbul edən və mərhəmətli 
olduğunu bilərdilər».
Sual 28: Çoxluq həmişə haqlıdırmı?
Cavab: Bəzən eşidirik: əgər spirtli içki pisdirsə, nə üçün 
dünyada böyük əksəriyyət ondan istifadə edir? 
«Maidə» surəsinin 100-cü ayəsində Allah-təala buyurur: 
«Ya peyğəmbər,  de ki,  murdar şeyin çoxluğu səni 
heyrətə gətirsə belə, murdarla pak bir ola bilməz».
Bəşər tarixi boyu mübahisəsiz qəbul olunan 
məsələlərdən biri də,  kəmiyyət və keyfiyyət anlayışlarının 
bir-birindən asılı olmamasıdır.  Bununla belə,  cahil insanlar 
öz batil fikirini sübuta yetirmək üçün çoxluğu dəlil gətirir. 
Bu nadan dəstənin fikirincə,  əgər çoxluq spirtli içki içərsə, 
demək spirtli içkilər pis deyil və sən də içə bilərsən;  əgər 
24
əksəriyyət faizlə pul götürüb,  faizlə pul verirsə,  demək 
sələm pis deyil və sən də sələmçi ola bilərsən və s. Hansı ki, 
çoxluğun rəyinə tabe olub,  həqiqətdən yan keçmək 
münafiqlərə məxsus sifətdir.
Kor-koranə çoxluğa tabeçilik,  batilə haqq donu 
geyindirir və həqiqət unudulur.  Bəşəriyyətin 
bədbəxtçiliklərinin əsas səbəblərindən biri də,  məhz bu 
düşüncə tərzidir.  «Ənam»  surəsinin 116-cı ayəsində 
oxuyuruq: «Əgər sən yer üzündə olanların əksəriyyətinə 
itaət etsən,  onlar səni Allahın yolundan azdırarlar. 
Onlar ancaq zənnə uyar və ancaq yalan danışarlar».
Sual 29:  İnsanları haqqa dəvət edib,  batildən 
çəkindirmək vacibdirmi?
Cavab:  «Maidə»  surəsinin 105-ci ayəsində oxuyuruq: 
«Ey iman gətirənlər, nəfsinizi qoruyun. Siz doğru yolda 
olsanız, yoldan azanlar sizə heç bir zərər yetirməzlər». 
İslamda hər bir müsəlmana vacib buyurulmuş on əməl 
sırasında əmr be məruf (doğru yola əmr)  və nəhy əz 
münkər (azğınlıqı qadağan etmə)  də vardır.  Lakin bəziləri 
yanılaraq,  yuxarıda zikr edilmiş ayədən belə nəticə 
çıxarırlar ki,  hərə öz həyat tərzini müəyyən etməli və 
yolundan azanlara mane olmamalıdır.
Rəvayət olunur ki,  həzrət Peyğəmbərin (s)  və onun 
yaxınlarının iştirak etdiyi bir məclisdə «əmr be məruf»  və 
«nəhy əz münkər»  mövzusunda söhbət gedirdi.  Gənc 
müsəlmanlardan biri söhbətə qarışaraq,  yuxarıdakı ayəni 
misal gətirərək,  «doğru yola çağırışa hacət qalırmı»,-deyə 
sual verir.  Həzrət Peyğəmbər (s)  buyurdu:  «Doğru yola 
əmr edin və bu yoldan azanların qarşısını alın.  Amma 
elə bir zaman gəlsə ki, insanlar dünyanı üstün tutsalar, 
paxıllıq və nəfs onlara hakim olsa,  hər kəs yalnız öz 
25
fikirini bəyənsə,  bu cahillərdən uzaqlaşıb,  özünüzlə 
məşğul olun»1. 
Demək, uyğun ayədəki göstəriş, yalnız müəyyən dövrə 
aiddir.  Din,  vətən,  millət sevgisini anlayan insan bilir ki, 
ətrafdakı insanlara laqeyidlik cəmiyyəti uçuruma 
sürükləyir.
Sual 30: Müsəmma əcəl nədir?
Cavab: «Ənam»  surəsinin 2-ci ayəsində buyurulur: 
«Odur sizi palçıqdan yaradan,  sonra isə əcəli müəyyən 
edən.  Allahın yanında Müsəmma ‒  məlum bir əcəl də 
vardır».
Ayədən məlum olur ki,  insan üçün iki əcəl,  iki ölüm 
vardır:  müsəmma ‒  məlum əcəl və sadəcə əcəl.  Başqa 
ayələrdən,  eləcə də Əhli-beyt (ə)  hədislərindən faydalanan 
təfsirçilər bu qənaətdədirlər ki,  müsəmma əcəl təbii ölüm, 
əcəl isə qeyri-təbii ölümdür.
Öz təbii etibarı ilə bir çox mövcudlar uzun müddət 
yaşaya biləcəyi halda,  müəyyən bir səbəb üzündən qəfil 
ölümlə rastlaşırlar.  Beləcə,  qəfil ölüm təbii ölümü 
qabaqlayır.  İnsan da belədir.  Əgər ona verilmiş ömrü 
qısaldacaq maneələr ortaya çıxmasa, təbii ölümədək yaşaya 
bilər. Məsələn, bir neft lampasının iyirmi saatlıq nefti varsa, 
əgər bir maneə olmasa,  o bu iyirmi saatı yanmağında 
davam edəcək.  Onun iyirmi saatdan sonra sönməsi təbii 
ölümün bir misalıdır.  Amma qəfil əsən bir külək bu 
lampanı bircə saatdan sonra da söndürə bilər. 
Qeyri-təbii ölümün vaxtını qohum-əqrabanı tez-tez 
yoxlamaqla gecikdirmək olar.  Amma təbii ölümün vaxtını 
dəyişmək qeyri-mümkündür.  Qurani-kərimdə buyurulur: 
1 «Nurus-səqəleyn», 1-ci cild, səh. 684.
26
«Hər bir ümmətin əcəl vaxtı vardır.  Onların əcəli gəlib 
çatdıqda, bircə saat belə nə yubanar, nə də tezləşər»2.
 
Sual 31: Peyğəmbərliyə nə üçün mələk seçilmədi?
Cavab: Həzrət Peyğəmbər (s)  və onun gətirdiyi 
ayinlərə müxalif olanlar,  öz çirkin məqsədlərinə çatmaq 
üçün min bir bəhanə gətirir, bütün vasitələrə əl atırdılar. Bu 
bəhanələrdən biri də, peyğəmbər olaraq mələk yox, insanın 
seçilməsindən doğan narazılıq idi.  Hansı ki,  həzrət 
Məhəmmədin (s)  peyğəmbərliyinə kifayət qədər dəlil var 
idi.  İkinci bir tərəfdən,  belə bir etiraz təkcə həzrət 
Məhəmmədə (s)  qarşı yox,  bütün peyğəmbərlərə qarşı 
yönəlmişdi və olduqca yersiz görünürdü.
Bəs Qurani-kərimdə bu barədə nə deyilir?  «Ənam» 
surəsinin 8-ci ayəsində Allah-təala buyurur: «Əgər biz elə 
bir mələk göndərsəydik,  iş bitmiş olar və iman 
gətirməyənlərə bir an belə möhlət verilməzdi». 
Maraqlıdır,  nə üçün möhlət verilməzdi?  Cavab çox 
sadədir:  Allah-təala insanı əzaba düçar etməzdən əvvəl, 
ona xəbərdarlıq edir. Xəbərdarlıq həm söz, həm də gözlə 
ola bilər.  Məsələn,  bir insana «ovcumda qızıl olduğuna 
inanmasan,  səni cəzalandıracağam»  deyirsən.  Bu sözlə 
xəbərdarlıqdır.  Gözlə xəbərdarlıq odur ki,  ovcundakı 
qızılın bir tərəfini o şəxsə göstərəsən.  Sözlə xəbərdarlığa 
məhəl qoymayan insana düşünmək üçün möhlət vermək 
olar.  Amma gözü ilə gördükdən sonra inanmayan şəxsə 
möhlət vermək üçün heç bir əsas yoxdur.  Peyğəmbər 
olaraq mələk göndərilməsi, qeybin aşkarlanması və gözlə 
görünən son xəbərdarlıqdır.  Allah-təala isə,  insanı əql 
mülkü ilə mükafatlandıraraq,  onu üstün etmişdir. 
2 «Əraf» surəsi, ayə 34.
27
Heyvanlar da gördüyünü hiss edir,  duyur.  İman isə, 
zahir gözü ilə gördüyünə yox, bəsirət gözü ilə gördüyünə 
inanmaqdır.  Növbəti ayədə oxuyuruq:  «Əgər biz onu 
mələk etsəydik, yenə də insan qiyafəsində göndərər və 
onları bir daha şübhəyə salardıq». 
Sual 32: İlk müsəlman kimdir?
Cavab: Qurani-kərimin «Ənam»  surəsinin 163-cü 
ayəsində buyurulur:  «(Ya Məhəmməd,  de ki)  onun heç 
bir şəriki yoxdur. Mənə belə buyurulmuşdur və mən ilk 
müsəlmanam».
Ayədən açıq-aşkar məlum olur ki, ilk müsəlman həzrət 
Məhəmməddir (s).  Amma «Yunis» surəsinin 72-ci ayəsində 
Nuh peyğəmbərin,  «Bəqərə»  surəsinin 128-ci ayəsində 
İbrahim peyğəmbərin, «Yusif» surəsinin 101-ci ayəsində isə, 
Yusif peyğəmbərin müsəlmanlığı haqqında məlumat verilir.
Bəzi təfsirçilərin fikirincə,  hələ ruhlar aləmində Allah-
təalanın dəvətinə ilk müsbət cavab verən insan,  həzrət 
Məhəmməd (s)  olduğu üçün ilk müsəlman da o hesab 
edilməlidir.
Amma başqa bir fikir də mövcuddur.  «Müsəlman» 
sözünün lüğəti mənası «təslim olan»  deməkdir.  Bu 
baxımdan Adəm peyğəmbərdən başlayaraq,  Allah əmrinə 
bütün təslim olanlar müsəlmandırlar.
«Müsəlman» sözünün ikinci mənası, İslam dinini qəbul 
edən şəxslərə şamil olunur və bu baxımdan ilk müsəlman 
həzrət Məhəmməd (s) olmuşdur.
Sual 33: Adəm (ə) günahkardırmı?
Cavab: Yəhudilərin və məsihilərin müqəddəs 
kitablarına əsasən, Adəm (ə) çox ağır günaha yol vermişdir. 
28
Lakin İslam mənbələrində Adəmin günaha yol verdiyi 
qətiyyətlə inkar olunur. 
Bilirik ki,  Adəm ilahi peyğəmbərlərdəndir.  Quran 
ayələrinə əsasən,  ilahi peyğəmbərlər günah edə bilməz. 
Bəzilərinin günah adlandırdığı müəyyən əməllər isə, 
mütləq günah deyil,  «tərki-əvla»dır.  «Əvlanın»  lüğəti 
mənası,  «ən üstün»  deməkdir.  «Tərki-əvla»  ən üstün,  ən 
yaxşı əməlin tərk edilməsidir.  Məsələn,  çox varlı bir adam 
kasıb qonşusuna böyük köməklər göstərə biləcəyi halda, 
cüzi bir yardım göstərir. Bu varlığın haqqında elə ittihamlar 
irəli sürülür ki, guya həmin şəxs günaha yol verib. Əslində 
isə,  heç bir günah baş verməyib.  Sadəcə,  yaxşı bir işi tərk 
edib.
İlahi dərgaha yaxın insanların əməlləri,  onların 
məqamına görə ölçülür.  Adi bir insan üçün günaha hesab 
olunmayan əməl,  övliyalar üçün qüsur sayıla bilər.  Ona 
görə də,  tərki-əvlaya yol vermiş peyğəmbərlər,  dərhal 
cəzalandırılırlar.
Adəmin qadağan olunmuş ağaca toxunması günah yox, 
tərki-əvladır.  Bu əmələ görə,  adi bir adam heç vaxt 
cəzalandırılmazdı.  Adəm peyğəmbərin cəzalandırılmasının 
səbəbi,  onun yüksək məqamı idi.  Allah-təala «bu ağaca 
yaxınlaşmayın,  yoxsa özünüzə zülm edənlərdən olarsınız» 
buyuraraq, sadəcə, Adəmə xəbərdarlıq etmişdir. 
Sual 34: Musa (ə) nə üçün tövbə etdi?
Cavab: Musa peyğəmbər Bəni-İsrail tayfasının 
inadkarlığı qarşısında bir çox çətinliklərlə üz-üzə gəlirdi. 
«Nisa» surəsinin 153-cü ayəsində Allah-təala buyurur: «(Ya 
Məhəmməd)  kitab əhli sənin onlara göydən bir kitab 
endirməyini istəyirlər. Halbuki, onlar Musadan bundan 
29
daha böyüyünü istəmiş və «bizə Allahı aşkar göstər» 
demişdilər». 
Bəni-İsrailin bu axmaq istəyi qarşısında Musanın Allah-
təalaya müraciət etməkdən başqa yolu qalmamışdı.  Beləcə, 
Musa Bəni-İsrailin nümayəndəsi olaraq «Ey Rəbbim, özünü 
mənə göstər»,  dedi.  Musanın istəyi qarşısında,  Allah-təala 
buyurdu:  «Sən məni əsla görə bilməzsən.  Lakin dağa 
bax.  Əgər o yerində dura bilsə,  sən də məni görə 
bilərsən».
Quranda belə buyurulur ki, Allah-təala dağa təcəlli etdi 
və dağ parça-parça oldu.  Musa huşunu itirdi.  Ayılandan 
sonra isə bu yersiz istəyə görə tövbə etdi. 
Musa (ə) Bəni-İsrailin istəyini yerinə yetirdiyi halda, nə 
üçün özü tövbə etməli idi?  Təfsirçilərin fikirincə,  Musa 
Bəni-İsrailin nümayəndəsi olaraq onların tərəfindən tövbə 
edirdi.
Sual 35: Nə üçün dünya bir anda yaradılmadı?
Cavab: «Əraf»  surəsinin 54-cü ayəsində buyurulur: 
«Həqiqətən,  Allah-təala göyləri və yeri altı gündə xəlq 
etdi».  Maraqlıdır ki,  görəsən,  misilsiz əzəmət sahibi olan 
Rəbbimiz nə üçün dünyanı bir anda yaratmadı? 
Təfsirçilər bu fikirdədirlər ki, hər hansı bir işin bir anda 
həyata keçməməsi,  həmin işin hikməti haqqında 
düşünməyə imkan verir.  Məsələn,  insanın ana bətnində 
doqquz ay müddətində mərhələ-mərhələ formalaşması, 
yaradanın əzəmətini daha da aşkar göstərir. 
Allah-təala yeri və göyləri bizim ölçülərlə hər biri neçə 
milyon il davam etmiş altı dövürdə yaratmışdır.  Quranda 
buyurulan altı gün, bizim iyirmi dörd saatlıq günümüzdən 
tamam fərqlənir.  Bu altı günün hikmətlə dolu olan hər anı, 
ilahi elmin əzəmətindən danışır.
30
Bəs bu altı gündə hansı hadisələr baş verdi? 
İlk gün,  toplu qaz formasında olan dünya öz oxu 
ətrafında fırlanaraq parçalandı və planetlər yarandı;  İkinci 
gün, planetlərdən bəzisi közərmiş, bəzisi isə donmuş halda 
dayanıqlı vəziyyətə keçdi.  Üçüncü gün,  günəş sistemi 
yaranmaqla,  yer günəşdən ayrıldı.  Dördüncü gün,  yer 
soyudu və həyat üçün şərait yarandı.  Beşinci gün,  otlar və 
ağaclar yaradıldı.  Altıncı gün heyvanlar və insan yer 
üzündə zahir oldu.
Sual 36: Əsa əjdahaya çevrilə bilərmi?
Cavab:  «Əraf»  surəsinin 107-ci ayəsində oxuyuruq: 
«Musa əsasını atdı və o, dərhal aşkar görünən əjdahaya 
çevrildi». 
Musanın əsasının əjdahaya çevrilməsi hadisəsini iki 
baxımdan izah etmək olar:  Əvvəla,  qeyd edək ki,  bütün 
peyğəmbərlər möcüzə ilə gəldikləri kimi,  Musa (ə)  da 
möcüzə ilə gəlmişdi və bu möcüzələrdən biri də, əsa idi. Bu 
hadisənin adi insanlara təəccüblü görünməsi,  möcüzənin 
mahiyyətini təşkil edir.  Əgər bir hadisə təəccüb 
doğurmursa,  onu möcüzə hesab etmək olmaz.  Musa öz 
peyğəmbərliyini möcüzə ilə sübuta yetirməli idi.  Bütün 
materiya qanunlarının tabe olduğu Allahın iradəsi ilə bu 
möcüzə baş tutdu.
İkincisi,  unutmaq olmaz ki,  təbiət aləmindəki bütün 
heyvanlar da,  digər canlılar kimi torpaqdan yaranmışdır. 
Əgər həm əjdaha,  həm də əsanın düzəldildiyi ağac 
torpaqdan yaranmışdırsa,  onların bir-birinə çevrilməsində 
elmlə uzlaşmayan heç bir şey yoxdur. Təəccüb doğuran isə, 
31
keçid prosesidir. Əgər bir damla nütfə doqquz ay deyil, bir 
anda insana çevrilsəydi,  bu da təəccüblü olardı.  Əslində, 
əsadan əjdaha yaranmasına nisbətən nütfədən insanın 
yaranması,  daha da dərin bir prosesdir.  Birinci hadisəni 
daha ecazkar göstərən prosesin mərhələ-mərhələ yox,  bir 
anda həyata keçməsidir.
Sual 37: «Mənzələt» hədisində nə deyilir?
Cavab: Həzrət Peyğəmbərin (ə)  buyuruqları arasında 
adıyla tanınan məşhur hədislərdən biri də,  «Mənzələt» 
hədisidir.  Bu hədis həm şiə,  həm də sünnət əhli alimləri 
tərəfindən nəql olunmuşdur.  Ən məşhur sünni mənbələri 
«Səhihi-Buxari»,  «Səhihi-Müslim»də adı çəkilən hədislə 
rastlaşırıq.
Hədisdə buyurulur:  «Peyğəmbər (s)  Təbuka yola 
düşərkən,  Əlini (ə)  öz yerində qoydu.  Əli (ə)  ərz etdi: 
«Məni uşaqlar və qadınlar arasında qoyursan?». Həzrət 
peyğəmbər buyurdu: «Razı deyilsənmi ki, Harun Musa 
üçün necə idisə, sən də mənim üçün elə olasan?!»1. 
Hədislərdə qeyd olunur ki, bir gün Müaviyə Sədə dedi: 
«Nə üçün Əliyə lənət oxumursan?».  Səd dedi:  «Həzrət 
peyğəmbərin Əli (ə)  haqqında buyurduğu üç şey yadıma 
düşür və lənət deyə bilmirəm». Sonra Səd uyğun mənzələt 
hədisində həzrət Peyğəmbərin (s)  buyurduğu cümləni və 
daha başqa iki kəlamı zikr edir.
Başqa bir rəvayətdə nəql olunur ki,  Ömər ibni Xəttab 
bir kişinin Əliyə (ə)  lənət oxuduğunu görür.  Kişiyə deyir: 
«Zənnimcə,  sən münafiqsən.  Çünki həzrət Peyğəmbər (s) 
Əlinin haqqında belə buyurub:  «Harun Musa üçün hansı 
məqamdaydısa, Əli də mənim üçün həmin məqamdadır»2. 
1 «Səhihi-Buxari», 6-cı cild, səh.3.
2 «Tarixe-Bağdad», 7-ci cild, səh. 452.
32
Sual 38: İnsan heyvana çevrilə bilərmi?
Cavab:  «Əraf»  surəsinin 166-cı ayəsində buyurulur: 
«Qadağan olunmuş işə saymazyana münasibət 
bəslədikləri vaxt,  onlara əmr etdik: «Zəlil meymunlara 
dönün!».
Müxtəlif ayələrdən məlum olur ki,  yolunu azmış 
tüğyançı tayfaları Allah-təala müxtəlif cür cəzalandırır. 
Yuxarıdakı ayə, bir qrup azğın insanın cəza olaraq heyvana 
döndərildiyini xəbər verir.  Burada insanın ruhən,  yoxsa 
cismən heyvanlaşmasından söhbət gedir.  Elmi nöqteyi-
nəzərdən insanın cismən heyvana dönməsi qeyri-
mümkündür.  Həyat şəraitinin dəyişməsi təsiri altında, 
orqanizmdə yeni bioloji əlamətlər yarana bilər.  Mutasiya 
adlanan bu dəyişmə,  orqanizmi qismən dəyişə bilər. 
Demək, insanın heyvana çevrilməsi, yalnız möcüzə yolu ilə 
mümkündür.
Amma təfsirçilərin kiçik bir hissəsi bu fikirdədirlər ki, 
uyğun ayədə söhbət ruhən heyvanlaşmadan gedir.  Onlarla 
razılaşmayan əksər təfsirçilər,  belə bir hadisənin təkamül 
qanununa zidd olduğunu aşkar edirlər. Onlar bildirirlər ki, 
təkamül qanunu,  təkamül prosesini keçən orqanizmə 
aiddir.  Hansı ki,  həyatda istisnalar vardır.  Məsələn, 
yaşıdları inkişafda olan bir yeniyetmə,  hansısa bir xəstəlik 
ucbatından cılızlaşa bilər.
Rəvayətlərdən aydın olur ki,  həmin heyvana 
döndərilmiş insanlar,  yalnız bir neçə gün yaşaya bildilər. 
Əgər nəzərə alsaq ki,  təkamül prosesinə uyğun gəlməyən 
bütün hadisələr davamsız olur (məsələn,  iki başlı insan və 
heyvanlar çox az yaşayır),  demək qəzəbə düçar olmuş 
həmin insanlar cismən meymuna döndərilmişlər.
33
Sual 39: Zərr aləmi nədir?
Cavab:  Müxtəlif İslam mənbələrində zərr aləmi 
haqqında məlumat verən kifayət qədər rəvayət vardır. 
Lakin biz yalnız bir Quran ayəsi ətrafında danışacağıq. 
«Əraf» surəsinin 172-ci ayəsində buyurulur: «Xatırla ki, bir 
zaman Rəbbin Adəm oğullarının bellərindən 
övladlarını çıxarıb,  onları özlərinə şahid tutaraq, 
soruşmuşdu: «Mən sizin Rəbbiniz deyilməmmi?».
«Övladlar»  kimi tərcümə olunmuş «zürriyyət» 
kəlməsinin «zərr»  kökündən alındığı bildirilir.  Ayədə 
haqqında danışılan hadisə harada baş verir?  Mötəbər 
hədislərə əsaslanan əksər İslam təfsirçiləri,  bu hadisənin 
zərr aləmində baş verdiyini yazırlar.
Rəvayətə görə,  Adəm xəlq edilən zaman onun son 
nəfərədək bütün övladları belindən zərrələr şəklində xarici 
oldu.  Əql və şüura malik olan bu zərrələrin eşitmə və 
danışma gücü var idi.  Onlar «mən sizin Rəbbiniz 
deyiləmmi»  sualına «bəli,  Rəbbimizsən»,-deyə cavab 
verdilər.  Bu sorğu-sualda məqsəd nə idi?  Ayələrdən aydın 
olur ki,  bu sorğu-sualla Allah-təala öz xəbərdarlığını sona 
yetirirdi. Başqa sözlə, belə bir xəbərdarlıqdan sonra qiyamət 
günü kimsə «biz bundan xəbərsiz idik» deyə bilməyəcəkdi.
Uyğun ayə insanda Allaha etiqadın fitri olduğunu bir 
daha təsdiq edir.
Sual 40: Qiyamət nə zaman baş verəcək?
Cavab: Rəvayətə görə,  Qüreyş tayfasından bir neçə 
nəfər qonşu əyalətdəki yəhudi alimlərlə görüşüb,  həzrət 
Məhəmmədi (s)  susdurası suallar hazırlayırdılar.  Bu 
suallardan biri də,  qiyamətin nə zaman bərpa olacağı idi. 
Onlar həzrətin hüzuruna gəlib bu sualı verəndə,  ayə nazil 
34
oldu: «Səndən qiyamət haqqında soruşurlar ki,  nə vaxt 
qopacaq? De ki, o ancaq Rəbbimə məlumdur»1. 
Belə bir sual ortaya çıxır ki,  bu hadisədən hətta 
peyğəmbərlərin xəbərsiz qalmasının səbəbi nədir? 
Təfsirçilər belə qeyd edirlər ki,  əgər qiyamət saatı 
məlum olsaydı, kimi uzaq görüb arxayınlaşar, kimi də yaxın 
görüb təsirlənərdi. Bu hadisənin bütün insanlara hər zaman 
təsirli qalması üçün onun vaxtının qeyri-müəyyən qalması 
zəruri idi. 
Bütün planetlərin orbitindən çıxıb parçalanacağı, 
günəşin və ulduzların sönəcəyi,  o ağır intizarı insanı, 
heyvani hisslərdən uzaqlaşdırır, onu böyük sorğu haqqında 
düşünməyə sövq edir.  «Qiyamət»  surəsində buyurulur: 
«Gözlərin heyrətdən bərələcəyi,  ay tutulacağı,  günəşlə 
ay birləşəcəyi zaman ‒  məhz o gün insan «qaçıb 
qurtarmağa yer haradadır»,  soruşacaq.  Xeyir,  heç bir 
sığınacaq olmayacaq. O gün duracaq yer, ancaq Allahın 
huzurudur!». 
Sual 41: Peyğəmbər (s)  qeyb aləmindən xəbərdar 
idimi?
Cavab: Məhdud mütaliəli bir qism insan bəzən bir 
ayəni oxumaqla nəticə çıxarır. Belə ayələrdən biri də, «Əraf» 
surəsinin 188-ci ayəsidir.  Ayədə deyilir:  «Əgər qeybi 
bilsəydin,  sözsüz ki,  daha çox xeyir tədarük edərdin və 
mənə pislik də toxunmazdı».  Bu ayə həzrət Məhəmmədin 
(s)  dilindən buyurulur.  Amma ayədən bu nəticə çıxmır ki, 
peyğəmbər qeyb aləmindən tamamilə xəbərsiz idi.  Sadəcə 
olaraq,  peyğəmbərin bu sahədəki biliyi məhdud idi.  O,  bu 
barədə Allah-təalanın öyrətdiyi qədər bilirdi.  «Cin» 
surəsinin 26,  27-ci ayələrində oxuyuruq:  «Qeybi bilən 
1 «Əraf» surəsi, ayə 187.
35
ancaq Allahdır və öz qeybini kimsəyə əyan etməz; 
bəyənib seçdiyi peyğəmbərdən başqa!». 
Peyğəmbərlər həm maddi,  həm də mənəvi cəhətdən 
cəmiyyətə rəhbərlik etməyə vəzifəli olduqlarından,  onların 
bir sıra biliklərə ehtiyacı labüddür.  Bu sahədə qeyb 
aləmindən biliyə nə qədər ehtiyacları vardırsa,  o qədər də 
bilirlər.  Qeyb aləmindən məlumatı olmayan şəxs,  öz 
dövrünün rəngini alır və onun bilikləri başqa bir zaman və 
şərait üçün yetərsiz olur.  Buyuruqları dünya həyatının 
sonunadək eyni təsirdə qalan həzrət Məhəmməd (s),  heç 
şübhəsiz, qeyb aləmindən xəbərdar idi. Dünyəvi rəhbərlərin 
isə,  yalnız öz dövrü və öz şəraitində təsirli olduğu göz 
qabağındadır. 
Sual 42: Quran oxunan zaman susub,  onu dinləmək 
vacibdirmi?
Cavab: Bu barədə Quranda buyurulur:  «Quran 
oxunan zaman,  onu dinləyin və susun ki,  bəlkə rəhm 
olunasınız»1. 
İbn Əbbas nəql edir ki, ilk əvvəllər müsəlmanlar namaz 
zamanı söhbət edər, bir-birlərinə sual verərdilər. Yuxarıdakı 
ayə nazil olduqdan sonra namaz zamanı əlavə danışıqlar 
qadağan edildi.
Bəs başqa vaxtlar necə,  Quran oxunarkən danışmaq 
olarmı?  Rəvayət olunur ki,  imam Sadiq (ə)  buyurmuşdur: 
«İstər namaz vaxtı,  istərsə də başqa vaxtlar Quran 
oxunduğunu eşidərkən susub,  onu dinləmək lazımdır». 
Hətta,  bəzi hədislərə əsasən,  Quran oxunduğunu eşidən 
pişnamaz yaxşı olar ki,  ayə qurtaranadək susub,  onu 
dinləsin. 
1 «Əraf» surəsi, ayə 204.
36
Yuxarıda deyilənlərdən aydın olur ki,  Quran 
oxunduğunu eşidən zaman,  susmaq çox bəyənilmiş bir 
işdir.  Bununla belə susmaq,  vacib deyildir.  İslami 
mənbələrdə belə bir mülahizə də vardır ki,  cəmiyyət 
namazında iqtida edənlərin namazın birinci və ikinci 
rəkətlərində qiraət zamanı sakit dayanması uyğun ayədəki 
göstərişə əsaslanır.  Amma bu halda da,  susmaq vacib 
deyildir (İqtida edən şəxs astadan zikr edə bilər).
Sual 43: İmanlı insanda hansı xüsusiyyətlər olmalıdır?
Cavab:  Quran ayələri və Əhli-beyt hədislərində 
möminlərə məxsus bir çox sifətlər sadalanır.  Biz yalnız 
«Ənfal»  surəsində qeyd edilmiş sifətlərdən danışacağıq: 
«Möminlər yalnız o kəslərdir ki,  Allahın adı çəkiləndə 
ürəkləri qorxudan titrəyər».
Həqiqi möminlərdə üç mənəvi və iki əməli keyfiyyət 
olur.  Üç mənəvi xüsusiyyət məsuliyyət hissi,  imanın 
təkamülü və təvəkkülüdür.  Demək,  mömin insan Allah 
qarşısında məsuliyyət hiss edir və onun buyurduğu 
vəzifələrdə səhlənkarlıq göstərmir.
Möminlərin ikinci mənəvi xüsusiyyəti odur ki,  Allahın 
ayələri oxunduğu zaman imanları artar. 
Təkamül bütün dirilərə məxsus olan xüsusiyyətdir. 
Əgər insanın qəlbində iman ölməmişsə, o inkişaf etməlidir. 
Diri iman isə, yalnız həqiqi möminlərin qəlbində olur.
Möminlərə məxsus üçüncü sifət,  onların yalnız Allaha 
təvəkkül etməsidir.  Onların düşüncələri o qədər uca və 
genişdir ki, zəif təbiətli insan nəslinə güvənməzlər.
Möminlərin əməli xüsusiyyətləri haqqında belə 
buyurulur:  «Namaz qılar və verdiyimiz ruzidən sərf 
edərlər». Aydın olur ki, həqiqi möminlərin həm Allah, həm 
37
də cəmiyyət qarşısında əməli vəzifələri vardır:  ibadət və 
xalqa yardım!
Sual 44: Kafirlərlə ilk silahlı vuruş hansıdır?
Cavab: Müsəlmanların kafirlərlə ilk silahlı vuruşu Bədr 
döyüşüdür.  Əbu Süfyan qırx nəfərlik heyət və əlli min 
dinarlıq mal ilə Şamdan qayıdırdı.  Həzrət Peyğəmbər (s) 
düşmənin iqtisadi qüdrətini sındırmaq üçün onun əsas 
sərmayəsinin toplandığı bu karvanı müsadirə etmək 
qərarına gəldi.  Bu qərarın ikinci əsas səbəbi,  məhz bu 
düşmənin işgəncələrindən Mədinəyə hicrət edən 
müsəlmanların Məkkədəki itirdikləri var-dövlətlərinin geri 
qaytarılması idi.
Üç yüz on üç nəfərdən ibarət müsəlman mübarizlər, 
başda həzrət Peyğəmbər (s) olmaqla, karvanı izlədikləri bir 
vaxt Qüreyş qoşununun hərəkəti barədə məlumat aldılar. 
Peyğəmbərin (s)  planları,  Mədinədəki casuslar tərəfindən 
Əbu Süfyana çatdırılmışdı.  O da öz növbəsində Məkkəyə 
atlı göndərib,  karvana kömək istəmişdi.  Əsas var-dövləti 
karvanda olan məkkəlilər,  doqquz yüz əlli döyüşçünü, 
yeddi yüz dəvə və yüz atlı köməyə göndərmişdi.  Qoşuna 
Əbu Cəhl başçılıq edirdi. Məkkə ilə Mədinə arasındakı Bədr 
məntəqəsində qoşunlar üzbə-üz gəldi.  Fürsətdən istifadə 
edən Əbu Süfyan, karvanla birlikdə aradan çıxdı.
Döyüşdən əvvəl,  həzrət Peyğəmbər (s)  düşmənə sülh 
təklif etdi.  Qüreyş başçılarından sülh istəyənlər olsa da, 
Əbu Cəhl mane oldu.
Beləcə,  hicrətin ikinci ilində Bədr məntəqəsində 
müsəlmanların kafirlərlə ilk silahlı döyüşü baş verdi. 
Peyğəmbərin (s)  əmisi Həmzə və qoşunun ən gənc 
döyüşçüsü Əli (ə)  düşmənə sarsıdıcı zərbələr endirdilər. 
Döyüş meydanında Qüreyş qoşununa sarı hücum çəkən 
38
qum tufanı,  Qüreyşin döyüş ruhiyyəsini tamam 
sındırmışdı. Həzrət Peyğəmbər (s) əllərini göyə qaldırıb ərz 
etdi: «Ya Rəbb, əgər bu dəstə qətlə yetirilsə, kimsə sənə 
sitayiş etməyəcək».
Nəhayət,  döyüş başa çatdı.  Müsəlmanlar üç dəfə az 
qüvvə ilə düşmənin güclü qoşunu üzərində gözlənilməz 
qələbə çaldılar.
Sual 45: Düşmən güclüdürsə,  döyüşdən qaçmaq 
olarmı?
Cavab: Yuxarıdakı suala Quran ayələri belə cavab 
verir: 
«Ey iman gətirənlər,  döyüş meydanında kafirlərlə 
rastlaşdığınız zaman dönüb qaçmayın»1. 
«İçərinizdə iyirmi səbirli kişi olsa, min kafirə qalib 
gələr»2. 
«Allahın düşmənini və öz düşməninizi qorxutmaq 
üçün kafirələrə qarşı bacardığınız qədər qüvvə və 
döyüş atları tədarük edin»3.  «Allahın izni olmayınca, 
heç kəsə ölüm yoxdur»4. 
«Sizin içərinizdən iki dəstə qorxaraq, geri çəkilmək 
fikirinə düşmüşdü.  Hansı ki,  Allah onların yardımçısı 
idi. Möminlər gərək Allaha təvəkkül etsinlər»5. 
«...Kim belə bir gündə düşmənə arxa çevirib 
qaçarsa,  sözsüz ki,  Allahın qəzəbinə uğramış olar. 
Onun məskəni cəhənnəmdir»6. 
1 «Ənfal» surəsi, ayə 15.
2 «Ənfal» surəsi, ayə 65.
3 «Ənfal» surəsi, ayə 60.
4 «Ali-imran» surəsi, ayə 145.
5 «Ali-imran» surəsi, ayə 122.
6 «Ənfal» surəsi, ayə 16.
39
Ayələrdən açıq-aşkar görünür ki,  döyüşdən qaçmaq 
İslamda böyük günahlardan hesab olunur. 
İmam Əli ibn Musa ər-Riza (ə)  belə buyurur: «Allah-
təala cihaddan qaçmağı ona görə haram buyurub ki, 
dində süstlüyə,  Peyğəmbər və imamların 
proqramlarının təhqirinə səbəb olur.  Müsəlmanların 
döyüşdən qaçması səbəbindən düşmən cəsarətə gəlir». 
Həzrət Əli (ə)  cihaddan qaçmağa münasibətini belə 
bildirir:  «Heç zaman düşmən qoşununun qarşısından 
qaçmadım və kimsə meydanda mənimlə üz-üzə 
gəlmədi. Kim gəldisə, torpağı qanıyla sirab etdim»1. 
Sual 46: Özünü peyğəmbər məscidinin sütununa 
bağlayan kim idi?
Cavab: Təfsirçilərin fikirincə, «Bilə-bilə Allaha,  onun 
peyğəmbərinə və aranızdakı əmanətlərə xəyanət 
etməyin»2 ayəsi Əbu Ləbabə haqqında nazil olmuşdu. Əbu 
Ləbabə kimdir?
İmam Sadiq (ə)  buyurur ki,  həzrət Peyğəmbərin (s) 
göstərişi ilə Mədinə yəhudilərindən bir hissəsi 
itaətsizliklərinə görə, iyirmi bir gün mühasirədə saxlandılar. 
Nəhayət,  sülh təklif etməyə məcbur oldular.  Həzrət (s) 
onların xəyanətkarlığından şübhələnərək,  Səd ibn Məaza 
tabe olmalarını istədi.  Lakin yəhudilər,  Əbu Ləbabənin 
hakim olmasını arzuladılar.
Peyğəmbər (s)  bu təklifi qəbul edib,  Əbu Ləbabəni 
onların yanına göndərdi.  Söhbət zamanı yəhudilər Əbu 
Ləbabədən Səd ibn Məaz haqqında soruşdular. Əbu Ləbabə 
boğazına işarə edərək,  Səd ibn Məazı qəbul etməyin onlar 
üçün ölümə bərabər olduğunu anlatdı.  Əbu Ləbabənin 
1 «Nurus-Səqəleyn», 2-ci cild səh.139.
2 «Ənfal» surəsi, ayə 27.
40
xəyanətindən Peyğəmbəri (s) agah edən ayə nazil oldu. Əbu 
Ləbabə hələ adı çəkilən məclisdən durmamış,  şeytana 
uyaraq,  xəyanət etdiyini anladı.  Öz xəyanətindən peşman 
olmuş Əbu Ləbabə, özünü peyğəmbər məscidində kəndirlə 
sütuna bağlayıb,  «Allah-təala tövbəmi qəbul etməsə, 
ölənədək ac və susuz qalacağam»,  dedi.  Yeddi gün,  yeddi 
gecə bağlı vəziyyətdə qalan Əbu Ləbabə huşunu itirəndən 
sonra tövbəsi qəbul oldu.  Həzrət Peyğəmbər (s)  özü Əbu 
Ləbabəni sütundan açdı. Bütün var-yoxunu sədəqə vermək 
istəyən tövbəkara,  «üçdə birini versən yetər»  -deyə 
buyurdu.
Sual 47: Xümsün yarısının Bəni-Haşimə məxsus olması 
ayrı-seçkilik deyilmi?
Cavab: İslamda illik gəlirin ehtiyacdan artıq qalan 
xərclənmiş hissəsindən tutulan beşdə bir vergi xüms 
adlanır.  İkinci bir vergi də vardır ki,  konkret sahələri əhatə 
edir və zəkat adlanır. 
Xüms hara xərclənə bilər?  İslam hökmlərinə əsasən, 
xüms iki yerə bölünür:  İslamın tədrisi ilə məşğul olanların 
və Bəni-Haşim nəslindən olan fəqirlərin ehtiyaclarının 
ödənilməsinə.  Birinci hissə «beytül-mal»,  ikinci hissə isə 
«səhmi sadat» adlanır. 
Bəziləri bu fikirdədirlər ki,  xümsün yarısının Bəni-
Haşimə,  başqa sözlə,  seyidlərə verilməsi ayrı-seçkilikdir. 
Mütləq ədalətə əsaslanan bir dində,  doğrudanmı, 
ayrıseçkilik mümkündür? Sözsüz ki,  xüms barədə şübhələr 
məlumatsızlıqdan doğur.
Əvvəla,  xümsün seyidlərə məxsus olan hissəsi,  yalnız 
imanlı və fəqir seyidlərə verilə bilər.  Bəzi avamların 
«novçası qızıldan olsa da,  seyid xüms ala bilər»  fikri 
kökündən yanlışdır.  İkincisi,  seyid olmayanlar həm xüms, 
41
həm də zəkatdan istifadə edə bilərlərsə, seyidlərin zəkatdan 
istifadə etmək hüquqları yoxdur. 
Üçüncüsü,  seyidlərin ehtiyacı xümsün ikidə birindən 
azla ödənərsə,  onların payının qalan hissəsini beytül-mala 
əlavə etmək olar.
Sual 48: Müqaviləni,  peymanı birtərəfli qaydada 
pozmaq olarmı?
Cavab: İslamda əhdi-peymana,  müqaviləyə vəfalı 
qalmağa fövqəladə əhəmiyyət verilmişdir. Hətta kafirlər və 
düşmənlərlə müqaviləyə vəfasızlıq təkidlə pislənilmişdir. 
Bəs «Tövbə»  surəsində müşriklərlə müqavilələrin birtərəfli 
qaydada ləğv olunması üçün verilmiş göstərişi necə 
qiymətləndirmək olar?  Uyğun surənin 7-ci və 8-ci 
ayələrindən aydın olur ki,  bu müqavilələrə müşriklər elə 
əvvəlcədən etinasızlıq göstərirdilər.
Bir insana və ya bir millətə zorla qəbul etdirilmiş 
müqaviləni və bir tərəfli qaydada pozmaq heç də 
ədalətsizlik deyildir.  Çünki zəifin məcbur edildiyi bir 
müqavilə, özü ədalətsizlik üzərində qurulmuşdur. 
Müsəlmanların uyğun müqaviləni ləğv etməsi,  qəfil 
zərbə məqsədi daşımamışdır.  Müşriklərə dörd ay 
müddətində möhlət verilmiş,  götür-qoy üçün imkan 
yaradılmışdır.  Əgər həzrət Peyğəmbərin (s)  bu işi insani 
üsullara əsaslanmasaydı, Rəsuləllah bu dörd aylıq möhlətlə 
düşməni yuxudan oyatmazdı.
Demək,  müşrüklərlə müqavilənin birtərəfli qaydada 
pozulması,  bu müqavilənin ədalətsiz əsaslar üzərində 
qurulması idi.  Bu ədalətsiz müqavilə istisna olmaqla, 
Peyğəmbər (s)  kitab əhli və sair tayfalarla bağladığı bütün 
müqavilələrə ömürünün sonunadək hörmətlə yanaşmışdır.
42
Sual 49: Haram pulla məscid tikmək olarmı?
Cavab: Şəriət hökmlərinə əsasən, heç bir şəxsin, haram 
yolla qazandığı pulu xərcləmək hüququ yoxdur.  «Tövbə» 
surəsinin 18-ci ayəsində oxuyuruq: «Allahın məscidlərini 
yalnız Allaha və qiyamət gününə iman gətirən,  namaz 
qılıb zəkat verən və Allahdan başqa heç kəsdən 
qorxmayanlar təmir edə bilərlər».
Məscid tikməyin əhəmiyyəti barədə hədislər çoxdur. 
Həzrət Peyğəmbər (s) buyurur: «Hər kəs hətta quş yuvası 
ölçüsündə olsa da məscid tikərsə,  Allah-təala behiştdə 
onun üçün bina ucaldar». 
Başqa bir hədisdə Həzrət (s)  buyurur:  «Hər kəs 
məsciddə bir çıraq yandırsa,  nə qədər ki,  bu çıraq 
məscidi işıqlandırır,  mələklər onun bağışlanmasını 
diləyər»1. 
Məscidin abadlaşdırılması müqabilində vəd edilən 
mükafatlar əslində iki dəstəyə aiddir:  Bunlardan biri halal 
pulla məscid binasını tikənlər,  ikincisi məscidi mənəvi 
cəhətdən düzgün istiqamətdə abadlaşdıranlardır.  Haram 
pulla məscid tikmək günah olduğu kimi,  məsciddə dinlə 
uyuşmayan söhbətlərə yol vermək də günahdır.  Bir sözlə, 
«İlk gündən binası təqva üzərində qurulmuş məscid, 
namaz qılınmağa daha layiqdir»2. 
Sual 50: Üzeyir kimdir?
1 «Mühasin», səh. 57.
2 «Tövbə» surəsi, ayə 108.
43
Cavab: Qurani-kərimdə buyurulur:  «Yəhudilər 
«Üzeyir Allahın oğludur ... dedilər»3. 
Rəvayətlərdən məlum olur ki,  Üzeyir yəhudi 
cəmiyyətinə böyük xidmətlər göstərmiş din 
başçılarındandır.  Babil padşahının yəhudilərə divan 
tutduğu bir zamanda onlara böyük xidmətlər göstərən, 
vətənlərinə qayıtmasına nail olan,  yandırılmış Tövratı 
yenidən, qismən bərpa edən, məhz Üzeyirdir.
Yəhudilər Üzeyiri bu xidmətləri müqabilində «Allahın 
oğlu»  adlandırmağa başladılar.  Onlar Üzeyirə bu adı 
hörmət mənasında verdiklərini iddia etsələr də,  əslində, 
Allaha şərik qoşmuşdular.
İslam Peyğəmbəri (s) yəhudilərə sual verəndə ki, Musa 
Üzeyirdən daha əvvəl və daha çox xidmət etdiyi halda ona 
nə üçün belə bir ad verməmisiniz, yəhudilər susdular2. 
İlk əvvəl Üzeyir hörmət əlaməti olaraq «Allah oğlu» 
adlandırılsa da, bir müddət sonra avamlar onu həqiqətdə 
Allah oğlu kimi qəbul etməyə başladılar.  Müasir dövrdə 
yəhudilər arasında belə bir əqidə nəzərə çarpmasa da, 
Üzeyirin yəhudilər tərəfindən uyğun ləqəblə çağırılması, 
tarixi gerçəklikdir.
Sual 51: İsa (ə) Allahın oğludurmu?
Cavab: Müasir dövrümüzdə xristian dünyasının 
əksəriyyəti İsanı (ə), həqiqətdə, Allahın oğlu kimi tanıyır və 
onu «Allahın oğlu»  adlandırırlar.  İlkin İncildən köklü 
şəkildə fərqlənən bu günkü İncillərdə,  İsanın (ə)  Allahın 
həqiqi oğlu olduğu açıq-aşkar iddia edilir.  Qurani-kərimdə 
İsanın (ə) özünün belə bir iddiada olmadığı bildirilir. İsa (ə) 
özünü yalnız Allahın peyğəmbəri kimi təqdim etmişdir. 
3 «Tövbə» surəsi, ayə 30.
2 «Nurus-səqəleyn», 2-ci cild, səh.205.
44
Ümumiyyətlə,  «ata Allah»,  «oğul Allah»,  hətta «ana 
Allah»  kimi puç və əsassız inamlar,  qədim hind və çin 
bütpərəstliyinə xasdır. «Tövbə» surəsinin 31-ci ayəsində bu 
barədə deyilir:  «Onlar Allahı qoyub,  alimlərini və 
rahiblərini,  Məryəm oğlu Məsihi özlərinə tanrı etdilər. 
Halbuki, onlara ancaq bir olan Allaha ibadət etmək əmr 
olunmuşdu.  Ondan başqa heç bir Tanrı yoxdur.  Allah 
müşriklərin ona şərik qoşduğu bütlərdən uzaqdır».
Maraqlıdır ki,  bir zaman Üzeyiri Allahın oğlu 
adlandıran yəhudilər,  bu gün uyğun fikirin gülünclüyünü 
anlayıb,  əvvəlki iddialarından əl çəkdikləri halda, 
xristianlar hələ də ruh yüksəkliyi ilə əvvəlki fikirlərində 
qalırlar.  Hansı ki,  müasir dövrdə şüurlu insanın Allahdan 
insan doğulması kimi cəfəngiyyata inanması qeyri-
mümkündür.  Bu,  yalnız Allaha və onun göstərişlərinə 
imansızlıq və itaətsizlikdən doğa bilər.
Sual 52: Əsrin imamı Mehdi (ə)  nə zaman zühur 
edəcək?
Cavab: Dünyada zülmün ərşə dirənəcəyi bir zaman, 
ədalət müjdəli xilaskarın zühuru əksər təkallahlı dinlərin 
inancıdır. İslam dinində bu xilaskarın on ikinci imam həzrət 
Mehdi (ə) olduğu bildirilir: «O, bir kəsdir ki, öz rəsulunu 
hidayət və doğru dinlə göndərdi.  Müşriklərin xoşuna 
gəlməsə də, onu bütün dinlərə qalib edər»1. 
Bu ayəni təfsir edən alimlər,  nəhayətdə,  İslamın bütün 
dinlərə qalib gələcəyini və bütün yer üzünə yayılacağını 
xəbər verirlər. Hər il Avropa, Amerika, Afrika və dünyanın 
müxtəlif nöqtələrində minlərlə insanın İslam dinini qəbul 
etməsi,  deyilənlərə əyani sübutdur.  Amma mötəbər 
hədislərə əsasən,  İslam yalnız imam Mehdinin (ə) 
1 «Tövbə» surəsi, ayə 33.
45
zühurundan sonra bütün dünyanı tam əhatə edəcəkdir. 
İmam Baqir (ə)  yuxarıdakı ayənin təfsirində belə buyurur: 
«Bu ayədə verilən vəd Məhəmməd (s)  ailəsindən olan 
Mehdinin (ə) zühuru zamanı həyata keçəcəkdir. Həmin 
gün yer üzündə Məhəmməd (s)  həqiqətini təsdiq 
etməyən bir nəfər də qalmayacaq»1. 
Eyni ayənin təfsirində imam Sadiq (ə)  buyurur: 
«Hələ ki,  bu ayənin mahiyyəti gerçəkləşməyib.  O 
zaman gerçəkləşəcək ki,  Mehdi (ə)  zühur edəcək və 
dünyada bir nəfər də olsun kafir qalmayacaq»2.
Hədislərdə həzrəti Mehdinin (ə) zühur əlamətləri geniş 
şərh olunmuşdur.  Qısaca,  bunu demək olar ki,  zühur 
ərəfəsində dünyada küfr,  sitəm,  günah öz son həddinə 
çatacaqdır.  Amma bu zühurun dəqiq vaxtı haqqında 
məlumat, yalnız Allah-təalanın ixtiyarındadır.
Sual 53: Var-dövlətin haram buyurulmuş «kənz həddi» 
necə müəyyən olunur?
Cavab: Tövbə surəsinin 34-cü ayəsində var-dövlət 
toplayanlar haqqında ümumi bir qanun zikr edilir: «Qızıl 
və gümüşü toplayıb gizləyənlər,  onu Allah yolunda 
xərcləməyənləri şiddətli bir əzabla müjdələ».  Ayədəki 
yığılıb xərclənməyən sərvət «kənz»dir. 
Gümüş və qızılın meydana çıxması,  ehtiyacından artıq 
məhsulu,  mal-qarası və s.  əmlakı olanlara qızıl və gümüş 
toplamaq şəraiti yaratdı.  Əslində,  pulun yaranma fəlsəfəsi, 
iqtisadi əməliyyatların sürətləndirilməsindən ibarət idi. 
Qızıl-gümüş pulun xəzinələrdə hərəkətsiz dayanması, 
həmin fəlsəfə ilə daban-dabana zidd idi. 
1 «Məcməül-bəyan».
2 «İkmalid-din».
46
Yuxarıda zikr edilən ayə,  xəzinələrdə hərəkətsiz 
sərvətlərin toplanmasını qadağan etdi.  Hərəkətsiz kapital 
yığımı,  dünyadakı iqtisadi tarazlığı pozur,  kasıb təbəqənin 
vəziyyətini daha da ağırlaşdırır.  Demək kənz,  insanların 
iqtisadi durumunu pisləşdirən ölü kapitaldır.  Belə bir sual 
ortaya çıxır ki,  hansı miqdarda ölü kapital kənz hesab 
edilir?
«Məcməül-bəyan»da nəql olunur ki,  həzrət Əli (ə) 
buyurmuşdur:  «Dörd min dirhəmdən çox xəzinə 
kənzdir.  İstər zəkatı verilə istər verilməyə.  Bundan az 
miqdarda sərvət yaşayış xərcliyi hesab olunur.  Buna 
görə də,  sərvət toplayanlar dərdli əzbla 
müjdələnmişdir».
Sual 54: Peyğəmbərin (s)  sevimli səhabəsi Əbuzər nə 
üçün sürgün edildi?
Cavab: Üçüncü xəlifə Osmana tutulan mühim 
iradlardan biri,  həzrət Peyğəmbərin (s)  sevimli səhabəsi 
Əbuzərin kimsəsiz səhra məntəqəsinə sürgün olunmasıdır. 
Əbuzər həmin şəxsdir ki,  həzrət Peyğəmbər (s)  onun 
haqqında belə buyurmuşdur:  «Əbuzərdən düzgün bir 
kəsə səma kölgə salmadı,  yer onu öz üstündə 
gəzdirmədi».
Osmanla müxalifətçilikdə heç bir şəxs təmənnası 
olmayan Əbuzər,  xəlifənin dövlət xəzinəsini öz yaxın 
adamlarına israfçılıqla paylaşdırmasından narazı idi. 
Beytül-maldan ibarət olan dövlət xəzinəsinin 
xərclənməsində həzrət Peyğəmbərin (s)  üsullarını müdafiə 
edən Əbuzər,  kimsəyə güzəştə getmək fikirində deyildi. 
Əbuzərin etirazlarından qeyzlənən xəlifə, əvvəlcə onu Şama 
sürgün etdi.  Şamda Müaviyənin özbaşınalıqlarına qarşı 
47
çıxan Əbuzər haqqında xəlifə məktub aldı. Müaviyə yazırdı: 
«Əgər Şama ehtiyacın varsa, Əbuzəri geri qaytar. O burada 
qalsa, Şam əlindən çıxacaq».
Osmanın göstərişi ilə qəddar məmurların nəzarəti 
altında nəfəs dərmədən,  gecə-gündüz yol gələn Əbuzər, 
Mədinəyə çatanda artıq xəstələnmişdi.  Xəlifənin son qərarı 
bu oldu ki,  Əbuzər Rəbəzə çölünə sürgün edilsin. 
Peyğəmbərin (s)  susuz səhraya sürgün edilən sevimli 
səhabəsi, oradaca dünyasını dəyişdi.
Sual 55: Fəqirlə miskin arasında fərq varmı?
Cavab: Təfsirçilərin fikirincə fəqir o şəxsdir ki, 
dolanışıq çətinliyi olsa da, işsiz deyil və kimsəyə ağız açmır. 
Miskin isə, böyük ehtiyac içində olan işsiz bir insandır və bu 
səbəbdən də,  ağız açmağa məcburdur.  Miskin sözünün 
lüğəti mənası,  fəqirliyin təsirindən dayanmış kəsdir.  Bu 
məna Qurani-kərimdə də təsdiq olunur. «Bələd»  surəsinin 
16-cı ayəsində «torpağa sərilmiş miskin»  ifadəsi ilə 
rastlaşırıq.  Müxtəlif ayələrdə miskinin doyurulması 
haqqında verilən göstərişlər bir daha sübut edir ki, 
miskinlər hətta bir qarın çörəyə möhtac olan aclardır.
Hansı ki,  fəqir dedikdə,  maddi çətinliyə düşmüş,  lakin 
heç zaman kimsəyə əl açmayan insanlar nəzərdə 
tutulmalıdır.  Belə şəxslər haqqında «Bəqərə» surəsinin 273-
cü ayəsində buyurulur:  «Belə şəxslər həyalı olub, 
dilənçilikdən çəkindiklərinə görə,  nadanlar onları 
dövlətli hesab edirlər». 
İmam Sadiqdən (ə)  fəqir və miskin haqqında 
soruşulanda, Həzrət (ə) belə buyurdu: «Fəqir əl açmayan 
48
şəxsdir.  Miskinin isə,  halı ondan da ağır olduğu üçün 
xalqa əl açır»1. 
1 «Vəsailuş-şiə», 6-cı cild, səh.144.
49
Sual 56: Zəkat nədir?
Cavab: İslam təkcə etiqad və əxlaq məsələləri ilə 
məşğul olan məktəb deyildir.  Bu din öz ardıcıllarının 
mənəvi sağlamlığını təmin etməklə yanaşı,  onların iqtisadi 
problemlərini də həll edir.  İlkin İslam dövründən 
başlayaraq,  bu günə qədər ehtiyaclı təbəqənin mənafeləri 
müdafiə olunmuşdur.  həmin təbəqənin ehtiyaclarının 
ödənilməsi üçün nəzərdə tutulan ən mühüm tədbirlərdən 
biri, zəkatdır.
Şəksiz ki,  bütün cəmiyyətlərdə iş qabiliyyətini itirmiş 
şəxslər,  xəstələr,  yetimlər,  əlillər mövcuddur.  Bu insanların 
himayəyə ehtiyacı vardır.  Əgər cəmiyyətdə zəkat ödəməyə 
vəzifəli olan imkanlılar uyğun vergini ödəyərlərsə, 
ehtiyaclıların ətrafdakılara əl açmasına lüzum qalmaz. 
İmam Sadiq (ə)  buyurur:  «Bütün xalq malının zəkatını 
ödəyərsə,  bir dənə də olsun fəqir müsəlman qalmaz. 
İnsanlar yalnız varlıların günahından ac,  çılpaq,  evsiz-
eşiksiz qalır»1.  Elə bu səbəbdən də,  İslamda zəkat vacib 
buyurulmuşdur: «Onların mallarından zəkat al»2. 
Lakin zəkat hamı üçün vacib deyildir.  Zəkatı vacib 
edən,  zəkat veriləcək şeyin miqdarının «nisab»  deyilən 
həddə çatmasıdır.  On şey nisab həddinə çatdıqda,  zəkat 
verilməlidir: dəvə, inək, qoyun, buğda, xurma, arpa, kişmiş, 
qızıl, gümüş, fitrə (bədənin zəkatı). 
Məsələn,  beş dəvəyə bir qoyun,  otuz inəyə bir baş iki 
yaşa girmiş dana,  qırx qoyuna bir qoyun zəkat 
ödənilməlidir.  Say artıqca,  zəkatın miqdarı dəyişə bilər. 
Məsələn,  qoyunun sayı üç yüz biri aşarsa,  hər yüz 
qoyundan biri zəkat verilir.
1 «Vəsailuş-şiə», 6-cı cild səh. 4.
2 «Tövbə» surəsi, ayə 103.
50
Sual 57: Çətin saatda şəkk-şübhənin çarəsi nədir?
Cavab: İnsanın Allah dərgahına yaxınlaşmasından, 
kamilliyə yetişməsindən narahat olan şeytanın ən qorxulu 
silahı,  şəkk-şübhə yaratmaqdır.  Allah,  həqiqət,  ədalət 
sevgisi ilə çırpınan ürəyi,  yalnız bu yolla məbudundan 
döndərmək olar. 
Bütün insanlar seçdikləri məqsədə doğru hərəkət 
zamanı çətinliklərlə üzləşirlər.  Uyğun çətinliklər qarşısında 
yalnız qələbəyə inam hissi ilə dayanmaq olar. Şəkk-şübhəyə 
düşüb,  haqq yolda olduğuna və bu yoldakı uğura inamını 
itirən insan,  məhvə məhkumdur.  Bəs çarə nədir?  Təbuk 
döyüşünü yada salaq. 
Təbuk döyüşündə üzücü çətinliklərlə qarşılaşan 
müsəlmanlardan bir hissəsi geri dönmək qərarına gəldilər. 
Peyğəmbərə (s)  yaxın müsəlmanlardan olan Əbu Heysəmə 
də evə qayıdanlardan idi. 
Bu hadisədən on gün keçmiş qabağında sərin su, 
ətrafında xoş rəftarlı arvadları bir kölgədə istirahət edən 
Əbu Heysəmə qəfildən dərin fikirə getdi.  Düşündü ki,  heç 
bir günahı olmayan Peyğəmbər (s)  isti qumlar üstə, 
çiynində silah durduğu halda,  onun bu kölgədə istirahət 
etməsi insafdan deyil. Cəld ayağa qalxıb, dəvəsinə minərək 
yola düşdü.  Təbuka yaxınlaşan süvarini görən həzrət 
Peyğəmbər (s)  «Ey süvari,  Əbu Heysəmə olsan,  nə 
yaxşıdır»,-deyə buyurdu və onun haqqında dua etdi.
Əbu Heysəmə münafiq deyildi.  Sadəcə,  süstlük 
ucbatından batilə meyl etmişdi.  Amma ruhi hazırlığına 
görə, Allah-təala onun diqqətini həqiqətə yönəltdi. «Tövbə» 
surəsinin 117-ci ayəsində buyurulur:  «Allah çətin saatda 
bir qisminin ürəyi dönmək üzrə ikən,  Peyğəmbərə (s) 
onun ardınca gedən mühacirlərə və ənsara tövbə nəsib 
etdi».
51
Sual 58: Quran riyakar insana necə təsir göstərir?
Cavab: Allah-təala buyurur:  «...(hər bir surə) 
möminlərin imanını artırar,  onlar sevinərlər. 
Qəlblərində mərəz olanların isə, çirkinliyi artar və onlar 
kafir olaraq ölərlər»1. 
Kafirlər «bu sizin hansınızın imanını artırır»,-deyə 
Qurana olan etinasızlıqlarını büruzə verirdilər.  Yuxarıdakı 
iki ayədən aydın olur ki,  bir fərdin və ya bir cəmiyyətin 
islahı üçün təkcə göstərişlər və proqramlar kifayət deyildir. 
Əsas şərtlərdən biri,  həmin göstərişlərin təsirli olması üçün 
hazırlıqdır. 
Quran ayələri həyatverici yağış kimidir.  Bu yağış, 
münbit torpağı yaşıl örtüyə bürüyür, şoranlığa təsirsiz qalır. 
Həqiqət aşiqləri ayələrə eşqlə dolu gözlə baxdığı halda, 
qəlbi çirkaba batanlar bu ayələri qara eynəklə süzür və öz 
küfrlərini, inadlarını daha da artırırlar.
Ayələrdə zikr edilən xəstə qəlb,  xəstə ruh və ağıl 
mənasındadır.  İnsanın əxlaqındakı nöqsanlar,  bu xəstəliyin 
əsasını təşkil edir.  Sağlam psixoloji durumda olan insanın 
çirkin əxlaqa malik olması,  qeyri-mümkündür.  Ruhun 
xəstəliyi,  cismin xəstəliyi kimi insan təbiətinə ziddir.  Ona 
görə də,  əxlaqın pozulması,  əsl təbii yoldan büdrəmənin 
sübutudur.  İndi aydın olur ki,  nə üçün Quran ayələri bəzi 
insanlara müsbət təsir göstərmir.  Belələri üçün bütöv bir 
Quran oxunsa belə, zərrəcə faydası yoxdur. Özündə Quran 
ayələrinə etinasızlıq görən insan Allaha sığınmalı,  Ondan 
yardım diləməlidir.
Sual 59: «Ziya» və «nur» arasında fərq varmı?
1 «Tövbə» surəsi, ayə 124-125.
52
Cavab: Qurani-kərimdə rastlaşdığımız «günəşi ziyalı, 
ayı nurlu ...  edən məhz Odur»2 ayəsi «ziya»  və «nur» 
kəlmələri arasında fərq qoyulduğuna bir işarədir. Amma bu 
barədə rəylər müxtəlifdir.  Bu iki kəlmə arasında fərq 
olduğunu qəbul etməyənlər olsa da,  bir qrup alim bu 
fikirdədir ki,  ziya nurun mənbəsidir.  Məsələn,  günəşin 
ziyasından nurlanan ay, yalnız işığı əks etdirir.
Uyğun ayənin davamında «ay üçün mənzillər təyin 
edən Odur»  buyuruğu,  əslində həmin dövr üçün elmi bir 
yenilik idi. O dövrdə elmə məlum deyildi ki, ay hərəkətdə, 
günəş isə nisbi sükunətdədir.  Ay üçün mənzillər təyin 
olunması artıq aşkar bir şəkildə ayın hərəkətdə olduğunu 
bildirir.
Sual 60: Quran nə üçün möcüzə hesab olunur?
Cavab: Həzrət Məhəmmədin (s)  Şəqqül-qəmər kimi 
möcüzələri olduğu halda,  nə üçün o məhz Quranı özünə 
möcüzə hesab etmişdir? Quranın möcüzə olması barədə ayə 
və hədislərdə kifayət qədər məlumat verilir.  Maraqlıdır, 
Quranı başqa kitablardan fərqləndirən onun hansı 
xüsusiyyətidir?
Musa peyğəmbərin (ə)  dövründə sehrbazlıq,  İsa 
peyğəmbərin (ə)  dövründə təbabət olduqca güclü idi.  Bu 
səbəbdən də,  Allah-təala Musaya (ə)  əjdahaya dönən əsa, 
İsaya (ə)  ölülərin dirildilməsi kimi möcüzələr vermişdi. 
Həzrət Məhəmmədin (s)  dövrü isə şerin,  söz sənətinin 
intibah dövrü idi.  Belə bir dövrdə həzrət Peyğəmbərin (s) 
ərəb ədəbi mühitini öz ecazı ilə heyrətə gətirən Quranla 
silahlandırılması tam məntiqə uyğundur.  Quran bu 
günədək dəyişikliyə məruz qalmamış yeganə ilahi kitabdır. 
2 «Yunis» surəsi, ayə 5.
53
Quran öz ecazı və məntiqi ilə bütün həqiqətsevər 
düşüncələri səcdəyə gətirir.
İslamın on dörd əsrlik tarixi boyu mütəmadi olaraq 
Quranın ilahi kitab olduğunu təsdiqləyən faktlar 
aşkarlanmışdır.  Son dövrdə dini araşdırmalar 
mərkəzlərindən birində belə bir açıqlama verilmişdir ki, 
Quranı təşkil edən 6666  ayənin hər birinin nazil olduğu 
vaxta uyğun ölçüsü vardır.  Başqa sözlə,  hər bir ayə 
özündən əvvəl nazil olmuş ayədən uzun,  özündən sonra 
nazil olmuş ayədən qısadır.  Bu qanunauyğunluq 
mülahizələri ilə üst-üstə düşür. Məsələn, ən gec nazil olmuş 
böyük surə «Maidə» surəsinin ilk ayələri, əslində ilk illərdə 
nazil olmuşdur.  Rəvayətə görə,  həzrət Peyğəmbərin (s) 
göstərişi ilə bu ayələr «Maidə»  surəsində yerləşdirilmişdir. 
Ayələrin ölçüləri uyğun fikiri tam təsdiq edir.  Qurani-
kərimdə ayələrinin belə bir ölçü ilə nazil olması,  insan 
düşüncəsinin imkanlarından xaricdir.
Sual 61: Ruhi sakitlik necə əldə edilir?
Cavab: İnsanın psixoloji durumu onun səadətini təmin 
edən ilkin amillərdəndir.  Həyəcan,  qorxu,  qəzəb kimi ruhi 
təlatümlər xoşbəxtlik yolunda ciddi manielərdir. 
Əsrimizin insanları uyğun ruhi sarsıntılardan əziyyət 
çəkir,  çox vaxt çıxış yolu tapmaqda aciz qalırlar.  Hansı ki, 
öz bəndələrini əbədi səadət üçün yaratmış Allah-təala 
Qurani-kərimdə səadət yolunu belə göstərir:  «Bilin ki, 
qəlblər yalnız Allahı zikr etməklə sakitlik tapar»1. 
Başqa bir ayədə belə buyurulur:  «Bilin ki,  Allahın 
dostlarının heç bir qorxusu yoxdur və onlar qəm-qüssə 
görməzlər»2. 
1 «Rəd» surəsi, ayə 28.
2 «Yunis» surəsi, ayə 62.
54
Allahın dostları kimdir?  Ayədə övliya adlandırılan bu 
şəxslər, qəlblərindən dünya istəklərini çıxarmış, Allahı qəlb 
gözü ilə görən möminlərdir. Okean qarşısında dayanan şəxs 
üçün damlanın dəyəri heçdir. Günəşlə üz-üzə dayanan şəxs 
çırağa etinasızdır.
Qorxu nədən yaranır? İnsan, ixtiyarında olan nemətləri 
itirməkdən qorxur.  İtirdikdən sonra isə qəm-qüssəyə batır. 
Dünya nemətlərinin əsarətindən azad olmuş övliyalar nə 
üçün qorxmalı və nə üçün də qəmlənməli imişlər?!  Həzrət 
Əli (ə)  övliyalar haqqında buyurur:  «Əgər Allah onlar 
üçün ölüm vaxtını təyin etməsəydi,  bir an olsun belə 
ruhları bədənlərində qalmazdı»1. 
Ruhi sarsıntılardan qurtarmaq üçün əyləncəyə,  eyş-
işrətə,  musiqiyə,  spirtli içkilərə,  narkotikaya üz tutan və 
daha da dərin uçuruma yuvarlanan insanlar!  «Bilin ki, 
qəlblər yalnız Allahı zikr etməklə sakitlik tapar».
Sual 62: Vaxtında iman gətirmiş qövm hansıdır?
Cavab: «Əzab gəlməkdə ikən,  Yunisin qövmündən 
başqa iman gətirib imandan faydalanacaq əhali 
kimdir?!  Yunisin ümməti iman gətirən zaman,  onları 
rüsvayedici əzabdan qurtardıq və müəyyən bir müddət 
gün-güzəran verdik»2. 
Doğrudanmı,  Yunisdən başqa bütün qalan 
peyğəmbərlərin dəvətinə məhəl qoyulmamışdır? 
İslam Peyğəmbərinin (s)  həyatından məlumdur ki,  bu 
belə deyildir.  Yunisin qövmünü başqa qövmülərdən 
fərqləndirən budur ki, bu qövm parçalanmadan, tam halda 
iman gətirmişdir.
1 «Nəhcül-bəlağə».
2 «Yunis» surəsi, ayə 98.
55
Tarixi mənbələrdə nəql olunur ki, bu qövm, indiki İraq 
ərazisinin qədim Neynəva məntəqəsində yaşayırmış.  İlk 
əvvəl iman gətirməyən qövmündən məyus olmuş Yunis bir 
abidin təklifi ilə onlara nifrin edir. Həmin qövmdən olan bir 
alim Yunisi məyus olmayıb,  dua etməyə çağırsa da,  O, 
qulaq asmayıb, bu qövmü tərk edir.
Yunis gedəndən sonra alim öz qövmünü bir yerə 
toplayıb,  qarşıdakı əzabın nişanələrini onlara anladır. 
Nəhayət,  həqiqəti anlayan qövm,  alimin rəhbərliyi altında 
şəhərdən çıxıb,  tövbə edərək dua edirlər.  Onların səmimi 
qəlbdən etirafları əzabın qarşısını alır.
Sual 63: Doğrudanmı, İslam qılınc dinidir?
Cavab: «İslam qılınc dinidir»  atmacası ilə,  yalnız 
Qurani-kərimdən xəbərsiz insanları aldatmaq olar.  Allah-
təala öz peyğəmbəri Məhəmmədə (s)  belə buyurur: «Əgər 
Rəbbin istəsəydi,  yer üzündə olanların hamısı iman 
gətirərdi.  İnsanları iman gətirməyə sənmi məcbur 
edəcəksən?!»1. 
Ayədən məlum olur ki, məcburi imanın heç bir faydası 
yoxdur.  Bundan əlavə,  insanlardan bir qrupunun iman 
gətirib,  digər qrupunun iman gətirməməsi,  onların iradə 
azadlığının sübutudur.
Bu gün məzlum kütlələrin qanını içib,  başına mərmi 
yağdıran dünya zorluları,  İslamı və müsəlmanları zorda 
ittiham edirlər.  Müsəlman torpaqlarını işğal edənlər 
sülhsevər,  vətənini müdafiə edənlər isə,  terrorist 
adlandırılırlar.  Bədənini satan qadın azad,  örtüklü qadın 
isə,  kölə kimi təqdim olunur.  Bununla belə,  İslam topsuz-
tüfəngsiz Avropa və Amerikada anbaan genişlənir.
1 «Yunis» surəsi, ayə 99.
56
Yuxarıda deyilənlərdən heç də bu nəticəni çıxarmaq 
olmaz ki,  İslam özbaşınalıq tərəfdarıdır.  İslam,  əqidənin 
zorla qəbul edilməsinə tərəfdar olmadığı kimi, 
cəmiyyətdəki intizamsızlıqlara da tərəfdar deyil. Bir insanın 
əqidə seçməkdə azad olması o demək deyildir ki,  o öz 
istədiyi əqidəni cəmiyyətə qəbul etdirə bilər.  Bir insan 
gizlində şərab içə bilirsə,  bu o demək deyildir ki,  o sərxoş 
vəziyyətdə cəmiyyətə çıxıb, ictimai asayişi poza bilər.
Bəli,  İslam azadlıq tərəfdarıdır.  Amma elə bir azadlıq 
ki, bəşəriyyəti əbədi səadətə qovuşdura bilsin. İslam kişinin 
kişi,  qadının qadınla evlənməsinə «xeyr»  deyir və bunu 
azadlıq yox, cəhalət adlandırır.
Sual 64: Peyğəmbəri (s) qocaldan surə hansıdır?
Cavab: «Nurus-səqəleyn»də həzrət Peyğəmbərin (s) 
belə buyurduğu nəql olunur:  «Hud»  surəsi məni 
qocaltdı»1. 
Bu surənin ayələrindən alınan ümumi nəticə budur 
ki,  müsəlmanlar heç vaxt düşmənin çoxluğu və 
hücumlarının şiddətinə görə meydandan 
qaçmamalıdırlar.
İbn Abbas nəql edir: «Həzrət Peyğəmbər (s)  üçün heç 
bir ayə «Sənə əmr edildiyi kimi istiqamətlən»2 ayəsi qədər 
çətin gəlməmişdi». 
Yaxınları həzrət Peyğəmbərdən (s)  saçının tez 
ağarmasının səbəbini soruşanda,  Həzrət (s) «Hud» surəsini 
səbəb göstərdi3. 
Başqa bir rəvayətdə isə nəql olunur ki, «Hud» surəsinin 
112-ci ayəsi nazil olanda,  Həzrət (s)  buyurdu:  «Ətəyinizi 
1 2-ci cild, səh.334.
2 «Hud» surəsi, ayə 112.
3 «Məcməül-bəyan», 5-ci cild, səh.199.
57
kəmərinizə keçirin».  Bu hadisədən sonra Həzrəti (s)  bir 
daha gülən görən olmadı1. 
Haqqında bəhs etdiyimiz ayədə dörd göstəriş vardır: 
«Sənə əmr edildiyi kimi istiqamətlən.  Səninlə birlikdə 
iman gətirənlər də düz olsunlar.  Tüğyan etməyin ki, 
Allah sizin nə etdiklərinizi görür»2. Birincisi, Həzrətin (s) 
istiqamətlənməsi,  ikincisi,  bu istiqamətin ilahi rəngdə 
olması, üçüncüsü, Həzrətin (s) öz ətrafındakı müsəlmanları 
istiqamətləndirməsi və nəhayət dördüncü göstəriş,  bu 
mübarizədə ədalətə riayət olunmasıdır.  Başqa sözlə, 
istiqamət, ixlas, möminlərə rəhbərlik və həddi aşmamaq.
Sual 65: Dünya xoşbəxtliyində dinin rolu varmı?
Cavab: Bəziləri elə düşünür ki,  din yalnız axirət 
xoşbəxtliyi üçündür və insanın dindar olub-olmamasının, 
dünya xoşbəxtliyinə heç bir dəxli yoxdur. 
Hansı ki,  din,  axirət evindən əvvəl dünya evini 
qorumaq üçündür.  Peyğəmbər (ə)  öz qövmünə xitabən 
deyir: «Rəbbinizdən bağışlanmağınızı diləyin. Çünki O, 
çox bağışlayandır. O, sizə göydən bol yağış göndərər. O, 
sizə mal-dövlət,  oğul-uşaq əta edər.  O,  sizin üçün 
bağlar-bağçalar əmələ gətirər, çaylar axıdar»3. 
Yalanın,  saxtakarlığın,  oğurluğun,  rüşvətxorluğun 
cəmiyyəti məhv etməsini kim inkar edə bilər?!  Zülm və 
sitəmin bəşəriyyəti qara günə qoyduğunu kim inkar edə 
bilər?! Allaha etiqadlı, peyğəmbər göstərişlərinə əməl edən, 
insanpərvər bir cəmiyyətin xoşbəxtliyinə kimdə şübhə var?! 
«Hud» surəsinin 3-cü ayəsindəki «Ona tövbə edin ki, 
müəyyən bir müddət yaxşı gün-güzəran versin» 
buyuruğu bir daha təsdiq edir ki,  din insanın əvvəlcə 
1 «Əl-mənsur».
2 «Hud» surəsi, ayə 112.
3 «Nuh» surəsi, ayə 10-12.
58
dünya,  daha sonra isə axirət həyatının tənzimlənməsini 
nəzərdə tutur.
Sual 66:  Təyin olunmuş ruziyə zəhmət çəkmədən nail 
olmaq mümkündürmü?
Cavab: Quran ayələrindən məlum olur ki,  ruzi təkcə 
maddim nemətlərdən ibarət deyildir.  Bu sözün lüğəti 
mənası «davamlı hədiyyə»  deməkdir.  Ruzi anlamı qida 
maddələri ilə yanaşı məskən,  geyim,  elm,  düşüncə,  iman 
kimi nemətləri də əhatə edir. «Ali-imran»  surəsinin 169-cu 
ayəsində buyurulur:  «Allah yolunda öldürülənləri ölü 
zənn etmə.  Onlar öz Rəbbinin yanında ruzi 
içindədirlər».  Ayədən göründüyü kimi ruzi təkcə maddi 
yox,  həm də mənəvi nemətləri ifadə edir.  Bərzəx 
dünyasında maddi nemətlərin olmaması,  buna bir 
sübutdur.
«Hud» surəsinin 6-cı ayəsində oxuyuruq: «Yer üzündə 
yaşayan elə bir canlı yoxdur ki,  Allah onun ruzisini 
verməsin».
Keçmiş zamanlarda insanlar okean dərinliklərində 
canlıların olmasına inanmırdılar. Çünki 700 metr dərinlikdə 
canlı orqanizmləri qidalandıracaq bitkilər yaşaya bilməzdi. 
Əsli yaşıl təbiətdən götürülən əksər qidalar,  okean 
dərinliklərinə hansı yolla çata bilərdi?! Günəş işığı olmadan 
həmin dərinlikdə otların cücərməsinin qeyr-mümkün 
olduğu şübhə doğurmur. Zaman ötdükcə okeanın dərinliyi 
tədqiq edildi və məlum oldu ki,  uyğun dərinlikdə canlılar 
yaşayırmış.  Sübuta yetirildi ki,  günəş işığı okean səthində 
mikrobitkilər cücərdir.  İlkin təkamül mərhələsini su 
səthində keçirən bu qidalar,  sanki okean dibindəki süfrəyə 
ələnir.  Demək,  hansı şərait olmasından asılı olmayaraq, 
bütün canlılar təyin olunmuş ruzisinə çatır. 
59
Bəs insan necə?  İnsan çalışmadan,  heç bir zəhmət 
çəkmədən təyin olunmuş ruzisini əldə edə bilərmi?  Həzrət 
Əli (ə)  buyurur:  «Ruzi iki növdür.  Birini sən 
axtarmalısan, o biri isə sənin axtarışındadır»1. 
Ayə və hədislərdən məlum olur ki,  Allahın insan üçün 
ayırdığı ruziyə çatmaq üçün çalışmaq zəruridir.  Bu işdə 
özünü həlak edib,  haram yola əl atmağa ehtiyac yoxdur. 
Hər bir insan qüvvəsi qədərində çalışarsa,  təyin olunmuş 
ruzisini əldə edə bilər.  Bəs həzrət Əlinin (ə)  buyurduğu 
ikinci növ ruzi hansıdır?  Bəzən insan oturduğu yerdə ruzi 
əta olunmasını inkar edə bilmərik.  Belə hallar olur.  Amma 
insan oturub, təsadüflərin intizarında olmamalıdır.
Sual 67: Allah-təala Nuhun (ə)  hansı duasını qəbul 
etmədi?
Cavab: İlk ülul-əzm peyğəmbər olan Nuhun (ə),  öz 
tayfasından çəkdiyi əzab-əziyyət Qurani-kərimdə geniş şərh 
olunmuşdur.  «Biz səni ancaq özümüz kimi bir insan 
sayırıq»  deyən bu tayfa o qədər azğınlaşımışdı ki,  hətta 
«qorxutduğun əzabı gətir görək»-deyə meydan oxuyurdu. 
Nəhayət,  Allahın əzabı nazil olur və Allah-təala «zülm 
edənlər barədə mənə müraciət etmə,  çünki onlar suda 
boğulacaqlar»,-deyə Nuha (ə)  qarşıdakı əzab barədə 
məlumat verir.
Nuhun gəmi düzəltdiyini görən tayfa onu məsxərəyə 
qoyur, hətta doğma oğlu bu işi istehza ilə qarşılayır. Allahın 
əmri ilə hər heyvandan bir cüt və ailə üzvlərini gəmiyə 
götürən Nuh (ə)  oğlunu dəvət etdikdə,  belə cavab alır: 
«Mən bir dağa sığınaram, o da məni qoruyar»2. 
1 «Nəhcül-bəlağə».
2 «Hud» surəsi, ayə 43.
60
Su yer üzünü bürüyüb,  gəmini öz ağuşuna aldıqca, 
əzaba düçar olan tayfa dalğalar altında görünməz olur. 
Oğlunu əzaba düçar olanlar içində görən Nuhun 
qəlbində atalıq hissi baş qaldırır.  Allah dərgahına üz 
tutub deyir:  «Pərvərdigara,  oğlum mənim ailəmdəndir. 
Sən mənim ailəmi bu tufandan xilas edəcəyini vəd 
vermişdin».  İstəyinə müsbət cavab alacağını ümid edən 
Nuh peyğəmbərə buyurulur: «O sənin ailəndən deyildir. 
O qeyri-saleh bir əməldir.  Elə isə bilmədiyin bir şeyi 
məndən istəmə.  Sənə cahillərdən olmamağı nəsihət 
edirəm»1. 
Bir an atalıq hissinə qapılmış Nuh, dərhal peşman oldu 
və Allahdan bağışlanmaq dilədi.  Əslində,  Allahdan 
istənilən bir şəxsin bağışlanmasını istəmək günah deyildir. 
Nuh da bir insanın bağışlanmasını dua etmişdi.  Onun 
duasının qəbul olunmaması,  Allah-təalanın bütün işlərdə 
ədalətə istinad etməsindəndir.  Günah uçurumuna 
yuvarlanmış,  hətta qeyri-saleh əməl adlandırılmış bir şəxs, 
olduqca həssas bir məqamda bağışlana bilməzdi.
Sual 68: Səadət nədir?
Cavab: Səadət və xoşbəxtlik dedikdə,  yalnız dünya 
həyatını nəzərdə tutan insanların dini etiqadları,  heç 
şübhəsiz ki, nöqsanlıdır. Əgər bir insana «ya əzablı həyat və 
xoşbəxt axirət,  ya da xoşbəxt həyat və əzablı axirət» seçimi 
verildikdə ikincini seçirsə,  onun axirət inancı həqiqi 
deyildir. Əbədi axirətə inanan insan, əbədi əzabı necə qəbul 
edə bilər?!
1 «Hud» surəsi, ayə 46.
61
Bu barədə Qurani-kərimdə buyurulur:  «Bədbəxt 
olanlar od içərisində qalacaq...  Xoşbəxt olanlar isə, 
cənnətdə əbədi sakin olacaqlar»2. 
Səhərdən axşama mənən və cismən axtarışda olan 
insanın itgisi səadətdir.  Amma insan çox vaxt anlamır ki, 
əlində doğru ünvan olmayan yolçu çarıqlarını yırtsa belə, 
mənzilə çatası deyildir.  Səadət bir mənzildir ki,  onun 
ünvanını hər yoldan ötəndən soruşan kəs,  bədbəxtliyə 
düçar olar.  Bu mənzilin həqiqi ünvanı yalnız və yalnız 
Allah elçilərində tapılmasıdır.  Peyğəmbərlərsə,  səadəti 
təkcə dünyada yox, dünya və axirətdə görmüşlər.
İmam Sadiq (ə)  cəddi həzrət Əlidən (ə)  belə nəql edir: 
«Həqiqi səadət, insan həyatının ən son mərhələsindəki 
səadətdir.  Həqiqi bədbəxtlik isə,  ömrün günah içində 
başa çatmasıdır»2. 
Sual 69: Qurani-kərimdə nə üçün dastanlara yer 
verilib?
Cavab: Quran-Kərimin əhəmiyyətli bir hissəsi 
keçmişdə baş vermiş əhvalatları bəyan edir. Bu ilahi kitabla 
yaxından tanış olmayanlar,  onu vərəqləyərkən tez-tez 
rastlaşdıqları dastanlardan təəccüblənir,  bəziləri isə irad 
tutmağa da cəsarət edirlər.  Amma məsələyə diqqətlə 
yanaşdıqda,  hər şeyin məntiqəuyğun olmasına şübhə 
qalmır.
Tarix,  insan həyatındakı müxtəlif problemlərin bir növ 
laboratoriyasıdır.  Həyat həqiqətlərinin dərk olunmasında 
tarixin müstəsna əhəmiyyəti vardır.  Tarixdə müxtəlif 
qövmlərin başına gəlmiş hadisələr,  bu hadisələri doğuran 
səbəblər,  əyani dərs vəsaitinə bərabərdir.  Həzrət Əli (ə) 
2 «Hud» surəsi, ayə 106, 108.
2 «Nurus-səqəleyn», 2-ci cild, səh. 398.
62
buyurur:  «Tarixin təcrübəsindən öyrənməklə,  sanki o 
qövmlərin birinci və sonuncusu ilə birgə yaşamışam»1. 
Tarix və dastan xüsusi bir cazibəyə malikdir.  İnsan 
körpəlikdən qocalanadək,  bu cazibənin təsiri altında olur. 
Tarix və dastan hamı tərəfindən dərk olunur,  hansı ki,  bir 
məsələnin sübutu üçün gətirilən dəlilləri hamı eyni 
səviyyədə dərk etmir.
Yuxarıda deyilənlər bir daha sübut edir ki, Quran tarix 
və dastana geniş yer ayırmaqla,  ən üstün təlim-tərbiyə 
yolunu seçmişdir.
Sual 70: Yuxuya inanmaq olarmı?
Cavab: Yuxu istər adi insanlar,  istərsə də alimlərin 
daim diqqət mərkəzində olan məsələlərdəndir. Axı yuxuda 
gördüyümüz çirkin və gözəl, qorxulu və ürək açan səhnələr 
nədir? Bunlar keçmişəmi aiddir, yoxsa gələcəyə?
Müxtəlif ayə və hədislərdən məlum olur ki,  yuxuların 
əksəriyyəti gələcəyə aid olub,  qaranlıq məsələlərin 
üstündən pərdəni qaldırır. «Yusuf» surəsinin 36-cı ayəsində 
oxuyuruq: «(İki gənc,  Yusif peyğəmbərə dedi:) «Gəl bu 
yuxunu bizə yoz». Yusif belə cavab verdi: «Yeyəcəyiniz 
təam gəlməmişdən əvvəl,  mən onun mənasını sizə 
xəbər verərəm.  Bu,  Rəbbimin mənə öyrətdiyi 
elmlərdəndir».  Ayədən göründüyü kimi həqiqi,  əsaslı və 
yozulası yuxular vardır.  Həzrət Peyğəmbər (s)  buyurur: 
«Yuxu üç qismdir:  bir qismi Allah tərəfindən verilən 
müjdə, bir qismi şeytandan gələn qəm-qüssə, digər bir 
qismi isə,  insanın bir iş barədə çox fikirləşməsinin 
nəticəsidir»2. 
1 «Nəhcül-bəlağə».
2 «Biharul-ənvar», 14-cü cild, səh. 411.
63
İslam dinində təbiri caiz bilinən yuxu,  yalnız ilahi 
yuxulardır.  O biri yuxuların təbiri batildir və həmin 
yuxulara inanmaq olmaz.
Sual 71: Övladlardan birinə daha çox sevginin nəticəsi 
nədir?
Cavab: İslam dinində günah hesab edilən çirkin 
sifətlərdən biri həsəd,  paxıllıqdır.  Qəlbində həsəd tüğyan 
edən insanın ən yaxın adamını qətlə yetirməsi belə 
mümkündür.  Paxıl insan bir nemətdən məhrum olduqda, 
başqalarının da o nemətdən məhrum olması üçün çalışır. 
Paxıl insanlardan qurulmuş cəmiyyət, hər an cinayətkarlıqla 
qarşı-qarşıyadır.
İnsanda hələ erkən yaşlarından baş qaldıran bu hissin 
əsas səbəbkarlarından biri,  valideynlərdir.  Yəqub 
peyğəmbərin on iki oğlu var idi.  Yəqub anaları dünyasını 
dəyişmiş kiçik övladları Yusif və Bin Yamini daha çox 
sevirdi. Bu məhəbbət onun o biri oğlanlarında həsəd hissini 
gücləndirmişdi.  «Yusif»  surəsinin 8-ci ayəsində Yusifin 
qardaşlarının dili ilə belə buyurulur:  «...Biz bir dəstə 
olduğumuz halda,  Yusif və onun qardaşı atamıza daha 
əzizdir. Həqiqətən, atamız açıq-aşkar səhv edir».
Şübhəsiz ki,  kiçik övladlarına daha çox məhəbbət 
göstərən Yəqub,  heç bir xətaya yol verməmişdi.  Onun 
məhəbbəti bu iki övladın fövqəladə ağıl və düşüncəsinə 
əsaslanırdı.  Bununla belə,  Quran bu hadisəni ətraflı nəql 
etməklə, valideynləri uyğun məsələdə daha artıq diqqətli 
olmağa çağırır. Çünki bir övlada məhəbbətin izharı o biri 
övladı o qədər sarsıda bilər ki, qəlbində doğan həsəd onu 
cinayətə sürükləyər.  Bəzən valideynlər övladın 
pərişanlığını aradan qaldırmaq üçün həkimə müraciət 
edir,  övladın məhəbbətə ehtiyacı olduğunu anlamırlar. 
64
İmam Baqir (ə) buyurur: «Mən bəzən bir övladımı dizim 
üstə oturdub,  ona şirniyyat verirəm.  Hansı ki,  o biri 
övladım buna daha çox layiqdir.  Belə etməyimin 
səbəbi,  onun o biri övladlarıma qarşı çıxmasının 
qarşısını almaqdır»1. 
Sual 72: Həqiqi mömin əyləncəyə vaxt sərf edə bilərmi?
Cavab: İnsan dəmir maşın deyildir ki,  durmadan 
işləsin.  Əslində,  maşının da hissələri işlədikcə qızır, 
soyuması və yağlanması lazım gəlir.  İnsan isə maşından 
fərqli olaraq cismlə yanaşı, ruha da malikdir. İnsanın gözü, 
əl-ayağı yorulub,  istirahətə ehtiyaclı olduğu kimi,  ruhu da 
yorulur və dincini almaq istəyir.  İnsanı psixoloji 
yorğunluqdan çıxaran ən gözəl vasitə,  sağlam əyləncədir. 
Təcrübədə sübut olunmuşdur ki,  ruh yorulduqca,  onun 
işinin keyfiyyəti aşağı enir. Qısa müddət əyləncə ilə məşğul 
olduqdan sonra ruh dirçəlir,  yenidən işləməyə həvəs 
yaranır.
Həzrət Əli (ə)  buyurur:  «İmanlı insanın günü üç 
hissədən ibarətdir.  Günün bir hissəsini mənəviyyatla 
məşğul olub ibadət edən insan,  günün ikinci hissəsini 
maddi ehtiyaclarının təminatına sərf etməlidir.  Günün 
üçüncü hissəsi halal ləzzətlərə sərf olunmalıdır»2. 
Başqa bir hədisdə isə,  günün əyləncəyə sərf olunan 
hissəsinin digər iki hissəyə kömək etdiyi bildirilir. 
İmam Sadiq (ə)  buyurur:  «Təbukdan qayıdan 
peyğəmbər,  öz yaxınları arasında cıdır müsabiqəsi 
1 «Biharul-ənvar», 74-cü cild, səh.78.
2 «Nəhcül-bəlağə».
65
keçirdi. Həzrətin dəvəsinə minmiş Üsamə, cıdırda qalib 
gəldi»1. 
İslamda sağlam əyləncəyə o qədər əhəmiyyət 
verilmişdir ki,  hətta bəzi müsabiqələrdə şərt də bağlamaq 
halaldır.  Bu müsabiqələr peyğəmbər dövründə bəzən onun 
hakimliyi ilə keçirilərdi.  At çapmaq,  ox atmaq uyğun halal 
müsabiqələrdəndir.
Lakin unutmaq olmaz ki,  İslam dini yalnız sağlam 
müsabiqəni qəbul edir.  İnsanın cisminə və ruhuna zərərli 
əyləncələr cəmiyyətdə inkar olunur.  İkinci bir tərəfdən, 
əyləncə insanın həyat idealına çevrilib,  onu ruzi qazanmaq 
və ibadətdən saxlamamalıdır.  Əgər əyləncəyə aludə olmuş 
insan namazın vaxtını ötürürsə,  bu sayaq əyləncəni heç 
vəchlə məqbul hesab etmək olmaz.
Sual 73: Ən gözəl səbir hansıdır?
Cavab: Ayə və hədislərdə möminlər üçün zəruri hesab 
edilən sifətlərdən biri də,  səbirdir.  Üzücü hadisələr 
qarşısında dözüm göstərib,  bədbinliyə qapılmamaq,  insan 
şəxsiyyətinin ucalığına bir dəlildir.  Oğlu Yusifin qanlı 
köynəyini görən Yəqub,  «Mənə,  yalnız tükənməz, 
dözümlü səbir gərəkdir»2 deyir. 
Kiçik gölməçənin suyunu zəif bir külək dalğalandırdığı 
bir halda,  əzəmətli Sakit okean tufanlar qarşısında öz 
müvazinətini itirmir.  Bəzən insan zahirən dözümlülük 
göstərsə də,  danışdığı sözlərdən naşükrlük və səbirsizlik 
duyulur.  Lakin həqiqi imana malik insanlar,  heç zaman 
sarsılıb,  bədbin sözlər danışmırlar.  Ən gözəl səbir də elə 
budur.
1 «Səfinətül-bihar», 1-ci cild, səh.596.
2 «Yusif» surəsi, ayə 18.
66
Bəs nə üçün Yəqub peyğəmbər oğlu Yusifə görə gözləri 
kor olanadək ağladı?  Nə üçün başqalarına ağlamamağı 
tövsiyə edən İslam Peyğəmbəri (s),  oğlu İbrahimi itirdiyi 
zaman göz yaşları axıtdı?  Həzrət Peyğəmbər (s)  bu sualın 
cavabında buyurur:  «Göz ağlayır,  qəlb pərişan olur, 
amma dilimə Allahı qəzəbləndirəcək bir söz gəlmir»1. 
İnsanın sinəsikdəki daş yox,  qəlbdir.  Ağlamaq təbiidir. 
Gözdən yaş gəlməsi yox,  Allahı qəzəbləndirəcək söz 
deyilməsi eyibdir.
Sual 74: Misir padşahı,  Yusifə eşq elan etmiş arvadını 
nə üçün cəzalandırmadı?
Cavab: Qurani-kərimdə buyurulduğu kimi,  qardaşları 
Yusifi səhraya aparıb, orada onu bir quyuya atdılar. Yoldan 
keçən karvan əhli Yusifi tapıb,  Misir padşahının vəzirinə 
satdı.  Nəhayət,  padşahın evində yerləşən Yusif,  onun 
arvadının xəyanətkar hərəkətləri ilə üzləşdi.  Yusifə meyl 
salmış qadın, onu yoldan çıxara bilmədiyini görüb, böhtana 
əl atdı.  Lakin Misir padşahı Yusifin günahsızlığını və 
arvadının xəyanətkarlığını gözəl anlayırdı.  Bununla belə, 
arvadını cəzalandırmaqdan vaz keçib,  Yusifi zindana 
saldırdı.
Padşahın arvadının xəyanətkarlığı bütün ətrafdakılara 
məlum olduğu halda,  ixtiyar sahibi olan ərinin onu 
cəzalandırmaması ilk baxışdan təəccüb doğurur. Belə böyük 
bir xəyanət qarşısında Misir padşahı bir cümlə deməklə 
kifayətlənir:  «Ey arvad,  bağışlanmanı dilə,  çünki, 
həqiqətən, günah edənlərdənsən»2. 
Bəzi təfsirçilər padşahın rüsvay olmaq qorxusundan bu 
xəyanəti açıb-ağartmadığını səbəb göstərsələr də,  əksər 
1 «Biharul-ənvar», 22-ci cild, səh.157.
2 «Yusif» surəsi, ayə 29.
67
təfsirçilərin göstərdiyi ikinci səbəb,  daha məntiqə 
uyğundur.  Onların fikirincə,  axirət dünyasına etiqadsız 
zalım başçılar, zahirdə özlərini qeyrətli-namuslu göstərsələr 
də,  əsl həqiqətdə,  onların xarakterində belə xüsusiyyətlər 
yoxdur. Dünya nemətlərinə görə millətə zülm edən, millətin 
qızlarının iffətini düşünməyən başçıların qeyrətli olduğunu 
zənn etməyə heç bir əsas yoxdur!
Züleyxa gözəl idi və Misir padşahı onun xəyanətini 
gözəlliyinə bağışlamışdı. Məhz onun bu rəftarı səbəbindən, 
Züleyxa hətta xəyanəti açıldıqdan sonra belə,  Misirin varlı 
qadınlarına öz eşqi barədə açıq-aşkar danışırdı.
Sual 75: Allahın kölgəsində olmaq nə deməkdir?
Cavab: Sözsüz ki,  «Allahın kölgəsi»  ifadəsi məcazi 
məna daşıyır. İnsan çətinliklər, gözlənilməz üzücü hadisələr 
zamanı,  yalnız Allaha sığınmalı və ondan yardım 
diləməlidir.  Allahın lütfü olmadan hər hansı çətinlikdən 
qurtulmuş qeyri-mümkündür.  Allah-təalanın lütfünə bu 
sayaq dərin bağlılıq,  insanı əbədi səadətə çatdırır.  Dünya 
həyatı boyu Allahın lütfündən faydalanan insan haqqında 
məcazi olaraq, «bu şəxs Allahın kölgəsidir», deyirlər.
Həzrət Peyğəmbər (s) bir hədisdə belə buyurur: «Yeddi 
dəstə insanı Allah-təala öz ərşinin kölgəsində 
yerləşdirmişdir (O zaman ki,  onun kölgəsindən başqa 
kölgə yoxdur):  ədalətli rəhbər;  ömrünün əvvəlindən 
Allaha bəndəlik etmiş gənc; qəlbi Allahın ibadətgahına 
bağlı olan və hər zaman ora dönmək barədə düşünən 
şəxs; Allaha itaət yolunda başqaları ilə birlikdə çalışan 
və onlardan ayrıldıqda belə,  ruhən onlarla olan şəxs; 
Allahın adı çəkiləndə,  gözündən yaş gələn şəxs;  gözəl 
qadının dəvəti qarşısında «mən Allahdan qorxuram» 
68
deyən şəxs;  ehtiyaclılara yardım göstərib,  sədəqəni 
gizlində verən şəxs»1. 
Sual 76: Cəmiyyətdəki ictimai-siyasi dəyişikliklərin 
səbəbkarı kimdir? İnsan, yoxsa Allah?
Cavab:  Allah-təala buyurur: «Hər hansı bir tayfa öz 
vəziyyətini dəyişməsə,  Allah da onun vəziyyətini 
dəyişməz»2. 
Ayədən göründüyü kimi,  bütün millətlərin talehi, 
onların öz əllərindədir.  Onların xoşbəxtlik və 
bədbəxtliklərinin ilkin səbəbkarı özləridir.  Öz xoşbəxtliyi 
üçün çalışmayan millətin Allah-təaladan nə isə gözləməsi, 
əbəsdir.
Ayə və hədislərin göstərişlərinə əsasən,  cəmiyyətdəki 
bədbəxtlikləri aradan qaldırmaq istəyən millət,  ilk əvvəl öz 
düşüncəsində inqilab etməlidir.  Öz imanı,  əxlaqındakı zəif 
nöqtələri tapıb,  xalis bir tövbə ilə çirkinlikdən 
təmizlənməyən cəmiyyətin səadətə çatması 
mümkünsüzdür.  «İnsanın xoşbəxtliyi və bədbəxtliyində 
Allah təsirsizdir»  demək də düzgün deyildir.  Allah-təala 
hər bir insanı təqib edib, qoruyan mələklər qərar vermişdir. 
Onlar doğru yol seçənlərə yardım göstərərlər.  Azğınlığı 
seçənlərin isə,  əzabı artırılar.  Məsələn,  ədalət və həqiqət 
uğrundən canından keçən millətlər,  ədalətli hakimlə 
mükafatlandırılır,  günah və azğınlığa meyilli millətlər isə, 
zalım hakimlə cəzalandırılırlar.
Sual 77: Məsəl çəkməyin hansı faydaları var?
Cavab: Hər hansı bir məsələnin izahı üçün məsəl 
çəkməyin faydası inkar edilə bilməz.  İnsanlar müxtəlif 
1 «Səfinətül-bihar», 1-ci cild, səh. 595.
2 «Rəd» surəsi, ayə 11.
69
səviyyəli istedada malik olduqlarından dinlədikləri 
mövzunu anlamaya da bilərlər.  Məsəl çəkildiyi zaman iti 
ağıla malik olmayanlar üçün də qaranlıq nöqtələr işıqlanır.
Qurani-kərim bütün bəşəriyyətə ünvanlandığından 
onun müxtəlif surələrində kifayət qədər misallar çəkilir. 
Həzrət İsanın (ə)  bakirə qadından doğulmasına 
inanmayanlara Qurani-kərim belə bir misal çəkir:  «Allah 
yanında İsa da Adəm kimidir»1.  Allah-təala İsanın atasız 
doğulmasına şəkk edənlərə həm ata,  həm də anasız 
yaradılmış Adəmi xatırladır.
Bəs Qurani-kərimdə müxtəlfi mövzuların izahı üçün 
çəkilmiş məsələlərin konkret hansı faydaları vardır?
1.  Adətən,  hiss üzvləri ilə inanan insan bəzi mürəkkəb 
əqli məsələləri anlamaqda çətinlik çəkir.  Çəkilmiş məsəl 
onun düşüncəsinin mümkün qədər əqli həqiqətlərə 
yaxınlaşdırır.  Bir növ hisslər ən uca nöqtədən baxmağa 
başlayır.
2.  Çəkilmiş misallar bir məsələnin sübutu üçün 
gətirilmiş dəlillərin təsirini gücləndirir.
3. Məsəl çəkmək bir növ elmi dilin sadələşdirilməsidir.
4. Məsəl mövzunu əql dilindən hiss dilinə tərcümə edir.
5.  Mövzu məsəl qəlibinə töküldükdən sonra höcət 
insanların bəhanəsi kəsilir.
Sual 78: Behiştin neçə qapısı vardır?
Cavab: Ayə və hədislərdən məlum olur ki,  behişt 
müxtəlif qapılara malikdir. Bu qapıların çoxluğunun səbəbi, 
heç də bir qapıdan daxil olmağın çətinliyi deyildir.  Bu 
qapılar hər hansı tayfa və təbəqə üçün də nəzərdə 
tutulmamışdır.  Bir çox saraylarda qapıların çoxluğunda 
məqsəd tamam başqadır.
1 «Ali-imran» surəsi, 59.
70
Rəvayətlərdə nəql olunur ki,  behiştin müxtəlif adlı 
qapıları vardır.  Bu qapılardan biri «mücahidlər qapısıdır». 
Bu qapıdan din yolunda vuruşmuş mücahidlərin behiştdə 
daxil olacağı və mələklərin onları salamlayacağı bildirilir.
İmam Sadiq (ə)  buyurur:  «Behiştin səkkiz qapısı 
vardır və onlardan hər biri eni qırx illik yol 
uzunluqdadır».  Hədisdən aydın olur ki,  behişt qapısı 
bizim düşündüyümüz qapı anlamında deyildir.
«Hicr»  surəsinin 44-cü ayəsində cəhənnəmin yeddi 
qapıya malik olması bilindirməklə,  səadətə daha çox yol 
olduğuna işarə vurulur. 
Sual 79: Fəsad nədir?
Cavab: Əvvəlcə onu qeyd edək ki,  «fəsad» «səlah»ın 
antonimidir.  Dini mənbələrə istinad etsək, görərik ki,  fəsad 
əşyanın istər az,  istərsə də çox miqdar tarazlıq halından 
çıxmasıdır. Səlah isə, onun ziddinə olaraq, tarazlıq halətidir. 
Sadə dillə desək,  fəsad,  günah və fitnə,  səlah isə savab və 
xeyirdir. Bütün fərdi və ictimai fəaliyyətlərdəki ifratçılıq və 
təfritçilik fəsad hesab edilir.  Qurani-kərimin müxtəlif 
ayələrində bu mövzuya toxunulur:
«Yer üzündə fəsad törədər və islah olmazlar»1.
«Allah-təala fəsad törədənləri,  saleh əməl 
sahiblərindən fərqləndirir»2.
«İslah ol və fəsad törədənlərin ardınca getmə»3.
«İman gətirib saleh iş görənləri,  yer üzündə fəsad 
törədənlərlə eyni tutmarıq»4.
1 «Şüəra» surəsi, ayə 152.
2 «Bəqərə» surəsi, ayə 220.
3 «Əraf» surəsi, ayə 142.
4 «Sad» surəsi, ayə 27.
71
Müxtəlif ayələrdə fəsad törətmək Allah və 
peyğəmbərlərlə vuruşmaq,  insanın qətli hər cür azğınlıqa 
aid edilir.
 Yer üzündə fəsad törədənlər sırasında ilkin adı 
çəkilənlərdən biri Firondur.  Artıq həlak olacağını anlayan 
Firon iman gətirdiyini bildirəndə, ona buyurulur: «İndimi? 
Halbuki,  əvvəlcə Allaha qarşı çıxmış və fəsad 
törədənlərdən olmuşdun»1.
Bəzən oğurluq fəsad hesab edilir.  Yusif peyğəmbərin 
qardaşları oğurluqda ittiham olunduqları zaman deyirlər: 
«Biz, Misir torpağına fəsad salmaq üçün gəlməmişik»2. 
Sual 80: Şimşəyin faydası varmı?
Cavab: Bildiyimiz kimi, şimşək mənfi və müsbət yüklü 
iki buludun bir-birinə yaxınlaşmasından yaranır. Bu hadisə, 
mənfi və müsbət yüklü iki naqil bir-birinə toxunduqda 
qığılcım yaranmasının oxşarıdır. Bütün təbiət hadisələrində 
istər cəmiyyət,  istərsə də təbiət üçün faydalar olduğunu 
bilirik.  Bəs şimşəyin faydası nədir?  Qurani-kərimdə 
buyurulur:  «Sizə qorxu və ümid məqsədi ilə şimşək 
göstərən, ağır buludları yaradan da Odur»3. 
Ayədən göründüyü kimi,  şimşəyin ilkin faydası, 
insanları Allah-təalanın əzəmətindən xəbərdar etməkdir. 
Buludla yer arasında yaranan belə şimşəkləri «saiqə» 
adlandırmışlar.  Müsbət yüklü bulud həmişə mənfi yüklü 
yerə yaxınlaşdıqda,  saiqə yaranır. «Allah onların vasitəsi 
ilə istədiyini vurar» ayəsində saiqə nəzərdə tutulur.
«Təbiətin zarafatı»  adlandırılan şimşəyin,  bir sıra təbii 
faydaları da vardır.  On beş min dərəcə santiqrad istilik 
1 «Yunis» surəsi, ayə 91.
2 «Yusif» surəsi, ayə 73.
3 «Rəd» surəsi, ayə 12.
72
yaradan şimşəklər,  havanı yandırır və bunun ardınca 
havanın təzyiqinin dərhal enməsi nəticəsində buludlardan 
yağış yağır.  Həmin yüksək temperaturda yağış damlaları 
artıq oksigendən yaranır və belə su, «ağır su»  adlanır.  Bu 
suyun formulu N₂O₂ -dir.  Ağır su isə,  güclü 
mikroböldürücü xüsusiyyətə malikdir. 
Yüksək temperaturda yaranmış yağış damlalarının 
tərkibində karbon turşusu olduğundan,  bu yağış həm də 
torpaq üçün gübrə funksiyasını daşıyır.
Sual 81: Quran «hamı səcdədədir»  buyurarkən,  nəyi 
nəzərdə tutur?
Cavab:  Bütün hadisələr iki mümkün mahiyyətdən 
birini daşıyır.  Onlar ya təkvinidir (fitri,  təbii),  ya da təşri
´idir (iradi).  Səcdə təvazö,  təslim əlamətidir.  Əql mülkü ilə 
mükafatlandırılmış bəşəriyyət Allahın səcdəsinə dəvət 
edilir və bu əmrə itaət edənlərin səcdəsi iradidir.  Amma 
təbiətdə baş verən hadisələr təşri´idir.  Yəni onun 
iradəsindən asılı deyil. «Rəd» surəsinin 15-ci ayəsində belə 
buyurulur:  «Göylərdə və yerdə kim varsa,  özləri də, 
kölgələri də səhər-axşam,  istər-istəməz Allaha səcdə 
edər».  Ayədəki «istər-istəməz»  kəlmələri aşkar göstərir ki, 
nəzərdə tutulan səcdə təşri´i yox,  təkvinidir.  Bəs bu hansı 
səcdədir?
Bu barədə təfsirçilər müxtəlif fikirdədirlər.  Bir qrup 
təfsirçinin fikirincə,  ayə bütün kainatda ilahi qanunların 
hökm sürdüyünə bir işarədir.
Digər bir qrup təfsirçi isə,  ayədə bütün mövcudların 
kölgələrinin səcdəsindən danışıldığını bildirirlər.  İstər 
insan, istər təbiətin hər hansı bir elementi kölgəyə malikdir. 
Səhərlər bir istiqamətdə kölgə günorta düzəlir,  axşam isə 
73
əks istiqamətə yönəlir.  Kölgənin bu hərəkəti səcdəni 
xatırladır.
Sual 82: Haqqı nahaqdan necə fərqləndirmək olar?
Cavab: Haqq və nahaqı tanımaq bəzən o qədər çətin 
olur ki, bu iki anlamın əlamətlərini bilməyə ehtiyac yaranır. 
Ayədə oxuyuruq:  «...Sel,  üstünə çıxan bir köpüyü alıb 
apardı.  Bəzək şeyləri və ya qab-qacaq düzəltmək 
məqsədi ilə insanların od üzərində qızdırıb 
əritdiklərinin üstündə də buna bənzər bir köpük vardır. 
Allah haqq ilə batili ayırd etmək üçün belə misallar 
çəkir.  Köpük heç bir şey olmadığı üçün uçub gedər. 
İnsanlara fayda verən bir şey isə, yer üzündə qalar»1.
Həqiqət həmişə saf su kimi həyatvericidir.  Batildə isə 
heç bir fayda yoxdur.  Batil zahirdə təkəbbürlü, 
məqmpərəst, səs-küylü, daxildə isə puçdur.
Həqiqət özünə güvəndiyi halda,  batil həqiqətin 
hörmətindən istifadə edir. Batil həmişə həqiqət libası geyir. 
Əgər dünyada doğru söz olmasaydı,  yalana kim inanardı?! 
Əgər qızıl olmasaydı,  qızıl suyuna salınmış dəmirə kim 
aldanardı?!
Həzrət Əli (ə) «Nəhcül-bəlağədə» buyurur: «Əgər batil 
həqiqət qatqısından ayrılsa,  həqiqət sevərlər üçün 
aşkarlanacaq.  Əgər həqiqət batil qatqısından qurtulsa, 
sözbazların ağzı yumulacaq».
Batil qatışıqlığa,  özbaşınalığa tərəfdardır.  Çöl-biyabanı 
ağuşuna alan sel nə qədər ki, hərəkətdədir, ona qatışmış zir-
zibil gözə dəymir.  Elə ki,  suda sakitlik yaranır,  zir-zibil 
suyun dibinə çöküb, saf sudan ayrılır. 
1 «Rəd» surəsi, ayə 17.
74
Həqiqət səhnədə görünən kimi,  batil səhnəni tərk 
etməyə məcburdur. Ona görə də, həqiqət həmişə hərəkətdə 
olub, yerini batilə verməməlidir.
Sual 83: Alın yazısını pozmaq olarmı?
Cavab: Qurani-kərimdə buyurulur:  «Hər dövrün bir 
kitabı var.  Allah istədiyi şeyi məhv edər,  istədiyini də 
sabit saxlayar. Kitabın əsli Onun yanındadır»1. 
«Əsl kitab»  kimi tərcümə olunmuş ifadə,  Qurani-
kərimdə «ümmül-kitab» kimi verilmişdir. «Buruc» surəsinin 
22-ci ayəsində bu kitab «lövhi-məhfuz» adlandırılmışdır.
Varlıq aləminin və hadisələrin gerçəkləşməsi,  iki 
mərhələdən keçir: Birinci mərhələdə hər şey sabitdir və hər 
hansı kənara çıxma halları,  qeyri-mümkündür.  Bu birinci 
mərhələ lövhi-məhfuza aiddir.  İkinci qeyri-sabit mərhələ 
isə, «lövhi-məhv və isbat»da öz əksini tapmışdır.
Məsələn,  nəzərdə tutulur ki,  insan zəhər içərsə ölər. 
Belə bir ölüm lövhi-məhfuzda yox,  lövhi-məhv və isbatda 
qeyd olunmalıdır.  Zəhəri təsirsizləşdirən maddənin 
mövcudluğu,  uyğun ölümü qeyri-sabit edir.  Çünki zəhər 
içmiş adam,  həmin maddəni qəbul edərsə,  ölümdən 
qurtular.
İstər təbiiət,  istərsə də cəmiyyətdə bir-birindən doğan 
hadisələrlə qarşılaşırıq.  Ayə və hədislərdə bir əməlin 
nəticəsində hansısa bir başqa hadisənin baş verəcəyi barədə 
xəbərdarlıqlar çoxdur.  Həzrət Peyğəmbər (s)  buyurur: 
«Ehtiyaclılara düzgün şəkildə kömək,  ata-anaya yaxşılıq, 
hər hansı xeyir əməl bədbəxtliyi səadətə çevirər,  ömürü 
uzadar, bəlaların qarşısını alar»2.
1 «Rəd» surəsi, ayə 38-39.
2 «Əl-mizan» 11-ci cild, səh.419.
75
Demək,  alın yazısı adlandırılan məfhum,  olacaqlar 
barədə iki kitabda ‒  lövhi məhfuz və lövhi məhvə və 
isbatda yazılanlardır.  Birincidə yazılanlar dəyişməz, 
ikincidə yazılanlar isə, dəyişgəndir.
Sual 84: «Allahın günləri» hansı günlərdir?
Cavab: Qurani-kərimi nəzərdən keçirərkən, belə bir ayə 
ilə rastlaşırıq:  «Biz Musaya «tayfanı zülmətdən nura 
çıxar və Allahın günlərini xatırlad, bunda səbir və şükr 
edənlər üçün ibrətlər var»  deyib,  onu möcüzələrimizlə 
göndərdik»1. 
«Əyyamullah» kəlməsindən tərcümə olunmuş «Allahın 
günləri» hansı günlərdir?
İmam Baqir (ə)  buyurur:  «Allahın günləri imam 
Mehdinin (ə)  qiyam günü,  rəcət günü və qiyamət 
günüdür»2. Bəzi hədislərdə rəcət günü əvəzinə, ölüm günü 
göstərilmişdir.
Böyük günlərin xatırlanması,  millətlərin əhval-
ruhiyyəsində dərin iz salır.  Dünyadakı əksər millətlər 
diktator rejimindən qurtulub,  hürriyyət qazandıqları günü 
əzəmətlə qeyd edirlər.
Allah günləri xatırlanması isə,  insanı rəzil hisslərdən 
uzaqlaşdırır,  onu Allah,  vətən və xalq qarşısında öz 
vəzifələrini yerinə yetirməyə vadar edir.  Ölümü,  qiyamət 
sorğusunu yaddan çıxarmayan insanın,  şeytanın təhriki ilə 
günaha batması qeyri-mümkündür.
Sual 85: «Təvəkkül» nədir?
Cavab: «İbrahim»  surəsinin 11  və 12-ci ayələrində 
buyurulur:  «Möminlər yalnız Allaha təvəkkül etsinlər. 
1 «İbrahim» surəsi, ayə 5.
2 «Nurus-səqəleyn», 2-ci cild, səh.526.
76
Allah bizə yollarımızı göstərdiyi halda,  biz nə üçün 
Ona təvəkkül etməməliyik?!». 
«Təvəkkül» «vəkalət»  kəlməsindəndir və vəkil seçmək 
mənasını verir.  Yaxşı vəkildə dörd sifətin olması zəruridir: 
agahlıq, düzlük, qüdrət, mərhəmət.
Vəkilə o zaman ehtiyac yaranır ki, insan özünü müdafiə 
etməyə qadir olmur və qarşısına çıxan çətinliyi başqa 
birinin köməyi ilə aradan qaldırmaq istəyir.
Mömin insanın nəzərində bütün qüdrətlərin fövqündə 
duran Allah-təala,  istənilən hadisə və çətinlik zamanı 
yeganə etibarlı vəkildir.  Allaha təvəkkül edən mömin 
fəaliyyətsiz dayanmır.  Hətta qüvvəsi çatan işdə də,  əsl 
səbəbkar Allahı bilir. 
Allaha təvəkkül,  çətinliklər zamanı insanın 
müqavimətini artırır.  Qurani-kərimin müxtəlif ayələrində 
belə müqavimətin nümunələri ilə rastlaşırıq: 
«Allaha təvəkkül,  cihad meydanında iki vuruşqan 
tayfanın süstlüyünün qarşısını aldı»1. 
«...İşdə onlarla məsləhətləş, qəti qərara gəldikdə isə, 
Allaha təvəkkül et»2.
«O şəxslər şeytana müqavimət göstərib,  onun 
təsirindən çıxa bilərlər ki,  iman və təvəkkülə malik 
olsunlar»3. 
Allaha təvəkkülün təbii gedişatla zidd olduğunu 
düşünənlər yanılırlar.  Təbii səbəbləri Allahın iradəsindən 
ayrı bilmək, şirk hesab olunur. Şirk isə,  cəhənnəm odu vəd 
edilmiş günahlardandır.
Sual 86: Kəşf və ixtira üçün ilahi mükafat varmı?
1 «Ali-imran» surəsi, ayə 173.
2 «Ali-imran» surəsi, ayə 159.
3 «Nəhl» surəsi, ayə 99.
77
Cavab:  Əgər kəşf və ixtiralar tarixinə nəzər salsaq, 
alimlərin bu yolda çəkdikləri üzücü zəhmətlərə şahid 
olarıq. Onlar min bir əzab-əziyyətə qatlaşaraq, öz yenilikləri 
ilə bəşəriyyətə böyük faydalar vermişlər.  Məşhur fizik 
Edisson elektrik cərəyanının kəşfi yolunda nəinki əziyyət 
çəkmiş,  hətta həyatını qurban vermişdir.  Nəticədə, 
dünyanın qaranlıq gecələri işıqlanmış,  zavod və fabriklər 
hərəkətə gəlmiş, bir sözlə, həyat yeni rəng almışdır. Ortaya 
belə bir sual çıxır:  necə ola bilər ki,  həyatını bəşəriyyət 
yolunda fəda etmiş bir insan imanı olmadığı üçün 
cəhənnəmə, əlini ağdan qaraya vurmamış bir müsəlman isə, 
behiştə getsin? 
İmam Kazim (ə) buyurur: «Bəni-İsraildə biri imanlı, o 
biri isə kafir olan iki qonşu vardı.  Kafir qonşu öz 
imanlı qonşusu ilə çox gözəl rəftar edərdi. O, dünyasını 
dəyişdi.  Mömin qonşusu ilə yaxşı rəftarlarına görə, 
axirətdə onu oddan qoruyacaq bina ilə 
mükafatlandırıldı»1.
Çox olub ki,  məscid və ya mədrəsə tikən bir şəxsin 
niyyəti Allahı razı salmaq yox, hansısa şəxsi mənafelər olub. 
Əksinə, imkansız bir şəxs sırf Allahın razılığı üçün çox kiçik 
bir iş görüb. İslam dinində bütün əməllər niyyətin saflığı ilə 
ölçüldüyü üçün, ikinci şəxsin kiçik işi daha üstündür.
Əgər alim maddi təmənnaya,  vəzifə və şöhrətə görə 
əziyyət çəkmişsə,  heç bir ilahi mükafat gözləməməlidir. 
Onun gördüyü iş günah hesab olunmur,  amma savabı da 
yoxdur.
Sual 87: Uzun-uzadı, əlçatmaz arzular bizə nə verir?
Cavab: Ümid və arzu insan fəaliyyətinin əsas 
amillərindəndir.  Əgər insan bircə gün bu hissdən məhrum 
1 «Biharul-ənvar», 3-cü cild, səh.377.
78
olsa,  yaşayış nizamı pozular.  Həzrət Peyğəmbər (s) 
buyurmuşdur:  «Ümid,  mənim ümmətimin mərhəmət 
mayasıdır.  Əgər ümid nuru sönsəydi,  heç bir ana 
övladına süd verməz və heç bir bağban fidan 
əkməzdi»1. 
Lakin həyat və hərəkət amili olan ümid və arzu həddi 
aşıb ifrata vararsa,  uzun-uzadı,  əlçatmaz arzulara çevrilər. 
Ayədə buyurulur:  «Qoy kafirlər hələ yeyib içsinlər, 
ləzzət alsınlar, arzuları, ümidləri başlarını qatsın. Sonra 
biləcəklər»2.  Ayədə zikr edilən arzu-ümid həmin 
məhvedici uzun-uzadı arzulardır.  Bütün həyatı boyu 
hücumlara hədəf olan insan yalnız ayıq-sayıq olarsa, 
qoruna bilər.  Uzun-uzadı arzular isə insanın başını qatıb, 
onu yuxuya verir.
Həzrət Əli (ə)  buyurur:  «Camaat!  Sizin üçün çox 
təhlükəli iki şeyə görə qorxuram:  nəfs istəklərinə itaət 
və uzun-uzadı arzular.  Nəfs istəkləri sizi həqiqətdən 
uzaqlaşdırar, uzun-uzadı arzular isə, axirəti yadınızdan 
çıxarar»3.
Ətrafa diqqətlə nəzər ,lıqlara çevrildiklərinin şahid 
olarıq. «Kumeyl» duasında oxuyuruq: «Uzun-uzadı arzular 
məni gerçək,  faydalardan məhrum etdi».  El arasında gözəl 
bir deyim də var: «Çox istəyən, azdan da olar».
Sual 88: Quranı təhrif etmək mümkündürmü?
Cavab:  Bəşər tarixində dəyişikliyə məruz qalmamış 
yeganə kitab,  Qurani-kərimdir.  Qurandan əvvəl nazil 
olunmuş bütün səmavi kitablar təhrif olunmuşdur. 
1 «Ali-imran» surəsi, ayə 159.
2 «Hicr» surəsi, ayə 3.
3 «Nəhcül-bəlağə» {mənbə kamil deyil}.
79
«Hicr»  surəsinin 9-cu ayəsində buyurulur:  «Şübhəsiz 
ki,  Quranı biz nazil etdik və sözsüz ki,  biz də onu 
qoruyub saxlayacağıq».  Quranın bu sayaq ciddi 
qorunmasının əsas səbəbi,  əvvəlki ilahi kitabların kafirlər 
tərəfindən təhrif olunmasıdır.  Ötən on dörd əsrdə uyğun 
təcavüzlərə dəfələrlə məruz qalmış Qurani-kərim,  vəd 
olunduğu kimi qorunmuşdur.
Hicri ΙV  əsrin böyük alimlərindən olan Seyid Mürtəza 
deyir: «Məkkənin, Mədinənin varlığına kim şəkk edə bilər?! 
Monqolların İrana hücumuna, böyük Fransa inqilabına, I və 
II  dünya müharibələrinə kimdə şəkk var?!  Deyilənlər 
haqqında kifayət qədər məlumatlı olmağımız, heç bir şəkk-
şübhəyə yer qoymur.  Qurani-kərim də belədir.  Onun hər 
bir ayəsi haqqında malik olduğumuz ətraflı məlumat, bütün 
şübhələri aradan qaldırır,  təcavüzlərin qarşısında keçilməz 
sədd çəkir». 
Sual 89: Şeytanları qovan «şihab» nədir?
Cavab:  Allah-təalanın elm və qüdrətinə gözəl 
nümunələrdən biri,  başımız üzərindəki səmada baş var 
hadisələrdir.  İnsan düşüncəsini heyrətə gətirən bu 
səhnələrdə düşünənlər üçün böyük ibrətlər vardır.  «Hicr» 
surəsinin 16-cı ayəsində buyurulur:  «Biz səmada bürclər 
yaratdıq, onları baxanlar üçün bəzədik».
Səmadakı bürclər günəş və ayın mənzillərinə bir 
işarədir.  Müxtəlif fəsillərdə yerdən baxarkən günəş və ay 
müəyyən bir bürcə yaxın görünür. Bu vaxt məsələn, «günəş 
filan bürcdədir»  deyirik.  Allah-təalanın varlığına şəhadət 
verən bu nizam-intizam qarşısında kafir qövm yenə də öz 
küfründən əl götürmür.  Uyğun surənin 14-cü ayəsində 
oxuyuruq:  «Əgər onlara göydən bir qapı açsaq və 
durmadan yuxarı dırmaşsalar, yenə də inanmazlar».
80
18 ayəmində isə belə buyurulur: «Lakin şeytanlardan 
kim xəlvəti qulaq assa, onu odlu bir axan ulduz (şihab) 
təqib edər». 
Təfsirçilər dünyamıza məxsus bəzi məlumatların 
səmada əks olunduğu və şeytanın bu məlumatları əldə 
etmək üçün orada vurnuxduğunu bildirirlər.  Onların 
fikirincə, «şihab» onları təqib edib, qovan meteoralardır.
Sual 90: Cinlər nə üçün gözə görünmür?
Cavab: «Cin», insanın hiss üzvlərinin duymadığı varlıq 
mənasını verir. «Məcnun» da «cin» kəlməsindəndir və «ağıl 
qüvvəsi fəaliyyətsiz olan insan»a deyilir.  Ana bətnindən 
bürünmüş uşaq «cənin»,  torpağı ağaclarla örtülmüş bağ 
«cənnət» adlanır.
Qurani-kərimin buyuruğuna əsasən insan torpaqdan, 
cin isə odun şəffaf şöləsindən yarandığı üçün insan cini 
görə bilmir.  Quran ayələrinə əsasən də,  cin insan kimi 
mömin və ya kafir ola bilər.  «Biz cin və insanı yalnız 
ibadətdən ötrü yaratdıq»1.
Allah-təalaya səcdə əmrindən boyun qaçıran İblis, 
əslində cin tayfasındandır.  O,  yalnız ibadətcil olduğundan, 
mələklərlə bir cərgədə dayanmışdı.
 Qurani-kərimin 114  surəsindən biri «Cinn»  surəsidir. 
Bu surədə onların dilindən buyurulur:
«Şübhəsiz ki,  aramızda əməlisalehlər də vardır, 
əməlisaleh olmayanlar da.  Biz müxtəlif firqələrə 
ayırılmışıq»2. 
«Doğrusu,  biz haqq yolu göstərən Quranı 
dinlədiyimiz zaman, ona iman gətirdik»3.
1 «Zariyyat» surəsi, ayə 56.
2 «Cinn» surəsi, ayə 11.
3 «Cinn» surəsi, ayə 13.
81
«Şübhəsiz ki, aramızda müsəlmanlar da var, yoldan 
çıxanlar da»4.
Son nəticə olaraq bunu deyə bilərik ki,  İblis cin 
tayfasından olduğundan,  onun davamçısı şeytanlar da bu 
tayfanın iman gətirməmiş üzvlərindəndir.
Sual 91: İnsan meymundan yarana bilərmi?
Cavab:  Təbiətşünas alimlər arasında insanın yaranışı 
haqqında iki nəzəriyyə mövcuddur. Transformizm adlanan 
birinci nəzəriyyənin tərəfdarları bu fikirdədirlər ki,  canlı 
aləm başlanğıcda bu günki formasında olmayıb.  Guya ilk 
əvvəl okeanın müxtəlif nöqtələrindəki bir hüceyrəli bəsit 
cansız varlıqlar xüsusi bir şəraitdə canlı varlığa çevrilmişlər. 
Guya mikroskopik ölçüyə malik olan bu canlılar ilk əvvəl 
bir növdən digərinə,  sonra sudan quruya,  daha sonra isə 
qurudan havaya keçmişlər.  Bu təkamülün son yetkin 
halqası isə, insandır.
İkinci nəzəriyyəyə görə isə,  bütün canlılar,  eləcə də 
insan ilk yaranışda bu günkü formasında olmuşdur.  Bu 
baxışın tərəfdarları bütün növ dəyişiklikləri inkar edirlər. 
Bu iki nəzəriyyə arasındakı mübahisələr fransız 
təbiətşünası Lamark (XVII-XIX  əsr)  və ingilis təbiətşünası 
Darvinin (XIX əsr) yeni sübutlarla çıxışlarından sonra daha 
da qızışmışdır.
Bu gün təbiətşünas alimlərin əksəriyyətinin təkamül 
nəzəriyyəsi tərəfdarı olduğunu nəzərə alıb,  onların 
sübutlarını nəzərdən keçiririk. 
Arxeoloji qazıntılar zamanı tapılmış müxtəlif dövrlərə 
aid skletlər arasındakı oxşarlıq yalnız təkamül nəzəriyyəsi 
ilə izah olunur.  Ayrı-ayrı dövrlərə məxsus sümüklər 
arasında ciddi oxşarlıqlar vardır.  Mühüm görünən 
4 «Cinn» surəsi, ayə 14.
82
sübutlardan biri isə,  bütün canlıların bətndəki «cənin» 
formaları arasındakı oxşarlıqdır.
Təkamül nəzəriyyəsi tərəfdarlarının sadaladığı bu 
dəlillər,  «insan meymundan yaranmışdır»  deməyə əsas 
verirmi?
Təkamül nəzəriyyəsi,  başqa sözlə,  darvinizm bir dənə 
də olsun nə əqli,  nə də təcrübi dəlilə malikdir.  Bir növdə 
qismən dəyişiklik ‒  mutasiya artıq təcrübi yolla qəbul 
olunmuşdur.  Yəni cod tüklü qoyundan zərif tüklü qoyun 
doğula bilər. Amma meymundan insan yaranması mutasiya 
deyil. Bu ehtimal darvinist təbiətşünaslar tərəfindən təcrübi 
sübuta yetirilmədiyindən, nəzəriyyə olaraq qalır.
İslam alimləri təkamül nəzəriyyəsini inkar etmir. 
Amma bu nəzəriyyəni qəbul etmək üçün zəruri olan 
dəlillərə də malik deyil!
Sual 92: Behiştdə hansı nemətlər vardır?
Cavab:  Qurani-kərimdə behiştin maddi və mənəvi 
nemətlərindən ətraflı şəkildədanışılmışdır.  Səkkiz qapısı 
olan behiştdə,  möminləri səkkiz böyük nemətin gözlədiyi 
bildirilmişdir:
1. Yamyaşıl behişt bağları, göz yaşı tək duru bulaqlar;
2. Bütün xəstəliklərdən və ağrılardan uzaq sağlamlıq;
3. Asayiş və əmin-amanlıq;
4. Kin-küdurətsiz, xəyanətsiz açıq ürək;
5. Məhəbbətlə müşayiət olunan qardaşlıq;
6.  Taxtlarda üz-üzə əyləşib,  kimsənin kimsəyə arxa 
çevirməməsi;
7. Yorğunluq və zəhmətdən uzaq təravət;
8. Mövcud nemətlərin əbədiliyi1.
1 «Hicr» surəsi, ayə 45-48.
83
Maraqlıdır ki,  bütün bu nemətlər təqvalı insanlara vəd 
edilir.  Amma bu nemətlər haqqında eşidib,  öz günahlarına 
peşman olan insanlar da məyus edilmir.  Allah-təala 
Qur~anda belə buyurur:  «Qullarıma xəbər ver ki,  Mən, 
həqiqətən, bağışlayan və rəhm edənəm»1. 
Sual 93: Qurani-kərimdə zeytun, xurma və üzümün adı 
nə üçün xüsusi qeyd edilir?
Cavab: «Nəhl»  surəsinin 11-ci ayəsində buyurulur: 
«...Sizin üçün əkin,  zeytun,  xurma,  üzüm və bütün 
meyvələrdən yetişdirir».  Nə üçün ayədə zeytun,  xurman 
və üzümün adı xüsusi çəkilir? 
Bəziləri həmin dövrdə ərəbistanda bu meyvələrin geniş 
yayıldığını səbəb göstərirlər.  Lakin Quran hökmləri zaman 
və məkanla məhdudlaşmadığından, həmin fikir qəbul edilə 
bilməz. 
Həyatını bağçılığa sərf etmiş böyük alimlərin fikirincə, 
meyvələr arasında bu üç meyvə qədər qidalısı yoxdur. 
İnsan orqanizmi üçün zeytun yağı qədər faydalı ikinci bir 
yağ məlum deyil.  Bu yağ orqanizmin enerji ehtiyaclarının 
ödənməsində olduqca mühüm rol oynayır.  Əksər yüksək 
kalorili yağlar çətin həzm olunursa,  zeytun yağı həzm 
prosesinə kömək edir.  Həzrət Əli ibn Musa ər-Riza (ə) 
buyurur:  «Zeytun,  yaxşı qidadır.  Ağızda xoş qoxu 
yaradır, bəlğəmi aparır, üzə təravət verir, əsəb sistemini 
gücləndirir,  qəzəb alovunu söndürür».  Bütün bu 
əhəmiyyətlərinə görə,  Quranda zeytun «mübarək ağac» 
adlandırılır. 
Ayədə zikr olunmuş ikinci meyvə ‒  xurmanın tərkibi, 
kalsium və fosforla zəngindir.  Kalsium sümükləri 
möhkəmləndirir,  fosfor beyinin fəaliyyətini tənzimləyir. 
1 «Hicr» surəsi, ayə 49.
84
Xurma,  əsəb yorğunluğunu aradan qaldırır,  görmə 
qabiliyyətini artırır.  Son dövrdə aparılan araşdırmalara 
əsasən,  xurmanın çox yeyildiyi məntəqələrdə xərçəng 
xəstəliyinə az təsadüf olunur.
Üzümü «təbii əczaxana» adlandırırlar. Xüsusiyyətlərinə 
görə,  ana südünə oxşar olan ətdən iki dəfə çox bədənin 
hərarətini artırır.  Üzüm zəhəri təsirsizləşdirir,  qanı 
saflaşdırır,  revmatizmi aradan qaldırır və güclü 
mikroböldürücü təsir göstərir.  Həzrət Peyğəmbər (s) 
buyurur:  «Sizin üçün ən yaxşı təam çörək,  ən yaxşı 
meyvə isə üzümdür».
Sual 94: «Zikr əhli» kimdir?
Cavab:  «Nəhl»  surəsində «bilmədiyinizi zikr əhlindən 
soruşun» buyurduğunda,  kimə müraciət olunması nəzərdə 
tutulur? 
İmam Əli ibn Musa ər-Riza (ə)  buyurur:  «Zikr əhli 
bizik və bizdən də soruşmalısınız».  İmam Baqir (ə): 
«Zikr Quran,  zikr əhli isə,  Peyğəmbərin (s)  Əhli-
beytidir. Onlardan da soruşmaq lazımdır»1. 
İbn Abbas uyğun ayənin təfsirində deyir:  «Zikr əhli 
Məhəmməd, Əli, Fatimə, Həsən və Hüseyndir».
Zikrin mənası agahlıq və xatırlama olduğundan,  bu 
sözün Qurani-kərimə aid edilməsi tam məntiqəuyğundur. 
Quran zikr hesab olunduğu təqdirdə,  Peyğəmbər (s)  və 
onun əhli-beytinin (ə) zikr əhli olması inkaredilməzdir.
Təəccüblü də olsa,  bəziləri «zikr əhli»ni «kitab əhli» 
kimi tərcümə etmişdir. İmam Əli ibn Musa ər-Riza (ə) «zikr 
əhli» ifadəsini yəhudi və məsihi alimlərinə aid edənlərə belə 
buyurur:  «Sübhanəllah!  Məgər belə bir şey 
mümkündürmü?! Əgər biz yəhudi və məsihi alimlərinə 
1 «Nurus-səqəleyn», 3-cü cild, səh. 55.
85
müraciət etsək,  onlar bizi öz məzhəblərinə dəvət 
edərlər. Zikr əhli bizik!»1. 
Yuxarıda deyilənlərdən aydın oldu ki,  insan onu 
maraqlandıran məsələ barədə mütəxəssisə müraciət 
etməlidir.  Hər bir şəxs öz xəstəliyinin müalicəsi üçün 
etibarlı həkim axtardığı kimi,  dini məsələlərdə də ən 
ədalətli və ən alim müctehidə üz tutmalıdır. 
Sual 95: İslam dini qadına nə verdi?
Cavab: İslamdan əvvəl təkcə cahil ərəblər arasında yox, 
o dövrün ən mədəni sayılan ölkələrində belə qadına bir 
əşya kimi baxılırdı.  Sözsüz ki,  ərəb cəmiyyətində qadın 
şəxsiyyəti daha alçaq bir şəkildə təhqir olunurdu. Cahiliyyət 
dövrünün məşhur şerlərindən birində deyilirdi:
Oğullar olsa da, oğlumuz bizim, 
Qızlarsa, oğludur düşmənimizin.
Uyğun dövrdə tayfalararası müharibələrdə əsir düşən 
qadınlar,  adətən,  orada ərə gedər və əsirlər geri 
qaytarılanda düşmən tərəfdə qalmağa üstünlük verərdilər. 
Cahil ərəblər bu sayaq hadisələrə əsaslanaraq,  yenicə 
doğulmuş qız övladını diri-diri torpağa basdırardılar. İslam 
dininə qədərki dövrdə qadının real vəziyyəti belə idi.
Quran nazil oldu və cahil ərəblərin çirkin əməllərini 
mühakimə etdi:  «Onlardan birinə qızı olduğu üçün 
müjdə verdikdə,  qəzəbindən üzü qapqara qaralır.  Bu 
müjdənin pisliyi üzündən öz tayfasından qaçıb 
gizlənir.  Görəsən,  o,  körpəni zillət içində saxlayacaq, 
yoxsa torpağa basdıracaq?  Görün,  necə də pis 
mühakimə yürüdürlər!»2.
1 «Nurus-səqəleyn», 3-cü cild səh. 57.
2 «Nəhl» surəsi, ayə 58-59.
86
İslam Peyğəmbərinə (s)  qızının olması xəbər veriləndə, 
ətrafda bu xəbəri eşidənlərin qanı qaraldı.  Həzrət (s) 
buyurdu:  «Bu nə halətdir sizdə görürəm?!  Allah-təala 
qoxulamaq üçün mənə bir çiçək verib.  Əgər onun 
ruzisinə görə qəmginsinizsə, ruzisini Allah yetirəcək»1. 
Digər bir hədisdə Həzrət (s)  buyurur: «Qız nə gözəl 
övladdır!  Məhəbbətli,  köməkçi,  munis,  pak,  həm də 
pak edən»2.
Həmin dövrdə qız,  qadın haqqında bu sayaq sözlər 
demək, yalnız Allahın lütfü ilə mümkün olurdu. Peyğəmbər 
(s)  qızı Fatimənin əlini öpəndə,  hətta yaxınları belə 
təəccüblənərdi.
Bəli,  İslam zühur etdi və qadın şəxsiyyətini alçaldan 
bütün ənənələrə son qoyuldu.  İslam qanunları ilə yaşayan 
qadın,  həzrət Fatimənin (ə)  timsalında ən azad qadındır. 
İslam qadını oyuncağa,  eyş-işrət vasitəsinə çevirənlərin 
ağzından vurub, ona şəxsiyyət azadlığı verdi. 
Bu gün dünya istismarçıları qadına «hicabını at,  azad 
ol»,  deyirlər.  Əsil azadlıq isə bədən yox,  şəxsiyyət 
azadlığıdır.  Əgər çılpaqlıq azadlıqdırsa,  heyvanlara həsəd 
aparmığımız gərəkdir!  İslam dini isə,  məhz şəxsiyyətini 
qorumaq üçün qadına çay daşı tək çılpaqlığı yox,  qiymətli 
dürr kimi sədəfdə örtünməyi tövsiyə etdi.  İslam «behişt 
ananın ayaqları altdadır»  deməklə,  qadını heç zaman 
görünməmiş bir məqama yüksəldib,  ona mülkiyyət,  seçib-
seçilmək, ictimai-siyasi proseslərə qatılmaq hüququ verdi.
Sual 96: Süd necə yaranır?
Cavab: İnsanın ixtiyarına verilmiş dəyərli ilahi 
nemətlərdən biri də süddür.  Qurani-kərimdə buyurulur: 
1 «Vəsailüş-şiə», 15-ci cild, səh.104.
2 «Vəsailüş-şiə», 15-ci cild, səh.100.
87
«Şübhəsiz ki, mal-heyvanda sizin üçün bir ibrət vardır. 
Biz onların qarınlarındakı qanla ifrazat arasında olan 
təmiz südü sizə içiririk»1.
Bətnində körpə olan ana qidalanır və bu qidaların təsiri 
qanda özünü büruzə verir.  Qan dövranı sisteminin çıxışı, 
körpəni («cənin»)  qan dövranı sistemi ilə əlaqələnir.  Körpə 
nə qədər ki,  ana bətnindədir,  bu yolla qidalanır.  Uşaq 
doğulduqdan sonra anadakı körpəni qidalandırma çıxışı, 
onun döşünə ötürülür. Ananın yedikləri tam həzm olmamış 
bir növ qida ilə qan arasında süd yaranır.  Süd nə həzm 
olmuş qida,  nə də qandır.  Ana döşündə proteinli süd 
hazırlanarkən,  əlavə olaraq yalnız bədəndəki turşulardan 
istifadə olunur.  Hazırlanan südün tərkibindəki 
vitaminlərin,  duzun,  fosfatın,  şəkərin qandan götürüldüyü 
məlumdur.  Süd qida maddələrinin qan vasitəsi ilə 
sorulmasından yaranır.
Elmi hesablamalara əsasən,  ana döşündə bir litr südün 
hazırlanması üçün ən azı beş yüz litr qan bu üzvdən dövr 
etməlidir. Hansı ki, bir litr qanın yaranması üçün bu qandan 
qat-qat artıq qida qəbul olunmalıdır.  Demək,  ana döşündə 
gedən proseslərin mahiyyəti, hələ də elm üçün qaranlıqdır. 
Həzrət Peyğəmbər (s) buyurur: «Suyu və qidanı tam əvəz 
edə biləcək yeganə şey, süddür».
Sual 97: Allah-təala hansı həşərata vəhy nazil etdi?
Cavab: «Nəhl»  surəsinin 68-ci ayəsində buyurulur: 
«Rəbbin bal arısına belə vəhy etdi:  «Dağlarda, 
ağaclarda və alaçıqlarda (damlarda,  pətəklərdə)  özünə 
yuva sal». Növbəti ayədə isə bu vəhyin mahiyyəti açıqlanır: 
1 «Nəhl» surəsi, ayə 66.
88
«O arıların qarınlarından insanlar üçün şəfa olan 
müxtəlif rəngli bal çıxar»1.
Maraqlıdır ki,  istəklər təkcə bal arısı yox,  bütün 
heyvanlara ilha olunduğu halda,  nə üçün ayədə yalnız bal 
arısının adı çəkilir?  Hal-hazırda bal arısının həyatının 
alimlər tərəfindən ətraflı şəkildə öyrənilməsi belə bir 
nəticəyə gəlməyə əsas verir:  bal arısının ailəsindəki 
mədəniyyət və ictimai nizam,  bəşəriyyət üçün bir 
nümunədir.
Bal arısının altı guşəli xanalardan ibarət qurduğu ev, 
hələ də mühəndisləri heyran edir.  Uyğun mənzili təşkil 
edən xanaların altı guşəli olması ona xüsusi möhkəmlik 
verir.  Bal arısı ailəsində çox ciddi əmək intizamı hökm 
sürür.  Öhdəsində olan işi yerinə yetirə bilməyən üzv 
yuvanın qapısındakı nəzarətçilər tərəfindən geri qaytarılır. 
Bəs bu ciddi intizamın nəticəsi nədir? Həzrət Peyğəmbər (s) 
buyurur:  «Hər kəs ayda bir dəfə bal yeyib,  Allahdan 
Quranın vəd etdiyi şəfanı istəsə, Allah-təala onu 77 növ 
xəstəlikdən qoruyar»2. 
Ciddi nizamın və ağır zəhmətin nəticəsi olan bal,  heç 
vaxt keyfiyyətini itirib zay olmur. Alimlərin fikirincə bunun 
səbəbi,  balın tərkibində güclü mikroböldürücü kalsiumun 
çoxluğudur. Bal ürək ağrısından tutmuş mədə yarasınadək, 
əksər xəstəliklərin dərmanıdır. 
Bal arısı və onun istehsal etdiyi bal o qədər 
əsrarəngizdir ki,  bu mövzunun dərinliyinə getmək kitabın 
imkanlarından xaricdir.
Sual 98: İnsana həqiqəti anlamaqda mane olan nədir?
1 «Nəhl» surəsi, ayə 69.
2 «Səfinətül-bihar», 2-ci cild, səh. 190.
89
Cavab:  Həqiqət nə qədər aşkar görünsə də,  onu kor 
gözlə görmək mümkün deyil. Həqiqəti tanımaq üçün onun 
aşkar görünməsi nə qədər zəruridirsə,  görən gözə də bir o 
qədər ehtiyac vardır.  Axı kor,  günəşin işığını necə görə 
bilər?!
İnsanın həqiqəti tanımasına mane olan yanlış 
mühakimələr,  nəfs istəklərinə tabeçilik,  kor-koranə 
tərəfbazlıq, təkəbbür və bu kimi başqa mənfi təzahürlərdir. 
Ruh çirkləndikcə, həqiqəti dərk etmək də çətinləşir. 
Bir hədisdə buyurulduğuna görə, əgər şeytanlar Adəm 
övladının qəlbini dövrəyə almasaydılar,  insanlar fəzanın 
dərinliklərini seyr edə bilərdilər.  Bəs şeytanlardan necə 
qurtulmalı?  Qurani-kərimdə buyurulur: «Həqiqətən iman 
gətirib, yalnız öz Rəbbinə təvəkkül edənlərin üzərində 
şeytanın heç bir hökmü yoxdur. Şeytanın hökmü yalnız 
ona itaət edib, Allaha şərik qoşanlar üzərindədir»1. 
Demək,  doğru yol yolçuları üçün ilkin şərt,  nəfsin 
paklandırılması və təqvadır.  Qurani-kərim doğru yol 
göstərən ilahi kitab olduğu halda,  nəfsinə uyan insanlar 
hətta Qurandan da öz yanlış mühakimələrinin sübutu üçün 
istifadə edirlər.  Ona görə də,  «Bəqərə»  surəsinin 2-ci 
ayəsində buyurulur: «Bu heç bir şəkk-şübhə olmayan və 
müttəqilərə doğru yol göstərən kitabdır».
Sual 99: Müsəlman yalan danışa bilərmi?
Cavab: İstər müsəlman,  istərsə də qeyri-müsəlmanlar 
arasında yalan ən çirkin sifətlərdən hesab olunur.  Qurani-
kərimdə bu barədə buyurulur:  «Yalanı,  ancaq Allahın 
ayələrinə inanmayanlar uydururlar.  Onlar əsil 
yalançıdırlar»2. 
1 «Nəhl» surəsi, ayə 99-100.
2 «Nəhl» surəsi, ayə 105.
90
İmam Sadiq (ə)  buyurur:  «İnsanların rüku və 
səcdələrinin uzunluğuna baxmayın.  Bu adət üzündən 
də ola bilər. Amma onların düzlüyü və etibarına diqqət 
edin»1.
İmam Baqir (ə)  buyurur:  «Allah bütün pislikləri 
qıfıllayıb və şərab qıfılların açarıdır.  Yalan isə, 
şərabdan da pisdir»2.
Yalanla günah arasında əsaslı rabitə vardır.  Günahkar 
insan doğru danışarsa,  rüsvay olar.  O öz günahını örtmək 
üçün yalana əl atmağa məcburdur.
Bir şəxs həzrət Peyğəmbərin (s)  hüzuruna gəlib,  ərz 
etdi:  «Ya Rəsullullah!  Həm namaz qılmıram,  həm günaha 
yol verirəm,  həm də yalan danışıram.  Bunlardan hansını 
birinci tərk edim?».  Həzrət Peyğəmbər (s)  ona məsləhət 
gördü ki,  əvvəlcə yalanı atsın.  Peyğəmbərin (s)  yanından 
çıxan həmin şəxs,  bir az sonra günah etmək istədikdə 
yadına düşdü ki, Həzrətə doğru cavab verməlidir və doğru 
cavab verməsə,  cəzalanacaq.  Ona görə də bütün 
günahlarına tövbə etdi.
Başqa bir vaxt isə həzrət Peyğəmbərdən (s) soruşdular: 
- Müsəlman qorxaq ola bilərmi?
Həzrət (s) buyurdu
- Mümkündür. 
- Müsəlman paxıl ola bilərmi?
O həzrət mümkün olduğunu bildirdi.
- Müsəlman yalan danışa bilərmi?
Həzrət (s)  «müsəlman yalan danışa bilməz»-  deyə 
buyurdu.
Sual 100: Mürtəd kimdir?
1 «Səfinətül-bihar», {mənbə kamil deyil}.
2 «Üsuli-kafi,» 2-ci cild, səh. 254.
91
Cavab: İslam dinində iman gətirdikdən sonra küfr 
edən insana mürtəd deyilir. Kitab əhlinə bir o qədər də sərt 
münasibət göstərməyən İslam, İslamı qəbul etdikdən sonra 
atan mürtədə olduqca kəskin yanaşır.  Çünki bu böyük 
günah bütün İslam dünyasına qarşı qaldırılmış qiyamdır və 
cəmiyyəti parçalayır. 
Müsəlman ata və müsəlman anadan doğulmuş bir şəxs 
dindən çıxarsa, onun tövbəsi zahirən qəbul deyildir. Amma 
valideynləri müsəlman olmayan bir şəxs dini qəbul edib 
sonra dindən çıxarsa, tövbəsi qəbuldur.
Görəsən, bu iki şəxs arasında nə üçün fərq qoyulur? 
Əvvəlcə onu qeyd edək ki,  İslam dini məntiq əsasında 
qəbul olunmalıdır.  Müsəlman ailədə doğulmuş şəxs İslam 
dininin əsaslarından xəbərdar olduğu üçün onun dindən 
çıxması məlumatsızlıq yox,  xəyanət hesab olunur.  Amma 
dini sonradan qəbul etmiş şəxs,  bilməməzlik ucbatından 
səhv edə bilər.
Sözsüz ki,  təzyiq altında dindən çıxdığını deyən şəxs, 
qəlbən dinindən dönməyibsə, mürtəd hesab olunmur.
Sual 101: Təbii fəlakətlərin səbəbi nədir? 
Cavab: Son dövrlər planetimizi bürümüş təbii 
fəlakətlərin səbəbi hamını maraqlandırır.  Əslində isə,  bu 
sualın cavabı olduqca sadədir.  Allah-təala buyurur: «Allah 
bir şəhəri misal gətirir.  O şəhər əmin-amanlıq və 
arxayınlıq içində idi.  Ruzisi də hər yerdən bol-bol 
gəlirdi. Lakin əhalisi Allahın nemətini inkar etdi. Allah 
da həmin şəhərin sakinlərinə etdikləri əməllərə görə, 
aclıq və qorxu bəlası daddırdı»1.
Qurani-kərimdə Nuhu inkar edənlərin selə qərq 
olduğu,  Ad və Səmud tayfalarının günahkarlıqları 
1 «Nəhl» surəsi, ayə 112.
92
müqabilində dəhşətli sarsıntıya bürünərək diz üstə düşüb 
qaldıqları,  qadınları qoyub,  kişilərə şəhvətlə yanaşan Lut 
tayfasının əzab yağışına düçar olduğu və başqa ibrətamiz 
əhvalatlar rəvayət olunur.  Hər bir millət Allaha etiqadı 
müqabilində üç böyük nemətlə mükafatlandırılır:  əmin-
amanlıq, gələcəyə inam, gen-bol ruzi.
İmam Sadiq (ə)  buyurur: «Bəni-İsraildən bir tayfa o 
qədər gen-bolluq,  rifah içində yaşayırdı ki,  hətta 
uşaqlarının oyuncaqları da qida maddələrindən 
hazırlanmışdı.  Amma bu tayfa axırda bir günə düşdü 
ki, həmin oyuncaqları yeməyə məcbur oldu»1. 
Demək,  bütün bəlaların,  eləcə də,  təbii fəlakətlərin 
səbəbi,  «İnsanların dünyanı axirətdən üstün 
tutmasıdır»2.
Sual 102: Müxaliflərlə necə rəftar etməli?
Cavab: İnsanları doğru yola dəvət edib günahdan 
çəkindirmək,  hər bir müsəlman üçün vacib olan dini 
vəzifələrdəndir.  Cəmiyyətdə müəyyən mövqe seçmiş 
insanlar,  təbii olaraq müxaliflərlə üzləşir.  Bu müxaliflər 
sülhsevər və təcavüzkar olmaqla,  iki qrupa bölünürlər. 
Birinci qrup müxalifətlə məntiq və əxlaqla rəftar etmək 
olduqca təsirlidir.  «Nəhl» surəsinin 125-ci ayəsi uyğun 
mövzudan bəhs edir.  Qurani-kərimin bir sıra başqa 
ayələrinə də istinad edərək,  müxaliflərlə rəftar üsullarını 
aşağıdakı ardıcıllıqla proqramlaşdırmaq olar:
1. Allahın yoluna hikmətlə dəvət et;
Hikmət dedikdə elm,  məntiq,  dəlillər nəzərdə tutulur. 
Bu üsulla yatmış düşüncələri oyatmaq mümkündür.
2. Gözəl öyüd-nəsihətlə dəvət et;
1 «Təfsire Nurus-səqəleyn» 3-cü cild, səh. 91.
2 «Nəhl» surəsi, ayə 107.
93
İnsanlar xaraktercə gözəlliyə meyilli olduqlarından, 
kobud şəkildə ifadə olunmuş həqiqətə maraq göstərmirlər.
3. Ən gözəl şəkildə, şirin dil və mehribanlıqla dəvət et;
4.  Təcavüzkar müxaliflərlə rəftarda ədalətli ol.  Artıq 
cəza, zülm və günahdır;
5.  Sizə cəza vermiş müxalifəti səbir edib bağışlasanız, 
daha yaxşıdır; 
Ühüd döyüşündə kafirlər Peyğəmbərin (s)  əmisi 
Həmzəni öldürməklə kifayətlənməyib,  ciyərini və ürəyini 
çıxarmış,  burnunu və qulağını kəsmişdilər.  Həzrət 
Peyğəmbər (s)  düşməndən intiqam almaq haqqında 
düşünərkən, ayə nazil oldu: «Əgər səbir etsəniz, bu, daha 
xeyirlidir»1.  Peyğəmbər (s)  ərz etdi:  «Səbir edirəm, 
Xudaya».
6. Düşmənin əzabı qarşısında səbir etmək yalnız Allaha 
xatir olduqda, faydalıdır; 
Əslində,  Allahın yardımı olmadan vəhşiliyə səbir 
etmək, qeyri-mümkündür.
7. Dəvət qəbul olunmadığı təqdirdə, kədərlənmə; 
Çünki sən öz vəzifəni yerinə yetirmisən
8.  Düşmən hiyləsi qarşısında sıxılıb,  meydanı boş 
buraxma; 
Sənin sığındığın Allah,  bütün hiylələri puça çıxarmağa 
qadirdir
9. Pis əməllərdən çəkin;
10. Xeyir əməl üçün çalış. 
Sual 103: Yəhya peyğəmbərin başı kimə hədiyyə 
verildi?
Cavab: Allah-təala Zəkəriyya peyğəmbəri qoca 
yaşlarında övladla müjdələdi.  «Məryəm»  surəsinin 7-ci 
1 «Nəhl» surəsi, ayə 126.
94
ayəsində buyurulur:  «Ey Zəkəriyya,  sənə bir oğulla 
müjdə veririk ki, onun adı Yəhyadır. Biz bu adı əvvəllər 
heç kəsə verməmişik».  Uyğun surənin 12-ci ayəsi 
Yəhyanın kimliyini bəyan edir: «Ey Yəhya, kitabdan bərk 
yapış! Biz, uşaq ikən ona hikmət verdik».
Yəhya peyğəmbərin ölümü də təvəllüdü kimi qeyri-adi 
oldu. Məsihi və müsəlman tarixçiləri bu şəhadəti belə təsvir 
edir:  Yəhyanın yaşadığı dövrdə Fələstin padşahı nəfsinə 
uymuş zalım bir şəxs idi.  O,  öz qardaşı qızının gözəlliyinə 
vurulub,  bu qızla evlənmək qərarına gəlmişdi.  Əmisi kimi 
şeytana uymuş qız da, bu izdivaca çalışırdı. Bu xəbər Yəhya 
peyğəmbərə çatdı.  Belə bir izdivacın ilahi qanunlara zidd 
olduğunu elan edən Yəhya, Fələstin padşahı ilə mübarizəyə 
başladı. Yəhyanın müxalifətçiliyindən xəbər tutan günahkar 
qız əmisinə dedi: «Yəhya bizim adımızı dillərə saldı. Bütün 
xalq bizdən danışır.  Mən onun başından başqa hədiyyə 
istəmirəm».
Qızın eşqindən dəli-divanə olmuş padşahın gözləri 
tutuldu və Yəhyanın boynunu vurdurub, qıza hədiyyə etdi.
Hədislərə əsasən imam Hüseyn (ə)  buyurmuşdur: 
«Dünyanın pisliyinə bax! Zalımlar Zəkəriyya oğlu Yəhyanın 
başını Bəni-İsraildən olan günahkar bir qadına hədiyyə 
etdilər».
Sual 104: Məryəm nə üçün Allahdan ölüm istədi?
Cavab: Bəşəriyyət tarixində bir insan əli toxunmadan, 
bakirə ikən hamilə olmuş yeganə qadın İsa peyğəmbərin (ə) 
anası Məryəmdir.
Cahil insanların dedi-qodusundan qorxan Məryəm 
haqqında Qurani-kərimdə belə buyurulur: «Doğum sancısı 
onu bir xurma ağacının gövdəsinə söykənməyə məcbur 
etdi.  Məryəm dedi:  «Kaş ki,  mən bundan əvvəl ölüb 
95
qurtaraydım və ya tamamilə unudulub getmiş 
olaydım»1.
Həmin qısa müddətdə üzücü çətinliklərlə üzbəüz gələn 
Məryəm üçün həyat zəhərə dönmüşdü.  Şərəf və ləyaqətini 
qorumaq onun üçün heç də asan deyildi.  Məryəm elə 
düşünürdü ki,  bu uşaq doğulan kimi cəmiyyət qarşısında 
rüsvay olacaq.  Hansı ki,  Məryəm üçün paklıq həyatından 
üstün idi. Allahdan ölüm istəmək batil bir iş olduğu halda, 
Məryəmin öz iffətini qorumağa xatir atdığı bu addım 
bağışlana bilərdi. 
Öz sevimli bəndəsini çətinliklərlə sınağa çəkən Allahın 
bu bəndə üçün qarşıda hansı açılışlar hazırladığını ağlına 
gətirməyən insan, bəzən dözümsüzlük göstərir.
Bəziləri Məryəmin başına gələnlərə şübhə edib, 
«Möcüzə yalnız peyğəmbərlərə və imamlara aiddir», 
deyirlər.  Onlar unudur ki,  Məryəmin başına gələnlər, 
bilavasitə İsa peyğəmbərlə (s)  bağlı idi.  Bundan əlavə, 
möcüzədən başqa «kəramət» deyilən bir qeyri-adilik də var. 
Allah-təala istədiyi mömin bəndəni bu sifətlə 
mükafatlandırır.
Sual 105: Möminlər cəhənnəmi görəcəkmi?
Cavab: Allah-təala buyurur:  «Sizdən elə bir kəs 
olmaz ki,  cəhənnəmə varid olmasın.  Bu Rəbbinin 
buyurduğu vacib bir hökmdür»2.  Əksər təfsirçilərin 
fikirincə,  bütün insanlar istisnasız olaraq cəhənnəmə daxil 
olacaqlar.
Amma bu o demək deyildir ki,  bütün insanlar 
cəhənnəm odunda yanacaqdır.  Nəmrudun İbrahim 
peyğəmbəri oda atdığını xatırlayaq.  Od yandırıcı olsa da, 
1 «Məryəm» surəsi, ayə 23.
2 «Məryəm» surəsi, ayə 71.
96
Allahın iradəsinə tabedir.  Allahın iradəsi ilə od iman nuru 
qarşısında acizdir.
Cəhənnəmə daxil olan möminlərin iman nuru odu 
təsirsizləşdirər və kimsəyə zərər toxunmaz.  Həzrət 
Peyğəmbər (s)  buyurmuşdur:  «Bütün əməlisalehlər və 
günahkarlar cəhənnəmə daxil olar.  Alov İbrahimin 
qarşısında hərarətdən düşdüyü kimi,  möminlərin də 
qarşısında hərarətini itirər»1. 
Bəs möminlərin cəhənnəmə daxil olmasının hikməti 
nədir? Cəhənnəmi müşahidə etdikdən sonra behiştə qədəm 
qoyan möminlər,  onun nemətlərindən əsl ləzzət 
aparacaqlar.  Həzrət Peyğəmbər (s)  buyurur:  «İnsanlar 
cəhənnəmə daxil olduqdan sonra əməlləri nəzərə 
alınmaqla,  oradan bayıra çıxacaqlar.  Bəziləri şimşək 
tək, bəziləri külək kimi, bəziləri iti qaçaraq, bəziləri iti 
yerişlə, bəziləri də adi yerişlə»2.
Möminlərin cəhənnəmdə qalmayacaqları ayələrdə də 
təsdiq olunur: «Sonra biz Allahdan qorxub pis əməldən 
çəkinənlərə nicat verəcək,  zalımları isə,  orada diz üstə 
çökmüş halda saxlayacağıq»3.
Sual 106: Sehr xürafatdır, yoxsa həqiqət?
Cavab: «Sehr»  kəlməsinin lüğəti mənası,  «mənbəyi 
bilinməyən,  gizli qalan hadisə»  deməkdir.  Amma hal-
hazırda sehr dedikdə, qeyri-adi bir iş başa düşülür.
Gözbağlayıcılıq,  təlqin,  yalnız mütəxəssislərə məlum 
fiziki və kimyəvi proseslər,  cindarlıq vasitəsi ilə nümayiş 
etdirilən hadisələr sehr kimi qəbul olunur. 
1 «Nurus-səqəleyn», 3-cü cild səh. 353.
2 «Nurus-səqəleyn», 3-cü cild, səh.353.
3 «Məryəm» surəsi, ayə 72.
97
Sehrbazlıq həzrət Musanın (ə)  dövründə çox güclü idi. 
Amma hal-hazırda da sirk tamaşalarında sehrbazlıqla tez-
tez qarşılaşırıq.
Sehrbazlıqa aid yazılmış kitablarda, sehrbazların bir çox 
sehrləri açıqlanmışdır. Məsələn, sehrbazın əlindən hər hansı 
bir predmetin uçması indiki dövrdə,  çətin ki,  kimsəni 
təəcübləndirsin.  Çünki insanların əksəriyyəti kimyadan 
xəbərdardır və bir çox maddələrin havadan yüngül 
olduğunu bilir.  Bu maddədən hər hansı bir cismdə 
yerləşdirməklə, onu hərəkətə gətirmək olar. 
Yuxarıda deyilənlərdən məlum olur ki,  sehr inkar 
ediləsi xürafat deyil.  Amma bu iş,  adətən,  insanların 
aldadılması üçün istifadə olunduğundan,  İslam dinində 
qadağandır və böyük günahlardan hesab olunur.
Sual 107: Həzrət Peyğəmbərdən (s) sonra ümmət səhvə 
düçar olmuşdusa, həzrət Əli (ə) nə üçün susurdu?
Cavab: Həzrət Əlinin (ə)  ilahi məqamına şübhə edib, 
onu Peyğəmbərdən (s)  sonrakı üç xəlifə ilə eyniləşdirənlər, 
həmin xəlifələrin müdafiəsinə qalxaraq deyirlər:  «Əvvəlki 
üç xəlifənin doğru yoldan azdığını bilərək, həzrət Əli (ə) nə 
üçün susurdu?».
İstər sünni,  istər şiə mənbələrindən ətraflı məlumata 
malik insanlar,  Əlinin (ə)  həmin dövrdə açıq-aşkar şəkildə 
öz mövqeyini bəyan etməsindən xəbərdardırlar.  Əmin 
olmaq üçün «Nəhcül-bəlağə»nin 3, 87, 94, 97, 147 və 154-cü 
xütbələrinə nəzər salmaq kifayətdir. Həzrət Peyğəmbərin (s) 
vəfatından sonra münafiqlər İslama zərbə vurmaq üçün 
məqam gözləyirdilər.  Bütpərəstliyin kök atdığı bir ölkədə 
kiçik bir qatışıqlıq, dövlət sütunları kövrək olan İslam üçün 
çox təhlükəli idi.  Həzrət Əli (ə)  yalnız İslamı qorumaq 
xatirinə səbir edirdi.  Əli (ə)  öz səbri ilə müsəlmanların 
98
birliyini qorumağa çalışmasına baxmayaraq,  Əbu Bəkrə 
qarşı qiyama qalxdı. Ömər və Osman isə, qətlə yetirildi.
Sual 108: Çoxallahlıq hansı dəlillərlə inkar olunur?
Cavab: İslam çoxallahlığın bariz nümunəsi olan 
bütpərəstlik mühitində zühur etdi. İnsanların zaman-zaman 
etiqad etdiyi bütləri qırıb Allahın birliyinə inam yaratmaq, 
yalnız əsaslı dəlillər vasitəsi ilə mümkün idi.  İslam məntiq 
və dəlillərlə bu inamı yarada bildi.
Qurani-kərimdə buyurulur:  «Əgər yerdə və göydə 
Allahdan başqa tanrılar olsaydı,  onların ikisi də 
pozulardı»1.  Dünyanın obyektiv nizamlı quruluşu, Allahın 
birliyinə ən yetərli dəlillərdəndir.
Müşriklər bu dəlil qarşısında «tanrılar bir-birinə zidd 
olmasa,  dünyanın nizamı pozulmaz»,  dedilər.  İslam onlara 
belə cavab verdi:  fərq və ziddiyyəti doğuran çoxluqdur. 
Fərdlərin oxşarlığı eyniyyət deyil və oxşarlıq ziddiyyəti 
azaltsa da, tam aradan qaldıra bilməz.
Bir kafir imam Sadiqdən (ə) soruşdu: «Allah necədir?». 
İmam (ə)  buyurdu:  «Bir halda ki,  yaranış nizamlıdır, 
ulduzlar səmada öz yolu ilə gedir,  bu həmahənglik 
yaradanın birliyinə dəlildir»2. 
Qurani-kərim tərslik edib kainatın nizamını Allahın 
birliyinə dəlil qəbul etməyənlərə «dəlilinizi gətirin»3 deyir. 
Əhli-beyt (ə)  hədislərində məntiqə əsaslanan belə bir 
cavabla da rastlaşırıq: «Allahdan başqa tanrı olsaydı, o da 
öz peyğəmbərlərini göndərərdi.  Hansı ki,  bütün 
peyğəmbərlər bir Allah tərəfindən göndərildiklərini 
bildirmişlər».
1 «Ənbiya» surəsi, ayə 22.
2 «Tövhidi-Səduq».
3 «Ənbiya» surəsi, ayə 24.
99
Sual 109: İnsan «tələskənlikdən» yaradılıb?
Cavab: «Ənbiya»  surəsinin 37-ci ayəsində buyurulur: 
«İnsan tələskənlikdən yaradılıb».  Bu ayənin «insan 
tələskən yaradılıb»  kimi tərcümə edilməsi doğru deyildir. 
Ayə ərəbcə belə ifadə olunur: «xuliqəl-insanu min əcəlin».
Təfsirçilər uyğun ayənin heç də hamıya şamil 
olunmadığını bildirirlər. Ayədə ilahi yoldan azmış zalım və 
ya cahil insanlar nəzərdə tutulur.  Bu ayə bir növ təkiddir. 
Yəni insan elə tələsir ki, sanki tələskənlikdən yaradılıb. 
Ətrafınıza diqqətlə nəzər salın.  Əksər adi insanlar 
tələsir.  İstər xeyir iş olsun,  istərsə də şər iş,  onlarda 
hövsələsizlik müşahidə olunur.  Hətta günaha batmış 
insanlara «Allahın qəzəbinə gələrsən»  deyəndə,  «bəs bu 
əzab nə üçün gecikir»-deyə soruşurlar.  Onların cavabında 
Allah-təala buyurur: «Ayələrimi sizə göstərəcəyəm, Məni 
tələsdirməyin»1.  Burada ayə əzab,  bəla mənasında 
işlənmişdir.
Tələskənlik insan talehi üçün o qədər təhlükəlidir ki, 
hətta onu əbədi axirət səadətindən məhrum edə bilər. 
Tələsən insan daim zərərdədir.  Sürücü ötmə əməliyyatında 
tələsməklə həyatını əldən verir,  əkinçi toxumu vaxtından 
əvvəl səpməklə,  məhsuldan məhrum olur,  insan özünə 
həyat yoldaşı seçərkən tələsməklə,  ailə həyatını zəhərə 
döndərir,  oruc tutan insan azanın vaxtını gözləməkdə 
tələsməklə,  gün uzunu çəkdiyi zəhməti bada verir.  Ona 
görə də,  İslam dini öz ardıcıllarını səbrə dəvət edir.  Əksər 
ayələrdə səbir və namaz kəlmələri qoşa işlənir.
Sual 110: Bütü sındırmaq günahdırmı?
1 «Ənbiya» surəsi, ayə 37.
100
Cavab: Beş ülul-əzm peyğəmbərdən biri olan İbrahimin 
(ə)  ilahi məqamı kimsədə şübhə doğurmur.  Allah-təala 
İbrahim haqqında buyurur:  «Yadına sal ki,  Rəbbi 
İbrahimi bir neçə sözlə imtahana çəkdiyi zaman o, 
Allahın əmrlərini tamamilə yerinə yetirdi.  Belə 
olduqda,  Allah ona buyurdu:  «Səni insanlara imam 
təyin edəcəyəm»1. 
Burada İbrahimi yada salmağımız təsadüfi deyil.  O, 
məhz büt sındırmaqla şöhrət tapmış peyğəmbərdir.  Bir 
müddət məntiq və dəlillə ətrafındakıları bütpərəstlikdən 
çəkindirib,  bir Allaha üz tutmağa çağıran peyğəmbər 
istehza ilə qarşılandı. Artıq əməli fəaliyyətə keçməyin vaxtı 
idi.  Bütxananı xəlvət görən İbrahim (ə)  vəzifəsini yerinə 
yetirmək qərarına gəldi.
Bayram münasibəti ilə şəhər kənarına çıxmış 
bütpərəstlər geri qayıdıb,  bütxanaya daxil olanda, 
gördükləri səhnədən dəhşətə gəldilər.  Sağ-salamat qoyub 
getdikləri bütlər,  qol-qıçı sınmış halda ətrafa səpələnmişdi. 
Onlar «allahlarımızın başına bu oyunu kim gətirib»,  deyə 
fəryad qopardılar.
Nəhayət,  təxminən 16  yaşlı İbrahim (ə)  tutulub, 
mühakimə üçün zalım Nəmrudun hüzuruna gətirildi. 
İbrahimin «bəlkə,  bu işi böyük büt görüb»  sözləri 
bütpərəstləri tamam çaşdırdı.  Onun məqsədi,  bütlərin 
acizliyini ətrafdakılara anlatmaq idi. Bütpərəstlər İbrahimin 
sözlərindən bir anlıq oyansalar da,  cəhalət üstün gəldi. 
Nəmrudun əmri ilə İbrahim oda atıldı.
Yuxarıda deyilənlərdən aydın oldu ki,  bütləri 
sındırmaq nəinki, günah deyil, hətta vacib bir dini vəzifədir. 
Bunu da unutmaq olmaz ki,  büt təkcə taxtadan və ya 
daşdan yonulmuş heykəl deyil.  İnsanı Allahdan 
1 «Bəqərə» surəsi, ayə 124.
101
uzaqlaşdıran hər bir əşya,  hər bir əyləncə,  hər bir bağlılıq 
bütdür. Allahdan qeyrisinə könül verib, bəndəlik məqamını 
unutmaq bütpərəstlikdir. 
Sual 111: Atəşin gülzara döndüyünü görən Nəmrud 
iman gətirdimi?
Cavab: Bütpərəstliklə fəal mübarizənin nəticəsi olaraq, 
zalım padşah Nəmrud İbrahimi odda yandırmaq qərarına 
gəldi.  Zalım istismarçılar,  adətən,  avam kütlələrin qəlbini 
ələ almaq üsullarını gözəl bilirlər.  Nəmrud da belələrindən 
idi.  O,  «hanı sizin qeyrətiniz»,  «nə üçün tanrılarınızı 
müdafiə etmirsiniz», «qeyrətiniz varsa, İbrahimi oda çəkin» 
kimi şüarlarla xalqı İbrahimə qarşı qaldırdı.  Camaat tonqal 
üçün qırx gün çır-çırpı daşıdı.  Tonqal qalandıqdan sonra 
ətrafında elə bir hərarət yarandı ki, kimsə yaxınlaşa bilmədi. 
Çox düşündükdən sonra qərara gəldilər ki,  İbrahimi 
mancanağa qoyub,  əzəmətli tonqalın içinə atsınlar.  Belə də 
etdilər.  Allah-təala buyurur:  «Biz də «ey atəş,  İbrahimə 
qarşı sərin və zərərsiz ol» buyurduq»1. 
«Əl-mizan»da nəql olunan bir rəvayətə görə Cəbrail (ə) 
İbrahimin (ə)  görüşünə gəlib,  dedi:  «Köməyə ehtiyacın 
varmı?».  İbrahim (ə)  belə cavab verdi:  «Sənin köməyinə 
yox!».  Cəbrail ona belə təklif etdi: «Onda Allahdan kömək 
istə».  Həzrət İbrahim dedi:  «Hamıdan xəbərdar olması 
kifayətdir!».
Bütpərəstlər İbrahimi atdıqları odun vahiməsindən 
fəryad çəkir,  Nəmrud isə İbrahimin bir ovuc külə dönəcəyi 
anı həsrətlə gözləyirdi.  Amma tonqal yanıb tükəndikdən 
sonra İbrahimin sağ-salamat onunla üzbəüz dayandığını 
görən Nəmrud haray çəkib dedi:  «Ey İbrahim!  Doğrudan 
da,  sənin Allahın böyük imiş.  Səninlə od arasında pərdə 
1 «Ənbiya» surəsi, ayə 69.
102
çəkəcək qədər böyük!  İndi ki,  belə oldu,  O Allahın 
qüdrətinə xatir qurbanlıq edirəm».
Rəvayətə görə, Nəmrud dörd min qurban kəsdi. Amma 
İbrahim ona xatırladı ki,  bütpərəstlikdən imtina edib,  bir 
Allaha iman gətirməsə,  qurbanları qəbul olmayacaq. 
Nəmrud isə ona belə cavab verdi:  «Belə etsəm,  taxt-tacım 
əlimdən çıxar. Mən isə buna dözə bilmərəm».
Sual 112: Bir mühakimədə iki hökm ola bilərmi?
Cavab: «Ənbiya»  surəsinin 78-ci ayəsində xarab 
edilmiş əkin sahəsinə işarə olunur. Dini rəvayətlərdə isə, bu 
hadisə ətraflı şərh olunur.
Davud peyğəmbərin (ə)  dövründə bir qoyun sürüsü 
gözəl bir bağa girib, onu xarab edir. Bağ sahibi şikayət üçün 
Davudun yanına gəlir.  Onu diqqətlə dinləyən peyğəmbər 
hökm çıxarır ki,  vurulmuş ziyanın əvəzində qoyunlar bağ 
sahibinə verilsin.
Bu hadisə cərəyan edən vaxt uşaq olan Süleyman, 
atasına yaxınlaşıb deyir:  «Ey Allahın peyğəmbəri,  bu 
hökmü əvəz etsən yaxşıdır.  Bağı,  bərpa edilənədək 
qoyunların sahibinə tapşır.  Qoyunları isə bağ sahibinə 
ver ki,  bağ bərpa olanadək,  südündən yunundan 
istifadə etsin»1.
Məlumatsızlıq üzündən cahil insanlar elə düşünə bilər 
ki, uyğun əhvalatda haqqında danışılan iki hökm bir-birinə 
ziddir.  Hansı ki,  bir çətinlikdən iki çıxış yolu ola bildiyi 
kimi, bir mühakimədə də iki müxtəlif hökm verilə bilər.
Davud peyğəmbər bağ sahibinə dəymiş zərəri 
hesablayaraq,  bu zərərin qoyunlarla ödənməsi hökmünü 
vermişdi.  Bu hökm tam ədalətli idi.  Oğlu Süleymanın 
verdiyi hökm də ədalətə əsaslanırdı.
1 «Məcməul-bəyan».
103
Belə bir hadisənin baş verməsinin hikməti nə idi? 
«Təfsiri-Safi»də nəql olunur ki,  imam Sadiq (ə) 
buyurmuşdur:  «Bu macəra Davud peyğəmbərin 
canişininin təyini ilə bağlı idi».  Hədisdən belə məlum 
olur ki,  uyğun mühakimədə Süleymanın istedadını 
açıqlanmaqla,  onun qarşıdakı peyğəmbərlik məqamına 
işarə olunurdu.
Sual 113: Nə üçün səbirdən danışılanda «Əyyubun 
səbri» məsəl çəkilir?
Cavab: Allah-təala öz peyğəmbəri barədə buyurur: 
«Əyyubu yada sal. Bir vaxt o, Rəbbinə dua edərək belə 
demişdi:  «Mənə bəla üz verdi.  Sən rəhimlilərin 
rəhimlisisən»1. 
İmam Sadiqdən (ə)  Əyyubu ağuşuna almış bəlaların 
səbəbi haqqında soruşulanda, Həzrət buyurdu: «Əyyuba üz 
vermiş bəlaların səbəbi,  onun ilahi nemətlər qarşısında çox 
şükr etməsi idi. Əyyubun imanına həsəd aparan İblis, onun 
çox şükr etməsini nemətə qərq olması ilə əlaqləndirmişdi. 
O, Allah dərgahına belə ərz etmişdi: «Sən Əyyubdan dünya 
nemətlərini alsan,  görərsən ki,  o şükr edənlərdən deyil. 
Mənə icazə ver, sübut edim ki, dediklərim doğrudur».
Bu əhvalatı bütün həqiqətsevərlər üçün dəlil olsun 
deyə,  Allah-təala İblisə icazə verdi,  İblis əvvəlcə Əyyubun 
var-dövlətini,  sonra övladlarını əlindən çıxardı.  Lakin bu 
hadisələr Əyyubun şükrünü daha da artırdı.  Daha sonra 
Əyyubu xəstəliyə düçar edib,  hey-hərəkətini əlindən aldı. 
Lakin Əyyub şükrünü davam etdirirdi.  İblis bu böyük 
insanın iradəsini qırmaq üçün hücumlarını şiddətləndirdi. 
Ətrafdakıların «axı nə günah etmisən ki,  belə bəlaya 
düşmüsən»  kimi qınaqları Əyyubun qəlbini parçalayırdı. 
1 «Ənbiya» surəsi, ayə 83.
104
Amma misilsiz bəlalar qarşısında Əyyub son nəfəsədək 
şükründən əl çəkmədi.  Beləcə, «Əyyub səbri»  zərbi-məsələ 
çevrildi.
Sual 114: Həddi aşmış ümməti tərk etmək olarmı?
Cavab: «Ənkəbut» surəsinin 56-cı ayəsində buyurulur: 
«Ey iman gətirmiş bəndələrim,  (sizi incidib,  əziyyət 
verilərsə,  hicrət edə bilərsiniz)  şübhəsiz ki,  mənim 
yerim genişdir. Buna görə də, yalnız mənə ibadət edin». 
Ayədən məlum olur ki, həddi aşmış ümmətin təzyiqləri dini 
vəzifələrin icrasına mane olursa, başqa bir yerə hicrət etmək 
lazımdır. 
Amma unutmaq olmaz ki,  adi insanlarla 
peyğəmbərlərin vəzifələri arasında fərqlər mövcuddur. 
Peyğəmbərlər yalnız vəhy əsasında hicrət edir və bir yerdən 
başqa yerə köçməklə,  ilahi buyuruğa əməl edirlər.  İbrahim 
(ə),  Musa (ə)  və həzrət Məhəmmədin (s)  hicrəti bu 
qəbildəndir.
Lakin həddi aşmış ümmətini tərk edən Yunis 
peyğəmbər haqqında belə buyurulur:  «Bir zaman o 
qəzəblənərək çıxıb getmiş və onu möhnətə düçar 
etməyəcəyimizi güman etmişdi»1.  Ayədə zikr olunmuş 
macəra nə ilə nəticələnir?
İraqın Neynəva məntəqəsində uzun illər qövmünü tək 
Allaha itaətə çağıran Yunis peyğəmbər,  onların etinasızlığı 
ilə qarşılaşır.  Bu qövmün inadkarlığından bezərək, 
məntəqəni tərk edir.  Yunisin süvar olduğu gəmi yolda 
tufana düşür.  Gəminin kapitanı bu hadisəni gəmidə fərari 
olması ilə əlaqələndirib,  bir neçə dəfə püşk atır.  Hər dəfə 
püşk Yunisə düşdüyündən,  onun fərari olması kimsədə 
şübhə doğurmur.  Nəhayət,  bəladan qurtulmaq üçün Yunis 
1 «Ənbiya» surəsi, ayə 87.
105
dənizə atılır.  Böyük dəniz nəhənginin udduğu Yunis, 
Allahın möcüzəsi ilə sağ qalır.  Allahın qəzəbinə səbəb 
olduğunu anlayan Yunisin duası qəbul olur.
Bu hadisə bir daha sübut edir ki, adi insanlar üçün xəta 
hesab olunmayan bir iş,  peyğəmbərləri çətinliyə sala bilər. 
Nə Adəm,  nə də Yunis peyğəmbər heç bir günaha yol 
verməmişdilər. Sadəcə, daha xeyirli əməli tərk etmişdilər.
Sual 115: Bütün anaların öz övladlarını unudacağı gün 
hansı gündür?
Cavab: Allah-təala dünya həyatının sona yetməsi ilə 
bərpa olacaq qiyamət günü haqqında buyurur:  «Ey 
insanlar,  Rəbbinizdən qorxun!  Həqiqətən,  qiyamət 
gününün zəlzələsi dəhşətli şeydir.  Onu görəcəyiniz 
gün, hər bir əmzikli ana südəmər körpəsini unudar, hər 
bir hamilə qadın bari-həmlini yerə qoyar.  İnsanları 
məst görərsən. Hansı ki, onlar məst deyil, Allahın əzabı 
şiddətlidir»1. 
Bəziləri Allah qorxusu ilə adi həyat hadisələrindən 
qorxuya eyni səviyyədə yanaşır və Allah qorxusunu,  insan 
şəxsiyyəti üçün nöqsan hesab edirlər. Həqiqətən də, insanın 
gecənin qaranlığından,  ölümündən qorxması onun 
şəxsiyyəti üçün qəbahətdir.  Lakin insanın Allahdan 
qorxması onun şəxsiyyətinə nöqsan yox,  ucalıq gətirir. 
Zalım bir hakimdən qorxu insanı xəyanətə,  ədalətsizliyə 
sövq etdiyi halda, Allah qorxusu insanda yalnız müqəddəs 
hisslər doğurur.  Ölümdən qorxan insan,  dünyanı əldən 
verməmək üçün vətənini də satmağa hazır olduğu halda, 
Allahdan qorxan insan,  Onun qəzəbinə düçar olmamaq 
üçün dünya həyatını qurban verir. 
1 «Həcc» surəsi, ayə 1-2.
106
İnsan xarakterinin malik olduğu bütün hisslər,  iki 
istiqamətdə işlənir.  Qorxu da xarakterin malik olduğu 
hisslərdəndir.  Onun işlənməsi qeyri-mümkündür.  Sual 
olunur:  Əgər Allahdan qorxmaq qəbahətdirsə,  bəs nədən 
qorxmaq fəzilətlidir?!
İnsanda qorxu hissi mövcuddur və yalnız Allah 
qorxusu fəzilət hesab oluna bilər.  Bəs dəhşətli qiyamət 
zəlzələsi zamanı qorxmamaq mümkündürmü?  Bu qorxu 
fəzilətdir, yoxsa qəbahət?
Bu suala cavab vermək üçün dünya həyatımızda baş 
verən zəlzələləri xatırlamaq lazım gəlir.  Qorxunu qəbahət 
hesab edənlər bu zəlzələlər zamanı özünü necə aparır? 
Bir sözlə,  qorxu mövcuddur və insanda müsbət hisslər 
aşılayan,  onu Allaha yaxınlaşdıran,  günahın qarşısını alan 
qorxu qəbahət deyildir.  Qorxunun məhz müsbət təsirlərini 
düşünərək, qiyamət gününü ‒ dəhşətli zəlzələlərlə müşayiət 
olunan günü unutmamağımız zəruridir.  Bir gün ki,  bütün 
əmzikli analar südəmər körpəsini unudacaq!
Sual 116: İnsan həyatı hansı mərhələlərdən ibarətdir?
Cavab: «Həcc»  surəsinin 5-ci ayəsində buyurulur: 
«Həqiqətən,  biz sizi torpaqdan,  sonra nütfədən,  sonra 
laxtalanmış qandan,  sonra tam şəklə düşmüş və ya 
düşməmiş «muzğə»dən (çeynənmiş ətə oxşar şey) 
yaratdıq ki, sizə göstərək. İstədiyimizi ana bətnində bir 
müddət saxlar,  sonra uşaq şəklində doğurarıq.  Sonra 
məqsəd yetkinlik həddinə çatmağınızdadır.  Bu arada 
kimi ölər,  kimi də ömrün elə rəzil həddinə çatar ki, 
bildiklərini unudar».
Ayədən göründüyü kimi,  insan həyatı yeddi 
mərhələdən ibarətdir:
107
1.  Torpaq mərhələsi –  yalnız Adəm yox,  bütün 
insanların ilki topaqdır.  Ata-ananın qidalandığı bütün 
nemətlər torpaqdan yaranır və ana bətnində nütfə şəklinə 
düşür.
2.  Nütfə mərhələsi –  nütfə torpağın qidalarla ata-ana 
orqanizminə ötürdüyü mikrocanlı qatqıdır.
3.  Ələqə mərhələsi -  ələqə,  növbəti laxtalanmış qan 
mərhələsidir.
4.  Muzğə mərhələsi –  laxtalanmış qanın əvvəlcə 
çeynənmiş ətə oxşar formaya düşməsi və qəfildə əzaların 
formalaşması.
5. Uşaqlıq mərhələsi.
6. Yetkinlik mərhələsi.
7. Qocalıq mərhələsi.
Sual 117: «Ərzəlil-umur» nədir?
Cavab: «Ərzəlil-umur»  deməklə,  Qurani-kərimdə 
ömrün ən rəzil dövrü nəzərdə tutulur. Bu, qocalığın elə bir 
dövrüdür ki,  insan bütün biliklərini yaddan çıxarır.  Onun 
biliyi,  qarşıya çıxan işlərdə tədbiri eynən uşağı xatırladır. 
Uşaq kimi xırda bir məsələyə görə narahat olur,  bir anda 
həm sevinir,  həm hövsələdən çıxır.  Hətta hərəkətləri də 
uşaq hərəkətlərinə bənzəyir.  Hansı ki,  uşaqdan heç nə 
gözləməyənlər ondan çox şey gözləyir. Uşaq yaşa dolduqca 
dəyişiləcəyinə ümid olduğu halda,  qocadan belə bir intizar 
yoxdur.  Uşaqla qoca arasındakı fərqlərdən biri budur ki, 
uşağın itiriləsi bir şeyi olmadığı halda, qoca ömrünün bütün 
sərmayəsini əldən vermişdir.  Bütün bu xüsusiyyətləri 
nəzərə alanda uşağa nisbətən qocanın halı daha acınacaqlı 
görünür.
108
Bəzi rəvayətlərdə «ərzəlil-umur»  yüz yaşdan yuxarıya 
aid edilir1. 
Bu deyilənlər bütün qocalaramı aiddir?  Ətrafımıza 
diqqətlə nəzər salsaq görərik ki,  bu hala ömrünü elmi 
mübahisələrdə keçirmiş alimlər arasında çox az təsadüf 
olunur.  Amma belə bir halın Quranda xatırladılması 
düşünən insanlar üçün ciddi bir xəbərdarlıqdır. 
Ömrümüzün belə bir dövrünün çətinliklərindən Allaha 
pənah aparaq.
Sual 118: Allahın qurbanlığa ehtiyacı varmı?
Cavab: Bəşər tarixində qurbanlıq haqqında ilkin 
məlumatla Adəm peyğəmbərin iki oğlunun əhvalatında 
rastlaşırıq.  «Onlar qurban gətirdikləri zaman birinin 
qurbanı qəbul edilmiş,  digərinin isə qəbul 
olunmamışdır»2.  Bütün səmavi kitablarda,  eləcə də, 
Qurani-kərimdə ilahi hədlər gözlənilməklə,  Allah yolunda 
qurban kəsilməsi alqışlanılır.  Lakin cəhalət üzündən bütün 
işlərdə ifrata varan insanlar,  bu işdə də günaha yol 
vermişlər.  Onlar ibadət üçün xəlq olunmuş insan övladını 
qurbanlıq etməkdən belə çəkinmişlər.  Belələri,  təbii ki, 
Allahın qəzəbinə düçar olmuşlar.  Allah-təala İbrahim 
peyğəmbərə (ə)  oğlu İsmayıli qurbanlıq etməsi üçün 
göstəriş verdiyi halda, İbrahimin əlində bıçağın kütləşməsi, 
Allahın qurbanlıq üçün qoyun göndərməsi,  bir daha vəhşi 
adətlərin süqutudur.
Allahın qurbanlığa ehtiyacı varmı?  Cism olmayan 
ehtiyacsız Allah belə buyurur: «Onların nə əti, nə də qanı, 
1 «Təfsiri Nurus-səqəleyn», 3-cü cild, səh. 472.
2 «Maidə» surəsi, ayə 27.
109
əlbətdə, Allaha çatmaz. Allaha çatacaq olan, yalnız sizin 
təqvanızdır»1.
Qurban kəsmək ibadətdir.  Bütün ibadətlərin əsas 
hədəfi,  kamil insan tərbiyəsidir.  Qurban kəsən insan 
fədakarlıq məktəbi keçərək, şəhadət üçün hazırlıq görür.
Qurbanlığın digər bir əhəmiyyəti də,  fəqir və 
miskinlərin yada salınmasıdır.
Sual 119: Qəlbdə həqiqətə şübhə doğuran kimdir?
Cavab: Batilə arxa çevirib,  həqiqətə üz tutan insan 
şeytanın hədəfinə çevrilir.  «O şeytan ki,  insanların 
ürəklərinə vəsvəsə salır»2. Quran ayələrindən məlum olur 
ki,  bu vəsvəsələrdən kimsə suğortalanmamışdır:  «(Ya 
Məhəmməd) Səndən əvvəl də elə bir rəsul, elə bir nəbi 
göndərmədik ki,  şeytan onun arzu-diləyinə bir xələl 
qatmasın. Lakin Allah şeytanın vəsvəsəsini batil edər»3. 
Lakin şeytanın insana təlqini cavabsız da qala bilər. 
Agah və imanlı insanların həqiqəti batildən seçməkdə heç 
bir çətinliyi yoxdur.  Quran oxuyan insanın qəlbində nüfuz 
edib ayələrə şübhə doğuran şeytan,  daim iki münasibətlə 
üz-üzədir: o, agah və imanlı insandan rədd cavabı alır, cahil 
insanları tovlamağa nail olur.
İslam düşmənləri şeytanın nüfuzunu təsdiq edən 
ayələrdən sui-istifadə edərək,  hətta həzrət Peyğəmbərin (s) 
də tovlandığını iddia edirlər.  Bu müddəaya da yalnız 
avamlar inana bilər.  Əgər şeytan agah və imanlı adi insanı 
aldada bilmirsə,  daim ilahi göstərişlərdən faydalanan 
Peyğəmbəri necə aldada bilər?!  (Xatırladaq ki,  Adəmlə 
şeytanın əhvalatında Adəm günaha yol verməmişdi. 
Sadəcə, yaxşı bir iş tərk olunmuşdu).
1 «Həcc» surəsi, ayə 37.
2 «Nas» surəsi, ayə 5.
3 «Həcc» surəsi, ayə 52.
110
Sual 120: «Xuşu» nədir?
Cavab: İnsanın hər hansı bir sahədə çalışması,  hələ 
müvəffəqiyyət deyildir.  Hədəfə doğru aparan yolda 
maneələr mövcuddur və bu maneələri dəf etmədən hansı 
müvəffəqiyyətdən danışmaq olar?!
İnsanın nəfs istəkləri ilə mübarizəsi,  ömrün sonunadək 
davam edən müharibəni xatırladır.  Müharibə meydanına 
girmək,  hələ qələbə çalmaq deyildir.  Namaza başlamış 
insan döyüşə girmiş cəngavəri xatırladır.  O,  yalnız özünün 
və düşməninin qüvvəsini düzgün qiymətləndirib,  Allahın 
yardımı və öhdəsindəki imkanlardan tam istifadə etməklə 
qalib gələ bilər.  Namaza başlamasına baxmayaraq,  pis 
vərdişlərdən əl çəkməyən,  dini cəmiyyətlərin adına ləkə 
gətirən insanlara az təsadüf olunmur. «Möminun» surəsinin 
1 və 2-ci ayələrində buyurulur: «Möminlər nicat tapdılar. 
O möminlər ki, namazlarında xuşu vardır». 
Xuşu nədir?  Xuşu insanın hər hansı əzəmət və ya 
həqiqət qarşısında təvazökarlığı,  özünü kiçik tutmasıdır. 
Qurani-kərimdə namaza başlamaq yox, xuşu halında namaz 
qılmaq möminlik əlaməti hesab olunur.
«Məcməul-bəyan»ın təfsirində belə bir hədis nəql 
olunur:  «İslam Peyğəmbəri (s)  namaz zamanı bəzən göyə 
nəzər salardı.  Yuxarıdakı ayə nazil olandan sonra bir daha 
başını qaldırmadı. Daim yerə baxdı». 
Doğrudan da,  zorlu bir zalım qarşısında məzlum 
görkəm alan insan, necə ola bilər ki, Allah qarşısında özünü 
kiçik tutmasın?!  Xuşu kimi vacib bir hal necə əldə oluna 
bilər? Ayə və hədislərin köməyi ilə, bu işdə müvəffəq olmaq 
istəyənlərə yeddi məsləhət verilir:
1. Mütaliə və düşüncə vasitəsi ilə Allahın böyüklüyünü, 
dünyanın kiçikliyini anlamağa çalışmaq;
111
2.  İnsanın fikirini daim özünə cəlb edən səmərsiz 
məşğələlər, əyləncələrdən kənarlaşmaq;
3. Bəzək-düzəksiz, sadə yerdə namaz qılmaq;
4. Günahdan uzaq olmaq;
5. Namazın mətninin mənası və fəlsəfəsini öyrənmək;
6. Namazda müstəhəbb əməlləri yerinə yetirmək;
7. Namazda xuşunun şərt olunduğunu unutmamaq.
Sual 121: Bər-bəzəkli yaşayışın imana təsiri varmı?
Cavab: Allah-təala Qurani-kərimin müxtəlif ayələrində 
insanı ibadət üçün xəlq etdiyini buyurur. Bu da aydındır ki, 
qəlbdə Allah sevgisi olmadan əyilib-düzəlməyin heç bir 
faydası yoxdur.  Qur´anda bu barədə buyurulur:  «Vay 
halına o namaz qılanların ki,  onlar öz namazlarından 
qafildirlər»1.
Bir anlıq özünüzü cərrahiyyə otağında hiss edin.  Bu 
otaqda telefon,  televizor,  divarda şəkil,  yerdə rəngarəng 
xalı-xalça gözə dəymir.  Burada insanın diqqətini 
əməliyyatdan yayındırası heç nə yoxdur.  Çünki bu otaqda 
insanın ilahi talehi həll olunur.  Bir əməliyyatçının fikir 
dağınıqlığı, insan həyatına son qoya bilər.
Əgər Allah-təala ibadət üçün xəlq etmiş və fikir 
dağınıqlığı ibadəti puça çıxarırsa,  demək,  insan eynən 
cərrahiyyə otağındakı sadə mühitdə ibadət etməlidir.
Bəs qalan vaxtlar necə,  Allahı unutmaq olarmı?  Bər-
bəzəkli həyat insan düşüncəsini Allaha yaxınlaşdırır,  yoxsa 
uzaqlaşdırır? «Möminun» surəsinin 33-cü ayəsindən məlum 
olur ki,  kübar həyat tərzi iman yolunda ciddi 
maneələrdəndir:  «Tayfasının kafir olan,  axirətə 
qovuşacaqlarını yalan hesab edən və dünyada nemət 
1 «Maun» surəsi, ayə 4, 5.
112
verdiyimiz əyan-əşrəfi dedilər:  «Bu sizin kimi adi bir 
insandır...».
Bər-bəzəkli gün-güzəran qurmaq,  başqalarının haqqını 
qəsb etmədən mümkün olmur.  Dünyada böyük var-dövlət 
qazanmaq üçün əksər hallarda peyğəmbərləri və onların 
buyuruqlarını inkar etməkdən başqa yol yoxdur.  Baxın 
ətrafa.  Kübar həyat tərzi keçirənləri necə görürsünüz? 
Cəmiyyətdə spirtli içkiləri, əxlaqsızlığı, sələmçiliyi və başqa 
min bir fəsadı törədən həmin təbəqə deyilmi?!
Sual 122: Nə üçün insanların əksəriyyəti həqiqəti 
xoşlamır?
Cavab: Ola bilsin ki, bu mövqeyə etiraz edənlər tapıla. 
Axı ən qəddar cinayətkarlar da,  həqiqəti sevdiklərini iddia 
edirlər. Burada iki mühüm nöqtəni qeyd etmək zəruridir.
Əvvəla,  həqiqəti dildə,  başqa sözlə sözdə qəbul etmək 
hələ həqiqəti sevmək deyildir.  Həqiqətə bağlılıq əməldə 
sübut olunmalıdır.  Həqiqəti sevən insan,  bu həqiqət onun 
zərərinə olsa belə,  etiraz etməz.  Amma sözdə həqiqətdən 
dəm vuranlar,  həqiqət onlara qarşı olduqda bəhanəyə əl 
atarlar. 
İkincisi,  bəziləri elə güman edirlər ki,  həqiqət nisbi 
anlayışdır. Amma əslində Allah bir olduğu kimi, həqiqət də 
birdir. Əgər bir tayfa müsəlman, o biri tayfa bütpərəstdirsə, 
bu o demək deyil ki, həqiqi din ikidir. Əgər nəzərə alsaq ki, 
dünyada yalnız bir həqiqi din mövcuddur,  aydınlaşar ki, 
bəşəriyyətin böyük bir hissəsi həqiqətdən uzaqdır.  Bu 
barədə Qur´anda belə buyurulur:
113
«...Peyğəmbər onlara haqq olan Quranla gəldi. 
Lakin onların əksəriyyəti haqqı xoşlamır»1.
«İnsanların əksəriyyəti şükr edən deyil»2.
«İnsanların əksəri iman gətirməz»3.
«İnsanların əksəri bilməz»4.
Bu ayələr uyğun məsələyə Quranın münasibətini açıq-
aşkar bəyan edir.  Bəs nə üçün əksəriyyət haqqı xoşlamır? 
Cavab olduqca sadədir:  Allahdan çəkinməyib,  dünya 
istəklərinə uyan insan,  həqiqətə təslim olmaq iqtidarında 
deyildir!
Sual 123: Hal-hazırda ölənlərin məskəni haradadır?
Cavab: Qiyamət günü Adəmdən bu yana bütün 
ölənlərin dirilib,  qiyamət sorğusuna çəkiləcəyini,  kiminin 
behiştə,  kimininsə cəhənnəmə sakin olacağını bilirik.  Bəs, 
hal-hazırda dünyadan köçənlər qiyamət gününədək harada 
gözləyir?  Qurani-kərimdə buyurulur:  «(Ölənlər geri 
qayıda bilməz)  onların qarşısındakı qaldırılacaq 
günədək aralıq (bərzəx) vardır»5.
Qiyamət qopan anadək ölənlərin müvəqqəti yerləşdiyi 
məskən ərəbcə «bərzəx»  adlandırılmışdır.  Bu sözün lüğəti 
mənası,  «iki şey arasında yerləşən»dir.  Ayə və hədislər 
dünya və axirət arasında belə bir aləmin olduğunu təsdiq 
edir.
İmam Sadiq (ə)  buyurur:  «Bərzəx,  dünya və axirət 
arasında mükafat və cəza verilən qəbr aləmidir.  And 
1 «Möminun» surəsi, ayə 70.
2 «Bəqərə» surəsi, ayə 243.
3 «Hud» surəsi, ayə 17.
4 «Əraf» surəsi, ayə 187.
5 «Möminun» surəsi, ayə 100.
114
olsun Allaha,  yalnız sizin bərzəx dünyanız üçün 
qorxuruq»1.
Bəzi rəvayətlərdə insanlar xalis mömin,  xalis kafir və 
orta vəziyyətdə olmaqla,  üç qrupa bölünürlər.  Xalis 
möminlər bərzəx behiştinə,  xalis kafirlər bərzəx 
cəhənnəminə gedirsə,  üçüncü qrup mənsub insanlar 
bərzəxdən qəflət içində keçirlər. 
Sual 124: Qiyamət sorğusunda peyğəmbər nəslindən 
olmağın faydası varmı?
Cavab: İslam peyğəmbəri həzrət Məhəmmədin (s) 
layiqli nəvəsi dördüncü imam Zeynəl-Abidin (ə)  buyurur: 
«Allah-təala behişti,  Həbəşi qul da olmuş olsa,  Ona 
itaət edən saleh əməl sahibləri üçün yaradıb. 
Cəhənnəmi isə,  Qüreyş övladı da olmuş olsa,  Ona 
itaətdən boyun qaçıranlar üçün xəlq edib»2. 
«Möminun» surəsinin 101-ci ayəsində buyurulur: «Sur 
çalındığı gün, artıq onların arasında heç bir qohumluq 
əlaqəsi qalmaz və bir-birlərindən kömək istəməzlər».
Ravilərdən biri belə nəql edir:  «Aylı bir gecədə Allah 
evini təvaf edərkən,  könül oxşayan gözəl və qəmli bir səs 
eşitdim.  Göz gəzdirəndə üzündən nur yağan bir gəncin 
Kəbə pərdəsindən tutub,  dua etdiyini gördüm.  O,  deyirdi: 
«Ey mənim böyüyüm,  ey mənim ağam!  Bəndələrinin 
gözünü yuxu aparıb,  ulduzlar bir-birinin ardınca məğrib 
üfüqlərində gözdən itir.  Sən isə oyaqsan,  ətrafında heç 
zaman yuxu dolanmaz.  Bu gecə yarısı padşahlar qapısını 
bağlamış,  dostlar bir-birindən ayrılmışdır.  Ehtiyaclıların 
üzünə açıq qalan bircə sənin qapındır.  Qapına gəlmişəm, 
xətakaram. Bağışlanmağa ümidlə gəlmişəm!  Lütf nəzərinin 
1 «Təfsiri Nurus-səqəleyn», 2-ci cild, səh. 553.
2 «Təfsiri Nurus-səqəleyn», 3-cü cild, səh. 564.
115
istəyi ilə gəlmişəm!».  Onu tanıdım.  Bu,  imam Zeynəl-
Abidin (ə) idi.
Yaxınlaşıb dedim:  «Ey peyğəmbər balası,  sizin 
haqqınızda təthir ayəsi nazil olub.  Bu göz yaşları nədir?». 
İmam (ə)  buyurdu: «Allah-təala behişti itəaətkar bəndələr, 
cəhənnəmi isə asilər üçün yaradıb.  Qiyamət sorğusunda 
Həbəşi qul, ya Qüreyş başçısı olmağın heç bir fərqi yoxdur».
Sual 125: Yer üzündə neçə il qaldınız? 
Cavab: Allah-təala qiyamət günü kafirlərdən soruşar: 
«Yer üzündə neçə il qaldınız?»  Onlar cavab verər: «Bir 
gün, yaxud bir gündən də az»1. 
Həqiqətən,  axirət həyatı ilə müqayisədə dünya həyatı 
olduqca qısadır. Lakin nəfs istəklərinə uyub, dünyanın bər-
bəzəyinə baş qatan insan,  bu dünyada əbədi yaşayacağını 
zənn edir.  Agah və imanlı insanlar isə,  heç zaman belə 
düşünmür.
Həzrət Peyğəmbər (s)  buyurur:  «Dünyanın şirinliyi 
axirətin acılığı,  dünyanın acılığı axirətin şirinliyidir». 
Başqa bir hədisdə buyurulur: «Bütün xətaların başlanğıcı 
dünya sevgisidir».
Həzrət Əli (ə)  buyurur:  «Qəlbini dünya məhəbbəti 
tutmuş şəxs, Allah sevgisində iddialı ola bilməz».
Başqa bir hədisdə belə buyurur:  «Ən böyük günah, 
dünya sevgisidir».
70 illik bir ömrün cəmi 614880 saatdır olduğunu nəzərə 
alsaq,  dünya həyatını əyləcədə keçirməyin nəticəsi aydın 
olar:  qiyamət günündə üzücü təəssüf və gecikmiş 
yalvarışlar!:  «Ey Rəbbimiz,  bizi cəhənnəm odundan 
1 «Möminun» surəsi, ayə 112-113.
116
çıxar! Əgər bir də pis işlərə qayıtsaq, şübhəsiz ki, zalım 
olarıq»1.
Sual 126: İsmətli qadına zina isnad etməyin cəzası 
nədir?
Cavab: İslam dinində böyük günahlardan biri də, 
böhtandır.  Allah-təala iman gətirmiş bəndələri birliyə 
çağırır və müsəlman cəmiyyətini parçalayan bütün əməlləri 
ittiham edir.  Cəmiyyətdəki nizamı pozan,  hakimləri 
ədalətsiz qərarlar çıxarmağa sövq edən böhtançılar üçün 
ciddi cəzalar nəzərdə tutulur.
Bəzi böhtan söz çərçivəsindən çıxıb,  günahsız 
insanların bədbəxtçiliyinə səbəb olur.  Əksər cəmiyyətlərdə 
təsadüf olunan yalançı şahidləri gözünüz önünə gətirin. 
Onlar öz çirkin nəfs istəklərini həyata keçirmək üçün kimə 
gəldi böhtan yağdırır,  günahsız insanların 
cəzalandırılmasından zövq alırlar.
Cəmiyyətdə insanların xoşbəxt həyatına əngəl törədən, 
onların əxlaqına təcavüz edən qruplardan biri də, 
zinakarlardır.  Qeyri-qanuni cinsi əlaqə,  bəşəriyyətin 
genefondunu zəhərləyən bir təzahürdür.  İslam dinində 
zinakarlara qarşı ilahi həddlər müəyyənləşdirilmişdir. 
Lakin zinakarlığı iddia olunan insan,  heç də həmişə 
deyildiyi kimi olmur.  Mütləq ədalətə əsaslanan İslam, 
zinakar qadınlarla barışmaz olduğu qədər,  ismətli 
qadınların da iffətini müqəddəs tutur.  Qurani-kərimdə 
buyurulur:  «İsmətli qadınlara zina isnad edib,  sonra 
dörd şahid gətirə bilməyən şəxslərə səksən çubuq 
vurun...»2.
1 «Möminun» surəsi, ayə 107.
2 «Nur» surəsi, ayə 4.
117
İsmətli qadınlara böhtan atdığı məlum olan şəxs 
cəzalandırıldıqdan sonra belə,  gələcəkdə şahidlik 
haqqından məhrum edilir.  Ayənin davamında buyurulur: 
«...Onların şəhadətini heç vaxt qəbul etməyin».
İmam Sadiq (ə) buyurur: «Müsəlmanı onda olmayan 
xüsusiyyətə görə ittiham edən şəxsin qəlbindəki iman 
əriyər. Necə ki, duz suda əriyir!»1.
Sual 127: Ananın otağına icazəsiz daxil olmaq olarmı?
Cavab: «Nuh»  surəsinin 127-ci ayəsində buyurulur: 
«Ey iman gətirənlər,  başqalarının evlərinə 
sahiblərindən icazə almadan və onlara salam vermədən 
girməyin». 
Ayədəki göstəriş bütün xalqlar və mədəniyyətlər 
tərəfindən məqbul hesab edilir. 
İnsan həyatı fərdi və ictimai olmaqla,  iki hissədən 
ibarətdir.  Cəmiyyətə çıxan insan,  cəmiyyətdə qəbul 
olunmuş qayda-qanunlara əməl etməli,  geyiminə və 
hərəkətlərinə hədd qoymalıdır.  Məlum məsələdir ki,  bu 
çərçivə sıxıntı doğurur və insan öz daxilində istirahətə 
ehtiyac duyur.  Mənzilinə dönmüş insan ictimai mühitdə 
ayrıldıqdan sonra fərdi həyatını istədiyi kimi qurmaqla 
rahatlanmalıdır.  Hər bir insan öz mənzilində istədiyi kimi 
geyinə və istədiyi kimi rahatlana bilər.
Təsəvvür edin ki,  ağır ictimai fəaliyyətdən sonra evdə 
uzanıb istirahət edirsiniz.  Əyninizdə isə yüngül zolaqlı 
penjama vardır.  Sizi mürgü aparır və diksinib oyananda 
qarşınızda bu vaxtadək ədəblə davrandığınız iş yoldaşınızı 
görürsünüz.  Belə məqamda narahatçılıq təbiidir.  Axı,  bu 
şəxs siz paltarınızı dəyişərkən də daxil ola bilərdi!
Demək, başqasına məxsus otağa icazəsiz girmək olmaz! 
1 «Üsuli-kafi» {mənbə kamil deyil}.
118
Həzrət Peyğəmbərdən (s) soruşurlar: «Ananın otağına 
icazəsiz girmək olarmı?».  Həzrət «olmaz»,  buyurur. 
Sual verən şəxsin təəccübləndiyini görüb,  əlavə edir: 
«Ananı çılpaq görmək xoş deyil»1.
Sual 128: Doğrudanmı,  Quranda qadınlara örtünmək 
əmr olunmayıb?
Cavab: Qurani-kərimdə din haqqında az bilib,  çox 
danışanlar haqqında ayələrə tez-tez təsadüf olunur.  Bütün 
cəmiyyətlərdə belə cahil insanlar kifayət qədərdir.  Onlar 
insanların dini biliklərinin azlığından istifadə edərək,  öz 
nəfs istəklərini sübuta yetirmək üçün «filan şey Quranda 
yazılıb, filan şeysə yazılmayıb» deməkdən belə çəkinmirlər. 
Bu məsuliyyətsiz insanlar şeytan fitvasına uyub, «Quranda 
hicab əmr olunmayıb» deməklə,  sadə və imanlı qadınlarda 
vəsvəsə icad edirlər. Bu, doğrudan da, belədirmi?
Qurani-kərimin «Nur» surəsinin 31-ci ayəsində deyilir: 
«Mömin qadınlara de ki,  ...öz-özlüyündə görünənlər 
istisna olmaqla,  zinətlərini göstərməsinlər;  baş 
örtüklərini yaxalarının üstünə çəksinlər...».
Ayədən göründüyü kimi hicab vacib buyurulmuşdur. 
Bəs hicabın fəlsəfəsi nədir?  Başqa sözlə,  hicabsızlığın,  açıq-
saçıqlığın zərəri varmı? 
Qadınların örtüksüzlüyündən onların şəxsiyyətinə, 
eləcə də, cəmiyyətə vurulan zərbələrə diqqət edin:
1.  Normal cəmiyyətdə insanların ruhi sakitliyinə 
təminat verilməlidir.  Qadınların örtüksüzlüyü,  kişiləri 
həyəcanlandırır, bəzən isə cinayətlər də baş verir;
2.  Hicabsızlıq,  ər-arvad arasında soyuqluq yaradır, 
cəmiyyətdə boşanmalar çoxalır;
3. Hicabsızlıq fahişəliyin genişlənməsi üçün zəmindir.
1 «Təfsiri Nurus-səqəleyn», 3-cü cild, səh. 584.
119
4.  Örtüksüzlüyə rəvac verilən cəmiyyətlərdə qadın 
şəxsiyyəti tənəzzül edir,  qadınlar istedadlarına görə yox, 
xarici görünüşünə görə qiymətləndirilir.
Sual 129: Kasıblığa görə evlənməmək olarmı?
Cavab: Yaranış qanunları ilə yanaşı addımlayan İslam 
dinində,  evlənmə ilahi əmr kimi qəbul olunmuşdur.  Allah-
təala buyurur:  «Aranızdakı subay kişiləri və ərsiz 
qadınları,  əməlisaleh kölə və cariyələrinizlə 
evləndirin!»1.
Həzrət Peyğəmbər (s) buyurur: «Evlənən şəxs dininin 
yarısını hifz etmişdir»2.
Öz cinsi istəklərini təmin etmək üçün insan hətta 
cinayətə gedirsə,  demək bu hiss onun xarakterində 
mövcuddur və onu qanuni yolla təmin etmək zəruridir. 
Cinsi istəkləri təmin olunmayan şəxs ruhu sarsıntılar içində 
qovrularaq,  normal zehni və fiziki fəaliyyətdən geri qalır. 
Cinsi yetkinliyə çatmış gənc evlənə bilmirsə, həm özü, həm 
də cəmiyyət üçün problemlər yaradır.  Bəs müasir 
dünyamızda gənclərin evlənmək imkanından 
məhrumluğunun əsas səbəbi nədir?  Nə üçün şəhərə 
nisbətən kənd cavanları daha tez evlənir?
Hal-hazırda vaxtında ailə qurmağa mane olan ilkin 
səbəb kimi,  gənclərin iqtisadi durumu göstərilir.  Göərəsən, 
İslam dinində bu problemə münasibət necədir?  Həzrət 
Peyğəmbər (s)  buyurur:  «Kasıbçılıq qorxusundan 
evlənməyən şəxs, Allahdan bədgüman olub»3.
Kübar həyat tərzi arzusu,  evlənmək istəyən gənclər 
qarşısında böyük maneədir.  Çox vaxt gənclər yox, 
1 «Nur» surəsi, ayə 32.
2 «Səfinətül-bihar», 1-ci cild, səh. 561.
3 «Vəsailüş-şiə», 14-cü cild, səh.24.
120
valideynlər bu tələblərlə çıxış edirlər. Həzrət Peyğəmbər (s) 
isə belə buyurur: «Ən pisqədəm qadın,  mehriyyəsi ağır 
olan qadındır»1. Başqa bir hədisdə isə, iqtisadi problemlərə 
görə övladının ailə qurmasına mane olan valideynlərə belə 
xəbərdarlıq olunur: «Övladı yetkinlik yaşına çatmış şəxs, 
onu evləndirmək iqtidarında olduğu təqdirdə 
evləndirmirsə,  övlad günaha batsa,  bu günah hər ikisi 
üçün yazılar»2.
Gənclərin vaxtında evlənə bilməməsi,  cəmiyyətdə 
əxlaqsızlığa rəvac verir.  Eyni zamanda,  əxlaqsızlıq 
yuvalarının mövcudluğu gənclərin evlənməsinə mane olan 
səbəbdir.  Kənd yerlərində belə yuvaların olmaması, 
gənclərin vaxtında ailə qurmasının şərtlərindəndir.
Sual 130: «Nur» ayəsi kimə şamildir?
Cavab: Qurani-kərimin «Nur»  surəsinin 35-ci ayəsi 
«Nur»  ayəsi kimi məşhurdur:  «Allah göylərin və yerin 
nurudur...».
Qurani-kərimdə və İslam rəvayətlərində yeddi şey 
«nur» kimi xatırlanır:
1. Qurani-kərim3;
2. Allaha iman4;
3.  İlahi hidayət ‒  Allah-təalanın öz bəndələrini doğru 
yola yönəltməsi5;
4. İslam dini6;
1 «Vəsaliüş-şiə», 15-ci cild, səh.10.
2 «Məcməül-bəyan».
3 «Maidə» surəsi, ayə 15.
4 «Bəqərə» surəsi, ayə 257.
5 «Ənam» surəsi, ayə 122.
6 «Tövbə» surəsi, ayə 32.
121
5. Həzrət Məhəmməd (s)7;
6. İmamlar və məsum rəhbərlər;
7. Elm və bilik.
Günəş sistemində nurun ilkin mənbəyi günəş olduğu 
kimi,  sadalananlar arasında da nurun ilkin mənbəyi 
Allahdır.  Quran Onun kəlamı və İslam Onun ayini 
olduğu,  peyğəmbər Onun tərəfindən göndərildiyi və 
imamlar Onun ayinlərini hifz etdiyi üçün,  nur hesab 
edilir.
Sual 131: Həqiqi dost varmı? 
Cavab: Dini dəyərlərin ayaq altına alındığı 
cəmiyyətlərdə xəyanət, eqoizm kimi çirkin sifətlərin artması 
tam təbiidir. Məhz belə cəmiyyətlərdə «dost yoxdur», «dost 
mənim cibimin pulu» kimi əsassız fikirlər dolaşmaqdadır.
Qurani-kərimin müxtəlif ayələrində «dost»  kəlməsi 
işlədilir və dostlarla münasibətin necə qurulmasına işarə 
olunur. «Nur» surəsinin 61-ci ayəsində «müsəlman kimlərin 
süfrəsində icazə almadan otura bilər»  sualına verilən 
cavabda ata-ana, bacı-qardaşla yanaşı dostlar da xatırladılır.
İmam Sadiq (ə)  buyurur:  «Müəyyən həddlər və 
şərtlərə əməl olunmadan dostluq mümkün deyildir. 
Dostda beş xüsusiyyət olmalıdır:
1. Üzdə və arxada bir olsun;
2. Sənin abrını öz abrı, sənin eyibini öz eyibi bilsin;
3.  Vəzifəsi,  var-dövləti dəyişəndə sənə münasibəti 
dəyişməsin;
4. Gücü çatanı sənə müzayiqə etməsin;
5. Çətin günündə səni tək qoymasın».
7 «Əhzab» surəsi, ayə 46.
122
Sual 132: Kafirlərin xeyir əməllərinin savabı varmı?
Cavab: «İbrahim»  surəsinin 18-ci ayəsində buyurulur: 
«Rəbbini inkar edənlərin əməlləri fırtınalı bir gündə 
küləyin sovurub apardığı külə bənzəyir. Onlar etdikləri 
əməllərdən heç bir fayda əldə edə bilməzlər». «Furqan» 
surəsinin 23-cü ayəsində isə belə oxuyuruq:  «Biz onların 
etdikləri əməlləri qəsdən dağınıq zərrələrə döndərdik».
İmam Baqir (ə)  buyurur: «Qiyamət günü Allah-təala 
ağ libas geymiş tək nura bürünmüş bir tayfa gətirər. 
Sonra «dağınıq toz zərrələrinə dönün» buyurar. Həmin 
nurda əsər-əlamət qalmaz».  Hədisdə işarə olunan nur, 
kafirlərin dünya həyatında göründüyü xeyir işlərdir.
Rəvayətlərə əsasən günah savabın üstünü örtür. 
Məsələn,  şərab içənlər haqqında buyurulur: «Şərab içən 
şəxsin əməlləri Allah dərgahında 40  gün qəbul 
olunmaz»1. 
Kafirlərin xeyir işlərinin puça çıxması,  tam məntiqə 
uyğundur.  Təsəvvür edin ki,  sizə atəş açan düşmənin 
gülləsi arxadan sizə hücum edən ayıya dəyir. Bu işinə görə 
ona təşəkkür düşürmü? Əlbəttə ki, yox! Kafirin xeyir əməli 
də belədir.  Əgər o Allahı razı salmaq niyyəti ilə bir iş 
görsəydi, Allah da ona savab verərdi. Vəzifə, ad-san naminə 
xeyir iş görən insanın niyyəti saf deyil.  Məsələn,  deputat 
seçilmək istəyən biri kasıb-kusuba pul paylayır ki, əvəzində 
səs alsın. Onun niyyəti savab yox, səs qazanmaqdır. Bir səs 
ki, qiyamət səhnəsində eşidilməz!
1 «Səfinətül-bihar», 1-ci cild, səh.427.
123
Sual 133: Qurani-kərim nə üçün bir dəfəyə yox, 
tədricən nazil olub?
Cavab: İslami rəvayətlərə əsasən,  Quran iki dəfə nazil 
olmuşdur:  birinci dəfə Qədr gecəsində tam şəkildə,  ikinci 
dəfə iyirmi üç il ərzində tədricən.
«Fürqan» surəsinin 32-ci ayəsində buyurulur: «Kafirlər 
«Quran ona bütöv şəkildə nazil olmalı idi» dedilər. (Ya 
Məhəmməd)  Sənin ürəyinə qətiyyət vermək üçün Biz 
onu ayə-ayə nazil etdik».
Əvvəla,  Quranın tədriclə nazil olması,  insanların 
təbiətinə və ehtiyaclarına daha uyğun bir üsuldur.  İnsan 
məqsədə addım-addım yaxınlaşdıqda,  mətləblər daha 
aydın dərk olunur.
Quran bədii əsər yox,  həyat proqramıdır.  Hər hansı 
proqram isə, cəmiyyətdə mərhələ-mərhələ həyata keçə bilər.
Bədr,  Ühüd,  Əhzab,  Hüneyn kimi müharibələrə isti 
münasibət bildirən Quran,  birbaşa necə nazil ola bilərdi?! 
Başqa bir tərəfdən nüzulun davamı peyğəmbərliyin davamı 
idi.
Sual 134: Heyvan, yoxsa nəfsini özünə tanrı edən insan 
daha çox zəlalətdədir?
Cavab: «Furqan» surəsinin 44-cü ayəsində nəfsinə itaət 
edənlər haqqında buyurulur:  «Onlar heyvan kimidirlər, 
bəlkə ondan daha çox zəlalətdədirlər».
Uyğun mövzuda araşdırma aparan təfsirçilər bu 
qənaətdədirlər ki,  heyvanlar altı cəhətə görə nəfsini özünə 
tanrı edən insandan üstündürlər:
1.  Düşünmə istedadından məhrum olan heyvanların 
nöqsanlı hərəkətləri bağışlana bilər;
2.  Heyvanlara ilahi hökm,  kitab nazil olmadığından 
onlar üçün cəza da yoxdur;
124
3. Heyvanlar cəmiyyət üçün həmişə faydalıdırlar;
4.  Heyvanlar nə qədər vəhşi olsalar da,  müharibə 
törətmək qüdrətində deyillər;
5. İnsan, əqlini nəfsinə qurban verdiyi halda, heyvanlar 
öz təbii xüsusiyyətlərindən ‒ instinkdən kənara çıxmır;
6.  Heyvanlar öz pis işini yaxşı qələmə vermir,  necə 
varsa, elə də görünürlər.
Sual 135: Şirin su şor suya qatışmadan dura bilərmi?
Cavab: «Fürqan»  surəsinin 53-cü ayəsində buyurulur: 
«Birinin suyu çox şirin, digərininki isə olduqca şor olan 
iki dənizi qovuşduran,  aralarında sədd qoyan Odur». 
Ayədə Allah-təala əzəmətinin dəlili olan yaranış nizamının 
incəliklərindən danışılır.
Maraqlıdır,  şirin və şor su arasında qoyulan 
gözəgörünməz sədd nədir?  Elmin bu günkü 
naliyyətlərindən istifadə edərək,  həmin «gözəgörünməz 
sədd»in qatılıqlar arasındakı fərqdən ibarət olduğunu deyə 
bilərik.  Başqa sözlə,  şirin suyun qatılığı şor suyun 
qatılığından fərqlənir və bu fərq,  sanki onlar arasında 
çəkilmiş pərdə rolunu oynayır.
Bəs,  bir-birinə qovuşmuş,  biri şirin o biri isə şor iki 
dəniz haradadır?  Cavab belədir ki,  bütün böyük çayların 
dənizə töküldüyü yerdə şirin su kütləsi yaranır və bu kütlə 
uzun müddət qorunur.  Təyyarə vasitəsilə uyğun su 
kütlələrinin üzərindən uçduqda,  şirin su ilə şor su 
arasındakı sərhəd aydın görünür.
Sual 136: Günah savabla əvəz oluna bilərmi?
Cavab: «Fürqan»  surəsinin 70-ci ayəsində oxuyuruq: 
«(Günahkarlar əzaba düçar olarlar)  Ancaq tövbə edib 
125
iman gətirən və yaxşı işlər görənlərdən başqa.  Allah 
onların pis əməllərini yaxşı əməllərə çevirər».
Sevimli səhabə Əbuzər Peyğəmbərdən (s)  belə nəql 
edir: «Qiyamət günü Allah-təala bəzi insanların böyük 
günahlarının üstünün açılmaması barədə göstəriş verər. 
Kiçik günahları haqqında sorğuya çəkilən bu insanlar 
həmin günahları etiraf edərkən,  öz böyük günahları 
haqqında düşünüb,  qorxarlar.  Bu zaman Allah-təala 
istədiyi bəndələrin hər bir günahı əvəzində bir savab 
verilməsini buyurar.  İnsan heyrət içində böyük 
günahlarını axtara-axtara qalar»1. 
Lakin ayə və hədisdə deyilənlər,  yalnız həqiqi tövbə 
edənləri nəzərdə tutur.  Həqiqi tövbə isə günahın 
çirkinliyinə,  ondan gələn zərər-ziyana görə olmalıdır.  Əgər 
bir insan yalnız orqanizmə zərərinə görə spirtli içkiləri 
atırsa,  bu həqiqi tövbə deyildir.  Həqiqi tövbə Allahın 
yoluna qayıdış,  Allahı razı salmaq niyyəti ilə həyata 
keçirilməlidir.
Sual 137: Güc çatmayan məsələni necə həll etmək olar?
Cavab:  «Fürqan»  surəsinin son ayəsində buyurulur: 
«De ki,  duanız olmasa,  Rəbbimin yanında heç bir 
dəyəriniz yoxdur».
Ayə və rəvayətlərdə duanın əhəmiyyətinə kifayət qədər 
işarə olunmuşdur.  Nəfsini paklandırmaq,  kamil bir insan 
olmaq qərarına gəlmiş insan üçün ilk yardımçı duadır. 
İnsan qüdrətindən xaric olan bütün işlər həqiqi dua ilə 
həyata keçir.  Sadə bir misal:  Min dörd yüz ildir ki,  İslama 
ümid yeri,  sığınacaq kimi baxan cəmiyyətlərdə «Allahdan 
yağış istəmək»  kimi bir ənənə vardır.  Quraqlıqdan məhv 
olma təhlükəsi ilə üzləşmiş əkin sahələrini xilas etmək üçün 
1 «Nurus-səqəleyn», 4-cü cild, səh. 33.
126
insanlar çiyin-çiyinə dayanıb, namaz qılır və Allahdan yağış 
istəyirlər.  Belə duaların haradasa qəbul olunmamasına 
təsadüf olunmayıb. 
Lakin duanın şərtləri vardır.  İlkin şərt dua zamanı 
çağırdığın Allahı tanımaqdır.  Dua məqamında ruhun 
paklığı,  onun hazırlığı ikinci şərtdir.  Duanın üçüncü şərti, 
Allahı razı salmaqdır.  Əgər Allah-təala bir insandan 
narazıdırsa,  çətin ki,  onun duasını qəbul edə.  Dua zamanı 
bütün diqqətin Allaha yönəldilməsi,  duanın dördüncü 
şərtidir.
İslam Peyğəmbəri (s)  buyurur: «Dua möminin silahı, 
dinin sütunu, yerin və göyün nurudur»1.
Sual 138: İslamda şerə və şairə münasibət necədir?
Cavab: İslamın «insan azadlıqlarını məhdudlaşdıran» 
bir ideologiya kimi təqdim olunmasında maraqlı olanlar, 
Quranın bir ayəsini ayrıca götürərək,  manevr edirlər.  Belə 
ayələrdən biri «Şüəra»  surəsinin 224-cü ayəsidir.  Ayədə 
buyurulur:  «Şairlərə gəlincə,  onlara yalnız azğınlar 
uyar».  İlk baxışdan belə görünə bilər ki,  İslam dini şer və 
şairlə müxalifdir.  Hansı ki,  uyğun surənin 227-ci ayəsində 
qeyd olunur:  «Ancaq iman gətirib yaxşı işlər görən, 
Allahı çox zikr edən,  zülmə uğradıqdan sonra 
intiqamını alanlardan başqa!». 
Ayədə açıq-aşkar şəkildə həqiqətə «boyun əyən» şerlər 
və şairlər istisna olunur.Əksər sənət sahələrinə diqqət etsək, 
mənfi və müsbət olmaqla,  iki istiqamətlə rastlaşırıq. 
Götürək rəssamlığı.  Əgər rəssam öz istedadını zülm və 
əxlaqsızlığın təbliğinə sərf edirsə, Əlbəttə ki, onun fəaliyyəti 
zərərlidir. Olsun musiqi.  Musiqi insanları əyyaşlığa, kazino 
1 «Üsuli-kafi», 2-ci cild.
127
və barlara səslədiyi kimi, döyüş meydanlarına da haraylaya 
bilər. Şer də belədir. Ədaləti, həqiqəti, vətən sevgisini təbliğ 
edən şer nəinki pis deyil,  olduqca təqdirəlayiqdir.  Həzrət 
Məhəmməd (s)  buyurur: «Şerin bəzisi hikmət,  bəzisi isə 
sehrdir»1. 
Müasir dünyamızda eyş-işrətin təbliği o qədər 
güclənmişdir ki,  əksər sənət sahələri onun inhisarına 
düşmüşdür.  Bu gün həqiqəti,  yoxsa rəzaləti təbliğ edən 
şerlər çoxdur?  Ümumiyyətlə,  Nizami,  Füzuli kimi şairlər 
yetirmiş xalq şer haqqında nə düşünür? Düşünək! 
Sual 139: Süleyman peyğəmbərin macəraları bizə nə 
öyrədir?
Cavab: Qurani-kərim «Nəml»  surəsinin 16-43-ca 
ayələrində Süleyman haqqında buyurur: 
«Biz Davuda və Süleymana elm verdik...».
«Süleyman Davuda vərəsə oldu və dedi:  «Ey 
insanlar bizə quş dili öyrədildi...».
«Süleyman insan,  cin və quşlardan ibarət qoşun 
topladı...»
«Sonra Süleyman quşları yoxlayıb,  dedi:  «Hüd-
hüdü niyə görmürəm?...».
«And olsun ki,  aşkar bir dəlil gətirməsə,  ona 
şiddətli əzab verərəm...».
«Hüd-hüd gəlib dedi:  «Sənin bilmədiyin bir şey 
öyrəndim. Sənə Səbadan doğru xəbər gətirmişəm».
«Mən onlara padşahlıq edən bir qadın gördüm...».
«Mən onun və tayfasının Allahı qoyub,  günəşə 
sitayiş etdiklərini gördüm...».
1 «Əl-ğədir», 2-ci cild, səh.9.
128
«(Süleyman dedi:)  Mənim bu məktubumu apar, 
onlara at...»
«(Məktubun məzmunu)  Mənə qarşı təkəbbür 
göstərməyin, yanışa müti olaraq gəlin...».
«(Səba padşahı Bəlqis dedi:)  Mən onlara bir 
hədiyyə göndərəcəyəm...»
«Süleymanın yanına gəldikdə,  o dedi:  «Siz mənə 
var-dövlətləmi yardım edirsiniz?...».
«...hansınız Bəlqisin taxtını mənə gətirə bilər?».
«Kitabdan xəbəri olan birisi, «mən onu sənə bir göz 
qırpımında gətirərəm» dedi».
«Süleyman ona (Bəlqisə) Allahdan başqasına ibadət 
etməyi qadağan etdi».
Maraqlıdır ki,  Süleymanın macərasını ətraflı şəkildə 
bəyan edən Qurani-kərim,  insanların diqqətini nəyə 
yönəltmək istəyir?  Təfsirçilər uyğun macəradan aşağıdakı 
göstərişləri nəticə çıxarırlar:
1.  Hökumət rəhbəri öz ətrafına o qədər diqqətli 
olmalıdır ki, hətta bir işçinin yoxluğundan xəbərdar olsun;
2.  Bir nəfərin səhvə görə cəzalandırılmaması, 
başqalarını da doğru yoldan azdırır.  Rəhbər buna yol 
verməməlidir;
3.  Cəzalandırılacaq şəxsə özünü müdafiə etmək üçün 
şərait yaradılmalıdır;
5.  İstər rəhbər,  istər adi fərd,  dəlil və məntiqə tabe 
olmalıdır;
6.  Cəmiyyətdə azadlıq elə bir səviyyəyə çatmalıdır ki, 
adi fərd hökumət başçısına sözünü deyə bilsin;
7. Kimsə öz biliyi ilə kifayətlənməməlidir;
8.  Cəmiyyətdə idarəçiliyin mürəkkəbliyi və Süleyman 
kimi qüdrətli padşahın adi bir quşa möhtac ola bilməsi 
unudulmamalıdır;
129
9.  Qadın öz zərif təbiəti ilə hökumət başçılığına qadir 
deyil;
10. Millət, adətən, rəhbərin dinində olur.
Sual 140: Məktub necə yazılmalıdır?
Cavab: Həzrət Əli (ə)  öz nümayəndələrinə yazırdı: 
«Qələmlərinizin ucunu iti edin.  Sətirləri bir-birinə 
yaxın yerləşdirin.  Məktublarınızdan artıq sözləri 
çıxarın.  Daha çox mənaya diqqət edin.  Uzunçuluqdan 
çəkinin,  çünki müsəlmanların büdcəsində artıq xərcə 
imkan yoxdur»1. 
Qələmin ucu iti olarsa, sözlər kiçik yazılar.  Sətirlər bir-
birinə yaxın olduqda,  yerlə yanaşı yazanın və oxuyanın 
vaxtına da qənaət olunar.  Deyilənlərə nümunə olaraq, 
həzrət Məhəmmədin (s)  Xosrov Pərvizə,  Rum Qeysərinə 
yazdığı məktubları göstərmək olar.
«Nəhcül-bəlağə»də oxuyuruq:  «Elçi sənin əqlinin 
təkrarçısıdır.  Sənin haqqında ən maraqlı danışan, 
yazdığın məktubdur».  İmam Sadiq (ə) buyurur: «İnsanın 
yazdığı məktub, onun ağıl səviyyəsini göstərir»2. 
İslam dinində məktubla bağlı bir sıra göstərişlər 
mövcuddur.  Salamın cavabı vacib olduğu kimi məktubun 
da cavabı vacibdir.  Salam haqqında isə Qurani-kərimdə 
buyurulur: «Sizə salam veriləndə ona ya olduğu kimi, ya 
da daha gözəl şəkildə cavab verin»3.
Sual 141: Paklıq nöqsan hesab oluna bilərmi?
1 «Xisali-Səduq». 
2 «Biharul-ənvar», 76-cı cild, səh. 50.
3 «Nisa» surəsi, ayə 86.
130
Cavab: Paklıq bəşər övladı üçün ən böyük 
üstünlükdür.  Belə olduğu təqdirdə,  paklıq nümunəsi olan 
peyğəmbərlər və imamlar,  övliyalar və zahidlər nə üçün, 
adətən,  ya öz vətənlərindən didərgin düşmüş,  ya da 
zindanlarda əzab-əziyyətə düçar edilmişlər?  «Nəml» 
surəsinin 56-cı ayəsində buyurulur: «Lut tayfasının cavabı, 
yalnız bu olmuşdu:  «Lutun ailəsini yurdunuzdan 
qovub çıxardın.  Çünki onlar təmiz qalmaq istəyən 
insanlardır».
Dünyanın bir çox ölkələrində hökm sürən zorakı 
rejimlər,  adətən,  bir qrup mənsəbpərəst rüşvətxordan 
ibarətdir. Pak insanlar millətlərin çəkdiyi zülm və sitəmlərlə 
barışmayıb hər zaman qiyam arzusunda olduqlarından, 
belə cəmiyyətlərdə onlara yer olmur.
Şərqdə geniş yayılmış «Dabbağ və ətir» hekayəsi uyğun 
mövzuda gözəl misaldır:  Daim üfunətli dərilər arasında 
işləyən Dabbağ bir gün təsadüfən əttarlar küçəsindən keçir. 
Ətirlərin qoxusundan bihuş olmuş dabbağ,  ölümcül 
vəziyyətə gəlir.  Onu müayinə edən təbib,  Dabbağın təcili 
üfunətli dabbağxanaya aparılmasını məsləhət görür. 
Dərilərin qoxusu dabbağın burnuna dəydikcə,  o özünə 
qayıdır.
Bəli,  bəşər tarixi boyunca günahkarlığa rəvac verilmiş 
cəmiyyətlərdə paklıq,  vicdan,  dindarlıq nöqsan hesab 
olunmuşdur. Belə cəmiyyətlərdə spirtli içki içməyən, haram 
tikə yeməyən,  yalan danışmayan insanlara yer olmamış və 
olmayacaqdır.
Sual 142: «Muztərr» kimdir? 
131
Cavab: «Muztərr»  ərəbcədən tərcümədə,  «əli hər 
yerdən üzülmüş»  mənasını verir.  «Nəml»  surəsinin 62-ci 
ayəsində oxuyuruq:  «(Bütlər yaxşıdır)  Yoxsa əli hər 
yerdən üzülüb darda qalan kimsənin duasını qəbul 
edən,  şəri sovuşduran,  sizi yer üzünün varisləri təyin 
edən Kəs?!».
Sözsüz ki,  Allah-təala bütün ilkin şərtlərə əməl edən 
insanın duasını qəbul edir.  Lakin yuxarıdakı ayədə zikr 
olunan çarəsizlik halı duanın qəbul olunmasının başlıca 
şərtlərindəndir.  Bu hala düşmüş insan,  öz müşkülünün 
həllində yalnız Allahı təsirli bilir və Ondan başqa heç bir 
kimsədən yardım gözləmir.
Ayədən belə bir nəticə çıxarmaq olmaz ki,  mömin 
bəndə əlini yanına salıb, hərəkətsiz bir halda Allahdan çarə 
gözləməlidir.  O,  sadəcə çalışdığı zaman hər şeyin Allah 
iradəsindən asılı olduğunu unutmamalıdır.  İmam Sadiq (ə) 
buyurur: «Bu ayə Məhəmməd (s)  ailəsindən olan imam 
Mehdi (ə)  haqqındadır.  And olsun Allaha «müztərr» 
Odur.  O,  İbrahim məqamında durub,  əllərini Allah 
dərgahına qaldırar və dua edər.  Allah-təala onun 
duasını qəbul edib,  bütün narahatçılıqları aradan 
qaldırar və onu yer üzünə xəlifə təyin edər»1.
Əlbəttə ki,  ayə təkcə əsrin imamı Mehdiyə (ə)  şamil 
olunmur.  Sadəcə,  ayənin məfhumunun aydınlaşması 
üçün imam Mehdi (ə)  ən gözəl nümunədir.  Həzrətin (ə) 
zühurundan öncə dünyanı zülm-sitəm bürüyəcəyi,  əksər 
insanların əlinin hər yerdən üzüləcəyini bilirik.  Həmin 
dövrdə dünyanın müxtəlif nöqtələrində çarəsiz insanlar 
Allah dərgahına əl açıb, qurtuluş istəyəcəkdir. Allahın bu 
1 «Təfsiri Nurus-səqəleyn», 4-cü cild, səh. 94.
132
duaları qəbul etməsi ilə,  həzrət Mehdinin (ə)  zühuru 
gerçəkləşəcəkdir.
Sual 143: Qiyamətdən əvvəl gerçəkləşəcək rəcət 
hadisəsinin fəlsəfəsi nədir?
Cavab: Şiə müsəlmanların etiqad etdiyi rəcət,  12-ci 
imam Mehdinin (ə)  zühurundan sonra,  qiyamət ərəfəsində 
bir qrup xalis mömin və xalis kafirin mükafat və cəza üçün 
dünyaya qayıdışıdır.
Məşhur şiə alimi Seyid Mürtəza deyir:  «Allah-təala 
həzrət Mehdinin (ə) zühurundan sonra dünyasını dəyişmiş 
bir qrup insanı dünya həyatına qaytaracaqdır. Onlar İmama 
(ə)  yardımçı olmaq və ədalətli hökumətin bütün dünyanı 
bürümüş hakimiyyətini müşahidə etmək iftixarına 
yetişəcəklər. Həmin mömin insanlarla yanaşı, bir qrup kafir 
intiqam üçün dünya həyatına qaytarılacaqdır».
Mərhum Əllamə Məclisi deyir: «Rəcət hadisəsini təsdiq 
edən Əhli-beyt hədislərinin sayı, iki yüzdən çoxdur».
Belə bir sual verilə bilər ki,  qiyamətdən sonra rəcət 
hadisəsinin gerçəkləşməsinin nə əhəmiyyəti vardır?  İslam 
rəvayətlərindən belə aydın olur ki,  bu hadisə yalnız bir 
qrup xalis mömin və xalis kafirə aiddir.  Möminlərin 
qayıdışı onların tam kamilləşməsi,  kafirlərin qayıdışı məhz 
dünya əzabını dadmaları üçündür.  Əvvəlki dünya 
həyatında kafirlərin maneçiliyi səbəbindən imanını 
kamilləşdirməyə fürsət tapmayanlar,  rəcət zamanı 
arzularına çatırlar. İmam Sadiq (ə) buyurur: «Rəcət ümumi 
deyildir.  Yalnız xalis imanlılar və xalis kafirlər dünya 
həyatına qayıdarlar»1.
1 «Biharul-ənvar», 53-cü cild, səh.39.
133
Sual 144: İslam kasıbçılığı bəyənirmi?
Cavab: Bər-bəzəkli,  kübar həyat tərzini tənqid edən 
İslam, kasıbçılığın təbliğindən olduqca uzaqdır. İslam bütün 
sahələrdə təfrit və ifratı pisləyərək, orta həddin daha faydalı 
olduğunu önə çəkir. Ayə və hədislərdə dünya yox, dünyaya 
ifrat bağlılıq nəhy olunur.  İmam Sadiq (ə)  buyurur: 
«Dünya, axirətə çatmaq üçün gözəl bir yardımdır»1.
İslam, axirət dünyası üçün faydalı olan sərvəti bəyənir. 
İslam, bəşəriyyət üçün faydalı var-dövləti təqdir edir. İslam, 
cəmiyyəti insani dəyərləri önə çəkən mal-dövləti xeyirli 
bilir.  Ailənin ehtiyaclarını təmin etmək,  imkansızlara əl 
tutmaq, Allah yolunda qədəm götürmək məqsədi ilə sərvət 
qazanmaq qəbahət yox, müqəddəs işdir.
İmam Sadiq (ə) buyurur: «Səni başqalarının haqqına 
təcavüzdən saxlayan ehtiyacsızlıq,  səni günaha çəkən 
kasıbçılıqdan üstündür»2.
 Uyğun mövzuda ilahi buyuruqlardan,  məsumların 
kəlamlarından aşağıdakı nəticələr alınır: 
-  Kasıb millətin azadlığı və başıucalığı qeyri-
mümkündür;
- Kasıblıq, asılılıqdır;
- Kasıblıq, dünya və axirətdə üzüqaralıqdır;
- Kasıblıq, insanı günaha çağırır ...
Sual 145: Ata-anaya nə zaman itaət olunmamalıdır?
Cavab: Allah-təala insanı valideynlərə ehsana çağıraraq 
buyurur: «Biz insana ata-anasına yaxşılıq etməyi tösiyə 
etdik...»3.  «Loğman»  surəsinin 15-ci ayəsində «dünya 
işlərində onlarla gözəl keçin» buyurulur. 
1 «Vəsailuş-şiə», 12-ci cild, səh.17.
2 «Vəsailüş-şiə», 12-ci cild, səh. 17.
3 «Ənkəbut» surəsi, ayə 8.
134
Valideynə yaxşılığın əhəmiyyəti,  Əhli-beyt (ə) 
hədislərində daha qabarıq nəzərə çarpır.  Allah-təalanın 
valideynə mərhəmətinin sonsuzluğunu anlamaq üçün 
«behişt ananın ayaqları altındadır»  hədisini xatırlamaq 
kifayətdir. Bəs valideyn kafir olsa necə, ona yenə də yaxşılıq 
etmək zəruridirmi?  İslam dini hətta kafir valideynə də 
ehtiram göstərilməsini vacib bildirir.  Amma elm və məntiq 
dini olan İslam,  heç bir sahədə ifrata yol vermir.  Belə ki, 
övladı əyri yola sürükləyən, onu namaz və oruc kimi vacib 
ilahi əmrlərə itaətdən çəkindirən valideynə həmin 
məsələlərdə itaət olunmamalıdır.  Qur´ani-kərimdə 
oxuyuruq: «Əgər valideynlərin bilmədiyi bir şeyi Mənə 
şərik qoşsalar, onlara itaət etmə»1. Həzrət Əli (ə) «Nəhcül-
bəlağə»də buyurur: «Allaha üsyan etməklə, bəndəyə itaət 
etmək olmaz».
Nəticə olaraq qeyd edək ki, heç bir kimsə Allahla bəndə 
arasına girə bilməz.  Nə padşah,  nə rəis,  nə də ki ata-ana 
insanı dini vəzifələrinin icrasından saxlamaq səlahiyyətinə 
malik deyildir.
Sual 146: Günahdan çəkinmək istəyən insan nə 
etməlidir?
Cavab: Xəstəxana,  idman zalı,  həbsxana nə üçündür? 
Heç şübhəsiz ki,  insanın mənəvi və fiziki 
tərbiyələndirilməsi üçün!  Amma ötəri bir xəstəliklə 
əlaqədar həkimə müraciət edən şəxs düzgün müalicə 
olmazsa,  ağır xəstəliyə düçar ola bilər.  Az olmayıb ki, 
gözləri zəif görən insan göz cərrahiyyə əməliyyatından 
sonra kor olub.  Amma həmin adamlar ümidini üzməyib, 
başqa həkimə müraciət ediblər.
1 «Ənkəbut» surəsini, ayə 15.
135
Cəld və güclü olmaq həvəsi ilə müəyyən bir idman 
növü ilə məşğul olub,  ehtiyatsızlıq üzündən şikəst olanlar 
da var.  Amma bu sayaq uğursuzluqlara baxmayaraq, 
insanlar idmandan üz döndərmir.
Hansısa kiçik bir səhvə görə həbsxanaya düşüb, oradan 
narkoman kimi çıxanlar da az deyil.  Amma həbsxanalar 
mövcuddur və gələcəkdə də mövcud olacaq.
Qurani-kərimdə buyurulur:  «Namaz insanı çirkin 
işlərdən çəkindirir»1. 
Bəli,  müttəqilərə doğru yol göstərən Quran,  günahdan 
çəkinmək istəyənləri namaza çağırır. «Filan namaz qılan nə 
üçün çirkin işlərdən çəkinməyib»  sualına yuxarıdakı 
misallar cavab verir.  Ayədə həqiqi namaz nəzərdə tutulur. 
Əsl həkim şəfabəxş,  əsl idman faydalı,  əsl həbsxana 
tərbiyəverici olduğu kimi,  əsl namaz da istisnasız olaraq, 
insanı günahdan uzaqlaşdırır.  Həqiqi namazın şərtləri 
vardır.  Namazda xalis niyyət,  Allahın əzəmətini,  özünün 
kiçikliyini anlamaq əsas şərtlərdəndir.  İmam Sadiq (ə) 
buyurur:  «Namazın qəbul olunmasının əlaməti,  onun 
insanı çirkinlikdən uzaqlaşdırmasıdır». 
Sual 147: Hansı musiqi haramdır?
Cavab: Quranın ayələri və Əhli-beyt (ə)  hədislərində 
musiqinin xüsusi bir növü olan «ğina»  haram 
buyurulmuşdur.  Bəzi dinşünasların fikirincə,  İslam 
ümumiyyətlə bütün musiqiləri qadağan edir.  Əslində, 
Peyğəmbər dövründə musiqiyə sərt münasibətin əsasını 
həmin dövrdə yalnız ğinanın mövcudluğu təşkil edir.  İstər 
musiqisi,  istər sözləri insanda yalnız mənfi hisslər aşılayan 
ğinanın haram buyurulması, məntiqə uyğundur.
1 «Ənkəbut» surəsi, ayə 45.
136
Ğina insanı ruhi tarazlıq vəziyyətindən çıxarır, onu eyş-
işrətə,  əxlaqsızlığa sövq edir.  Qurani-kərimin «Fürqan» 
surəsinin 72-ci ayəsində buyurulur: «Allahın xalis bəndəsi 
o şəxslərdir ki,  batilə şahid durmaz,  puç bir şeylə 
rastlaşdıqda, ondan üz çevirib, keçərlər». İmam Sadiq (ə) 
bu ayə haqqında buyurur:  «Bu ayədə ğina nəzərdə 
tutulur».
Musiqisi və sözləri insanı doğru yoldan azdıran ğinanın 
insan mənəviyyatına bir çox mənfi təsirləri vardır:
«Ğina oxunan ev qəm-qüssədən amanda qalmaz», 
«Ğina oxunan evdə dua qəbul olmaz», «Ğina oxunan evə 
mələk nazil olmaz»1.
Sual 148: Lovğa yeriş insanı hara aparır?
Cavab: Loğman öz oğluna belə nəsihət verir:  «...Yer 
üzündə lovğa-lovğa gəzib dolanma.  Həqiqətən,  Allah 
özündən razı və lovğalanıb fəxr edən şəxsi sevməz. 
Yerişində müvazinət gözlə»2.
Uyğun Quran ayələrindən bir daha aydın olur ki, İslam 
dini öz ardıcıllarının bütün suallarına əhatəli cavab verir. 
Mömin müsəlmanlara,  hətta öz yerlərində müvazinəti 
gözləmək sifariş olunur. İlk baxışdan əhəmiyyətsiz görünən 
yeriş, əslində insan şəxsiyyətinin nişanələrindəndir.
Həzrət Peyğəmbər (s)  buyurur:  «Lovğa-lovğa, 
təkəbbürlə yeriyən adama yer, yerin altında yatanlar və 
üstündə gəzənlərin hər biri lənət oxuyur».3.
Başqa bir hədisdə Həzrət (s) buyurur: «Geydiyi libasla 
lovğalanan insanı,  Allah-təala cəhənnəm kənarında 
1 İmam Sadiqin (ə) kəlamları, «Vəsailüş-şiə», 12-ci cild, səh.225.
2 «Loğman» surəsi, ayə 18-19.
3 «Səvabul-əmal».
137
yerin təkinə endirib,  Qaruna yoldaş edər.  Çünki 
təkəbbürün bünövrəsini Qarun qoyub»1.
Bir hədisdə nəql olunur ki,  Həzrət (s)  yoldan 
keçərkən,  adamların bir dəlinin başına toplandığını 
gördü və buyurdu:  «Əsl dəli,  təkəbbürlə yol yeriyən 
insandır».
Sual 149: Susmaq nə vaxt qızıl deyil?
Cavab: El arasında «danışmaq gümüşdürsə,  susmaq 
qızıldır»  məsəli,  İslam dinində sükuta verilən dəyəri bir 
daha təsdiq edir.  İmam Sadiq (ə)  buyurur:  «Sükut, 
düşüncə rahatlığının əsasıdır».  İmam Əli ibni Musa ər-
Riza (ə)  isə belə buyurur: «Elm,  helm və sükut,  düşüncə 
əlamətidir. Sükut hikmət qapılarından biridir»2.
Natiqin çıxış etdiyi məclisdə,  müəllimin danışdığı sinif 
otağında sakitliyə riayət olunması zərurəti hamı tərəfindən 
qəbul olunmuşdur.  Məlum məsələdir ki,  insan danışa-
danışa dinləmək qabiliyyətindən məhrumdur. Müəllim dərs 
gedişində sakit oturmayan şagirdi qaldırır və soruşur ki, 
mən nədən danışırdım?  Təbii ki,  şagird cavab verə bilmir. 
Ətrafda baş verənləri anlamaq üçün sükut zəruri şərtdir. 
Bəs insan danışa-danışa düşünə bilərmi?  Əlbəttə ki, 
yox!  Demək,  həyat çətinliklərini ilk əvvəl düşüncə ilə 
aradan qaldırmalı olan insan, sükuta möhtacdır!
Amma əgər qızıl ən qiymətli şeydirsə,  sükut həmişə 
qızıl deyildir.  Özünüz düşünün,  bəşəriyyəti ilahi elmlə 
zinətləndirən peyğəmbərlər,  zalım padşahların zülmünü 
ifşa edən natiqlər,  elmin sirlərini övladlarımıza öyrədən 
müəllimlər sussaydı,  dünya nə vəziyyətə düşərdi?!  Bəli, 
1 «Səvabul-əmal».
2 «Vəsail», 8-ci cild, səh. 532.
138
zəruri olmayan sözü udub susmaqla bərabər,  həqiqəti 
dünyaya izhar etmək də qızıldır!
Sual 150: Bətndəki körpənin oğlan və ya qız olacağını 
əvvəlcədən təyin etmək olarmı?
Cavab: «Loğman»  surəsinin 34-cü ayəsinə əsasən,  beş 
sahə haqqında bilik yalnız Allaha məxsusdur və bəşər 
övladı üçün bu elmlər müəssər deyil. Bu beşliyə daxildir: 
1. Qiyamətdən xəbərdarlıq;
2. Yağış;
3. Ana bətnində körpə;
4. Gələcək;
5. Ölüm yeri.
«Nəhcül-bəlağə»də nəql olunur:  «Bir gün Əli (ə) 
gələcəkdə baş verəcək hadisələrdən danışarkən,  yaxın 
adamlardan biri soruşdu: «Ey Əmirəl-möminin, sən qeyb 
elmi ilə tanışsanmı?».  Həzrət (ə)  gülümsəyərək cavab 
verdi:  «Dediklərim qeyb elmindən deyil.  Qeyb elmi 
yalnız qiyamət elmidir.  Allah-təala bətndəki körpənin 
oğlan və ya qız,  gözəl və ya çirkin,  xoşbəxt və ya 
bədbəxt olacağını bilir.  Məhz bunlar yalnız Allahın 
bildiyi qeyb elmlərindəndir.  Qalanını isə,  Allah öz 
rəsuluna, Onun rəsulu isə mənə öyrədib...».
Yaşadığımız elmi-texniki tərəqqi dövründə ana 
bətnindəki körpə və yağış haqqında proqnozlar verilir. Bəli, 
məhz proqnoz!  Proqnoz isə həqiqətə çevrilməyə də bilər. 
Proqnoz ilkin məlumatlar olmadan verilə bilməz.  Məsələn, 
hazırda yalnız formalaşmış körpə haqqında proqnoz verilir. 
Hansı ki, Allah-təalanın bu sahədəki biliyi vaxtla şərtlənmir. 
Allah üçün körpənin 10  günlük və ya iki aylıq olmasının 
heç bir fərqi yoxdur.
139
Yağış haqqında proqnoz verilir.  Bu proqnoz yalnız 
yağışdan bir neçə gün əvvəl verildikdə özünü doğruldur. 
Allahın elmində isə yayda qışın, qışda yayın yağıntıları son 
dəqiqliyinədək məlumdur. 
Sual 151: Göz yaşları ölüm mələyini geri qaytara 
bilərmi?
Cavab: Qurani-kərimin müxtəlif ayələrinə əsasən, 
Allah-təala dünya işlərini mələklər vasitəsi ilə 
gerçəkləşdirir.  Bu mələklərdən bir qrupu ruh alan 
mələklərdir. Onların aparıcısı «ölüm mələyi»dir.
Peyğəmbər (s)  buyurur:  «Xəstəliklər və dərdlər 
ölümün elçiləridir.  Ömür başa çatdıqda,  ölüm mələyi 
gəlir və deyir:  «Ey Allah bəndəsi,  sənə xəbər xəbər 
dalınca,  elçi elçi dalınca göndərdim.  Amma son xəbər 
mənəm!». Sonra deyər: «Allahın dəvətini qəbul et, istər 
həvəslə,  istər həvəssiz!».  Ölüm mələyi bəndənin 
ruhunu çıxaranda,  ətrafdakılar şivən qoparıb,  göz 
yaşları axıdarlar.  Ölüm mələyi deyər:  «Kimin üçün 
ağlıyırsınız? Kiminçün göz yaşı axıdırsınız? And olsun 
Allaha ki,  onun vaxtı qurtarıb və bütün ruzisini alıb. 
Allah onu dəvət edib,  o da qəbul edib».  Yenə əlavə 
edər:  «Ağlamaq istəyirsinizsə,  özünüzə ağlayın!  Son 
nəfərinizin ruhunu çıxaranadək, yanınıza gələcəyəm!».
Sual 152: Gecəni yatmaq,  yoxsa oyaq qalmaq daha 
faydalıdır?
Cavab: Əhli-beyt hədislərindən birində buyurulur: 
«Alimin yuxusu cahilin ibadətindən üstündür». 
Maraqlıdır,  necə ola bilər ki,  yuxu ibadətdən üstün olsun? 
Başqa bir sual:  mürəbbə baldan üstün ola bilərmi?  Hamı 
bilir ki,  bal misilsiz bir nemətdir və onu mürəbbə ilə 
140
müqayisə etməyə dəyməz.  Bəs bala sirkə qatışsa necə? 
Əlbəttə ki, belə baldan mürəbbə yaxşıdır.
Sözsüz ki,  ibadət yuxudan üstündür.  Amma nadan 
insanın ibadəti,  adətən,  «qatqı»lı olur.  Bu ibadətdə riya, 
başqalarının nəzərini düşünmək,  fikir dağınıqlığı kimi 
mənfi elementlər kifayət qədərdir. Alim isə yuxunu ibadətə 
«çevriməyi» bacarır. O, yatarkən dəstəmaz alır, dua oxuyur, 
sağ tərəfi üstə yatır,  ən əsası isə yuxunun vaxtını və 
müddətini düzgün təyin edir.
Amma başqa bir hal da var.  İnsan gecəni oyaq qalıb, 
ibadətə məşğul olur.  «İsra»  surəsinin 79-cu ayəsində 
buyurulur: «Gecə yarı oyan və gecə namazı qıl. Olsun ki, 
Rəbbin səni uca məqama qaldıra». 
«Səcdə»  surəsinin 16-cı ayəsində oxuyuruq:  «Onlar 
ibadət üçün yataqlarından qalxar».
İmam Baqir (ə) buyurur: «Oruc alov qarşısında sipər 
olar, sədəqə günahları məhv edər və gecə oyanıb ibadət 
edən insanı Allah yad edər»1. 
Bəli,  gecənin əsrarəngiz mənzərəsi,  eləcə də,  sükutu 
insan təfəkkürünü oyadır.  İnsan bütün bu incəliklərin 
xaliqinə yol axtarır. 
Dərdsiz insan yoxdur. Gecənin yarısı dərdini Allahdan 
başqa kimə deyəsən?!  Dostların,  qohumların qapısı bağlı, 
idarələrin qapısında qıfıl!  Yalnız bir olan Allahın qapısı 
açıq! Bəli, belə bir məqamda ibadət yuxudan üstündür!
Sual 153: Axirət əzabı var ikən,  dünya əzabına nə 
hacət?
Cavab: Əgər insan dünya həyatında imtahana çəkilib 
axirətdə mühakimə olunursa,  dünyadakı bəlaların məntiqi 
nədir? «Səcdə» surəsinin 21-ci ayəsində buyurulur: «Biz ən 
1 «Üsuli-kafi».
141
böyük əzabdan əvvəl,  onlara mütləq dünya əzabından 
daddıracağıq. Bəlkə, geri dönələr».
Bəli, peyğəmbərlər göndərilir, kitablar nazil olur, nemət 
verilir,  bəlalar gəlir.  Amma bütün bunlardan 
faydalanmayan insanların son mənzili,  yalnız və yalnız 
cəhənnəmdir.
Əgər ətrafa nəzər salsaq, bir çox insanların məhz dünya 
əzabından nəticə çıxararaq,  doğru yola gəldiyinə şahid 
olarıq.  Nəfsin hakimiyyəti altında qarşılaşdıqda,  dayanıb 
düşünür. Eyş-işrətə qərq olmuş cəmiyyət müdhiş bir zəlzələ 
qopan andaca,  bir ağızdan «Allah»-deyə fəryad qoparır. 
Elm və məntiqlə həqiqəti tapmağa həvəs göstərməyənlər 
əzabla üzləşən kitmi, düşünməyə başlayır.
Dünya əzabı olmasaydı nə olardı?  Allah-təala 124  min 
peyğəmbər göndərib millətləri doğru yola çağırmaqla 
kifayətlənsəydi,  dünya nə kökə düşərdi?  Təsəvvür edin ki, 
bir cəmiyyətdə qanunlar təbliğ olunur,  amma qanunu 
pozanlar cəzalandırılmır. «Oğurluq etməyin» deyilir, amma 
oğurluğun qarşısı alınmır.  Bu cəzasızlıq oğurluğa rəvac 
vermirmi?  Günahkarların cəzalandırılması,  başqaları üçün 
ibrətdir və ümumiyyətlə,  cəmiyyətin xeyirinə yönəldilmiş 
bir tədbirdir. 
Allah-təala günahkarı cəzalandırmaqla onu islah 
olmağa,  başqalarını isə ibrət götürməyə çağırır və belə bir 
əzab, bəşəriyyət üçün olduqca zəruridir.
Sual 154: Peyğəmbərlər təqiyyə edibmi?
Cavab:  «Təqiyyə»  ərəbcədən tərcümədə «çəkinmək» 
mə´nasını verir,  insanın öz dini baxışlarını izhar etməkdən 
çəkinməsidir. «Əhzab» surəsinin 39-cu ayəsində oxuyuruq: 
«O peyğəmbərlər ki,  Allahın hökmlərini təbliğ edər, 
Ondan çəkinər və Allahdan başqa kimsədən 
142
qorxmazlar».  Bu və digər ayələrdən mə´lum olur ki, 
peyğəmbərlərə öz risalətlərinin təbliğində təqiyyəyə icazə 
verilməmişdir.
Onu da unutmaq olmaz ki, təqiyyənin müxtəlif növləri 
vardır.  Yuxarıdakı ayədə zikr olunan təqiyyə,  qorxu 
təqiyyəsidir.  Yə´ni peyğəmbərlər qorxu səbəbindən öz 
risalətini tə´xirə sala bilməz. 
Təqiyyənin başqa bir növü, təhbibi təqiyyədir. İnsan bə
´zən qarşı tərəfin məhəbbətini cəlb etmək üçün öz əqidəsini 
açıqlamır.  Belə bir təqiyyə müəyyən müştərək işlərdə qarşı 
tərəflə həmkarlığa şərait yaradır.
Üçüncü növ təqiyyə,  pərdələnmə təqiyyəsidir.  Hər bir 
insan və ya cəmiyyət öz məqsədinə çatmaq üçün hazırladığı 
planı düşməndən gizlətməlidir.  Aydın məsələdir ki,  qarşı 
tərəfin atacağı addımlardan xəbərdar olan düşmən,  öz 
tədbirini görəcəkdir.
Peyğəmbərlərə qorxu təqiyyəsi caiz olmasa da,  onların 
həyatında ikinci və üçüncü növ təqiyyələr kifayət qədərdir. 
Məsələn,  spirtli içkilərin mərhələ-mərhələ qadağan 
olunması,  buna misal ola bilər.  Bütləri qırmaq qərarına 
gəlmiş İbrahim bütpərəstlərə şənliyə getməyib,  şəhərdə 
qalmasının səbəbini doğru-düzgün açıqlasaydı,  məqsədinə 
çata bilərdimi?!
İmam Sadiq (ə) buyurur: «Təqiyyə mənim və mənim 
babalarımın ayinidir.  Təqiyyəsi olmayanın dini 
yoxdur»1.
Sual 155: Peyğəmbərlik həvəsinə düşənləri necə 
anlatmalı?
1 «Məcməül-bəyan», 7-8-ci cild, səh.521.
143
Cavab: Allah-təala buyurur:  «(Məhəmməd)  Allahın 
rəsulu və peyğəmbərlərin sonuncusudur»2. 
Əlbəttə ki,  ayə və hədislər yalnız mömin müsəlmanlar 
üçün mötəbərdir. Peyğəmbərlik eşqinə düşmüş fırıldaqçıları 
isə,  yalnız elm və məntiq yolu ilə susdurmaq olar.  Belə ki, 
heç bir peyğəmbər göndərildiyi cəmiyyətdə dəlil-sübutsuz 
qəbul olunmamışdır.  Buna görə də,  bu eşqə düşənlər öz 
peyğəmbərliklərini sübuta yetirmək üçün aşağıdakı 
tələblərə cavab verməlidirlər: 
1.  Bütün peyğəmbərlər möcüzə ilə göndərildiyindən, 
iddiaçı öz möcüzəsini göstərməlidir;
2.  Bütün peyğəmbərlərin gəlişi özündən əvvəlki 
peyğəmbər tərəfindən xəbər verilmişdir; 
İsa (ə)  və onun gətirdiyi İncildə həzrət Məhəmməd (s) 
haqqında xəbərlər vardır.  İddiaçı öz peyğəmbərliyinin 
sübutu üçün Qurandan dəlil gətirməlidir (Hansı ki, 
«Əhzab»  surəsinin 40-cı ayəsində «Məhəmməd 
peyğəmbərlərin sonuncusudur»-deyə buyurulur).
3.  Peyğəmbər öz dövrünün ən inkişaf etmiş elm 
sahəsində hamıdan üstün olmalıdır; 
Necə ki,  Musa möcüzədə,  İsa tibbdə,  Məhəmməd (s) 
məntiq və hikmətdə birinci idi.
4.  Peyğəmbər cəmiyyətin bütün problemlərinin həlli 
yolunu göstərməyi bacarmalıdır;
5.  Peyğəmbər zorakı hakimiyyətə qarşı çıxıb,  ictimai 
ədalətin bərpasına çalışmalıdır;
6.  Peyğəmbərin dininə hamıdan əvvəl onun ən yaxın 
adamları iman gətirməlidir və s.
Sual 156: İslam peyğəmbərinin zövcələrinin sayının 
fəlsəfəsi nədir?
2 «Əhzab» surəsi, ayə 40.
144
Cavab: Həzrət Məhəmmədin (s)  bir yox,  bir neçə 
qadınla evlənməsi,  bir sıra ictimai-siyasi çətinliklərin həlli 
məqsədini daşımışdır.  Həzrət öz peyğəmbərliyini elan 
etdiyi zaman tək-tənha idi və onun risalətinə çox az adam 
iman gətirmişdi.  Təbii ki,  xürafatın hakim olduğu həmin 
cəmiyyətdə əksər qəbilələr onun risalətinə müxalif 
mövqedə dayanmışdılar.  Həzrət Peyğəmbər (s)  düşmənin 
müqavimətini qırmaq üçün icazə verilmiş bütün yollardan 
istifadə edirdi. 
Həzrət (s) yalnız bir bakirə qızla ‒ Aişə ilə evlənmişdir. 
25 yaşlı gənc, 40 yaşlı dul qadınla ‒ Xədicə (s.ə.) evlənmiş və 
53 yaşınadək yalnız, bu qadınla nikahda olmuşdur.
Öz dövrünün cahil adət-ənənələrini sındırmaq üçün 
dul Zeynəblə evlənən Peyğəmbər,  bakirə qızlarla da ailə 
həyatı qura bilərdi.
Tarixçilər həzrət Məhəmmədin (s)  zövcəsi sayılan 
qadınların əksəriyyətinin onunla cinsi yaxınlıqda 
olmadığını bildirirlər. Hətta bəzi qəbilələr öz qızını Həzrətə 
nişanlamaqla kifayətlənmiş və bunu özləri üçün böyük fəxr 
hesab etmişlər.
İkinci bir tərəfdən, sonsuz olmayan Peyğəmbərin (s) nə 
üçün az sayda övladı olmalı idi.  Həmin dövrdə,  adətən, 
övladla nəticələnən cinsi yaxınlıq,  Həzrət (s)  üçün önəmli 
deyildi.  Önəmli olan,  bu izdivaclar vasitəsi ilə qəbilələri 
İslama gətirmək, cəmiyyətdə əlaqələri möhkəmlətmək idi.
Sual 157: Evlənmək istədiyimiz qadına baxa bilərikmi?
Cavab: Təfsirçilərin fikirincə,  evlənmək istəyən şəxs 
evlənmək istədiyi qadına baxa bilər. 
İnsan həyatında ən əhəmiyyətli hadisələrdən biri, 
izdivacdır.  İslam dini bütün işlərdə kor-koranə seçimin 
əleyhinə olduğu kimi,  izdivac zamanı da kamil bəsirət 
145
tərəfdarıdır.  Gələcəkdə baş verə biləcək peşmançılıqların 
qarşısını almaq üçün evlənmək istəyən insan,  nəzərdə 
tutduğu qadını şəriət çərçivəsində kamil tanımalıdır.
Həzrət Peyğəmbər (s)  evlənmək istəyən yaxın 
adamlarından birinə buyurur: «Əvvəlcədən ona bax.  Bu, 
aranızdakı məhəbbətin dərinliyinə səbəb olar». 
Əlbəttə ki, şəriət o şəxsə baxmaq icazə verir ki, onun bu 
qadınla evlənmək fikiri ciddi olsun.  Evlənməyə qadın 
axtarmaq məqsədi ilə baxmaq,  caiz deyil.  Hətta icazə 
verildiyi təqdirdə, şəhvətlə baxmaq haramdır.
Sual 158: Qonaqdan ac olduğunu soruşmaq olarmı?
Cavab: Həzrət Peyğəmbər (s) buyurur: «Qonaq behişt 
bələdçisidir»1.  Qonağa ehtiram göstərilməsi o qədər 
əhəmiyyətlidir ki,  İslam qonağı səmadan enmiş hədiyyə 
kimi təqdim edir.  Həzrət Peyğəmbər (s)  buyurur: «Qonaq 
öz ruzisi ilə gəlir və ailənin günahlarını özü ilə aparır». 
Qonağa böyük əhəmiyyət verilməsi ilə yanaşı,  onu 
təmtəraqla qəbul etmək nəhy olunur.  İslam qonağın sadə 
şəkildə qəbul edilməsini tövsiyə edərək məsləhət görür ki, 
ev sahibi olanını müzayiqə etməsin,  qonaq bunda artıq 
qəbulun intizarında olmasın.
İmam Sadiq (ə)  buyurur:  «Qonaqdan yemək yeyib-
içməyəcəyini soruşmayın.  İmkan çatan həddə süfrə 
açın»2.  Açılmış süfrəni kasıb bilərək,  təhqir etmək caiz 
deyil. «Sizə layiq süfrə aça bilmədim» demək olmaz. İmam 
Sadiq (ə) buyurur: «Açılmış süfrəni əskik bilən ev sahibi 
və qonaq azğındır».
1 «Biharul-ənvar», 75-ci cild, səh. 460.
2 «Biharul-ənvar», 75-ci cild, səh. 455.
146
Qonağın da öz vəzifələri vardır.  Qonaq ona göstərilən 
yerdə oturmalı,  ev sahibinin narahatçılığına səbəb olacaq 
hərəkətlərə yol verməməlidir.
Sual 159: İnsan öz ömrünü necə uzada bilər?
Cavab: Bu sual bəşər tarixi boyun insanları 
düşündürmüşdür.  Amma bu sahədə araşdırma aparan 
əksər tədqiqatçılar,  məsələyə sırf fizioloji baxımdan 
yanaşmışlar.  İslam dini fizioloji amillərin insan ömrünə 
təsirini nəinki inkar etmir,  hətta bu sahədə göstərişlər də 
verir.  İnsanın normal yuxu və qidalanma rejimi,  onun 
ömrünün uzunluğunda əhəmiyyətli rol oynayır.
Amma bundan da əhəmiyyətli amillər vardır.  Həzrət 
Peyğəmbər (s)  buyurur:  «Allah yolunda sədəqə və 
qohumları yoxlamaq evləri abad edib,  ömürləri 
uzadar»1. 
Həzrət (s) öz buyuruqlarında zinanı məhkum edərək 
buyurur: «Ey müsəlmanlar,  zinadan çəkinin.  Onun altı 
pis nəticəsi vardır ki, üçü dünyada, üçü isə axirətdədir. 
Zinanın dünya həyatındakı üç təsiri bunlardır:  insanın 
nurunu aparar, kasıblıq gətirər, ömürü qısaldar»2.
Demək,  ömürünün qısalmasından ehtiyatlanaraq 
ekoloji saf qidalara üstünlük verən insan, öz mənəviyyatına 
da nəzər salmalıdır.  İnsanın şərab içib-içməməsinin,  zina 
edib-etməməsinin,  qadının hicablı olub-olmamasının Allah 
üçün heç bir faydası yoxdur.  İslam dinində nəzərdə 
tutulmuş bütün həddlər, yalnız və yalnız insanın dünya və 
axirət səadətini təmin etmək üçündür.
Sual 160: Ruhlarla əlaqə saxlamaq mümkündürmü?
1 «Təfsiri Nurus-səqəleyn», 4-cü cild, səh. 354.
2 «Səfinətul-bihar», 2-cild, səh.23.
147
Cavab: «Fatir»  surəsinin 22-ci ayəsində buyurulur: 
«Dirilərlə ölülər eyni deyillər.  Şübhəsiz ki,  Allah (haqq 
sözü) istədiyi şəxslərə eşitdirər. (Amma ey Peyğəmbər) sən 
isə qəbirlərdə olanlara eşitdirən deyilsən».
Bədr döyüşündə öldürülmüş kafirlərə müraciətlə 
danışan Peyğəmbər (s), Ömərin etirazı ilə qarşılaşdı. Həzrət 
(s)  «onların ki,  ruhu yoxdur»  deyən Ömərə belə cavab 
verdi:  «Mənim dediklərimi siz onlardan yaxşı 
eşitmirsiniz.  Sadəcə,  onların cavab vermək qüdrəti 
yoxdur»1.
Bütün müsəlmanlar namazın sonunda peyğəmbərə 
salam göndərirlər.  Dünyasını dəyişmiş insanın cəsədinə 
«la ilahə illəllah»  təlqin edilir.  Bütün bunlar mötəbər 
hədislərə əsasən icra olunur.  Əgər dünyasını dəyişmiş 
insan bizi eşitmirsə,  hansı əsasla ona salam göndərməli 
və ya təlqin etməliyik?!
«Nəhcül-bəlağə»də ölülərin ruhu ilə əlaqəyə işarə 
olunur və həzrət Əlinin (ə)  möminlərin ruhu ilə danışdığı 
bildirilir. 
Ölmüş insanın dünya həyatı ilə əlaqəsi kəsilsə də, 
Allahın iradəsi ilə belə bir əlaqə mümkündür.
Sual 161: Qurani-kərimin 114  surəsi olduğu halda,  nə 
üçün «Yasin» surəsi daha çox tilavət olunur?
Cavab: Bu surə «ya»  və «sin»  müqəttə hərfləri ilə 
başlayır.  İmam Sadiq (ə)  buyurur:  «Yasin Allahın 
Rəsulunun adıdır.  Çünki bunun ardınca buyurulur ki, 
«sən mürsəl (şəriət sahibi olan)  peyğəmbərlərdənsən». 
Surədə yaranış,  qiyamət,  həyat və ölüm haqqında müxtəlif 
səhnələrlə qarşılaşırıq.
1 «Ruhul-bəyan».
148
Hədislərdə «Yasin» surəsi «Quranın qəlbi» adlandırılır. 
İmam Sadiq (ə)  buyurur:  «Bu surəni qürubdan əvvəl 
oxuyan insan gün uzunu hifz olunar və bol ruzidən 
faydalanar.  Hər kəs bu surəni yatmazdan əvvəl oxusa, 
Allah min mələk məmur edər ki, onu hər şeytan və hər 
bəladan qorusun»1.
Lakin bu fəzilətlər surəni kor-koranə oxuyana yox, 
onun məfhumunu düşünüb,  anlayanlara şamildir.  Elə bir 
düşüncə ki, insanın əməllərinə sirayət edir!
Sual 162: Yuxuya əməl etmək olarmı?
Cavab: Yuxu üç qismdir:  yozumu olan ilahi,  doğru 
yuxular; insanı doğru yoldan azdıran şeytani yuxular; bir iş 
haqqında çox düşünməkdən yaranmış əsassız yorğunluq 
yuxuları.
İbrahim Peyğəmbər (ə)  oğlu İsmayıli gördüyü yuxuya 
əsasən qurban kəsmək qərarına gəlmişdi.  Maraqlıdır,  insan 
yuxuya əsasən belə bir ciddi qərar qəbul edə bilərmi?
Peyğəmbərlər bir sıra məsələlərdə,  eləcə də yuxu 
məsələsində adi insanlardan fərqlənirlər.  Onlar yalnız ilahi 
yuxular görür,  bəzən isə vəhyi yuxu vasitəsi ilə qəbul 
edirlər. Bəzi rəvayətlərdə İbrahimin uyğun yuxunu üç gecə 
ardıcıl gördüyü nəql olunur.
Başqa bir rəvayətdə nəql olunur ki,  şeytan İbrahimə, 
«gördüyün yuxu şeytani yuxudur»  deyə vəsvəsə edirdi. 
Amma İbrahim əmin idi ki,  peyğəmbərlər şeytani yuxu 
görmürlər.
Demək,  adi insanların gördüyü yuxuya əsasən əməl 
etməsi, məntiqi deyildir və yuxuda verilən göstərişə mütləq 
əməl olunması xürafatdır.
1 «Məcməul-bəyan».
149
Sual 163: Quran möminləri qələbə ilə müjdələdiyi 
halda, nə üçün bəzi möminlər şəhadətə yetişir?
Cavab: «Qələbə»  sözünün mənası olduqca genişdir. 
«Səffat»  surəsinin 172-ci ayəsində möminlərə belə bir vədə 
verilir:  «Onlar mütləq qalib gələcəklər».  Bəs nə üçün 
imam Hüseyn (ə)  Kərbəla vaqiəsində şəhadətə yetişdi? 
Şəhadəti məğlubiyyət hesab etmək olarmı?
Təsəvvür edin ki,  bir peyğəmbər düşmənlə döyüşdə 
şəhadətə yetirilib.  Amma onun dini cəmiyyəti öz təsiri 
altına alaraq, batil əqidələrə qalib gəlib. Diqqət etsək görərik 
ki,  həmin peyğəmbər əslində qalib gəlmişdir.  Qələbə bir 
insanı yox, onun əqidəsini sındırmaqdır. Bəli, imam Hüseyn 
(ə)  Kərbəlada qətlə yetirildi.  Lakin bütövlükdə Kərbəla 
vaqiəsi İslamın taleyində tarixi dönüş nöqtəsinə çevrildi.
Qələbənin digər bir növü,  tədrici qələbədir.  Belə bir 
qələbə əsrlərcə davam edən mübarizədən,  neçə-neçə 
nəsillərin şəhadətə yetişməsindən sonra əldə edilir.
Ən əsas nöqtələrdən biri isə,  əbədiyyət məsələsidir. 
Yəni dünya səadəti axirət səadəti demək deyildir. 70 illik bir 
ömürü xoşbəxt yaşayan insanı, xoşbəxt adlandırmaq olmaz. 
Əsl xoşbəxtlik axirət xoşbəxtliyidir.  Əgər imam Hüseyn (ə) 
şəhid olaqla behiştə gedirsə,  demək qalib gəlir.  Yox,  onu 
qətlə yetirən Şimr cəhənnəm oduna bələnirsə,  demək 
əslində məğlub olur.
Sual 164: Gözdəymə həqiqətdirmi?
Cavab: Bir çox insanların gözündə xüsusi bir təsir 
olduğu barədə gəzən söz-söhbətlərdə həqiqət varmı? 
Həzrət Peyğəmbərdən (s)  bu barədə soruşulduqda,  o 
buyurdu:  «Qəzavü-qədəri qabaqlaya biləcək şey 
gözdəymədir»1.
1 «Məcməül-bəyan», 10-cı cild, səh. 341.
150
Yəqub peyğəmbər öz övladlarını məhz gözdəymədən 
qorumaq məqsədi ilə deyir:  «Yəqub dedi:  «Oğullarım! 
Misirə eyni bir qapıdan girməyin,  ayrı-ayrı qapılardan 
daxil olun...»1.  Həzrət Əli (ə)  buyurur:  «Peyğəmbər (s) 
Həsən (ə)  və Hüseyn (ə)  üçün gödəymə duası 
hazırlamışdı»2.  Həzrət «Nəhcül-bəlağə»də bir daha 
buyurur:  «Gözdəymə,  eləcə də onu aradan qaldırmaq 
üçün dua, həqiqətdir».
Amma İslamda gözdəymənin bir həqiqət kimi qəbul 
edilməsi kimsəyə əsas vermir ki, bu sahədə xürafat həddinə 
yetişsin.  Bu sahədə dinin göstərişlərindən kənara çıxaraq, 
ifrata varmaq caiz deyil.
Sual 165: Bağışlanmayan günah varmı?
Cavab:  «Zumər»  surəsinin 53-cü ayəsində buyurulur: 
«De ki,  ey mənim özlərinə zülm etməkdə həddi aşmış 
bəndələrim!  Allahın rəhmindən ümidsiz olmayın. 
Allah bütün günahları bağışlayar.  Həqiqətən,  O, 
bağışlayan və rəhm edəndir!».
Bu ayənin nazil olma səbəbi kimi,  bəzi təfsirçilər 
Vəhşinin dastanını göstərirlər. Vəhşi həzrət Peyğəmbərin (s) 
əmisi Həmzənin qatilidir. Özünü hər zaman Peyğəmbərə (s) 
sipər etmiş Həmzə,  Vəhşi tərəfindən namərdliklə qətlə 
yetirilmişdi.
Zaman keçdi.  İslam qüdrətləndi.  Vəhşi də İslam dinini 
qəbul etmək qərarına gəldi.  Həzrət Peyğəmbər (s) «Əmim 
Həmzəni necə öldürdün»  soruşdu.  Vəhşi həmin səhnəni 
təsvir etdiyi zaman,  Həzrət (s)  bərk ağlayırdı.  Amma 
Vəhşinin tövbəsi qəbul oldu.  Həzrət (s)  ona buyurdu: 
1 «Yusif» surəsi, ayə 67.
2 «Nurus-səqəleyn», 5-ci cild, səh. 400.
151
«Mənim gözümə görünmə,  sənə baxa bilmirəm».  Vəhşi 
Şam istiqamətində gedib, bir daha gözə görünmədi.
Həzrətdən (s)  soruşdular ki,  bu ayə təkzə Vəhşiyə 
aiddir,  yoxsa hamıya?  Peyğəmbər,  «hamıya!» -deyə cavab 
verdi. 
Sual 166: «İsrafilin suru» nədir?
Cavab: «Zumər»  surəsinin 68-ci ayəsində buyurulur: 
«Sur çalınacaq,  Allahın istədiyi kimsələrdən başqa, 
dərhal hamı öləcək.  Sonra bir daha çalınan kimi,  onlar 
qalxıb müntəzir olacaqlar!». 
Necə ola bilər ki,  səs dalğaları bütün dünyanı bürüyə? 
Bir halda ki səs sürəti saniyədə 240  metri aşmır,  bir Surun 
səsi bütün yer üzünə necə yayıla bilər?
Rəvayətlərə əsaslanaraq deyə bilərik ki,  Sur adi bir 
şeypur deyildir:  İmam Zeynəlabidin (ə)  buyurur:  «Sur 
böyük bir buynuzdur. Yerə yönəlmiş aşağı ucla səmaya 
yönəlmiş yuxarı uc yeddinci qatınadəkdir.  Onun 
üzərində ruhların sayı qədər dəlik vardır».  Həzrət 
Peyğəmbər (s) buyurur: «Sur nurdan olan bir buynuzdur 
və üzərində ruhların sayı qədər dəlik vardır»1.
Surun nurdan olması,  bu səsin sürətinin saniyədə 
300.000 km işıq sürtindən çox olmasına bir işarədir.
Sual 167: Özünü islah etməmiş insan, başqalarını islah 
edə bilərmi?
Cavab: İslam dini öz ardıcıllarını cəmiyyətin islahına 
çağırır.  Ümumiyyətlə,  müəyyən bir yola bağlanmış insan, 
1 «Elmül-yəqin», səh.892.
152
fitri olaraq başqalarını da bu yolda görmək istəyir.  Amma 
bu işdə heç də hamı müvəffəq deyildir.
Qurani-kərimdə «Allaha tərəf çağırın»-deyə əmr olunur 
və bu çağırışın proqramı təqdim olunur.  «Fussilət» 
surəsinin 33-36-cı ayələrinə əsasən,  təfsirçilər Allaha tərəf 
çağırışın dörd mərhələsini qeyd edirlər: 
1.  Dəvət edənlər iman və əməl baxımından özlərini 
islah etməlidirlər;
2. Pisliklər yaxışlıqla aradan qaldırılmalıdır;
3. Əxlaq qaydalarına əməl olunmalıdır;
4. Maneələr aradan qaldırılmalı, şeytanın vəsvəsələri ilə 
mübarizə aparılmalıdır.
«Nurus-səqəleyn»də oxuyuruq:  «Allah-təala öz 
peyğəmbərinə buyurur ki,  yaxşılıqla pislik eyni 
deyildir, pisliyi ən yaxşı üsulla aradan qaldır. Yəni sənə 
pislik edənlərə yaxşılıqla cavab ver.  Bu halda düşmən 
səmimi dosta çevrilər»1.
Sual 168: Həzrət Məhəmməd (s)  İslamdan əvvəl hansı 
dində idi? 
Cavab: Həzrət Peyğəmbərin həyat tarixçəsində 
aparılan araşdırmalar sübut edir ki,  İslamdan əvvəl Məkkə 
əhli bütpərəst olsa da,  Həzrət yalnız bir olan Allaha etiqad 
etmişdir.
Təfsirçilər arasında Həzrətin (s)  hansı dində olması 
barədə müxtəlif rəylər olsa da,  ən məntiqi nəzər budur ki, 
İslam ona nazil olanadək, Rəsuləllah (s) Allahın yalnız onun 
üçün müəyyənləşdirdiyi bir proqrama əməl etmişdir.
«Nəhcül-bəlağə»də buyurulur:  «Allah-təala 
Məhəmməd (s)  süddən ayrılan zamandan başlayaraq, 
1 4-cü cild, səh. 549.
153
ən əzəmətli mələyi ilə onu doğru yol və doğru əxlaqa 
sövq etmişdir».
Əllamə Məclisi rəvayətlərə əsaslanaraq bildirir ki, 
həzrət Məhəmməd (s)  peyğəmbərlikdən əvvəl də 
peyğəmbərlik məqamında olmuşdur.  Daim mələklərin 
səsini eşitmiş, yuxularından ilham almışdır.
Belə ki, qətiyyətlə deyə bilərik ki, həzrət Peyğəmbər (s) 
İslam qədərki dövrdə nə məsihi,  nə də yəhudi dinində 
olmamışdır. 
Sual 169: İmanın hansı mərhələləri vardır?
Cavab: İstər elm,  istərsə də həqiqətə təzim ruhu 
mənasında imanın dərəcələri vardır. «Fəth»  surəsinin 4-cü 
ayəsində buyurulur:  «Möminlərin imanı üstünə iman 
artırmaq üçün onların ürəklərinə öz dərgahından 
xətircəmlik,  rahatlıq və mənəvi möhkəmlik göndərən 
Odur».  İmam Sadiq (ə)  buyurur:  «İmanın on dərəcəsi 
vardır. Nərdivan kimi pillə-pillə ucalır»1. 
Qurani-kərimdə buyurulur ki, Allah-təala hər bir insanı 
onun qüvvəsi həddində sorğuya çəkir.  Demək,  iman 
dərəcəsi aşağı olan insanların sorğusu daha yüngül 
keçəcəkdir.  Həzrət Peyğəmbər (s)  və onun Əhli-beytindən 
nəql olunmuş hədislərdə iman səviyyəsi aşağı olan insanları 
qınamamaq tövsiyə olunur.  Amma deyilənlərdən belə 
nəticə çıxarmaq yanlış olar ki,  tamam imansız ‒  kafir 
insanlara sorğu yoxdur.  İman bütün bəşəriyyətin fitrətinə 
məxsus olan bir sifətdir.  Sorğudan gəzəştlər isə,  birbaş 
insanların istedadı ilə bağlıdır.  Atəşin İbrahimə gülzara 
döndüyünü görən Nəmrud,  Allahın qüdrəti qarşısında 
qurban kəsir.  Amma yenə də dünyəvi məqamını itirmək 
qorxusundan, aşkar iman gətirməyib kafirlərdən olur. 
1 «Biharul-ənvar», 69-cu cild, səh.165.
154
Sual 170: İman eşqdir, yoxsa ağılın dərki?
Cavab: Qurani-kərimin «Hücərat»  surəsinin 7-ci 
ayəsində buyurulur: «...Allah sizə imanı sevdirmiş,  onu, 
ürəklərinizdə süsləmiş küfrə,  asi olmağa qarşı nifrət 
oyatmışdır».
Adətən,  insanlar həqiqətin qəbulu üçün dəlil-sübut 
istəyirlər.  Belə bir istək təbiidir və İslam tərəfindən inkar 
olunmur.  Amma insan qəbul etdiyi həqiqəti sevməyə də 
bilər.  İmam Sadiq (ə)  buyurur: «İman,  sevgi və nifrətdən 
başqa bir şey deyil» buyurur. 
İmam Baqir (ə)  buyurur: «Din məhəbbət,  məhəbbət 
isə dindir».
Təsadüfü deyildir ki,  kainatın obyektiv nizamlı 
quruluşunu dərindən mütaliə edən astronom Allahın 
varlığını təsdiqlədiyi halda, ibadət etməyə də bilər. Əksinə, 
bu dəlillərdən tamami ilə xəbərsiz,  yalnız fitrətinin səsini 
dinləməklə iman gətirmiş savadsız çoban,  heç bir şəkk-
şübhəyə yol vermədən Allahına ibadət edir!
155
