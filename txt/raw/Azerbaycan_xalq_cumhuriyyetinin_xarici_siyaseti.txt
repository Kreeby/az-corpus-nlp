1 
 
Azərbaycan Respublikası Xarici İşlər Nazirliyi 
 
 
Azərbaycan Respublikasının 
Diplomatiya Tarixi 
 
 
I cild 
 
 
Baş redaktor: 
Azərbaycan Respublikasının xarici işlər naziri, 
tarix elmləri namizədi E.M.Məmmədyarov 
 
Redaksiya heyəti: 
Xarici işlər nazirinin müavini, 
filologiya elmləri namizədi V.İ.Sadıqov, 
Xarici İşlər Nazirliyi İnformasiya İdarəsinin rəisi, 
tarix elmləri namizədi C.Ə.Axundov, 
Xarici İşlər Nazirliyinin müşavirləri, 
tarix elmləri namizədi C.M.Vəkilov, 
tarix elmləri namizədi C.İ.Məmmədov, 
tarix elmləri namizədi Q.T.Köçərli, 
filologiya elmləri namizədi A.A.Əliyev 
2 
 
Cəmil Həsənli 
 
 
 
 
 
 
 
 
 
 
Azərbaycan Xalq Cümhuriyyətinin  
Xarici Siyasəti 
 
(1918-1920) 
 
 
 
 
 
 
 
 
Bakı - 2009 
3 
 
Elmi redaktor: tarix elmləri doktoru, professor E.R.İsmayılov 
 
Rəyçi: Azərbaycan Respublikası Xarici İşlər Nazirliyinin 
                        İnformasiya İdarəsinin rəisi, tarix elmləri namizədi  
                        C.Ə.Axundov 
 
 
 
 
C.P.Həsənli. Azərbaycan Xalq Cümhuriyyətinin Xarici Siyasəti (1918- 
                      1920). Bakı, "GARISMA" MMC, 2009, - 576 səh. 
 
Azərbaycan Respublikasının Xarici İşlər Nazirliyinin qərarı ilə "Azərbaycan 
Respublikasının diplomatiya tarixi" seriyasından hazırlanan birinci kitab 
Azərbaycan Xalq Cümhuriyyətinin xarici siyasətini əhatə edir. Tarix elmləri 
doktoru, professor C.Həsənli tərəfindən yazılmış bu kitabda 1918-1920-ci illərdə 
Azərbaycan diplomatiyasının keçdiyi çətin və maraqlı yol araşdırılmışdır. Müəllif 
Azərbaycan, Türkiyə, Rusiya, ABŞ, Fransa, Böyük Britaniya və digər ölkələrin 
çox nadir arxiv sənədlərinə əsasən Azərbaycan Xalq Cümhuriyyətinin xarici 
siyasətinin maraqlı mənzərəsini yarada bilmişdir. Kitabda istifadə edilən sənəd və 
materialların bir çoxu ilk dəfə elmi dövriyyəyə gətirilmişdir. 
Azərbaycan Respublikasında diplomatik xidmətin yaranmasının 90 illiyi ilə 
bağlı hazırlanmış bu kitabda Azərbaycan Xalq Cümhuriyyətinin ilk xarici siyasət 
addımları, Bakının azad edilməsi uğrunda diplomatik mübarizə, qonşu dövlətlərlə 
münasibətlər, Paris Sülh konfransı tərəfindən Azərbaycanın müstəqilliyinin 
tanınması haqqında oxuculara geniş məlumat verilir. 
Kitab beynəlxalq münasibətlər tarixi ilə məşğul olan mütəxəssislər, bu 
ixtisas üzrə təhsil alan tələbələr və yaxın keçmişimizin diplomatiya tarixi ilə 
maraqlanan geniş oxucu dairəsi üçün nəzərdə tutulur. 
 
 
 
ISBN: 978-9952-455-00-7 
 
 
 
                                                                        © C.P.Həsənli  
                                                                             © Azərbaycan Respublikası  
                                                                            Xarici İşlər Nazirliyi 
 
 
4 
 
Ön söz 
 
Dünya tarixindən məlumdur ki, hər millətin dövlətçiliyinin və 
təhlükəsizliyinin təmin edilməsində, beynəlxalq səhnədə mövqe və maraqlarının 
müdafiəsində diplomatiya xüsusi rola malikdir. Diplomatiya, xarici siyasət vasitəsi 
kimi, millətin istiqlaliyyətinin bərpа edilməsi, beynəlxalq ictimaiyyətin 
bərabərhüquqlu üzvü kimi tanınması və ərazi bütövlüyü uğrunda mübarizəsi 
zamanı daha böyük, fövqəladə əhəmiyyətə malik olur. 
XX əsrdə Azərbaycan xalqına, onun siyasi xadimlərinə və yaranmaqda olan 
diplomatiyasına istiqlaliyyət bayrağını qaldırmaq və milli dövlətçiliyin bərqərar 
olması naminə mürəkkəb regional və beynəlxalq şəraitdə ağır mübarizələr aparmaq 
iki dəfə nəsib olmuşdur: 1918-1920-ci illərdə və ötən əsrin 80-90-cı illərində. 
Məlum olduğu kimi, ümummilli lider Heydər Əliyev 1918-1920-ci illərin 
Azərbaycan Xalq Cümhuriyyəti (AXC) tarixinə xüsusi diqqətlə yanaşırdı. Onun 
fərmanı əsasında Azərbaycan xarici siyasət sənədləri toplusunun hazırlanması ilə 
yanaşı, ilk dəfə olaraq, AXC dövlətinə aid bütün sənədlər nəşr edilmişdir. 
Bu əhəmiyyətli işin davamı kimi, Prezident İlham Əliyevin qərarına uyğun 
olaraq Azərbaycan Xalq Cümhuriyyəti dövründə yaranmış milli diplomatiyamızın 
90-cı ildönümü ilə bağlı bu il keçiriləcək tədbirlər çərçivəsində müasir Azərbaycan 
diplomatik xidmətinin günümüzə qədər tarixi haqqında geniş əsərin yazılması və 
nəşr edilməsi nəzərdə tutulmuşdur. 
Əsərin Azərbaycan diplomatiyasının 1918-ci ildən 1991-ci ilə qədər tarixinə 
həsr olunmuş fəsilləri bu dövr üzrə tanınmış mütəxəssis, tarixçi professor Cəmil 
Həsənli tərəfindən yazılmışdır. Kitabın yazılması prosesində, xarici arxivlərdə 
əlavə mənbələr tədqiq olunmuş, bir çox yeni, maraqlı faktlar aşkar edilmişdir. 
1918-1920-ci illərdə müstəqil Azərbaycan dövlətinin yaranması, öz paytaxtı 
Bakıda və ölkə ərazisində bərqərar olması, dünya dövlətləri tərəfindən tanınması 
uğrunda birinci milli hökumətin, onu təşkil edən görkəmli dövlət xadimi və 
diplomatların mübarizəsinə həsr olunmuş fəsillər xüsusi maraqla oxunur. 
Bu il 28 May - Respublika gününə həsr olunmuş rəsmi qəbuldakı nitqində 
Prezident İlham Əliyev 91 il əvvəl müsəlman aləmində ilk dəfə demokratik 
respublika olaraq Azərbaycan Xalq Cümhuriyyətinin (AXC) qurulmasını tarixi 
hadisə kimi qiymətləndirmiş, AXC-nin ömrünün uzun olmadığı və iki ildən sonra 
respublikanın müəyyən səbəblər üzündən süqut etdiyini təəssüflə vurğulamış, 
Azərbaycan xalqı və Azərbaycan dövlətinin AXC-nin, onun qurucularının 
fəaliyyətinə həmişə böyük hörmətlə yanaşdığını, bu tarixin bizə məxsusluğunu və 
ondan həmişə ibrət dərsi götürməli olduğumuzu bildirmişdir. 
Müstəqil Azərbaycan Xalq Cümhuriyyətinin yalnız 23 ay yaşamasına 
baxmayaraq, yeni Sovet Azərbaycanının paytaxtı Bakı və suveren ərazisi ilə Sovet 
İttifaqı tərkibində, formal da olsa, bərabərhüquqlu respublika kimi saxlanılmasını 
bu dövrün bir nəticəsi kimi qiymətləndirmək olar. 
5 
 
Kitabın Azərbaycan diplomatiyasının 1991-ci ildən bu günümüzə kimi 
tarixinə həsr olunmuş fəsilləri Bakı Dövlət Universitetinin professoru Musa 
Qasımlı tərəfindən yazılmışdır. Bu mürəkkəb və hadisələrlə dolu dövr üzrə 
mənbələr kifayət qədər çox olsa da, dövlətin xarici siyasətini və praktiki 
diplomatiyasını ölkə daxilində və dünyada gedən proseslərlə əlaqədə təhlil etmək 
çətin vəzifə təşkil edir və bu vəzifə layiqinсə yerinə yetirilmişdir. 
Bizim çağdaş tariximizi təşkil edən bu dövr ilə 1918-1920-ci illər arasında 
bir sıra paralellər müşahidə etmək olar, - Sovetlər İttifaqının dağılması ərəfəsində 
meydana çıxmış münaqişələr, daim regionda mövcud olan güclü xarici təzyiqlər və 
neft amilinin əhəmiyyəti, Azərbaycana qarşı erməni təcavüzü. Eyni zamanda, 
təəssüflə qeyd etməliyik ki, 1980-ci illərin sonunda və müstəqilliyin ilk illərində 
ölkəyə başçılıq edən rəhbərlər zamanın tələbləri səviyyəsində fəaliyyət göstərə 
bilməmiş, əmələ gələn və getdikcə genişlənən Ermənistan təcavüzünü düzgün 
qiymətləndirməmiş və zəruri tədbirlər görməmiş, ümumilikdə, ölkənin xarici və 
daxili siyasətində böyük səhvlərə yol vermişdirlər. 
Tarix elmində belə bir mülahizə var ki, dahi siyasi şəxsiyyətlər zamanın 
hökmü ilə tarixi səhnəyə çıxır. Bu gün, on altı il keçəndən sonra tam əminliklə 
demək olar ki, ümummilli lider Heydər Əliyevin yeni müstəqil Azərbaycanın 
rəhbərliyinə gəlməsi belə tarixi əhəmiyyətli hadisələrdən biri olmuşdur. Prezident 
Heydər Əliyevin hərtərəfli fəaliyyətinin əsas nəticələri olan milli dövlətçiliyin 
bərpası və möhkəmləndirilməsi, Azərbaycan ətrafında regionda və dünyada yeni, 
daha əlverişli strateji reallığın yaranması haqqında məsələlər əsərdə ətraflı şəkildə 
təhlil edilmişdir. 
Əsərin son fəsillərində göstərilir ki, Heydər Əliyevin nəhəng fəaliyyətinin 
nəticələrinə arxalanaraq, Azərbaycan dövləti Prezident İlham Əliyevin rəhbərliyi 
altında siyasi, sosial-iqtisadi və hərbi sahələrdə nəzərəçаrpаn tərəqqi əldə edərək, 
yürütdüyü diplomatiya vasitəsi ilə öz mövcudluğunu və təsirini beynəlxalq 
səhnədə, о cümlədən beynəlxalq təşkilatlarda xeyli genişləndirmiş və 
gücləndirmişdir. Bu gün Azərbaycan geniş regionda baş verən strateji siyasi və 
iqtisadi proseslərin gedişinə təsir göstərməyə qadirdi. Bu gün bütün dünyaya 
bəllidir ki, Ermənistan-Azərbaycan münaqişəsi, ancaq Azərbaycanın beynəlxalq 
prinsiplərə əsaslanan şərtləri əsasında həll oluna bilər. 
Sözümü bitirərək, məmnun olduğumu bildirmək istərdim ki, müasir 
Azərbaycan diplomatiyasının tarixinə həsr olunmuş bu sanballı əsər ölkəmizdə 
beynəlxalq münasibətlər üzrə get-gedə çoxalan institutlar, fakültələr, araşdırma 
mərkəzləri və alimlər üçün faydalı tədris, təlim və tədqiqat mənbəyi olacaqdır. 
Azərbaycan Respublikasının xarici işlər naziri 
E.M.Məmmədyarov 
  
6 
 
Giriş 
 
Azərbaycan dünyanın qədim ölkələrindən biri olaraq öz coğrafi mövqeyinə, 
strateji əhəmiyyətinə görə həmişə diqqət mərkəzində olub. Тək şərqdən qərbə 
uzanan ticarət yolları deyil, tarixin müəyyən məqamlarında böyük imperiyaların, 
dünya cahangirlərinin dağıdıcı yürüşləri də Azərbaycandan keçirdi. Qafqaz 
dağlarının ətəklərindən Xəzər dənizinə doğru uzanıb gedən böyük bir ərazidə 
məskunlaşan azərbaycanlılar hələ antik dövrdən bəri böyük güclərin hədəfinə 
çevrilmiş, Əhəməni hökmdarlarından qədim Roma legionlarına, Sasani 
satraplarından ərəb sərkərdələrinə qədər hər kəs gücünü burada sınamağa 
çalışmışdır. Azərbaycan uzun əsrlər boyu qılınc səsinin səksəkəsi ilə diplomatiya 
fəlsəfəsinin qovşağında yaşamış və bu tarixi prosesdə qılıncla diplomatiyanın 
vəhdətini yarada bilmişdir. Əmir Teymurla Şirvanşah İbrahimin diplomatik 
gedişləri, Səfəvi hökmdarı Şah İsmayıl ilə Sultan Səlimin sətrlərindən qan daman 
məktubları, Ağqoyunlu Uzun Həsənlə Avropa dövlətləri arasında yazışmalar, 
Səfəvi dövlətinin geniş beynəlxalq əlaqələri diplomatiya tariximizin ilk kövrək 
səhifələri idi.1 
XVIII əsrdə Nadir şah imperiyasının dağılmasından sonra yaranan 
Azərbaycan xanlıqları inzibati idarəçilik sistemi, bəlli sərhədləri, nizami ordusu, 
ictimai münasibətləri tənzimləyən divanı, iqtisadi münasibətləri stimullaşdıran pul 
vahidi ilə dövlətçilik atributlarını özündə yaşadan hakimiyyət qurumları olmaqla 
yanaşı, eyni zamanda regionun beynəlxalq münasibətlərinə tədricən daxil olan 
ayrı-ayrı dövlətlər idi. Xalqların tarixində belə çoxdövlətçilik mərhələsini yaşayan 
Azərbaycan bu baxımdan dünyada nə birinci, nə də sonuncu idi. Elə həmin dövrdə 
bir-biri ilə qanlı müharibələr aparan rus knyazlıqlarının birləşdirilməsi prosesi 
yenicə başa çatdırılmışdı. İtaliya şəhər dövlətləri hələ ki, öz müstəqilliklərini 
saxlamaq uğrunda silahdan tutmuş diplomatiyanın bütün incəliklərinə qədər 
istifadə edirdilər. Azərbaycanda 20 xanlıqla eyni vaxtda Almaniyada çoxsaylı kiçik 
dövlətlərin mövcud olması, sonralar almanların Avropanın güclü bir milləti kimi 
formalaşmasının qarşısını ala bilmədi. Lakin xanlıqların acı taleyi və ibrətamiz 
tarixi təcrübəsi bir həqiqət ortaya qoydu ki, coğrafi baxımdan üç böyük 
imperiyanın arasında yerləşən Azərbaycanın nicatı vətənin bütövlüyündə və xalqın 
birliyindədir. 
XIX əsrin əvvəllərində Rusiya imperiyasının Qafqaza ayaq açması 
Azərbaycanı yenidən diplomatik çəkişmələrin mərkəzinə çevirdi. Gəncə hakimi 
Cavad xanın general Sisianovun hikkəli məktublarına təmkinli cavabları az sonra 
onun döyüş meydanlarındakı qəhrəmanlığı kimi diplomatiya tariximizin şərəfli 
səhifələri idi. Məhz, tariximizin bu məqamının dəqiqləşdirilməsi bir həqiqəti aydın 
şəkildə ortaya qoyur ki, XIX əsrin əvvəllərində beynəlxalq münasibətlər tarixinə 
                                                        
1
 Bax: Yaqub Mahmudov. Azərbaycan Diplomatiyası. Ağqoyunlu və Səfəvi dövlətlərinin Avropa 
ölkələri ilə əlaqələri (XV-XVII yüzilliklər). Bakı, 2006. 
7 
 
Rusiya - İran müharibələri kimi daxil olan keşməkeşli hadisələr Rusiya - İran 
müharibəsi olmazdan daha əvvəl, Rusiya ilə ayrı-ауrı Azərbaycan xanlıqları 
arasında baş vermiş müharibə idi. İran ordusu hələ döyüşlərə girməzdən əvvəl bu 
mübarizə Cavad xanın rus ordusuna qarşı sərt dirənişindən keçirdi. Eyni ilə 
diplomatiya tarixində Rusiya ilə İran arasında imzalanıb, Azərbaycan xalqının 
taleyində ayrılıq məqamını rəsmiləşdirən 1813-cü ilin Gülüstan və 1828-ci ilin 
Türkmənçay müqavilələrindən daha əvvəl, 1805-ci ildə şuşalı İbrahim xanın 
imzaladığı Kürəkçay müqaviləsi də var idi. Məhz bu müqavilə bitkin bir 
diplomatik sənəd olaraq, Qarabağ xanlığının, məhz Azərbaycan dövləti olaraq 
Rusiya protektoratlığına girməsini özündə ehtiva edirdi.2 Həm Kürəkçay 
müqaviləsində, həm də onun hüquqi davamı kimi Mehdiqulu ağanın Qarabağ 
hakimi təyin edilməsi haqqında 1806-cı ilin imperator fərmanında Rusiya 
tərəfindən tədricən ilhaq edilən Qarabağda, onun hüdudları, dağı və aranında 
söhbət yalnız və yalnız etnik kimlik olaraq azərbaycanlılardan, dini mənsubiyyəti 
olaraq, müsəlmanlardan gedir.3 XIX əsrin əvvəllərində general Sisianov tərəfindən 
imzalanmış Kürəkçay müqaviləsi, "fələk cəlallı" I Aleksandr tərəfindən 
imzalanmış imperator fərmanı tarixi baxımdan Qarabağın şəriksiz olaraq, 
azərbaycanlılara məxsusluğunu təsdiq edən ilk tutarlı diplomatik sənədlərdir. Hələ 
erməni köçü başlamazdan əvvəl, 1823-cü ildə Rusiya idarəçilərinin hazırladığı və 
əyalətin əhali sayımını özündə ehtiva edən "Qarabağ vilayətinin təsviri" adlı 
statistik məlumatlar bu bölgənin etnik-dini tərkibi haqqında real mənzərəni aydın 
şəkildə ortaya qoyurdu.4 Qarabağ vilayəti haqqında həqiqətlər XIX əsrdə 
Rusiyanın Qafqaz siyasətini araşdıran bir sıra rus tədqiqatçılarının əsərlərində və 
dövlət siyasətini müəyyən edən rəsmi nəşrlərdə də təsdiq edimişdir.5 
Azərbaycanın taleyində və tarixində əsaslı dönüş XIX əsrin sonlarından 
başlandı. 30 ilə yaxın silahlı müqavimətin ciddi bir nəticə vermədiyini görən ilk 
Azərbaycan realistləri mübarizənin forma və metodlarını dəyişərək, yüz illərin 
                                                        
2
 Трактат между Карабахским ханом и Российской империей о переходе ханства под власть 
России от 14 мая 1805 года.// Государственный Исторический Архив АР, ф.130, оп.1, д. 14, 
лл.245-248; Акты Кавказской Археографической Комиссии. Архив Главного Управления 
Наместника Кавказа. Томь II. Издан под редакциею председателя комиссии А.Д.Берже. Тифлис, 
1868, с.705 
3
 Высочайшая грамота генерал-майора Мехтикули ага от сентября 1806 года.// Акты Кавказской 
Археографической Комиссии. Архив Главного Управления Наместника Кавказа. Томь III. Издан 
под редакциею председателя комиссии А.Д.Берже. Тифлис, 1869, с.336-337 
4
 Описание Карабахской провинции, составленное в 1823 году, по распоряжению глав-
ноуправляющего в Грузии Ермолова, действительным статским советником Могилевским и 
полковником Ермоловым 2-м. Тифлис, 1866, 415 с. 
5
 Вах: Гражданское Управление Закавказьем от присоединения Грузии до наместничества 
Великого Князя Михаила Николаевича. Исторический очерк. Составитель по поручению 
Военно-Исторического отдела В.Н.Иваненко. Тифлис, 1901, 525 с; В.A.Потто. Кавказская война. 
Персидская война 1826-1828 гг. Том 3, Тифлис, 1901; Н.И.Шавров. Новая угроза русскому делу в 
Закавказье: предстоящая распродажа Мугани инородцам. СП., 1911 
 
8 
 
ümmət anlayışından yeni əsrin millət düşüncəsinə keçməyin zərurətini ideya 
istiqaməti olaraq irəli sürdülər. A.A.Bakıxanov, M.F.Axundov və H.B.Zərdabi 
kimi mütəfəkkirlər ənənəvi şərq mədrəsəsindən müasir üsuli-cədid məktəblərinə 
keçməyin zəruriliyini əsaslandırmaqla milli hədəfləri düzgün müəyyənləşdirdilər. 
Bu böyük mütəfəkkirlərin Ə.Hüseynzadə, Ə.Ağayev və Ə.M.Topçubaşov kimi 
ardıcılları, məhz bu ideyanın işığında azərbaycanlıların ümmətdən millətə başlayan 
tarixi keçidini öz çiyinlərində apara bildilər. Bu ideyanın "milli dirilik" fəlsəfəsi 
olaraq, bitkin bir baxışlar sisteminə çevrilməsi isə M.Ə.Rəsulzədənin adı ilə 
bağlıdır. 1918-ci ildə tarix səhnəsinə çıxan Azərbaycan Xalq Cümhuriyyəti 
dünyəvi bir dövlət olaraq, islam ümmətçiliyindən türk millətçiliyinə keçidin 
məntiqi yekunu, millətləşmə əsrində millət olmaq arzularını özündə ehtiva edən 
"milli dirilik" fəlsəfəsinin tarixi təsdiqi idi. XX əsrin əvvəllərində dünya xalqları 
içərisində öz millətinin imzasını görməyən və bundan mənəvi sıxıntı keçirən 
Azərbaycan aydınları ilk imkan düşən kimi, 1918-ci ilin may ayının 28-də Xalq 
Cümhuriyyətini yaratmaqla diplomatik baxımdan bu imzanı beynəlxalq aləmdə 
təsdiq etdirə bildilər. Bu mühüm hadisə başlanan cahan hərbində atılan topların 
səsindən oyanan və gündən-günə kəskinləşən diplomatik çəkişmələrdə dünyanın 
siyasi xəritəsinin dəyişəcəyinə ümid bəsləyən Azərbaycan xalqının çox böyük 
tarixi nailiyyəti idi. 
Azərbaycan Xalq Cümhuriyyəti cəmisi 23 ay yaşadı. Bu, zaman etibarı ilə 
elə də böyük bir dövrü əhatə etmir. Lakin 23 ay ərzində yaradılan tarix, keçilən 
yol, atılan diplomatik addımların və görülən böyük işlərin siyasi məzmunu millətin 
varlığına hopdu. 28 may 1918-ci ildə elan edilmiş istiqlal və həmin istiqlalın 
simvolu kimi ucaldılmış üç rəngli, ay-ulduzlu bayraq tək XIX əsrin sonu - XX 
əsrin əvvəllərini əhatə edən milli mücadilə yolunun məntiqi yekunu olmayıb, həm 
də gediləcək yolun müəyyənedici ideoloji istiqaməti, milli hədəflərə doğru başlıca 
inkişaf strategiyası idi. 1991-ci ildə Azərbaycan Respublikasının Xalq 
Cümhuriyyətinin siyasi-mənəvi varisi olaraq, bərpа edilməsi 1918-1920-ci illərdə 
seçilən yolun doğruluğunun, aparılan diplomatik mübarizənin əhəmiyyətinin 
başlıca yekunu idi. 1998-ci ildə Azərbaycan Xalq Cümhuriyyətinin yaranmasının 
80 illiyi ilə bağlı ümummilli lider Heydər Əliyevin imzaladığı sərəncamda 
deyilirdi: "Azərbaycan Xalq Cümhuriyyəti ölkənin daxilində və xaricində yaranmış 
gərgin və mürəkkəb ictimai-siyasi şəraitdə fəaliyyət göstərmişdir. Bu dövlətin qısa 
bir müddətdə həyata keçirdiyi tədbirlər xalqımızın tarixində böyük iz buraxmışdır. 
Milliyyətindən, siyasi və dini mənsubiyyətindən, cinsindən asılı olmayaraq, bütün 
vətəndaşlara bərabər hüquqlar verilməsi, dövlət sərhədlərinin müəyyən olunması, 
Azərbaycan dövlətçiliyi atributlarının qəbul edilməsi, ana dilinin dövlət dili elan 
olunması Azərbaycanın gələcək müstəqilliyi üçün möhkəm zəmin yaratmışdır. 
Demokratik dövlət quruculuğu, iqtisadiyyat, mədəniyyət, təhsil, hərbi quruculuq 
sahələrində atılmış addımlar Azərbaycan Xalq Cümhuriyyətinin 23 aylıq 
fəaliyyətini əks etdirən əsas istiqamətlərdir...1991-ci ildə dövlət müstəqilliyini 
9 
 
bərpа edən xalqımız Azərbaycan Xalq Cümhuriyyətinin qısamüddətli fəaliyyətinin 
zəngin ənənələrindən istifadə etmiş və bu tarixi varislik üzərində müstəqil 
Azərbaycan dövlətini yaratmışdır."6 Bu qərar Azərbaycan dövlətçilik ənənələrinin 
bərpası, Xalq Cümhuriyyətinin zəngin irsinin qaldırılması və ona siyasi qiymət 
verilməsi baxımından mühüm dövlət sənədi oldu. 2008-ci ildə Xalq 
Cümhuriyyətinin 90 illiyinin dövlət səviyyəsində qeyd edilməsi ilə bağlı prezident 
İlham Əliyevin imzaladığı sərəncam bu siyasətin məntiqi davamı idi. Sərəncamda 
bildirilirdi: "Azərbaycan Xalq Cümhuriyyətinin öz dövlətçilik atributlarını qəbul 
etməsi, dövlət və hərbi quruculuq, iqtisadiyyat və mədəniyyət, təhsil və səhiyyə 
sahələrində atdığı addımlar xalqımız üçün taleyüklü əhəmiyyət kəsb etmişdir. 
Cümhuriyyətin böyük uğurlarından biri Paris Sülh konfransında 1920-ci il 
yanvarın 11-də Azərbaycanın müstəqil dövlət kimi tanınması olmuşdur".7 2009-cu 
ilin may ayının 27-də Respublika Günü münasibətilə keçirilən rəsmi qəbuldakı 
nitqində Azərbaycan Respublikasının prezidenti İlham Əliyev Xalq 
Cümhuriyyətinin tarixdəki rolunu yüksək qiymətləndirərək demişdir: "91 il bundan 
əvvəl Şərqdə - müsəlman aləmində ilk dəfə olaraq, demokratik respublika 
yaranmışdır. Bu hadisə tarixi hadisə idi. Çünki ilk növbədə, müsəlman aləmində ilk 
dəfə olaraq demokratik cümhuriyyət qurulur, digər tərəfdən Azərbaycan xalqı 
müstəqilliyə qovuşurdu... Azərbaycan xalqı və Azərbaycan dövləti Azərbaycan 
Xalq Cümhuriyyətinin fəaliyyətinə, onun qurucularının fəaliyyətinə həmişə 
hörmətlə yanaşmışdır. Keçən il Xalq Cümhuriyyətinin 90 illik yubileyini 
Azərbaycanda çox geniş və təntənəli şəkildə qeyd etmişdik. Bu gözəl tarix bu il də 
geniş şəkildə qeyd edilir. İki il bundan əvvəl imzaladığım sərəncama əsasən, 
Bakının mərkəzində, İstiqlaliyyət küçəsində Azərbaycan Xalq Cümhuriyyətinin 
şərəfinə abidə ucaldılmışdır. Bu tarix bizim tariximizdir və biz tarixdən həmişə 
ibrət dərsi götürməliyik".8 
Azərbaycan Xalq Cümhuriyyəti dünya müharibəsinin başa çatması ilə 
müşayiət edilən gərgin diplomatik mübarizə şəraitində yarandı və fəaliyyət 
göstərdi. İnqilabın dağıtdığı Rusiya imperiyasının 1914-cü il hüdudlarında bərpа 
edilməsinə göstərilən cəhdlər 1918-1920-ci illərdə gənc Azərbaycan 
Respublikasından böyük diplomatik bacarıq, dünya siyasətinin dönüş 
məqamlarından baş çıxarmaq qabiliyyəti tələb edirdi. İki ilin hürriyyət sevdası ilə 
istiqlal davasının kəsişməsində Azərbaycan diplomatiyası bu mühüm vəzifənin 
öhdəsindən gələ bildi. Siyasi məzmunda Azərbaycan ideyasını dünyaya təqdim 
edənlər 1920-ci ildə diplomatik baxımdan bu ideyanın Versal Ali Şurası tərəfindən 
                                                        
6
 "Azərbaycan Xalq Cümhuriyyətinin 80 illiyinin keçirilməsi haqqında" Azərbaycan Respublikası 
Prezidentinin sərəncamı. 30.01.1998.//Azərbaycan, 1998, 31 yanvar  
7
 "Azərbaycan Xalq Cümhuriyyətinin 90 illik yubileyi haqqında" Azərbaycan Respublikası 
Prezidentinin sərəncamı. 15.02.2008.//Azərbaycan, 2008, 17 fevral  
8
 Azərbaycan, 2009, 28 may 
 
10 
 
beynəlxalq təsdiqlənməsinə nail oldular. Lakin Birinci Dünya müharibəsindən 
sonra formalaşan yeni geosiyasi proseslər Azərbaycan millətinin bu tarixi 
nailiyyətdən yetərincə faydalanmasına imkan vermədi. Azərbaycan Xalq 
Cümhuriyyəti 1920-ci ilin aprelində ölkə daxilində gedən siyasi proseslərin, 
məhəlli ziddiyyətlərin nəticəsi kimi deyil, dünya siyasətində baş verən mürəkkəb 
diplomatik çəkişmələrin nəticəsi kimi süqut etdi. Əslində, 1918-ci ildə Rusiya 
imperiyası hüdudlarında yaranmış yeni respublikaların, о cümlədən, Azərbaycanın 
beynəlxalq aləmə çətin inteqrasiya olması, ilk növbədə, Rusiyanın qalib 
Antantanın üzvü kimi dağılması ilə bağlı idi. Bu səbəbdən də dünya, yaxud onun 
taleyini müəyyən edən dairələr Rusiyanın dağılmasına və onun xarabalıqları 
üzərində yaranan yeni dövlətlərin tanınmasına hazır deyildilər. Bir növ Rusiya 
gözlənilmədən böhrana düşdüyü üçün bolşevizmə müvəqqəti hal kimi baxan 
müttəfiqlər onun köhnə hüdudlarda bərpa olunacağına ümidlərini itirməmişdilər və 
ona görə də, Rusiya ilə bağlı bütün məsələlərə son dərəcə ehtiyatla yanaşırdılar. Bu 
özünü müharibədən sonrakı dünya düzəninin baş memarı hesab edilən və kiçik 
xalqların dostu sayılan V.Vilsonun 14 sülh prinsipində də açıq şəkildə göstərirdi. 
Təxminən 70 il sonra SSRİ-nin dağılması nəticəsində Rusiyadan ayrılan 14 
respublika 1918-ci ildə hələ ki, V.Vilsonun 14 maddəsində yox idi. Məhz belə bir 
şəraitdə Azərbaycanın müstəqilliyinin 1920-ci ildə Versal Ali Şurası tərəfindən de-
fakto tanınması 1919-cu ilin payızından etibarən dəyişən siyasi vəziyyətlə yanaşı, 
Azərbaycan diplomatiyasının mühüm uğuru, onun Paris Sülh konfransındakı say 
etibari ilə kiçik olan heyətinin böyük qələbəsi idi. 
Mövcud olduğu dövrün mürəkkəb tarixi şəraiti nəzərə alınmaqla 
Azərbaycan Xalq Cümhuriyyətini quranlar, onun xarici siyasətini həyata keçirənlər 
dünyəvi dəyərlərə, demokratik prinsiplərə söykənən çağdaş bir cümhuriyyət 
yaratmaqla oriyentasiya olaraq, dünya siyasəti və coğrafiyasında azərbaycanlıların 
yerini müəyyən etdilər. Onlar tək azərbaycanlıların dünyaya baxışını deyil, 
dünyanın da Azərbaycana baxışlarını dəyişə bildilər. Cümhuriyyətin qurulmasının 
bir illiyi ilə bağlı Ü.Hacıbəyli 1919-cu ilin may ayının 28-də rəsmi dövlət qəzeti 
olan "Azərbaycan"da yazırdı: "Bizim vücudumuzu aləmi-mədəniyyət üçün 
təhlükəli təsəvvür edənlər ilə bir balaca təmas lazım imiş ki, bu fikrin və bu nəzərin 
sırf yalan və yanlış olduğu meydana çıxsın."9 
Azərbaycanın ərazi bütövlüyü və suverenliyinin təmin edilməsi Xalq 
Cümhuriyyəti diplomatiyasının çıxış nöqtəsini təşkil etmişdir. Bu baxımdan 
Azərbaycan Xalq Cümhuriyyəti, onun diplomatiyasının ən mühüm xidmətlərindən 
biri Cənubi Qafqazda azərbaycanlıların milli hüdudlarının müəyyənləşdirilməsi ilə 
bağlı idi. 1918-1920-ci illərdə respublikanın mübahisəsiz əraziləri 97.297,67 
kvadrat kilometr, mübahisəli torpaqlarla birlikdə isə bu ərazilərin ümumi sahəsi 
                                                        
9
 Azərbaycan, 1919, 28 may 
 
11 
 
113.895,97 kvadrat kilometr idi.10 Sovetləşmədən sonra Azərbaycanın əraziləri 
ciddi şəkildə azalmağa başladı və bu ərazilərin ümumi sahəsi 86,6 min kvadrat 
kilometrə endirildi. Sovetləşmənin ilk illərində bu ədalətsizliyə dözməyərək, 
Azərbaycanın tarixi torpaqlarının mərkəzi bolşevik hökuməti tərəfindən 
Ermənistana verilməsinə qarşı etiraz edən N.Nərimanov V.İ.Leninə yazırdı: 
"Müsavat hökuməti dövründə mübahisəsiz hesab olunan Azərbaycan əraziləri 
sovet hakimiyyətinin qələbəsindən sonra mübahisə subyekti olmağa başlamışdır. 
Şübhəsiz ki, xalq bunları görür və narazılığını ifadə edir."11 Aprel çevrilişindən az 
sonra, 1920-ci ilin iyulunda Qafqazda nüfuzlu hesab edilən bolşeviklər Azərbaycan 
İnqilab Komitəsinin sədri N.Nərimanov, RK(b)P Qafqaz bürosunun üzvləri 
Mdivani, AK(b)P MK üzvləri Mikoyan və Naneyşvili, XI Ordunun hərbi şurasının 
üzvləri Vesnik, Levandovski və Mixaylov birlikdə imzalayıb, Moskvaya Rusiya 
Kommunist (bolşevik) Partiyasının Mərkəzi Komitəsinə göndərdikləri sənəddə 
yazırdılar: "Müsavat hökuməti dövründə Qarabağ bütövlükdə Azərbaycanın 
tərkibində olmuşdur."12 Azərbaycanın pozulmuş sərhədlərinin bərpа edilməsi və 
ərazi bütövlüyünün təmin edilməsi istiqamətində diplomatik mübarizənin getdiyi, 
yaxın tariximizin diplomatik sənədlərdə əks olunmuş həqiqətlərinin təhrif 
olunmasına meyllərin gücləndiyi müasir dövrdə bu yazışmalar indi də öz siyasi 
əhəmiyyətini saxlamaqdadır. 
Azərbaycan Xalq Cümhuriyyətinin xarici siyasət tarixinin öyrənilməsinə, 
diplomatik addımlarının araşdırılmasına ilk cəhdlər hələ cümhuriyyətin öz 
dövründə olmuşdur. Bu baxımdan Ə.M.Topçubaşov, M.Ə.Rəsulzadə, 
A.Ziyadxanov, R.Vəkilov, C.Hacıbəyli, Y.V.Çəmənzəminli və digərlərinin nəşr 
olunmuş kitabça və broşurlarında Azərbaycan Xalq Cümhuriyyətinin xarici siyasəti 
ilə bağlı maraqlı məqamlar vardır.13 
Azərbaycan Xalq Cümhuriyyətinin devrilməsindən sonra xarici ölkələrə 
mühacirət etmiş cümhuriyyət xadimləri, ayrı-ayrı ziyalıların dünyanın müxtəlif 
ölkələrində nəşr etdirdikləri əsərlər 1918-1920-ci illərdə həyata keçirilmiş 
                                                        
10
 Адрес-календарь Азербайджанской Республики. Под ред. A.М.Ставровского. Баку, 1920. с.50 
11
 Daha ətraflı məlumat üçün bax: "Azərbaycanda sovet quruculuğunun yekunları" haqqında 
N.Nərimanovun V.İ.Leninə hesabatı. 15.09.1921.// Rusiya Dövlət Sosial Siyasi Tarix Arxivi 
(RDSSTA), f.5, s.1, i.1219, v.12; N.Nərimanovun V.İ.Leninə məktubu.// Azərbaycan Respublikası 
Prezidentinin İşlər İdarəsi yanında Siyasi Partiyalar və İctimai Hərəkatlar Dövlət Arxivi (ARPİİ 
SPİHDA), f.609, s.1, i.71, v.41; B.Şaxtatinskinin V.İ.Leninə məktubu. 20.09.1920.// Rusiya 
Federasiyası Xarici Siyasət Arxivi (RF XSA), f.1, s.51, q. 321a, i.54859, v.6-7 
12
 Nərimanov, Mdivani, Mikoyan, Naneyşvili, Vesnik, Levandovski və Mixaylovun RK(b)P MK-ya 
məktubu. 10.07.1920.//ARPİİ SPİHDA, f.1, s.44, i.118, v.25 
13
 Ə.M.Topçubaşov. Azərbaycanın təşəkkülü. İstanbul, 1918; M.Ə.Rəsulzadə. Azərbaycanın təşkilində 
müsavat. Bakı, 1920; A.Ziyadxanlı. Azərbaycan. Bakı, 1919; R.Vəkilov. Azərbaycan Cümhuriyyətinin 
yaranma tarixi.// Azərbaycan, 1919, 28 may; Djeyhoun Bey Hadjibeyli. La premiera Republique 
musulmane: l'Azerbaidjan. Editions Ernest Leroux, vol. XXXVI, Paris, 1919; Y.V.Çəmənzəminli. Biz 
kimik və nə istəyirik. Bakı, 1919 
 
12 
 
Azərbaycan diplomatiyasının bir sıra qaranlıq səhifələrini aydınlaşdırmağa imkan 
verir.14 
1920-ci ildə Azərbaycan Cümhuriyyətinin devrilməsindən sonra sovet 
dövrü tarixşünaslığında 1918-1920-ci illərin hadisələri ideoloji baxımdan 
araşdırılsa da, xarici siyasət məsələləri ilə bağlı Azərbaycan hökumətinin siyasəti, 
əsasən, sovet ideologiyasının tələbləri baxımından təqdim edilsə də, xüsusilə, ilk 
dövrlərdə yazılmış əsərlərdə çoxsaylı sənəd və materiallar dövriyyəyə 
gətirilmişdir.15 
Azərbaycan Xalq Cümhuriyyətinin diplomatik fəaliyyətinin araşdırılması 
bir sıra Qərb tədqiqatçılarının da diqqət mərkəzində olmuş, müxtəlif ölkələrdə nəşr 
olunmuş ayrı-ayrı əsərlərdə 1918-1920-ci illərdə Azərbaycan hökumətinin həyata 
keçirdiyi xarici siyasət xəttinin işıqlandırılmasına geniş yer verilmişdir.16 
Qərb ölkələri ilə yanaşı, Azərbaycan Xalq Cümhuriyyətinin diplomatik 
fəaliyyəti Türkiyə tarixçilərinin də daim diqqət mərkəzində olmuşdur. Türk 
                                                        
14
 M.Ə.Rəsulzadə. Azərbaycan Cümhuriyyəti. İstanbul, 1923; М.Э.Расул-заде. О пантуранизме (В 
связи с Кавказской проблемой). Париж, 1930; Mir Yaqub. Dünya siyasətində petrol. İstanbul, 1928; 
Mir - Yacoub. Le probleme du Caucase. Paris, 1933; M.Məmmədzadə. Milli Azərbaycan hərəkatı. 
Berlin, 1938 
15
 Ю.А.Ратгаузер. Борьба за Советский Азербайджан. Баку, 1929; Его же. Революция и 
гражданская война в Баку, ч.1. 1917-1918. Баку, 1927; А.Раевский. Английская интервенция и 
мусаватское правительство. К истории интервенции и контрреволюции в  Закавказье. Баку, 1927; 
Его же. Английские «друзья» и мусаватские «патриоты». Баку, 1927; Его же. Мусаватское 
правительство на Версальской конференции. Донесения представителей Азербайджанской 
мусаватской делегации. Баку, 1931; А.Стeклов. Армия Мусаватского Азербайджана. Баку, 1928; 
И.А.Гусейнов. Баку в захватнических планах английских империалистов в 1918 г.// Труды Азерб. 
филиала ИМЭЛ. Т. XIII. Баку, 1947; Z.İbrahimov. İngilis - Amerikan müdaxiləçilərinə qarşı 
Azərbaycan xalqının mübarizəsi. Bakı, 1950; Е.А.Токаржевский. Из истории иностранной 
интервенции и гражданской войны в Азербайджане. Баку, 1957; Б.Е.Штейн. "Русский вопрос" на 
Парижской мирной конференции (1919-1920 гг.). М., 1949; А.И.Базиянц. К вопросу о 
захватнической политике США в Азербайджане (1919-1920).// Уч. зап. ин-та востоковедения. 
T.XIX. М., 1958 
16
 F.Kazemzadeh. The Struggle for Transcaucasus (1917-1921). New-York, 1951; W.Allen, P.Muratof. 
Caucasian Battlefields: A History of the Wars and Turco - Caucasian Border (1828-1921). Cambridge, 
1953; R.Pipes. The Formation of the Soviet Union; Communist and Nationalism, 1917-1923. 
Cambridge, 1964; V.Kolarz. Russia and Her Colonial. London, 1953; I.Spector. The Soviet Union and 
the Moslem World. 1917-1958; Wash. 1958; N.S.Fatemi. Diplomatic History of Russia. 1917-1923; 
N.Y.; 1952; A.Bennigsen, E.Wimbush. Moslem National Communism in the Soviet Union: A 
Revolutionary Strategy for the Colonial World. Chicago, London, 1979; R.Ullman. Anglo-Soviet 
Relations 1917-1921. London, 1968; L.Fisber. The war for Baku. "Oil Imperialism". Ch.1. London, 
1976; R.Suny. The Baku Commune, 1917-1918: Class and Nationalist. Princeton (N.Y.), 1972; 
T.Swietochowski. Russian Azerbaijan, 1905-1920: The Shaping of National Identity in Moslem 
Community. Cambridge, 1985; T.Swietochowski. Russia and Azerbaijan: А Borderland in Transition. 
New York, 1995; T.Swietochowski and B.Collins. Historical Dictionary of Azerbaijan. Lanham, 1999; 
A.Alstadt. The Azerbaijani Turks: Power and Identity under Russian Rule. Stanford, 1992; R.Teague-
Jones. The Spy Who Disappeared: Diary of a Secret Mission to Russian Central Asia in 1918. London, 
1990; Peter Hopkirk. On Secret Service East of Constantinople. The Plot to Bring Down the British 
Empire. John Murray, London, 1994 
13 
 
tarixçilərinin əsərlərində Azərbaycan - Türkiyə münasibətləri, Birinci Dünya 
müharibəsinin sonunda Osmanlı imperatorluğunun Qafqaz siyasəti, Azərbaycanla 
bağlı beynəlxalq münasibətlərin bəzi məsələləri, Cənubi Qafqazda və Anadoluda 
erməni probleminin beynəlxalq tərəfləri ətraflı şəkildə araşdırılmışdır.17 
1991-ci ildə Azərbaycan öz müstəqilliyinə qovuşduqdan sonra Xalq 
Cümhuriyyətinin tarixinə, onun liderlərinin həyat və fəaliyyətinə böyük maraq 
yaranmışdır. Bu baxımdan, Azərbaycan hökumətinin xarici siyasət kursunun və 
diplomatik fəaliyyətinin öyrənilməsi sahəsində ciddi uğurlar əldə edilmiş, dərin 
elmi tədqiqat xarakteri daşıyan monoqrafik əsərlər nəşr edilmiş, doktorluq və 
namizədlik dissertasiyaları müdafiə edilmişdir. Bu əsərlər və araşdırmalarda uzun 
müddət qapalı mövzulardan sayılan Cümhuriyyət tarixinin dərin elmi və siyasi 
mənzərəsi yaradılmışdır.18 
Azərbaycan Xalq Cümhuriyyətinin diplomatik fəaliyyətinin araşdırılması 
zamanı memuar ədəbiyyatından da geniş istifadə edilmişdir. Dövrün tanınmış 
dövlət xadimlərinin, siyasətçilərinin və diplomatlarının müxtəlif illərdə nəşr 
                                                        
17
 Kurat A.Nimet. Birinci dünya savaşında Türkiye'de bulunan Alman generallerinin raporları. Ankara, 
1966; Yene onun. Türkiye ve Rusiya. Ankara, 1970; H.Baykara. Azerbaycan İstiklal Mücadelesi Tarihi. 
İstanbul, 1975; N.Devlet. Rusya Türklerinin Milli Mücadele Tarihi (1905-1917). Ankara, 1985; Mim 
Kemal Öke. Ermeni Meselesi. İstanbul, 1986; A.Süslü. Ruslara göre Ermenilerin yaptıkları mezalim. 
Ankara, 1987; T.Sünbül. Azerbaycan Dosyası. Ankara, 1990; Hüsamettin Yıldırım. Rus-Türk-Ermeni 
Münasebetleri (1914-1918). Ankara, 1990; S.Tansel. Mondros'tan Mudanya'ya kadar. C.I, III, IV, 
İstanbul, 1991; N.Yücer. Birinci dünya Savaşında Osmanlı Ordusunun Azerbaycan ve Dağıstan 
Harekatı. Ankara, 1996; N.Erdağ (Akgül). Milli mücadile döneminde Kafkas Cümhuriyyetleri ile 
ilişkiler (1917-1921). Ankara, 1994; S.Kılıç. Ermeni sorunu ve Almaniya – Türk ilişkileri Alman Arşiv 
Belgelerile. İstanbul, 2003; N. Mazıcı. ABD
`
nin Guney Kafkasya Politikası Olarak Ermenistan Sorunu 
1919-1921. İstanbul, 2005; Omer Engin Lutem. The Armenian Demands at Paris Peace Conference of 
1919.// Review of Armenian Studies, no. 11-12, vol.4, 2007 
18
 N.Nəsibzadə. Azərbaycanın xarici siyasəti. Bakı, 1996; İ.Musayev. Azərbaycanın Naxçıvan və 
Zəngəzur bölgələrində siyasi vəziyyət və xarici dövlətlərin siyasəti (1917-1921-ci illər). Bakı, 1996; 
yenə onun. Azərbaycanın xarici siyasəti (XX əsr). Bakı, 2001; M.Qasımov. Birinci dünya müharibəsi 
illərində böyük dövlətlərin Azərbaycan siyasəti (1914-1918-ci illər). II hissə, Bakı, 2001; M.Qasımlı, 
E.Hüseynova. Azərbaycanın xarici işlər nazirləri. Bakı, 2003; X.İbrahimli. Azərbaycan siyasi 
mühacirəti. Bakı, 1996; M.Süleymanov. Azərbaycan ordusu (1918-1920). Bakı, 1998; Yenə onun. 
Qafqaz İslam ordusu və Azərbaycan. Bakı, 1999; Azərbaycan tarixi. VII cilddə, V cild. Bakı, 2001; 
Azərbaycan Xalq Cümhuriyyəti Ensiklopediyası. I-II cildlər. Baş redaktor, Y.Mahmudov. Bakı, 2004-
2005; R.Hətəmov. Almaniya - Osmanlı münasibətlərində Azərbaycan amili (1917-1918-ci illər). 
Namizədlik dissertasiyasının avtoreferatı. Bakı, 2005; Азербайджанская Демократическая 
Республика (1918-1920 гг.). Отв. ред. Н.Агамалиева. Баку, 1998; Р.С.Мустафазаде. Две 
республики. Азербайджано-российские отношения в 1918-1922 гг. М., 2006; Азербайджанская 
Демократическая Республика. Сборник статей. Сост. Р.Абуталыбов. М., 2008; А.Балаев. Мамед 
Эмин Расулзаде (1884-1955). М., 2009; С.М.Исхаков. Российские мусульмане и революция (весна 
1917 - лето 1918). М, 2004; А.Гаджиев. Демократические республики Юго-Западного Кавказа 
(Карская и Аракс-Тюркская республики). Баку, 2004; П.Дарабади. Военные проблемы 
политической истории Азербайджана начала XX века. Баку, 1991; С.З.Юсифзаде. Первая 
Азербайджанская республика: история, события, факты англо-азербайджанских отношений. 
Баку, 1998. 
14 
 
olunmuş xatirələrində böyük dövlətlərin Azərbaycana münasibətdə yeritdiyi 
siyasət, Birinci Dünya müharibəsinin sonunda Bakı uğrunda apardıqları gərgin 
mübarizə, Azərbaycanın müstəqilliyinin Paris Sülh konfransı tərəfindən tanınması 
ilə bağlı maraqlı səhnələr vardır.19 
Azərbaycan Xalq Cümhuriyyətinin diplomatik fəaliyyətinin araşdırılması, 
1918-1920-ci illərdə həyata keçirilən xarici siyasətin dolğun mənzərəsinin 
yaranması məqsədilə müəllif respublika və xarici ölkələrdə saxlanılan çoxsaylı 
arxiv sənədlərinə müraciət etmişdir. Azərbaycan hökumətinin, onun xarici işlər 
nazirliyinin, qonşu ölkələrdəki diplomatik nümayəndəliklərinin, Paris Sülh 
konfransında iştirak etmiş Azərbaycan heyətinin fəaliyyətini əhatə etmək üçün 
Azərbaycan Dövlət Arxivi, Azərbaycan Respublikası Prezidentinin İşlər İdarəsi 
yanında Siyasi Partiyalar və İctimai Hərəkatlar Dövlət Arxivi, Azərbaycan 
Respublikası Xarici İşlər Nazirliyinin Arxiv İdarəsinin, Rusiya Dövlət Sosial 
Siyasi Tarix Arxivi, Rusiya Federasiyası Xarici Siyasət Arxivi, Fransa Xarici İşlər 
Nazirliyinin Diplomatik Arxivi, Böyük Britaniya Xarici İşlər Nazirliyinin Arxivi 
və Birləşmiş Ştatların Dövlət Departamentinin sənəd və materiallarından geniş 
istifadə etmişdir. Göstərdikləri diqqət və qayğıya görə, müəllif bütün arxiv 
işçilərinə təşəkkür edir. Bu əsərin yazılmasında və nəşrə hazırlanmasında verdiyi 
tövsiyələrə və praktiki köməyə görə müəllif Azərbaycan Respublikası Xarici İşlər 
Nazirliyinin rəhbərliyinə, nazirliyin nəzdində yaradılmış redaksiya şurasının 
üzvlərinə öz dərin minnətdarlığını bildirir. 
  
                                                        
19
 З.Авалов. Независимость Грузии в международной политике. Париж, 1924; Б.Байков. 
Воспоминания о революции в Закавказье (1917-1920 гг). Берлин, 1922; А.И.Деникин. Очерки 
русской смуты. М., 1991; П.Н. Милюков. Воспоминания. М., 1991; Д. Ллойд Джордж. Военные 
мемуары. T.I-VI. М., 1934-1938; Его же. Правда о мирных договорах. Т.2. М, 1957; У.Черчиль. 
Мировой кризис. М., 1932; Ф.Нитти. Вырождение Европы. М.-Пг., 1923; М.Кeмаль. 
Воспоминания президента Турецкой республики. М., 1924; Э.Людендорф. Мои воспоминания о 
войне. Т.2, М., 1924; Л.Денстервиль. Британский империализм в Баку и Персии в 1917 -1918 гг. 
Тифлис, 1925; A.Rowlinson. Adventures in the New East, 1918-1922, London-New-York, 1923; 
R.MacDonell. And Nothings Long. London. 1938; Haydar Bammate. Le Caucase et la revolution 
Russe. Paris, 1929; C.E.Bechofer. In Denikin's Russia and the Caucase, 1919-1920. London 1921; Talat 
Paşanın Hatıraları. İstanbul, 1946; Записки Джемал паши (1903-1919). Тифлис. 1923; K.Karabekir. 
İstiklal Harbimiz. İstanbul, 1988; S.İzzet. Büyük Harbte (1918) 15 Piyade Tameninin Azerbaycan ve 
Şimali Kafkasiyadakı Hareket ve Müharibeleri. İstanbul, 1936 
 
15 
 
I FƏSİL 
 
1917-ci ilin fevral inqilabından sonra Cənubi Qafqazda vəziyyət və region 
uğrunda diplomatik mübarizənin başlanması 
 
Azərbaycanın istiqlalı 1918-ci ilin may ayının 28-də elan edilsə də, Cənubi 
Qafqazın beynəlxalq münasibətlərə daxil olması bir qədər tez baş verdi. Birinci 
dünya müharibəsinin sonunda yanacağa olan ehtiyacın artması vuruşan ölkələrin 
Qafqaza marağını artırmış, neft uğrunda mübarizə Bakını qarşı-qarşıya dayanan 
hərbi blokların cazibə mərkəzinə çevirmişdi. Qafqaz cəbhəsində baş verən 
ziddiyyətli dəyişikliklər, 1917-ci il rus inqilabının siyasi sarsıntıları, bütövlükdə 
Cənubi Qafqazdan və о cümlədən, Azərbaycandan da yan keçməmişdi. Ölkənin 
taleyi ilə bağlı həyati əhəmiyyətli məsələlər Azərbaycan aydınlarını daha fəal 
şəkildə siyasi proseslərə cəlb etmiş, bölgədə baş verən hərbi, siyasi və diplomatik 
xarakterli hadisələr onları tarixin sınağından keçirmişdi. Cənubi Qafqazla bağlı 
siyasi vəziyyətin tez-tez dəyişdiyi 1917-ci ildə, Trabzon və Ваtum konfranslarının 
keçirildiyi tarixi şəraitdə Azərbaycanın qabaqcıl siyasi xadimləri müstəqillik 
ərəfəsində maraqlı diplomatik təcrübə toplamışdılar. 
Birinci dünya müharibəsi Rusiyaya görünməmiş fəlakətlər gətirdi, ictimai-
siyasi həyatın bütün axarlarında ziddiyyətləri kəskinləşdirdi. 1917-ci ilin fevral 
inqilabı çar monarxiyasını devirməklə yanaşı, imperiya ənənələrinə də ağır zərbə 
endirdi, "xalqlar həbsxanası" olan Rusiya imperiyasında milli azadlıq meylləri 
genişləndi. Mütləqiyyətin devrilməsi Cənubi Qafqazda siyasi prosesləri 
sürətləndirdi və sonrakı dövrdə hadisələrin inkişafına ciddi təkan verdi. Fevral 
inqilabından sonra yaranmış Müvəqqəti hökumətin ilk addımlarından biri Cənubi 
Qafqazın idarə edilməsi ilə bağlı xüsusi qurum yaratmaqdan ibarət oldu. Bu 
məqsədlə mart ayının 9-da Cənubi Qafqazı idarə etmək üçün Dövlət Dumasının 
yerli üzvlərindən ibarət Xüsusi Zaqafqaziya Komitəsi (OZAKOM) yaradıldı ki, 
ona da rus kadeti V.A.Xarlamov sədrlik edirdi. Komitənin tərkibinə gürcü 
menşeviki A.İ.Çxenkeli, sosial federalist K.Abaşidze, azərbaycanlı kadet, sonralar 
Xalq Cümhuriyyətinin dördüncü hökumət kabinetində xarici işlər naziri vəzifəsini 
tutmuş Məmməd Yusif Cəfərov və erməni kadeti M.M.Papacanov daxil idilər. 
Xüsusi Komitə bilavasitə Müvəqqəti hökumətə tabe idi. Bu orqan mülki 
işləri idarə etmək üçün təsis edildiyindən qanunvericilik hüququna malik deyildi. 
Bir sıra məhdud cəhətlərinə görə Xüsusi Komitə kollektiv canişinlik təsiri 
bağışlayır və hadisələrin gərginliyi fonunda batıb qalırdı. Digər tərəfdən, fevral 
inqilabından ruhlanmış Zaqafqaziya xalqlarının siyasi azadlıqlara, muxtariyyətə 
olan güclü meyli, habelə çoxlu milli partiya və təşkilatların fəaliyyətinin 
leqallaşması, bölgəyə beynəlxalq marağın artması və digər mühüm amillər Cənubi 
Qafqazın idarəçiliyini xeyli çətinləşdirmişdi. 
16 
 
Mütləqiyyətin devrilməsi ilə nəticələnmiş fevral inqilabından 
azərbaycanlılar da çox şey gözləyirdilər. XX əsrin əvvəllərindən başlayaraq milli 
hərəkatda, siyasi proseslərdə fəal iştirak etmiş qabaqcıl ziyalılar rus inqilabını 
sevinclə qarşıladılar. "Molla Nəsrəddin" jurnalı öz səhifələrində mütləqiyyətin 
devrilməsini Azərbaycan xalqı üçün xoşbəxtlik hesab edirdi.20 M.Ə.Rəsulzadənin 
fikrincə, "1917-ci il inqilabı məhkum siniflərə hürriyyət, məhkum millətlərə də 
muxtariyyət verəcəkdi".21 İnqilab xəbərini alan kimi Bakıda müxtəlif milli qruplar, 
neft sənayeçiləri ittifaqı və digər təşkilatlar şəhəri idarə etmək üçün İctimai 
Təşkilatların İcraiyyə Komitəsini yaratdılar. Komitəyə sağ menşevik L.L.Biç 
sədrlik edirdi. İcraiyyə Komitəsində azərbaycanlı əhalinin nümayəndələri kimi 
M.H.Hacınski və M.Ə.Rəsulzadə də təmsil edilirdilər. Fevral inqilabından sonra 
leqal vəziyyətə çıxan bolşeviklərin fəaliyyəti də şəhərdə genişlənməyə başladı, 
lakin onlar yeni formalaşan Bakı Sovetində azlıq təşkil edirdilər. Martın 6-da 52 
min fəhlə və qulluqçu tərəfindən seçilmiş Bakı Sovetinin 52 üzvündən cəmi 9 
nəfəri bolşevik partiyasının üzvü idi.22 Sovetin ilk iclasına menşevik Q.Ayolla 
sədrlik etsə də, mart ayının 8-də sürgündən qayıtmış S.Şaumyan qiyabi şəkildə 
Sovetin sədri seçildi. Lakin tezliklə o, öz yerini eserlərin lideri Sako Saakyana 
verməli oldu.23 
Bakıda fəallaşan müsəlman milli təşkilat və cəmiyyətləri 1917-ci ilin mart 
ayının 27-də şəhərdə Müsəlman Milli Şurasının Müvəqqəti İcraiyyə Komitəsini 
yaratdılar. Şuranın İcraiyyə Komitəsinə az sonra yaranan Azərbaycan Xalq 
Cümhuriyyətinin ilk xarici işlər naziri, hüquqşünas Məmməd Həsən Hacınski 
sədrlik edirdi. Şurada ən böyük nüfuza malik olan partiya "Müsavat" partiyası idi 
və siyasi proseslərin dərinləşməsi fonunda tezliklə bu partiya Ümumazərbaycan 
partiyasına çevrildi. 1917-ci ilin oktyabr ayında Bakı Sovetinə keçirilən yeni 
seçkilərdə "Müsavat" 25 min seçicidən 9617 nəfərinin - yəni bütün seçicilərin 40 
faizinin səsini qazanmışdı. Halbuki özləri üçün əlverişli şəraitdə keçirilən bu 
seçkilərdə bolşeviklər 3823, eserlər 6305, menşeviklər 687, daşnaklar 528 seçicinin 
səsini ala bilmişdilər.
24
 Bakı Sovetinə keçirilən oktyabr seçkiləri qüvvələr 
nisbətinin hansı siyasi partiyanın xeyrinə olduğunu nümayiş etdirdi. Bu uğurlar bir 
tərəfdən müsəlman kütlələrinin siyasi proseslərə fəal cəlb edilməsi ilə bağlı idisə, 
digər tərəfdən milli təşkilatların Rusiyanın ərazi muxtariyyəti prinsipi üzərində 
qurulması tələbi və müsəlmanlara geniş siyasi hüquqlar verilməsi ideyasını irəli 
sürmələri ilə bağlı idi. 
Milli-ərazi muxtariyyət ideyası ilk dəfə Qafqaz müsəlmanlarının aprel 
ayının 15-dən 20-dək keçirilən Bakı qurultayında müzakirəyə çıxarıldı. Qurultay 
                                                        
20
 Molla Nəsrəddin, 1917, № 5 
21
 M.Ə. Rəsulzadə. Azərbaycan Cümhuriyyəti. Bakı, 1990, s.26. 
22
 Баку, 1917, 9 марта 
23
 Сурен Шаумян. Бакинская коммуна 1918 года//Пролетарская революция, 1926, № 12, с.71  
24
 Каспий, 1917, 25 октября 
17 
 
fevral inqilabının qələbəsindən sonra Nəsib bəy Usubbəyovun başçılığı ilə 
Gəncədə yaranmış Türk-ədəmi mərkəziyyət və Müsavat partiyalarının milli 
demokratik prosesdə qabaqcıl rol oynadığını nümayiş etdirdi. Gərgin 
müzakirələrdən sonra qurultay milli məsələyə dair bu məzmunda qərar qəbul etdi: 
"Federativ əsaslarla demokratik respublika Rusiya dövlət quruluşunun müsəlman 
xalqlarının mənafeyini ən yaxşı təmin edən forması kimi tanınsın".25 
Bakı qurultayı milli məktəblərin dövlət tərəfindən müdafiə edilməsi, ana 
dilində universitet açılması Zaqafqaziya Xüsusi Komitəsinin müsəlmanlar hesabına 
genişləndirilməsi, müsəlman əhalisinin siyahıya alınması və gözlənilən təhlükə ilə 
əlaqədar onun hərbi potensialının öyrənilməsinin zəruriliyini də qeyd etdi.26 
Məhəlli muxtariyyət tərəfdarı olan türkçülərlə milli mədəni muxtariyyət tərəfdarı 
olan islamçılar və sosialistlər arasındakı mübahisə Bakı qurultayından 10 gün sonra 
1917-ci ilin may ayının 1-də Moskvada keçirilən Ümumrusiya müsəlman 
qurultayında da davam etdi. Moskva qurultayında sosialistlər məhəlli muxtariyyətə 
etirazlarını onunla əlaqələndirirdilər ki, guya məhəlli muxtariyyət inqilabın 
nailiyyətlərinin məhvi ilə nəticələnər, milli mədəni muxtariyyət çərçivəsində isə 
Mərkəzi Rusiya hökuməti müsəlmanların hüquqlarının qorunmasının təminatçısı 
olar. 
May ayının 3-də qurultayda əsas məruzə ilə çıxış edən M.Ə.Rəsulzadə ərazi 
muxtariyyətinin tələb edilməsinin zəruriliyini tutarlı dəlillərlə izah etdi. İslam 
amilini ön plana gətirənlərə о bildirdi ki, artıq bir çox türk xalqları anlamağa 
başlayıblar ki, "əvvəlcə onlar türkdürlər, sonra isə müsəlman". M.Ə.Rəsulzadə 
qeyd edirdi ki, məsələni belə qoymaq lazımdır: "Millət nə deməkdir? Mən əminəm 
ki, millət üçün zəruri olan amillər dil, tarixi əlaqələr, adət və ənənələrin 
ümumiliyindən ibarətdir. Bəzən türk tatardan onun milliyyəti haqqında soruşduqda, 
о cavab verir ki, müsəlmanam. Lakin bu səhv nöqteyi-nəzərdir. Xristian milləti 
mövcud olmadığı kimi, islam milləti də mövcud deyildir. Bu böyük müsəlman 
evində türkün, farsın, ərəbin ayrıca mənzili olmalıdır."27 Uzun müddət sovet və 
xarici ədəbiyyatda pantürkizmdə günahlandırılan M.Ə.Rəsulzadə qurultaydakı 
məruzəsində türk xalqlarının bir-birindən xeyli dərəcədə fərqləndiyini qeyd edirdi. 
Mədəni-milli muxtariyyət tərəfdarlarının güclü müqavimətinə baxmayaraq, may 
ayının 7-də qurultayın 6-cı iclasındakı səsvermədə M.Ə.Rəsulzadənin məruzəsində 
irəli sürülən məhəlli muxtariyyət ideyası 271 səsə qarşı 446 səslə qəbul edildi.28 
Rusiya müsəlmanlarının Moskva qurultayında məhəlli muxtariyyət ideyasının 
qələbəsindən sonra məqsəd və məramları bir-birinə yaxın olan Türk-ədəmi 
                                                        
25
 Azərbaycan Respublikası Dövlət Arxivi (ARDA), f.970, s.l, i.18, v.3  
26
 Azərbaycan Cümhuriyyəti (1918-1920). Bakı, 1998, s.39 
27
 İhsan İlgar. Rusiya'da Birinci müslüman Kongresi tutanakları. Ankara, 1990, s.164-165 
28
 С.М.Исхаков. Российские мусульмане и революция (весна 1917 г.- лето 1918 г.) - Москва, 
2004, с. 176 
 
18 
 
mərkəziyyət və Müsavat partiyaları birləşməyi qərara aldılar. May-iyun aylarında 
hazırlıq işləri başa çatdırıldıqdan sonra iyun ayının 20-də Bakıda keçirilən I 
qurultayda hər iki partiyanın birləşdirilməsi prosesi başa çatdırıldı və birgə mərkəzi 
komitə yaradıldı. "Türk-ədəmi mərkəziyyət Müsavat partiyası"nın Mərkəzi 
Komitəsinə M.Ə.Rəsulzadə, M.H.Hacınski, R.Vəkilov, X.Rəfibəyov, 
N.Usubbəyov, Ş.Rüstəmbəyov, A.Ağazadə və M.Axundov daxil oldular. Bununla 
da qısa vaxtda Müsavat partiyası təkcə Bakıda deyil, bütün Azərbaycanda böyük 
siyasi qüvvəyə çevrildi. Birləşdirici qurultaydan sonra "Türk-ədəmi mərkəziyyət 
Müsavat partiyası" təcili olaraq öz nümayəndələrini Daşkəndə göndərdi. Bu 
nümayəndələr Türküstanın ayrı-ayrı şəhərlərində keçirilən toplantılarda Türküstan 
federalistlər partiyasının yaradılmasında mühüm rol oynadılar.29 
Siyasi partiyalara daxil olmayan nüfuzlu Azərbaycan ziyalıları da fevral 
inqilabının nailiyyətlərinin qorunub saxlanmasını zəruri hesab edirdilər. Müvəqqəti 
hökuməti devirməyə yönəlmiş Kornilov qiyamı baş verdikdə məşhur siyasi xadim 
Əlimərdan bəу Topçubaşovun imzası ilə Cənubi Qafqazda müsəlmanların rus 
inqilabına həmrəy olduğunu əks etdirən vərəqələr yayıldı. Eyni zamanda müsəlman 
əhalisini siyasi proseslərə daha yaxından cəlb etmək üçün 1917-ci ilin yayında 
Bakıda Müsəlman Milli Komitəsi yenidən təşkil edildi, Ə.M.Topçubaşov 
Komitənin sədri seçildi. Yeni Komitənin üzvlərindən olan Fətəli xan Xoyski 
Müəssislər Məclisinə seçkilərlə bağlı çağırılmış xüsusi müşavirədə iştirak etmək 
üçün Petroqrada ezam olundu. 
1917-ci ilin oktyabr çevrilişi xalqların milli müstəqilliyə olan ümidlərini 
daha da artırdı. Bu ümidlər xeyli dərəcədə bolşeviklərin ilk günlərdə elan etdikləri 
bəyannamələrdən qidalanırdı. Sülh haqqında dekret, habelə "Rusiya xalqlarının 
hüquq bəyannaməsi", Rusiyanın və Şərqin müsəlman zəhmətkeşlərinə 
müraciətnaməsi ilk addım kimi keçmiş imperiyaya daxil olan xalqların azad 
surətdə ayrılıb öz müstəqil dövlətlərini yaratmaq üçün hüquqi təminat verirdi. 
Lakin az sonra məlum oldu ki, bu sənədlər real əməli addımlardan uzaq olub, daha 
çox təbliğat xarakteri daşıyır. Tanınmış sovetoloq V.Kolarzın qeyd etdiyi kimi, 
"1917-ci ilin Oktyabr inqilabı rus müstəmləkəçiliyinə son qoymaq əvəzinə ona 
yeni təkan verdi".30 Bütün bunların nəticəsi olaraq fevral inqilabından sonra Rusiya 
ərazisində yaranmış müxtəlif idarəçilik formaları Petroqraddakı Xalq Komissarları 
Sovetini tanımayacaqlarını elan etdilər. 
Petroqradda Oktyabr hadisələri baş verən gün Bakıda beş gün davam edən 
Müsavat partiyasının birinci qurultayı işə başladı. Qurultay yaranmış vəziyyətdə 
                                                        
29
 С.М.Исхаков. Российские мусульмане и революция, с. 176 
30
 V.Kolarz. Russia and her Colonia. London, 1953, p.7 
 
19 
 
Azərbaycana milli ərazi muxtariyyəti verilməsinin taktiki və strateji istiqamətlərini 
müəyyən etdi.31 M.Ə.Rəsulzadə partiya MK-nın sədri seçildi. 
Noyabr ayının 11-də Tiflisdə Cənubi Qafqazda fəaliyyət göstərən siyasi 
təşkilatların yığıncağı keçirildi. Gürcü menşeviklərinin rəhbəri Noy Jordaniya 
geniş nitq söyləyib bildirdi ki, son yüz ildə Cənubi Qafqaz Rusiya ilə çiyin-çiyinə 
olmuşdur və özünü "Rusiya dövlətinin ayrılmaz hissəsi" hesab etmişdir. İndi bizə 
bədbəxtlik üz vermişdir. Rusiya ilə əlaqə kəsilmiş və Cənubi Qafqaz tək qalmışdır. 
Biz ayağa qalxmalıyıq, ya özümüzü xilas etməliyik, ya da anarxiya burulğanında 
məhv olmalıyıq. Sonra Jordaniya Cənubi Qafqazı fəlakətdən xilas etmək üçün 
müstəqil yerli hökumət yaradılmasını təklif etdi. Qərara alındı ki, Məclisi 
Müəssisan tərəfindən hakimiyyət məsələsi həll edilənə qədər regionu idarə etmək 
üçün Cənubi Qafqaz komissarlığı yaradılsın. Noyabrın 15-də yeni yaradılmış 
hökumətin tərkibi elan edildi. Ona gürcü menşeviki E.P.Geqeçkori sədrlik edirdi 
və Cənubi Qafqazın hər üç milləti komissarlıqda təmsil edilmişdi. Daxili İşlər 
Nazirliyinə A.İ.Çxenkeli, hərbi nazirliyə D.Donskoy, maarif nazirliyinə F.Xoyski, 
ədliyyə nazirliyinə Ş.Alekseyev-Mesxeyev, ticarət və sənaye nazirliyinə 
M.Y.Cəfərov, yollar nazirliyinə X.Məlik-Aslanov, qanunlara nəzarət nazirliyinə 
X.Xasməmmədov, əkinçilik, dövlət əmlakı və dini işlər nazirliyinə A.Neruçev, 
maliyyə nazirliyinə X.Korçikyan, himayəçilik nazirliyinə A.Ohancanyan, ərzaq 
nazirliyinə A.Ter-Qazarov rəhbərlik edirdilər. Yeni yaradılmış hökumətdə əmək və 
xarici işlər nazirliyi E.Geqeçkorinin öz səlahiyyətində idi.32 Müvəqqəti Komitə ilə 
müqayisədə Komissarlıq irəliyə, müstəqilliyə doğru daha bir addım idi. Lakin 
Cənubi Qafqazda vəziyyəti sabitləşdirmək üçün yeni hökumətin icra orqanları hələ 
zəif idi. Cənubi Qafqazın üç millətinin və bölgədə fəaliyyət göstərən siyasi 
partiyaların nümayəndələri Komissarlıqda təmsil olunduğu üçün müxtəlif 
partiyalar öz milli fraksiyalarını yaratdılar. Noyabr ayında M.Ə.Rəsulzadənin 
rəhbərliyi ilə Azərbaycan Milli Fraksiyası təsis edildi. Komissarlığın qəbul edəcəyi 
qərarlar əvvəlcə fraksiyaların iclaslarında müzakirə edilir, sonra isə qəti qərar 
çıxarılırdı. Müəssislər Məclisinə qədər özünü Cənubi Qafqazın Müvəqqəti 
hakimiyyət orqanı elan etmiş bu hökumət Birinci dünya müharibəsi və daxili 
ziddiyyətlərlə əlaqədar Cənubi Qafqazın ərazi bütövlüyünü saxlamağı xarici 
siyasətin başlıca vəzifəsi kimi qarşıya qoymuşdu. Komissarlıq yarandıqdan iki 
həftə sonra noyabr ayının 26-da Məclisi Müəssisana seçkilər keçirildi. Nəticədə 
gürcü menşevikləri 11 yer, müsavatçılar 10, daşnaklar 9 yer, müsəlman sosialist 
bloku 2 yer, bolşeviklər, eserlər və ittihadçılar hər biri 1 yer əldə etdilər.33 Bu 
Zaqafqaziya seçki dairəsində bütövlükdə 4,4 faiz səs alan bolşeviklərin sosial 
                                                        
31
 Программные документы мусульманских политических партий. 1917-1920 гг. Оксфорд, 1985, 
с. 13-15 
32
 Документы и материалы по внешней политике Закавказья и Грузии. Тифлис, 1919, с.7 
33
 С. Беленки и А. Манвелов. Революция 1917 года в Азербайджане. Баку, 1927, с.219  
 
20 
 
bazasının olmamasının əyani təsdiqi idi.34 Seçkilərin gedişində aydın oldu ki, 
Azərbaycan türklərinin böyük əksəriyyəti Müsavatın uğrunda mübarizə apardığı 
ərazi muxtariyyəti ideyasını müdafiə edirlər. 
Oktyabr hadisələri Qərb dövlətlərinin Cənubi Qafqaza olan marağını artırdı. 
Bolşeviklərin döyüşən ölkələrə sülh dekreti ilə müraciət etməsi Antanta tərəfindən 
Qafqaz cəbhəsinə diqqəti artırmağı tələb edirdi. Böyük dövlətlərin Cənubi 
Qafqazda olan nümayəndələri ABŞ konsulu Smit, ingilis generalı Şor, fransız 
polkovniki Şardinyi və digərləri bölgədə gedən prosesləri diqqətlə izləyir və öz 
ölkələrinə mütəmadi məlumatlar göndərirdilər. Tiflisdəki ABŞ konsulu Dövlət 
Departamentinə vurduğu teleqramda xatırladırdı ki, Cənubi Qafqazın yerli 
əhalisinin əksəriyyəti və ordu, bolşeviklərin ardınca getməkdən imtina etmişlər. 
Smit sözünə davam edərək bildirirdi: "Müttəfiqlərin mənafeyinə uyğun 
göstərilməsi zəruri olan maliyyə yardımını almadan onların beş gündən artıq 
dözəcəyinə mən şübhə edirəm".35 Vaşinqtona göndərdiyi məktubda Smit Cənubi 
Qafqaz Komissarlığını de-fakto tanımağı və bolşevizmə qarşı mübarizə məqsədilə 
Tiflisə 10 milyon dollar göndərməyi təklif edirdi.36 
Doqquz gün sonra vurduğu ikinci teleqramda o, Bakının bolşeviklərin 
əlində olduğunu göstərməklə bərabər, Cənubi Qafqazın əhalisinin əksəriyyətinin 
bolşevikləri və onların rəhbərlərini tanımaq istəmədiklərini, separat sülhə tərəfdar 
olmadıqlarını yazırdı. Lakin ABŞ hökuməti Rusiyanın parçalanmasından ehtiyat 
edərək, Cənubi Qafqaz Komissarlığına maliyyə yardımı göstərməyi lazım bilmədi 
və dövlət katibi Robert Lansinqin tapşırığı üzrə Smitə məlumat verildi ki, 
Rusiyadakı hadisələr aydınlaşmayınca Cənubi Qafqaz hökumətini tanımaq üçün 
Amerika konsuluna vəkalət verilmir. ABŞ-ın əksinə olaraq Fransa, İngiltərə və 
İtaliya rəhbərləri Cənubi Qafqazdakı hərəkatı müdafiə etməyi mümkün hesab 
edirdilər. Bu, daha çox alman-türk qoşunlarının Bakıya girə biləcəyi ehtimalının 
doğurduğu təşvişdən irəli gəlirdi. Almaniya-Avstriya ordusu yanacaqla təchiz 
olunsaydı, bu, Qərb cəbhəsində müttəfiqlərin vəziyyətini ağırlaşdırardı.37 
Cənubi Qafqaz Komissarlığının xarici siyasətinə münasibətdə ilk gündən 
milli fraksiyalar arasında fikir ayrılığı mövcud idi və bu fikir ayrılığı sonralar daha 
da dərinləşdi. Müsəlman fraksiyası ayrı-ayrı dövlətlərlə əlaqə məsələsində 
hökumətin tam müstəqilliyini elan edən Bəyannamə qəbul edilməsini zəruri hesab 
edirdi. Gürcü fraksiyası yalnız bir sıra daxili məsələlərin həll edilməsi ilə 
                                                        
34
 Л.М.Спирин. Итоги выборов во Всероссийское Учредительное Собрание в 1917 г. //История 
СССР, 1988, № 2, с.96 
35
 Papers relating to the Foreign Relations of the United States, 1918, Russia, vol. II Washington, 1932, 
p.581 
36
 Е.Токаржевский. Из истории иностранных интервенций и гражданской войны в  Азербайджане. 
Баку, 1957, с.39 
37
 W.E.D. Allen and Paul Muratof. Caucasian Battlefields: A History of the Wars and Turco-Caucasian 
Border (1828-1921). Cambridge, 1953, p.458 
 
21 
 
kifayətlənməyi lazım bilirdi. Erməni milli fraksiyasının isə nə müstəqilliyin elan 
edilməsi, nə də sülh məsələsində yekdil fikri yox idi. 
Cənubi Qafqaz Komissarlığının yaranması ilə Qafqaz cəbhəsində olan rus 
ordusu ağır vəziyyətdə qaldığından Türkiyə ilə müharibənin davam etdirilməsinin 
qeyri-mümkünlüyü artıq heç kəsdə şübhə oyatmırdı.38 Rus ordusunun iflic 
vəziyyətə düşdüyü bir vaxtda Komissarlığın ordusu demək olar ki, mövcud deyildi. 
Digər tərəfdən, Sovet Rusiyasının Mərkəz ölkələri ilə atəşi dayandırmaq haqqında 
razılığa gəlməsi Qafqazda da hərbi əməliyyatları dayandırmaq üçün zəmin 
yaradırdı. Komissarlıqdakı fraksiyalara gəldikdə isə, müsəlman fraksiyası Türkiyə 
ilə vuruşmağın əleyhinə idi. Gürcülər sazişə gəlməyi təhlükəli hesab etmirdilər. 
Ermənilər müharibənin əvvəllərində Türkiyədə milli qırğın törətdiklərinə görə pis 
vəziyyətə düşəcəklərindən ehtiyat edirdilər.39 Ümumilikdə isə, Komissarlığın 
Türkiyə ilə danışıqlara başlamaq qərarına gəlməsi onun ilk mühüm müstəqil xarici 
siyasət addımı kimi qiymətləndirilməlidir. 
1917-ci ilin noyabr ayının axırlarında Ənvər paşanın göstərişi ilə Qafqaz 
cəbhəsi üçüncü türk ordusunun komandanı Mehmed Vehib paşa barışıq 
bağlanması ilə əlaqədar Qafqaz cəbhəsinin komandanı general Prjevalskiyə 
müraciət etdi. Cənubi Qafqaz Komissarlığı Prjevalskinin təklifini müzakirə edərək 
Antantanı qıcıqlandırmamaq üçün türk qoşunlarının heç bir yerdəyişmə 
aparmayacağı təqdirdə atəşin dayandırılması barədə barışıq bağlanmasına razı 
olduğunu bildirdi.40 Noyabr ayının 21-də general Prjevalski Komissarlığın qərarı 
haqqında türk komandanlığına məlumat verdi. Bir neçə gündən sonra A.Smirnov, 
V.Tevzaya, general Vışinski və daşnak A.Camalyandan ibarət kiçik nümayəndə 
heyəti Ərzincana gəldi və dekabr ayının 5-də (18-də) on dörd maddədən ibarət 
barışıq imzalandı.41 Barışığın şərtlərinə görə, onun maddələrı sülh müqaviləsi 
bağlanana qədər tərəflərin hər biri üçün məcburi idi. Müqaviləni pozan tərəflərdən 
biri hərbi əməliyyata başlamağı 14 gün əvvəldən bildirməli idi. Əks təqdirdə, 
barışıq müqaviləsi ümumi sülh müqaviləsi bağlananadək qüvvədə qalmalıydı. 
Döyüşən tərəflər arasında elə həmin gün demarkasiya xətti müəyyən edilməli idi. 
Tərəflər öz ordularının strateji yerdəyişməsinə yol verməməli idilər və xüsusən 
türk ordusu Qafqaz cəbhəsindən Mesopotamiyaya aparılmamalı idi. 
Barışıq müqaviləsində qeyd olunurdu ki, Rusiya Respublikası ilə Mərkəz 
ölkələri arasında ümumi barışıq sazişi imzalanacağı təqdirdə onun maddələri 
Qafqaz cəbhəsi üçün də məcburi olmalıdır. Həmçinin Qara dənizdə də vuruşan 
ölkələrin hərbi gəmiləri arasında hərbi əməliyyatlar dayandırılırdı. Barışıq 
                                                        
38
 З.Авалов. Независимость Грузии в международной политике (1918-1921). Париж, 1924, с.30 
39
 Жорж де Малевил. Армянская трагедия 1915 года. Баку, 1990, с.66-98 
40
 Документы и материалы по внешней политике Закавказья, с. 11-12 
41
 A.Nimet Kurat. Türkiye ve Rusiya. Ankara, 1990, s.332-333 
22 
 
müqaviləsinə əlavə olaraq Ərzincanda elə həmin gün demarkasiya xətti haqqında 
akt imzalandı.42 
Göründüyü kimi, "Ərzincan barışığı" Petroqrad hökuməti ilə deyil, Cənubi 
Qafqaz Komissarlığı ilə imzalanmışdı və bununla da dolayısı ilə Osmanlı Baş 
Komandanlığı Cənubi Qafqaz Komissarlığını hökumət kimi tanımış olurdu.43 
Ərzincanda barışıq müqaviləsi imzalanmaqla Qafqaz cəbhəsində rus 
qoşunları geri çəkilməyə başladı. Əslində isə Rusiya üçün bu cəbhə dağıldı. Qafqaz 
cəbhəsi qərargahının komissarı D.Donskoy qərara aldı ki, ordunu milli zəmində 
təşkil etsin. Buraya gürcü, erməni, azərbaycanlı, ukraynalı, rus milli korpusları 
daxil olmalı idi. Cənubi Qafqaz Komissarlığı rus ordusunun Qafqazda qalmasından 
ehtiyat edirdi, dağılma və pozğunluq həddinə çatmış ordu bolşevik təbliğatının 
təsirinə düşüb Komissarlıq üçün təhlükə törədə bilərdi. Bolşevik təbliğatçıları 
Qafqaz cəbhəsində ordu içərisində əsgərləri zabitlərə qarşı qoyur və bildirirdilər ki, 
inqilab dərinləşmədən xalq nə sülh, nə torpaq, nə də çörək əldə edəcəkdir.44 Qafqaz 
ordusunun II qurultayında yeni ordu dairə sovetləri seçildi ki, ora 52 bolşevik düşə 
bildi. Hətta sonralar Bakı Kommunasında hərbi komissar işləmiş Q.Korqanov 
Sovetin sədri seçildi. Ordunun bolşevikləşməsi ciddi narahatçılıq doğururdu. Ona 
görə də hökumət 1917-ci il dekabrın 19-da Qafqazda olan rus ordusunun tərxis 
olunması haqqında əmr verdi və həmin əmrə, əsasən, Qafqazdan olan hərbi hissələr 
yalnız milli korpuslar halında saxlanılırdı. İlk addım kimi Qafqaz cəbhəsi baş 
komandanlığının 26 dekabr əmrinə əsasən, tərkibində üç piyada diviziyası, bir atlı 
briqadası və bir neçə ərazi polkları olan erməni ordu kоrpusu yaradıldı. Lakin az 
sonra bu kоrpuslar Cənubi Qafqazda və Şərqi Anadoluda müsəlman əhalisinə 
divan tutan başıpozuq dəstələrə çevrildi. Əslində milli korpusların təcili 
yaradılması cəbhədən qayıdan rus əsgərlərinin yerli əhaliyə qarşı törətdiyi terror və 
soyğunçuluqla da bağlı idi. Ordunun milli zəmində yaradılması Komissarlığa daxil 
olan millətlərin Hərbi Şurasının yaradılması ilə nəticələndi. Hərbi Şura hökumət 
strukturunda yeganə orqan idi ki, cəbhədən qayıdarkən fərarilik edən rus 
ordusunun soyğunçuluğunun qarşısını almağa cəhd göstərirdi. 
Erməni və gürcü milli korpuslarının yaradılması bir qədər asanlıqla oldu, 
çünki Qafqaz cəbhəsində rus ordusunun tərkibində onlar könüllü hərbi dəstələr adı 
ilə fəaliyyət göstərirdilər. Ordunun özəyini təşkil edən zabit heyətini də qısa 
müddətdə yaratmaq mümkün idi. Lakin erməni və gürcü milli korpusları türklərdən 
müdafiə olunmaq zərurətindən yaranmışdısa da, çox vaxt daxili milli 
münaqişələrdə iştirak edirdilər. Xüsusilə yarandığı gündən etibarən rəhbərliyi 
avantürist və qatı millətçi dairələrin əlində olan erməni hərbi hissələri bölgədə 
azərbaycanlılara qarşı terror əməliyyatlarına başladılar. Həmin dövrdə yaranmış 
                                                        
42
 Документы внешней политики СССР. Т.1, Москва, 1957, с.53-57 
43
 Kemal Öke. Ermeni meselesi. İstanbul, 1986, s.158 
44
 Г.В. Хачапуридзе. Борьба грузинского народа за установление Советской власти. М., 1956, 
с.78 
23 
 
belə dəstələrdən biri müsəlman əhalisinə qarşı törətdiyi vəhşiliklərə görə ad 
çıxarmış qaniçən Andronikin dəstəsi idi.45 
Bu təhlükəni Azərbaycanın qabaqcıl siyasi xadimləri artıq 1917-ci ilin 
əvvəllərində hiss edirdilər və ona görə də Fevral inqilabından sonra onlar 
Müvəqqəti hökumətə müraciət edərək milli ordunun yaradılmasına icazə istədilər. 
Lakin müsbət cavab almadılar. 1917-ci ilin payızında baş verən məlum 
hadisələrdən sonra Müsəlman milli fraksiyası milli ordunun yaradılması 
istiqamətində əhəmiyyətli addımlar atdı. Milli fraksiyanın təşəbbüsü ilə Gəncədə, 
Bakıda, Lənkəranda və Tiflisdə Azərbaycanın qabaqcıl aydınlarının iştirakı ilə 
müsəlman hərbçilərinin yığıncaqları keçirildi. Hərbi hissələrin yaradılması böyük 
çətinliklərlə qarşılaşdı. Ordunu yaratmaq üçün zəruri olan zabit heyəti çatışmırdı, 
silah və hərbi sursat isə yox dərəcəsində idi. Azərbaycan milli hərbi korpusunun 
əsasını Petroqraddan köçürülən əfsanəvi "müsəlman diviziya"sının tatar süvari 
polku təşkil edirdi. Lakin inqilab və qarışıqlıq bu diviziyadan da yan keçməmişdi, 
çoxlu sayda istedadlı hərbçilər tatar süvari polkunu tərk etmişdilər. General Əliağa 
Şıxlinski ümumi komandanlığı öz üzərinə götürdü. Qafqaz cəbhəsindən tərxis 
olunan zabitlər, ilk növbədə isə müsəlmanlar milli hərbi birləşmələrə götürülürdü, 
1917-ci ilin payızında Bakıda kadet məktəbində yerli zabit kadrlarının 
hazırlanması işinə də başlanıldı. Çətinlik bir də onunla bağlı idi ki, erməni və 
gürcülərdən fərqli olaraq, Azərbaycanın əsas sənaye şəhəri olan Bakı 1917-ci ilin 
payızından etibarən bolşeviklərin nəzarəti altında olduğundan bolşeviklər milli 
hərbi hissələrin yaradılmasına güclü müqavimət göstərir, ordunu sinfi əsasda 
yaratmaq adı altında özlərinə yaxın olan silahlı qüvvələri orduya cəlb edirdilər. 
Bu məsələdə Cənubi Qafqazın xristian əhalisinin üstünlüyü həm də onda idi 
ki, Tiflisdə olan Antanta ölkələrinin konsulları və hərbi nümayəndələri erməni, 
gürcü hərbi hissələrinin yaradılmasında maraqlı idilər və bu işdə onlara yardım 
göstərirdilər. Bu yardımın göstərilməsində başlıca məqsəd türk ordusunu Qafqaz 
cəbhəsində saxlamaq, onun Mesopotamiyadakı ingilis ordusuna qarşı 
toplanmasının qarşısını almaq idi. Əsl həqiqətdə Cənubi Qafqazda milli 
korpusların yaradılması ideyası ingilislərdən gəlirdi. Onlar belə hesab edirdilər ki, 
ermənilərdən, gürcülərdən və rus ordularının tör-töküntülərindən yaradılan milli 
hissələr vasitəsi ilə alman-türk blokunun Bakıya doğru irəliləməsinin qarşısını 
almaq olar. Milli korpusların yaradılması vəzifəsi Tiflisdə olan Britaniya 
missiyasının başçısı briqada generalı Offli Şor üzərinə qoyulmuşdu. Qafqazda 
gedən prosesləri yaxından izləmək üçün Bakıda yeddi ilə yaxın vitse-konsul 
işləmiş, Forin Ofisin Britaniya Kəşfiyyat Xidmətinin fəaliyyətdə olan keçmiş 
əməkdaşı Ronald Makdonell Tehrandan Tiflisə göndərilmişdi. Az sonra digər 
xüsusi xidmət əməkdaşı, rus və fars dillərini yaxşı bilən kapitan Edvard Hoel də 
ona qoşuldu. R.Makdonell özü də yerli adətləri və dilləri çox yaxşı bilirdi. 
                                                        
45
 Rusiya Dövlət Ən Yeni Tarix Arxivi (RDƏYTA), f.5, s.33, i.221, v.37  
 
24 
 
1917-ci ilin oktyabrında R.Makdonell ilk olaraq aydınlaşdırdı ki, rus 
ordusunun böyük bir hissəsi artıq Qafqaz cəbhəsini tərk edib. Rus ordusunun 
tərkibində olmuş erməni hissələri isə hələ ki, cəbhə xəttində qalmaqda idilər. Bu 
vəziyyətdə britaniyalılar belə qərara gəldilər ki, erməni, assuriya, rus, yunan və 
digər millətlərin nümayəndələrindən ibarət bir diviziya yaradıb türklərin cəbhədə 
irəliləməsinin qarşısını alsınlar. R.Mak-donellin etirafına görə gürcülərə ümid yox 
idi. Belə ki, onların piyada qüvvələri bolşevik meylli idi, atlı dəstələri isə öz 
ərazilərini qoruyacaqlarını bildirmişdilər. Maddi cəhətdən bu hissələri müdafiə 
etmək üçün maliyyə vəsaiti ayırmaq və həmin vəsaiti Rusiya Baş qərargahı 
vasitəsilə çatdırmaq haqqında qərar qəbul edildi. Britaniyalılar ona görə belə 
edirdilər ki, kömək göstərilən millətlər "ingilis yardımı" haqqında əlavə söz-söhbət 
yaratmasınlar və bu yardımın müstəsna qaydada onlara göstərildiyini öz 
maraqlarına uyğun yaymasınlar. Lakin R.Makdonellin etiraf etdiyi kimi, ermənilər 
bu məsələni öz maraqlarına uyğun şəkildə yaya bildilər və belə təəssürat yaratdılar 
ki, britaniyalılar müstəsna qaydada erməniləri müdafiə edirlər. Erməni diviziyaları 
Qafqaz cəbhəsində olduqları üçün onlar Rusiya Baş qərargahı vasitəsi ilə 1 milyon 
rubl həcmində Britaniya yardımını aldılar, 200 min rubl isə rus könüllüləri əldə 
etdilər. Bundan əlavə, Tiflis hökumətinə də 4 milyon rubl həcmində borc ayrıldı. 
Eb bu zaman Britaniya Xarici İşlər Nazirliyinin təlimatına uyğun ingilis konsulu 
Stivens bəyan etdi ki, "Britaniya hökuməti bütün mümkün vasitələrlə ermənilərə 
yardım göstərmək niyyətindədir". Bununla bağlı R.Makdonell yazırdı ki, ermənilər 
bizdən yardım alan yeganə qüvvə idi və onlar böyük məharətlə bundan Qafqazın, 
xüsusilə Bakının və Yelizavetpolun müsəlman əhalisinə qarşı təbliğati məqsədlər 
üçün istifadə edirdilər.46 
Britaniyalılar ermənilərin onlar üçün yaratdığı yeni problemləri çox tez 
anladılar. Bununla bağlı R.Makdonell yazırdı: "Mənim Tiflisə gəlişim zamanı 
ermənilər və sadə adamların bir hissəsi belə düşünürdü ki, Britaniya missiyası 
ermənilərə kömək üçün yaradılıb və onlar bunu böyük uğur kimi təqdim edirdilər 
və bununla da müsəlmanlar arasında bizim haqqımızda yayılmış acı təəssüratları 
daha da ağırlaşdırır, onlarla dil tapmağı qeyri-mümkün edirdilər".47 Bunu nəzərə 
alaraq Yaxın Şərqdə, xüsusilə müsəlmanlar arasında böyük iş təcrübəsi və strateji 
planları olan ingilislər Azərbaycan məsələsinə ehtiyatla yanaşmağa başladılar. 
E.Noel 1917-ci ilin dekabrında Tehrandakı Britaniya nümayəndəsi Koksa yazırdı 
ki, ingilislər loyal Azərbaycan müsəlmanlarının Hindistan və Mesopotamiya 
müsəlmanları ilə birlikdə vahid blok yaradıb, Türkiyə və İranda almanpərəst 
qruplara qarşı qoyulması haqqında fikirləşməlidirlər. Onun fikrincə, əgər ingilislər 
buna nail olsaydılar, bu halda İranın Azərbaycan vilayətinin əhalisi Qafqaz 
                                                        
46
 Azərbaycan Xalq Cümhuriyyəti. Böyük Britaniyanın arxiv sənədləri. Elmi redaktoru və ön sözün 
müəllifi Y.Mahmudov, tərtib edəni N.Makevell. Bakı, 2009, s.68 
47
 Yenə orada, s.69 
25 
 
Federasiyasına birləşməyi arzulayardılar və İranın asılılığından qurtarardılar. Bu, 
İran məsələsinin həllində güclü vasitə ola bilərdi".48 
İran Azərbaycanının muxtariyyəti və tədricən onun Cənubi Qafqaza 
birləşməsi ideyası diplomatik yazışmalarda hələ 1908-1909-cu illərdə meydana 
çıxmışdı. Rusiyanın Tehrandakı müvəqqəti işlər vəkili V.F.Minorski Müvəqqəti 
hökumətin xarici işlər naziri P.N.Milyukova və sonra bu vəzifədə onu əvəz edən 
M.İ.Tereşenkoya yazdığı məktublarda qeyd edirdi ki, "Azərbaycanın muxtariyyəti" 
artıq Rusiyada keçirilən müsəlman qurultaylarında və geniş yayılan şayiələrə görə, 
eyni zamanda Təbrizdə dəfələrlə xatırladılmışdır. Belə siyasi meyllərin hansı 
nəticələri ola bilər? V.F.Minorskinin fikrincə, Azərbaycan türklərinin özü üçün 
birləşmənin və özünüidarənin faydaları aydındır. İran dövlət orqanizminin 
içərisində bu milli qrup ən möhkəm və sağlam qüvvədir. Rusiya üçün isə 
Azərbaycanın ayrılması (İrandan-C.H.) onun Cənubi Qafqazla daha sıx 
yaxınlaşması demək olardı.49 
1917-ci ilin axırlarında Qafqaz cəbhəsindən tərxis olunan rus ordusunun 
vətənə dönməsi ciddi bir problemə çevrilmişdi. Geri qayıdan silahlı rus əsgərləri 
aclıq və səfalət içində olduğu üçün keçdiyi ərazilərdə talançılıqla məşğul olurdu. 
Cənubi Qafqaz Komissarlığı bu başıpozuq qüvvəni Tiflisə buraxmadı və rus 
əsgərlərinin Tiflisə daxil olmadan Qarayazı stansiyasından yola salınması barədə 
göstəriş verdi. 1918-ci ilin yanvarında Şamxor stansiyasında rus əsgərləri ilə 
hökumət qüvvələri arasında ağır nəticələr verən qanlı toqquşma baş verdi. 
S.Şaumyan yanvar ayının 9-12 arasında baş verən hadisələri Müsavatın əksinqilabi 
fəaliyyəti ilə əlaqələndirməyə cəhd göstərirdi.50 Halbuki məsələ heç də belə 
deyildi. Bakıya doğru hərəkət edən rus ordusunun bolşeviklərə xidmət edəcəyi və 
ən azı öz silah və hərbi sursatlarını bolşeviklərə verəcəyini nəzərə alıb, Cənubi 
Qafqaz Komissarlığı onların tərksilah edilməsini zəruri bildi. Komissarlığın milli 
hərbi şurası Cənubi Qafqazda olan silahın və hərbi sursatın burada qalmasını zəruri 
bilib, rus əsgərlərinin tərksilah edilməsi haqqında qərar qəbul etdi. Ordunun 
qayıtmasından ən çox ziyan çəkən Azərbaycan əhalisi idi. V.Stankeviç özünün 
"Rusiya xalqlarının taleyi" əsərində bu hadisəyə obyektiv yanaşaraq qeyd edir ki, 
"qəzəblənmiş və dağılmış rus ordusu cəbhədən qayıdan zaman əsasən müsəlman 
əhalisini soyur və talayırdılar. Məlumatlara əsasən, bu əməliyyat zamanı 200 
müsəlman kəndi dağıdılmışdı." İyirmi ilə qədər Bakıda yaşamış rus kadeti 
B.Baykov Berlində 1922-ci ildə nəşr olunmuş xatirələrində qeyd edir ki, 
"Müsəlman kəndlərindən başqa digər millətlərin yaşadığı heç bir yaşayış 
məntəqəsinə toxunulmamışdı."51 Belə bir vəziyyətdə daxili işlər naziri N.Ramişvili 
əmr verdi ki, rus əsgərlərini Şamxor stansiyasında saxlasınlar. Bundan əlavə, 1918-
                                                        
48
 Yenə orada, s.69 
49
 С.М.Алиев. История Ирана. XX век. Москва, 2004, с.90-91 
50
 В. Станкевич. Судьба народов России. Берлин, 1921, с.245 
51
 Б. Байков. Воспоминания о революции в Закавказье 1917-1920 гг. Берлин, 1922, с.114 
26 
 
ci ilin yanvar ayının 6-da N.Jordaniyanın cəbhədən geri qayıdan rus əsgərlərinin 
tərksilah edilməsi barədə yerlərə məktubu var idi.52 Cənubi Qafqaz hökumətinin 
qərarı ilə Şamxor stansiyasında rus əsgərlərinin tərksilah edilməsi işi rotmistr 
Abxazova həvalə edildi. Əsgərlər silahı verməkdən imtina etdikdə tərəflər arasında 
toqquşma baş verdi ki, hər iki tərəfdən ölənlər və yaralananlar oldu. Bu hadisələrdə 
azərbaycanlılar fəal iştirak edirdilər. Çünki qeyd olunduğu kimi, rus əsgərlərinin 
qayıtmasından ən çox ziyan çəkən azərbaycanlılar idi. Hökumətin əmrinin yerinə 
yetirilməsində erməni və gürcülərlə yanaşı, azərbaycanlıların da iştirakına təbii 
baxılmalıdır, onlar külli miqdarda silahın müsəlmanların milli mənafeyi və 
muxtariyyəti üçün ciddi təhlükə törədən Bakı Sovetinin timsalında bütün 
Azərbaycana sahib durmaq niyyətində olan bolşeviklərin əlinə keçməsini 
istəmirdilər. Digər tərəfdən, qonşularının silahlandığı bir şəraitdə müdafiə olunmaq 
üçün onlar da silahlanmaq istəyirdilər. Bu məsələ ilə bağlı ayrı-seçkilik etdiyinə 
görə, azərbaycanlılar komissarlığın siyasətindən narazı idilər. A.Səfikürdski qeyd 
edirdi ki, "Cənubi Qafqazda kiçik qardaşlar olan ermənilər və gürcülər 
silahlandırıldıqları halda, böyük qardaş olan müsəlmanlara silah verilmədi".53 
Gəncədə olan Azərbaycanın tanınmış siyasi xadimləri ata-oğul Ələkbər və Xudadat 
bəу Rəfibəyovlar, Ş.Rüstəmbəyov, A.Səfikürdski Şamxor toqquşmasının 
dayandırılmasında mühüm rol oynadılar. Tanınmış cərrah Xudadat bəу Rəfibəyov 
yaralı rus əsgərlərinin müalicə edilməsi işini öz üzərinə götürdü. Qırğının qarşısını 
almaq məqsədi ilə yuxarıda adları çəkilən şəxslərlə stansiyada olan rus ordusu 
rəhbərliyi arasında yanvarın 11-də danışıqlar aparıldı. Bundan əlavə, münaqişənin 
dayandırılmasında Cənubi Qafqaz seyminin üzvləri Xan Xoyskinin, 
X.Xasməmmədovun və X.Məlik-Aslanovun müsəlman əhalisinə müraciət 
imzalamalarının böyük əhəmiyyəti oldu. Dəmir yolu ətrafına toplanmış 10 minə 
yaxın adamın ehtirasını soyutmaq üçün tərəflər arasında protokol imzalandı. 
Nəzərə almaq lazımdır ki, münaqişə zamanı azərbaycanlı əhali içərisindən xeyli 
ölənlər var idi. Protokola əsasən, yaxın vaxtlarda Tiflisdən bir hərbi batareyanın 
silah və sursatını müsəlman korpusuna verməyi eşalonun rəhbərliyi öz üzərinə 
götürdü.54 Eşalonun rəhbərliyi ilə danışıqlar zamanı A.Səfikürdski bildirdi ki, 
ordunun tərksilah edilməsi haqqında N.Jordaniyanın teleqramı vardır.55 Şamxor və 
ona yaxın dəmir yolu stansiyalarında ordunun tərksilah edilməsi əməliyyatına 
bütövlükdə gürcü polkovniki, knyaz L.Maqalov rəhbərlik edirdi. Az sonra Tiflisdə 
keçirilən Diyar Sovetinin sessiyasında Şamxor hadisələrinin törədilməsində 
N.Ramişvili günahlandırıldı. Şamxor hadisələrində nə qədər rus əsgər və zabiti 
həlak olub? Bu rəqəm haqqında müxtəlif fərziyyələr mövcuddur. Və elə həmin 
                                                        
52
 С.Е.Сеф. Борьба за Октябрь в Закавказье. Тифлис, 1932, с.74 
53
 Cənubi Qafqaz dəmir yolunun Ağstafa-Hacıqabul sahəsində 9-13 yanvar 1918-ci ildə baş vermiş 
hadisələrin təsviri. Yanvar, 19187/ARDA, f.970, s.I, i.86, v.22 
54
 Yenə orada, v.26-27 
55
 Yenə orada, v.22 
27 
 
dövrdə Bakıda bolşeviklər bu hadisədən müsəlmanlara divan tutmaq məqsədi ilə 
istifadə etmək istədikləri üçün ölənlərin və yaralananların sayını süni surətdə 
şişirdirdilər. 
İlk dəfə bu barədə çıxış edən S.Şaumyan Şamxor hadisələri zamanı bir neçə 
min əsgərin öldüyünü və yaralandığını bildirdi.56 Sonralar, 20-ci illərdən 80-ci 
illərin axırlarına qədər Sovet tarixçiləri, əsasən, S.Şaumyanın və "Бакински 
рабочи» qəzetinin məlumatlarına istinad edirdilər. A.Stavrovskinin 1925-ci ildə 
nəşr edilən kitabında 2000-ə qədər əsgərin öldürüldüyü iddia edilirdi. 50-ci illərdən 
başlayaraq Azərbaycan sovet tarixçiləri Şamxorda mindən artıq əsgərin 
öldürüldüyünü göstərirdilər. Xarici müəlliflərdən Tadeuş Svyatoxovski və Brain 
Kollins Azərbaycanda çıxan ədəbiyyata əsaslanaraq "mindən artıq" rəqəmini,57 
Firuz Kazımzadə bir neçə yüz58 Ronald Qriqor Syuni min nəfərin öldürüldüyünü 
yazır.59 Lakin həmin eşalonla birlikdə Ümumqafqaz diyar ərzaq komitəsinin 
iclasına gedən, bir çox xalqların (o cümlədən rusların) nümayəndələrindən ibarət 
olan bir heyət, eşalon rəhbərliyinin iştirakı ilə bilavasitə şahidi olduqları hadisələr 
barəsində "1918-ci il yanvar ayının 9-13-də Cənubi Qafqaz dəmir yolunun 
Ağstafa-Hacıqabul sahəsində baş vermiş hadisələrin təsviri" adlı sənəd tərtib 
ediblər. Orada göstərilir ki, Bakıya çatan kimi nümayəndəlik qərara aldı ki, fəhlə 
və əsgər deputatları sovetində və şəhər Dumasında yolda baş vermiş hadisələr 
barədə məruzə ilə çıxış etsinlər. Belə bir məruzə ona görə zəruri idi ki, şəhərdə baş 
vermiş hadisələr barədə yalan şayiələr dolaşırdı.60 Əsl həqiqətdə isə baş vermiş 
münaqişə zamanı eşalonun sərnişinlərindən 53 nəfər ölmüş, 212 nəfər isə 
yaralanmışdı".61 
Şamxor hadisələri ətrafında Bakı Sovetinin güclü təbliğat kampaniyası 
qaldırması bir sıra amillərlə bağlı idi. Birincisi, Cənubi Qafqaz hökumətini bu işdə 
ittiham edib, regionun sovetləşməsi üçün ictimai rəyi hazırlamaq. İkincisi, 
cəbhədən qayıdan rus ordusunun yerli əhaliyə qarşı qəzəbini coşdurub onun Bakı 
Sovetinin xidmətinə keçməsinə nail olmaq və həmin silahlı qüvvə ilə Azərbaycanın 
sovetləşməsi adı altında onun ələ keçirilməsini başa çatdırmaq. Üçüncüsü isə, bu 
hadisədən istifadə edib müsəlman əhalisini tərksilah etmək və Bakıda "əksinqilaba 
qarşı mübarizə" adı ilə müsəlman qırğını törətmək, bununla da şəhəri müsəlman 
"əksinqilabından" təmizləmək. B.Baykov sonuncu fikirlə bağlı yazır ki, hərbi 
hissələrdən biri öz ölən yoldaşlarını gətirib Bakı qəbristanlığında dəfn etdilər. Dəfn 
mərasimini sosialist təşkilatları böyük hay-küylə keçirdilər və azərbaycanlı 
                                                        
56
 С.Г. Шаумян. Статьи и речи 1917-1918 гг. Баку, 1929, с.99 
57
 T.Swietochowski and B.Collins. Historical Dictionary of Azerbaijan. The Scarecrow Press, Inc, 
Lanham, Maryland and London, 1999, p.116 
58
 F.Kazemzadeh. The Struggle for Transcaucasia (1917-1921). New York, 1951, p. 
59
 R.G.Suny. The Baku Commune, 1917-1918. Princeton, 1972, p.199 
60
 Cənubi Qafqaz dəmir yolunun Ağstafa-Hacıqabul sahəsində 9-13 yanvar 1918-ci ildə baş vermiş 
hadisələrin təsviri. Yanvar, 1918. //ARDA, f.970, s.1, i.86, v.25 
61
 Yenə orada, v.26 
28 
 
əhalisində bu, qorxunc təəssürat yaratdı. Şəhərin azərbaycanlılar yaşayan 
hissəsində həyəcan gözlənilirdi, lakin xoşbəxtlikdən bu, baş vermədi. Şəhərdə 
əhvali-ruhiyyə son dərəcə gərgin idi, azərbaycanlıların qırğını gözlənilirdi.62 
Şamxor hadisələri ətrafında qaldırılan təbliğat kampaniyası müsavatçılarla 
bolşeviklər arasındakı ziddiyyətləri daha da dərinləşdirdi. Müsavatın Azərbaycan 
muxtariyyəti uğrunda mübarizəsinin genişlənməsi, S.Şaumyan başda olmaqla, 
bolşevikləri narahat etməyə başlamışdı. "Бакински рабочи" qəzeti bu barədə 
yazırdı: "Azərbaycanın muxtariyyəti türk burjuaziyasının muxtariyyətidir. Bu 
muxtariyyətlə nə Rusiya burjuaziyası, nə də Rusiya demokratiyası razıdır. 
Azərbaycan muxtariyyətini istəyən müsavatçılar nəticədə xarabazar alacaqlar".63 
Azərbaycan muxtariyyətinə qarşı mübarizə aparan S.Şaumyan Rusiya XKS 
tərəfindən Qafqaza fövqəladə komissar təyin edildikdə, "Türkiyə Ermənistanı"nın 
muxtariyyəti haqqında Xalq Komissarları Sovetinin İ.Stalin tərəfindən hazırlanmış 
29 dekabr 1917-ci il tarixli dekretinin icrası ona tapşırılmışdı. Dekretdə deyilirdi 
ki, Xalq Komissarları Soveti rus ordusu tərəfindən işğal edilmiş "Türkiyə 
Ermənistanı"nda erməni xalqının tam istiqlaliyyətini elan etməklə, təyini 
müqəddərat haqqını müdafiə etdiyini bütün erməni xalqına bildirir. Dekretdə rus 
ordusu çıxdıqdan sonra "Türkiуə Ermənistanı" əhalisinin və onların əmlakının 
təhlükəsizliyi üçün erməni milis dəstələrinin yaradılması, "Türkiyə 
Ermənistanı"ndan mühacirət etmiş ermənilərin maneəsiz ora qaytarılması, 
demokratik yolla seçilən erməni xalq deputatlar şurasının müvəqqəti idarəçiliyinin 
yaradılması kimi məsələlər öz əksini tapmışdı. Dekretdə Qafqazın fövqəladə 
komissarı S.Şaumyana həvalə edilirdi ki, bu bəndlərin həyata keçirilməsində 
"Türkiyə Ermənistanı" əhalisinə hər cür yardım göstərsin.64 Cənubi Qafqaz xalqları 
arasında milli ziddiyyətlərin güclənməsində, hadisələrin millətlərarası qırğına 
gətirilib çıxarılmasında bu dekretin acı nəticələri oldu. Bu dekretlə bolşeviklər 
"ermənilərin hamisi" olduqlarını və bununla da çar Rusiyasının siyasətini təkrar 
etdiklərini göstərdilər.65 Eyni zamanda son yüzillikdə Rusiya tarixində 29 dekabr 
(11 yanvar) dekreti "Böyük Ermənistan" yaratmağa rəvac verən ilk rəsmi sənəd idi. 
Lakin bu dekretin arxasında daha böyük məqsədlər dururdu. 29 dekabr dekreti ilə 
türk torpaqlarında erməni çoxluğu yaratmaq, referendum yolu ilə rus himayəsi 
altında oyuncaq bir erməni dövləti qurmaq, gələcəkdə bu yolla türk torpaqlarını 
bolşevik Rusiyasına ilhaq etmək nəzərdə tutulurdu. Lakin Cənubi Qafqazdakı real 
vəziyyət heç də bu dekreti həyata keçirmək üçün əlverişli deyildi. İki aydan sonra 
Sovet Rusiyasının xarici işlər komissarının müavini L.Karaxan Brest-Litovskdan 
vurduğu teleqramla Qars, Batum, Ərdəhanın Türkiyəyə keçdiyini Sovet Rusiyası 
                                                        
62
 Б. Байков. Воспоминания о революции в Закавказье 1917-1920 гг., с. 114 
63
 M.Ə.Rəsulzadənin "Azərbaycan Cümhuriyyəti. 1918-1920" kitabçasının türk dilindən tərcüməsi. Əli 
Hüseynzadənin "Bir fikir" adlı ön sözü ilə. 1923.//ARDA, f.894, s.10, i.198, v.29  
64
 Документы внешней политики СССР. Т.1, с.74-75 
65
 T.Sünbül. Azerbaycan Dosyası. Ankara, 1990, s.75 
29 
 
tərəfindən tanındığını bildirməklə əslində, "Türkiyə Ermənistanı" haqqında elan 
olunmuş dekretdən imtina edildiyini bildirdi. Eyni zamanda "Türkiyə Ermənistanı" 
haqqında dekretə münasibətdə erməni siyasi dairələrinin özləri arasında fikir 
ayrılıqları var idi. Qafqazdakı hadisələrdə fəal iştirak edən A.Mikoyan "Qafqaz 
məsələsinə dair" V.Leninə göndərdiyi məruzənin tezislərində etiraf edirdi ki, Sovet 
Rusiyasının heç bir müsbət nəticələri olmayan, yalnız Türkiyənin deyil, Qafqazın 
da bütün müsəlman əhalisini özünə qarşı qoyan Türkiyə Ermənistanının 
müstəqilliyi haqqında dekreti (1917-ci il) böyük səhv idi.66 
1917-ci ilin ortalarından başlayaraq türklər Rusiyada сərəyan edən 
hadisələri böyük diqqətlə izləyirdilər. 1918-ci ilin əvvəllərindən başlayaraq 
Türkiyə Cənubi Qafqazı özünün fəal xarici siyasət orbitinə daxil etdi. Ərzincan 
barışığı müvəqqəti olduğu üçün 1918-ci ilin yanvarında Türkiyə Cənubi Qafqaz 
hökuməti ilə sülh danışıqlarına başlamağa təşəbbüs etdi. Yanvarın 14-də türk 
komandanlığı general Odişilidzeyə göndərdiyi məktubda bildirdi ki, Ənvər paşa 
bilmək istəyir sülh bağlamaq üçün hansı formada "müstəqil Qafqaz hökuməti" ilə 
əlaqə yaratmaq olar. Və elə həmin məktubda Vehib paşa Tiflisə nümayəndə heyəti 
göndərməyi mümkün hesab etmişdi.67 İki gün sonra Vehib paşa Odişilidzeyə yeni 
məktubla müraciət etdi. Həmin məktubda Türkiyə hökuməti Cənubi Qafqaz 
Komissarlığını Brest-Litovskda aparılan sülh danışıqlarına dəvət edirdi və vəd 
edirdi ki, yeni dövlətin tanınması üçün əlində olan bütün vasitələrdən istifadə 
edəcəkdir. Cənubi Qafqazın müstəqilliyi yolunda bu uğurlu addım ola bilərdi. 
Hətta Türkiyənin subyektiv niyyətlərindən asılı olmayaraq bu təklifin siyasi 
nəticələri Cənubi Qafqaz üçün əhəmiyyətli idi. Şübhəsiz ki, Rusiya imperiyasının 
dağılmasından sonra Türkiyə Сənubi Qafqazı öz təsiri altında olan müstəqil dövlət 
kimi görmək istəyirdi. Bu dövlət Rusiya ilə Türkiyənin bir əsrə yaxın qarşı-qarşıya 
dayandığı Qafqazda bufer rolunu oynayıb, Asiya Türkiyəsinə gedən yolda 
Rusiyaya qarşı ciddi maneəyə çevrilə bilərdi. Ona görə də Türkiyə Cənubi Qafqaz 
Komissarlığını nəinki özü tanımaqla kifayətlənir, eyni zamanda onu Brest-Litovsk 
danışıqlarına cəlb etməklə Mərkəz ölkələri (Almaniya, Avstriya-Macarıstan və 
Bolqarıstan) və Rusiya tərəfindən də tanınmasına nail olmaq istəyirdi. Belə ki, 
1918-ci ilin əvvəllərində Sovet Rusiyasının ağır vəziyyəti ilə əlaqədar Cənubi 
Qafqaz Komissarlığını tanımaq üçün bolşevik hökumətinə diplomatik təzyiq 
göstərməyə əlverişli şərait var idi. Bundan əlavə, rus ordusunun Qafqazdan çıxması 
ilə əlaqədar Antantanın bölgəyə nüfuz etməsindən də Türkiyə ehtiyat edirdi. Türk 
siyasi dairələrinin fikrincə, Cənubi Qafqazda yaranan müstəqil dövlət, necə 
olmasından və hansı formada fəaliyyət göstərməsindən asılı olmayaraq, Türkiyə 
                                                        
66
 RK(b)P-nın Qafqaz diyar komitəsinin üzvü A.Mikoyanın "Qafqaz məsələsinə dair" V.Leninə 
göndərdiyi məruzənin tezisləri. Dekabr, 1919.//Rusiya Dövlət Sosial-Siyasi Tarix Arxivi (RDSSTA), 
f.5, c1, i.1202, v.9 
67
 Документы и материалы по внешней политике Закавказья и Грузии, с.24-25 
 
30 
 
üçün Rusiyadan dəfələrlə münasib olardı. Ona görə də Türkiyə hökuməti Brest-
Litovskda Komissarlığın iştirakçı dövlətlər tərəfindən tanınmasını vəd edirdi. 
Vehib paşa Osmanlı dövləti adından bildirirdi: "Vəkalətim çərçivəsində Sizə 
məlum etməyi özümə şərəf bilirəm ki, Brest-Litovskda toplanan Mərkəz 
ölkələrinin nümayəndələri var qüvvə ilə Cənubi Qafqaz hökumətinin 
müstəqilliyinin tanınmasını müdafiə edəcəklər. Siz uğur qazanacağınıza əmin olub 
öz səlahiyyətli nümayəndələrinizi Brest-Litovska göndərə bilərsiniz".68 Lakin 
Cənubi Qafqaz hökumətinin Türkiyə ilə əməkdaşlıq etmək niyyəti yox idi. İlk 
növbədə hökumətin tərkibi yekcins deyildi. Komissarlığın gürcü və xüsusi ilə 
erməni fraksiyası Türkiyə ilə əməkdaşlığın əleyhinə idilər. Digər tərəfdən isə, 
Komissarlıqda çoxları bolşevizmə müvəqqəti hal kimi baxır və fevral inqilabının 
nəticəsi kimi bölünməz demokratik Rusiyanın yaranacağına ümidlərini 
itirməmişdilər.69 Ermənilər isə hər hansı partiya və təşkilata mənsub olmalarından 
asılı olmayaraq, türklərlə əməkdaşlığın əleyhinə idilər. Oktyabr çevrilişinin ilk 
günlərindən onlar bu fikirdə idilər ki, "türklərdənsə bolşeviklər yaxşıdır, onlar hər 
halda rusdurlar".70 "Türkiyə Ermənistanı" haqqında dekretin imzalanması belə 
fikrin formalaşmasında az rol oynamamışdı. 
Cənubi Qafqaz hökumətinin müsəlman nümayəndələri müzakirələrin 
gedişində Türkiyə təkliflərinin qəbul edilməsini mümkün hesab edirdilər. Yanvar 
ayında sülh məsələsi ətrafında gedən müzakirələrdə Azərbaycan 
nümayəndələrindən hökumət üzvləri X.Məlik-Aslanov, M.Y.Cəfərov, 
M.H.Hacınski iştirak edirdilər. Komissarlığın sədri E.Geqeçkori sülh danışıqlarına 
başlamağın qeyri-mümkünlüyünü keçmiş Rusiya imperiyasına daxil olan xalqlarla 
birgə müzakirə etməyin və habelə baş tutmasına hələ ümid bəslənilən Məclisi 
Müəssisanla razılaşdırılmağın zəruriliyi ilə əlaqələndirdi. Əslində bu, Məclisi 
Müəssisanı gözləmək bəhanəsi ilə Türkiyənin təklifini rədd etmək demək idi.71 
Azərbaycan nümayəndəsi X.Məlik-Aslanov öz çıxışında bildirdi ki, Rusiya 
ərazisində yeni yaranmış hökumətlərin Cənubi Qafqazda heç bir marağı yoxdur. 
Ona görə də o, yeni yaranmış hökumətlərin rəyini gözləmədən Cənubi Qafqazın 
müstəqilliyini elan edib sülh danışıqlarına başlamağın zəruri olduğunu bildirdi. Son 
nəticədə sülh məsələsində ümumi bir rəyə gələ bilməyən hökumət türklərdən "üç 
həftəlik vaxt verilməsini məqsədəuyğun hesab etdi".72 Lakin bu fikir də qəti 
deyildi, çünki hadisələrin gedişi Məclisi Müəssisana olan ümidləri itirdi, məlum 
oldu ki, bolşeviklər hakimiyyət məsələsini kiminləsə müzakirə etmək fikrində 
deyillər. 
                                                        
68
 Yenə orada, s.52 
69
 З. Авалов. Независимость Грузии в международной политике. Париж, 1924, с.31  
70
 Б. Байков. Воспоминания о революции в Закавказье 1917-1920 гг., с.191 
71
 A.N. Kurat. Türkiye ve Rusiya. Ankara, 1990, s.465 
72
 Kemal Öke. Ermeni meselesi, s.158 
31 
 
Cənubi Qafqazın özündə də vəziyyət getdikcə mürəkkəbləşdi, cəbhədən 
qayıdan rus ordusunu əvəz edən erməni dəstələri yerli türk əhalisinə qarşı bir sıra 
cəza tədbirləri həyata keçirirdi. Vehib paşa general Odişelidzeyə və Prjevalskiyə 
müraciət edərək müsəlman əhalisinə qarşı törədilən cinayətləri, hətta bəzi 
adamların diri-diri yandırılması barədə vəhşilikləri xatırlatdı. Yanvar ayı ərzində 
çoxlu sayda müsəlman əhalisinin öldürülməsi türk komandanlığında ciddi narazılıq 
yaratmışdı.73 Erməni hərbi hissələrinin belə vəhşilikləri "Qafqaz çərçivəsində 
türklərin qüvvəsi yoxdur" fikrinə inamdan irəli gəlmişdi. Ərzincan danışıqlarında 
iştirak edən A.Camalyan təsdiq edirdi ki, "bütün demarkasiya xətti boyunca onlar 
bir nəfər də türk əsgəri ilə qarşılaşmamışlar, hamı aclıq və soyuqdan qaçmışdır".74 
Əlverişli məqamdan istifadə edərək Komissarlıq tərəfindən 1917-ci ilin axırlarında 
general-mayor titulu almış Andronik Torosoviç Ozanyan erməni xalqının milli 
hissləri ilə oynayaraq türklərə qarşı möhkəm dayanmaq çağırışı ilə çıxış etmişdi.75 
Cəzasız qalacaqlarına arxayın olan daşnak hərbi hissələri "dənizdən-dənizə erməni 
dövləti yaratmaq" sərsəm iddiası altında yerli türk əhalisinə qarşı açıq vəhşiliklərə 
əl atdı. 
Eyni zamanda sülh məsələsinə həsr olunmuş növbəti iclasda general 
Odişelidze belə vəhşiliklərin törədilməsini etiraf etmişdi. İclasda iştirak edən 
M.Y.Cəfərov general Lebedinskidən müsəlmanların vəhşicəsinə öldürülməsi və 
evlərinin yandırılmasının günahkarları haqqında nə tədbir görüldüyünü 
soruşduqda, baş komandan Rize və Trabzonda əhalinin öldürülməsi və evlərinin 
yandırılmasının rus ordu hissələrinin geri çəkilən dəstələrinin əsgərləri tərəfindən 
törədildiyini bildirmişdi.76 General bu məsələdən çıxış yolunu millətlərin qarşılıqlı 
danışıqlarında və sülh konfransının açılmasında görürdü. Yanvar ayının 29-da 
xarici işlər naziri E.Geqeçkori Ukraynaya və Cənub-Şərq İttifaqına Türkiyənin sülh 
təşəbbüsü haqqında məlumat verib, birgə siyasət hazırlamaq üçün fevral ayının 14-
nə onları Tiflisə dəvət etmişdi.77 Lakin bu dövlətlərdən heç biri dəvəti müxtəlif 
bəhanələrlə qəbul etmədi, çünki bu məsələnin onlara doğrudan da, dəxli yox idi. 
Həm də Ukrayna almanların köməyi ilə Brest-Litovsk danışıqlarında iştirak etməyə 
can atırdı. 
Cənubi Qafqaz hökumətinin tərəddüdləri Türkiyəni işə qarışmağa sövq 
edirdi. Fevral ayının 12-də türk komandanlığı ermənilərin törətdiyi vəhşiliklərin 
davam etdirildiyini bir daha xatırladıb, türk ordusunun müsəlmanların 
qırılmasında, sadəcə müşahidəçi olmayacağını bildirdi. Vehib paşa öz ordusuna 
hücum etmək əmri verdi. Yerli əhalinin qırğınında fərqlənən erməni ordu hissələri 
                                                        
73
 Документы и материалы по внешней политике Закавказья и Грузии, с.41-46 
74
 Лео. Из прошлого. Эривань, 1921, с. 17  
75
 RDƏYTA, f.5, s.33, i.221, v.43; О. Минасян. Внешняя политика Закавказской контрреволюции 
в первой половине 1918 года. //Историк марксист, 1938, книга VI, с.59 
76
 Документы и материалы по внешней политике Закавказья и Грузии, с.54 
77
 Документы и материалы по внешней политике Закавказья и Грузии, с.36-37 
32 
 
iş əsl müharibə həddinə çatanda döyüşmək qabiliyyətinə malik olmadıqlarını 
nümayiş etdirdilər. Ərzurumun müdafiəsinə cavabdeh olan Andronik erməni 
ordusunun kütləvi fərariliyinin qarşısını ala bilmədi.78 Polkovnik Morel (Tokioda 
keçmiş rus hərbi attaşesi) rəhbərlik etdiyi Ərzincan polkuna geri çəkilmək əmri 
verdi. Erməni və az miqdarda gürcü hərbi birləşmələrinin geri çəkilməsi on bir gün 
davam etdi.79 Sayca üstün olmalarına baxmayaraq, ermənilər demək olar ki, 
Ərzurumu döyüşsüz verməli oldular.80 Son illərdə Rusiyada çıxan yeni ədəbiyyatda 
1918-ci ilin fevral hadisələrini tamamilə təhrif olunmuş formada təqdim etmək 
cəhdləri vardır. Türkiyə komandanlığı, məhz erməni silahlı dəstələrinin törətdikləri 
vəhşiliklərə cavab olaraq hərbi əməliyyatlara başlamaq məcburiyyətində qaldıqları 
halda, bir sıra rus müəllifləri bunun üzərindən sükutla keçir və yazırlar ki, 
"türklərin hücumu erməni əhalisinin dəhşətli qırğını ilə müşayiət olunurdu".81 
Cənubi Qafqaz Komissarlığı başlanmış hərbi əməliyyatlara münasibətdə 
müəyyən qərara gələ bilmirdi. Nəhayət, bu məsələnin fevral ayının 23-də (10-da) 
açılacaq Cənubi Qafqaz Seymində (Parlamentində) baxılması qərarına gəlindi və 
bu barədə türk komandanlığına məlumat verildi. 
Yeni ali hakimiyyət orqanı haqqında ilkin müzakirələrdən sonra gürcü 
fraksiyası onu Rusiya imperiyasından ayrılmış Polşanın parlament strukturuna 
uyğun Seym adlandırmaq təklifini irəli sürdü. Müvəqqəti hökumətin son 
günlərində Zaqafqaziyada olan bolşeviklər buna bənzər ideyanı müdafiə edirdilər.82 
Lakin 1918-ci ilin fevralında bolşeviklər müstəqilliyə doğru yeni bir addım olacaq 
Seym yaradılmasının qatı əleyhdarlarına çevrildilər. Menşeviklərin Seym yaratmaq 
təklifi daşnaklar və eserlər tərəfindən də etirazla qarşılandı.83 Azərbaycan 
fraksiyasının mövqeyi belə vəziyyətdə həlledici əhəmiyyət kəsb edirdi. Onlar 
Seym ideyasına tərəfdar çıxmaqla Cənubi Qafqaz parlamentli üsul-idarə 
yaradılmasına öz əhəmiyyətli yardımını göstərmiş oldular. Seym Məclisi 
Müəssisan seçkilərində iştirak etmiş partiyaların nümayəndələrindən təşkil 
olunduğundan on siyasi partiya orada təmsil edilmişdi. Bura menşeviklər, 
müsavatçılar, daşnaklar, kadetlər, eserlər, sosial-federalistlər, milli demokratlar, 
ittihadçılar, müsəlman sosialistləri və hümmətçilər daxil idilər. Bütün partiyalar, 
əsasən, Cənubi Qafqazda yaşayan üç millətin nümayəndələrindən ibarət idilər. 
Məclisi Müəssisana seçilmiş nümayəndələrin sayını bərabər şəkildə üç dəfə 
artırmaq yolu ilə Seymdə menşeviklər 33 yer, müsavatçılar 30 yer, daşnaklar 27 
yer, eserlər 5 yer tutmuşdular.84 Seymdə çoxluq müsəlman partiyaları blokuna 
                                                        
78
 F.Kazemzadeh. The Struggle for Transcaucasia, p.87 
79
 W.E.D. Allen and Paul Muratof. Caucasian Battlefields, p.462 
80
 F.Kazemzadeh. The Struggle for Transcaucasia, p.88 
81
 Системная история международных отношений. В двух томах. Под редакцией  А.Д.Богатурова. 
Том первый. События 1918-1945 годов. Москва, 2007, с. 117 
82
 С. Беленький, Н. Манвелов. Революция 1917 года в Азербайджане. Б., 1927, с.28  
83
 Пролетарская революция, 1924, № 5, с .15 
84
 Ю. Семенов. «Закавказская республика». //Возрождения, Париж, 1949, с. 122 
33 
 
məxsus idi. Müsavatdan başqa müsəlman sosialist bloku 7 yer, hümmətçilər 4 yer, 
ittihadçılar 3 deputat yeri əldə etmişdi.85 Ümumiyyətlə, 1917-ci ilin noyabrında 
Məclisi Müəssisana keçirilən seçkilərdə Müsavat partiyası Zaqafqaziya 
müsəlmanlarının 63 faizinin səsini almışdı.86 Bu böyük qələbə onun Qafqazda 
güclü siyasi partiyaya çevrildiyindən xəbər verirdi. 
Cənubi Qafqaz Seyminin yeni formalaşan müsəlman fraksiyasından 
Müsavat partiyasından Məmməd Əmin Rəsulzadə, Əlimərdan bəу Торçubaşov, 
Nəsib bəу Usubbəyov, Fətəli xan Xoyski, Məmməd Yusif Сəfərov, Həsən bəу 
Ağayev, Xosrov Paşa bəу Sultanov, Məmməd Həsən Hacınski, Mir Hidayət 
Seyidov, Xəlil bəу Xasməmmədov, Qazi Əhməd Məhəmmədbəyov, Aslan bəу 
Qardaşov, Şəfi bəy Rüstəmbəyov, Cavad Məlik-Aslanov, Mustafa Mahmudov, 
Mehdi bəу Hacıbabayev, Hacı Molla Səlim Axundzadə, Mehdi bəy Hacınski, 
Xudadat bəу Məlik-Aslanov, Müseyib Axicanov, Lütfəli bəy Behbudov, Firudin 
bəу Köçərli, İbrahim ağa Vəkilov, Həmid bəy Şaxtaxtinski, Rəhim bəу Vəkilov, 
Ələsgər bəу Mahmudbəyov, Yusif Əfəndi Əfəndizadə, Mirzə Cəlal Yusifzadə, 
Məmmədrza Vəkilov, İslam bəу Qəbulov, Müsəlman sosialist blokundan İbrahim 
bəу Heydərov, Əlixan Qantəmir, Aslan bəу Səfikürdski, Əhməd Cövdət Pepinov, 
Bağır Rzayev, Camo Hacınski, Мəhəmməd Məhərrəmov, "İttihad" partiyasından 
Sultan Məcid Qənizadə, Mir Yaqub Mehdiyev, Heydərqulu Məmmədbəyov, 
"Hümmət" partiyasından Cəfər Axundov, İbrahim Əbilov, Əkbər ağa 
Şeyxülislamov, Səmədağa Ağamalıoğlu təmsil olunurdular.87 Məhz bu şəxslər 
Аzərbаусаnın sonrakı taleyində mühüm rol oynadılar və siyasi proseslərin 
ağırlığını öz çiyinlərinə götürdülər. 
Seym yarandıqdan sonra müzakirəyə ilk çıxarılan məsələ Türkiyə ilə sülh 
danışıqlarına başlamaq haqqında idi. Seymdə təmsil olunan Azərbaycan 
nümayəndələri Trabzon danışıqlarında ilk dəfə olaraq geniş diplomatik arenaya 
çıxdılar. Fevral ayının 23-də Vehib paşa Cənubi Qafqaz hökumətinin sülh 
danışıqlarına başlamaq xahişinə müsbət cavab verdi. Elə həmin gün Cənubi Qafqaz 
Komissarlığı və Seyminin birgə iclası keçirildi. İclasda türk komandanı Vehib 
paşanın Tiflisdə, yaxud Batumda sülh danışıqlarına başlamağa Osmanlı 
hökumətinin hazır olduğunu göstərən məktubu oxundu. Sülh danışıqlarının Tiflisdə 
və Batumda keçirilməsinə Seym üzvlərinin bir çoxu razı olmadı. İclasda 
Azərbaycan nümayəndələri adından çıxış edən F.Xoyski hökumətin sülh 
danışıqlarına başlamasını onun müstəqilliyə olan meyli kimi qiymətləndirdi və sülh 
danışıqlarına başlanmasının zəruriliyini qeyd etdi. Onun fikrincə, konfransın 
harada keçirilməsi о qədər də prinsipial əhəmiyyətə malik deyildi. Müzakirələrin 
                                                        
85
 M.B. Mehmetzade. Milli Azerbaycan hareketi. Ankara, 1991, s.67 
86
 S. Zenkovsky. Pan-Turkism and Islam in Russia. Cambridge, 1960, p.257 
87
 Адрес-календарь Азербайджанской Республики на 1920-й год, ч.2. Под ред. А.М.Ставровского. 
Баку, 1920, с.8-9 
 
34 
 
gedişində münasib bir yer kimi İstanbul və ya Trabzon təklif edildi, son anda Sülh 
konfransının Trabzonda keçirilməsi barədə qərar qəbul edildi. 
Mart ayının 1-də Seymin bütün partiyalardan və milli qruplardan ibarət olan 
xüsusi komitəsi türklərlə sülhün hansı prinsiplər üzrə bağlanacağını müəyyən 
etməyə cəhd göstərirdi.88 Seym üzvü Aleksandr Xatisyan Rusiyadan ümidini 
üzmüş ermənilərin fikrini ifadə edərək bildirirdi: "Cənubi Qafqaz Rusiyadan 
ayrıldıqdan sonra ermənilərlə Türkiyə arasında mehriban qonşuluq münasibətləri 
tamamilə mümkündür".89 O, ermənilərə Türkiyə daxilində altı vilayət hüdudlarında 
muxtariyyət verilməsi təklifi ilə çıxış etdi. A.Xatisyan, hətta Cənubi Qafqaz 
respublikalarının ayrılıqda Türkiyə Federasiyasına daxil olmasının mümkünlüyünü 
də bildirdi. Bu fikir Seymin erməni və gürcü fraksiyasında öz gələcəklərinə 
ehtiyatla yanaşmaq zərurətindən irəli gəlirdi. Onların fikrincə, Almaniya Rusiya ilə 
sazişə gələrdisə, onda öz qüvvələrini Qərb cəbhəsində toplayıb Antantanı tezliklə 
məğlub edə bilərdi. Belə olan surətdə Osmanlı imperiyası nəinki öz hüdudlarını 
saxlayırdı və ümumilikdə regionda nüfuzlu və güclü dövlətə çevrilirdi. Seym daxili 
müzakirələrdə Türkiyə əleyhinə hərbi əməliyyatlarda iştirak etməyəcəyini 
bildirməklə yanaşı, Azərbaycan fraksiyası Cənubi Qafqazın hər hansı formada 
Türkiyə Federasiyasına daxil olmasının əleyhinə olduğunu bildirmişdi.90 Ona görə 
də mart ayının 1-də keçirilən iclasda Seymin bütün fraksiyaları aşağıdakı təkliflər 
əsasında türklərlə sülh bağlanmasına tərəfdar oldular. 
1. Seym sülh bağlamaq üçün səlahiyyətlidir; 
2. Türkiyə ilə yekun sülh müqaviləsinin bağlanmasını Seym əsas vəzifəsi 
hesab edir; 
3. Türkiyə ilə sülh müqaviləsi 1914-cü il sərhədlərinin bərpa edilməsinə 
əsaslanmalıdır; 
4. Cənubi Qafqaz nümayəndələri Şərqi Anadolunun təyini müqəddəratına 
və Türkiyə dövləti daxilində Türkiyə Ermənistanına muxtariyyət verilməsinə 
çalışacaqlar.91 
Seymin kadet partiyasından olan üzvü Y.Semyonov müttəfiqlərin sülh 
konfransına dəvət edilməsini təklif etdi. Lakin bu, mümkün olan iş deyildi. Nə 
ingilis-fransızlar Türkiyə ilə danışıqlar stolu arxasında oturmağa razılıq verərdi, nə 
də Türkiyə belə şərt daxilində konfransa gələrdi. Y.Semyonov, həmçinin ikinci 
maddəyə qarşı öz etirazını bildirib, yekun sülh müqaviləsinin Ümumavropa sülh 
konfransında hazırlanacağını göstərdi. 
Danışıqlar üçün seçilmiş nümayəndəlikdə Cənubi Qafqazın hər üç 
millətinin nümayəndələri təmsil edilmişdilər. Nümayəndəliyin rəhbəri Akaki 
Çxenkeli idi. Seymin Azərbaycan fraksiyasından M.H.Hacınski, 
                                                        
88
 N. Kurat. Türkiye ve Rusiya, s.466 
89
 F.Kazemzadeh. The Struggle for Transcaucasia, p.90 
90
 T.Swietochowski. Russian Azerbaijan, p.121 
91
 Документы и материалы по внешней политике Закавказья и Грузии, с.83-84 
35 
 
X.Xasməmmədov, M.Mehdiyev, İ.Heydərov, Ə.Şeyxülislamov Trabzon 
konfransına gedəcək nümayəndə heyətinin tərkibinə daxil idilər.92 Eyni zamanda 
ümumən prosesə nəzarət etmək və danışıqları istiqamətləndirmək məqsədilə 
M.Ə.Rəsulzadə və Ə.Pepinov da nümayəndə heyətinin tərkibinə daxil edilmişdi. 
Azərbaycan heyətinə daxil olan bu siyasi xadimlərin üç nəfəri - M.H.Hacınski, 
M.Mehdiyev və Ə.Şeyxülislamov sonralar Paris Sülh konfransında da respublikanı 
təmsil etdilər. Beləliklə, 1917-ci ilin rus inqilabından sonra Cənubi Qafqazda son 
dərəcə mürəkkəb siyasi şərait yaranmış, vuruşan ölkələrin region uğrunda 
mübarizəsi açıq müstəviyə keçmiş, qarşı-qarşıya dayanan hərbi blokların Qafqaza 
nəzarət etmək cəhdləri intensivləşmişdi. Dünya müharibəsinin gedişində, hərbi, 
siyasi və diplomatik çəkişmələrin gündən-günə kəskinləşdiyi bir dövrdə, milli 
maraqlara uyğun xarici orientasiya müəyyənləşdirmək Azərbaycan siyasi 
dairələrinin qarşısında duran başlıca vəzifə idi. 1918-ci ilin yazında keçirilən 
Trabzon və Batum konfransları bu mühüm vəzifəni həll etməli idi. 
  
                                                        
92
 Azərbaycan tarixi. Yeddi cilddə, V cild. Bakı, 2001, s.296 
 
36 
 
II FƏSİL 
 
Trabzon və Batum konfransları.  
Azərbaycanın müstəqilliyinə doğru ilk diplomatik addımlar 
 
Trabzon konfransı ərəfəsində Seymin ayrı-ayrı fraksiyaları sülh məsələsi ilə 
bağlı qarşıya çıxan vəzifələri müzakirə edir və problemə münasibətlərini 
dəqiqləşdirirdilər. Fevral ayının 26-da Azərbaycan fraksiyası bu məsələ ilə bağlı 
iclas keçirdi. Müsəlman Milli Şurası Azərbaycanda və onun ətrafında cərəyan edən 
hadisələri dərindən təhlil etdi. Qafqaz cəbhəsindən qayıdan erməni hərbi 
hissələrinin Bakıda toplanması, Yaxın Şərqdəki ingilis hərbi hissələrinin İranın 
şimalına - Xəzərin cənubuna doğru hərəkət etməsi nəticəsində Bakı üçün yaranan 
təhlükə, almanların Qafqazda fəallaşması və Bakı neftini ələ keçirməklə bağlı 
niyyətləri Azərbaycan milli fraksiyasını narahat etməyə başlamışdı. Müsəlman 
fraksiyası Türkiyə ilə sülh müqaviləsinin tezliklə imzalanması və Cənubi Qafqazda 
vəziyyətin sabitləşməsini zəruri hesab edirdi. 
Fevral ayının 28-də isə Trabzona gedəcək nümayəndə heyətinin birgə iclası 
oldu. İclasda erməni nümayəndələri millətlərin öz müqəddəratını təyin etmək 
hüququna istinad edərək, "Türkiyə Ermənistanı" üçün muxtariyyət tələb etdilər və 
Osmanlı dövlətinin Qars, Batum, Ərdahana olan iddiasının rədd edilməsi haqqında 
fikirlər söylədilər. Müsəlman sosialist bloku adından çıxış edən İ.Heydərov bunu 
Türkiyənin daxili işlərinə müdaxilə kimi qiymətləndirdi və Cənubi Qafqaz 
xalqlarının öz müqəddəratını təyin etməsindən yalnız Zaqafqaziya hüdudlarında 
ola biləcəyini mühüm şərt kimi irəli sürdü. Türkiyəni Ərzincan barışığının 
pozulmasında günahlandırmağa cəhd edənlərə qarşı cavab olaraq M.Ə.Rəsulzadə 
qeyd etdi ki, türklərin də bizi barışığı pozmaqda günahlandırmağa haqları vardır.93 
Bundan iki gün əvvəl isə Zaqafqaziya seyminin iclasında F.Xoyskinin çox kəskin 
çıxışı olmuşdu və sülh danışıqları ilə bağlı bir sıra məsələlərə münasibətdə 
E.Geqeçkori ilə onun arasında ciddi fikir ayrılıqları meydana çıxmışdı.
94
 
Müzakirələrin gedişində ilk dəfə olaraq gürcü nümayəndəsi Q.B.Qvazov 
Sülh konfransı barədə almanları məlumatlandırmaq ideyasını irəli sürdü. Lakin 
Azərbaycan nümayəndələri bunun əleyhinə çıxdı, A.Çxenkeli isə haqlı olaraq sülh 
nümayəndələrinin buna mandatı olmadığını bildirdi. O, Türkiyənin hərbi hazırlıq 
işlərindən və daimi müharibə vəziyyətində yaşamağın çətinliyindən narahatçılığını 
ifadə etdi. X.Xasməmmədovun fikrincə, "nə vaxt türklər sərhədi keçsələr, о zaman 
fikirləşmək lazımdır ki, müharibə elan edək, ya yox, Cənubi Qafqazın bütün əhalisi 
müharibə elan edəcək, yoxsa onun bir hissəsi". M.Mehdiyevin fikrincə, sülh heyəti 
Seymə Cənubi Qafqazın müstəqilliyini elan etməyi tövsiyə etməli idi. О bildirdi: 
"Nə qədər ki, müstəqillik elan edilməmişdir, danışıqlar heç bir nəticə 
                                                        
93
 С.Аркомед. Материалы по истории отпадения Закавказья от России. Тифлис, 1923, с.31  
94
 Документы и материалы по внешней политике Закавказья и Грузии, с.98-106 
37 
 
verməyəcəkdir".95 Hadisələrin sonrakı gedişi M.Mehdiyevin bu fikrinin 
doğruluğunu təsdiq etdi. 
Cənubi Qafqaz Seymi nümayəndələrinin Trabzona yola düşdüyü ərəfədə 
mart ayının 2-də RSFSR Xalq xarici işlər komissarının müavini, Sovet Rusiyasının 
Brest sülh nümayəndəliyindəki katibi L.Karaxandan alınan teleqram vəziyyəti 
xeyli mürəkkəbləşdirdi.96 Teleqramda deyilirdi: "Biz hələlik müzakirədə olan 
müqaviləni imzalamaq qərarına gəldik. 21 fevral (3 mart) müqaviləsinin ən ağır 
şərti Ərdahan, Qars və Batumun təyini müqəddəratı adı altında Rusiyadan 
ayrılmasıdır".97 Bir gün sonra Sovet Rusiyası Brest-Litovsk müqaviləsini imzaladı 
və bununla da iki ay əvvəl V.İ.Leninin və İ.V.Stalinin "Türkiyə Ermənistanı" 
haqqında imzaladıqları dekretdən rəsmi şəkildə imtina etdi. Müqavilədə göstərilirdi 
ki, Rusiya Şərqi Anadolunun tezliklə təmizlənməsi və onun Türkiyəyə qaytarılması 
üçün hər şeyi edəcəkdir. Ərdahan, Qars və Batum vilayətləri rus ordularından 
təmizlənəcəkdir. Rusiya bu vilayətlərdə yeni dövlət – hüquqi münasibətlərin 
yaradılmasına müdaxilə etməyəcəkdir. Qars, Ərdahan və Batum sancaqlıqlarına 
münasibətdə 1877-1878-ci il rus-türk müharibəsinə qədərki sərhəd xətti bərpa 
ediləcəkdir.98 
Brest müqaviləsinə toxunan bir sıra xarici müəlliflər "Türkiyə Ermənistanı" 
haqqında dekretin əməli deyil, təbliğati məqsədlərə xidmət etdiyini göstərirlər. 
Onların fikrincə, Xalq Komissarları Soveti bir tərəfdən "Türkiyə Ermənistanı" 
haqqında dekret verdi, digər tərəfdən isə rus ordusunu çıxartmaqla bu ərazilərin 
Türkiyə tərəfindən tutulması üçün şərait yaratdı.99 Brest müqaviləsi ermənilərin 
Türkiyənin Şərq vilayətlərini ələ keçirmək niyyətlərini, Sovet Rusiyasının müdafiə 
etdiyi "Türkiyə Ermənistanı" yaratmaq planlarını puça çıxartdı. Petroqradda və 
digər şəhərlərdə olan erməni koloniyaları Brest müqaviləsinə öz etirazlarını 
bildirsələr də, lakin bunun elə bir əhəmiyyəti olmadı.100 Brest müqaviləsinə görə, 
Sovet Rusiyası nəinki Qars, Ərdahan və Batumun Türkiyəyə keçdiyini təsdiq 
edirdi, eyni zamanda həmin müqaviləyə əlavə olaraq RSFSR ilə Türkiyə arasında 
imzalanmış müqaviləyə əsasən, o, öz üzərinə öhdəlik götürürdü ki, müharibə 
zamanı rus qoşunlarının tutduğu türk ərazilərində və Rusiya hüdudlarında erməni 
könüllü dəstələrini tamamilə tərksilah edib buraxsın.101 Əlavə müqavilənin II 
                                                        
95
 С.Аркомед. Материалы по истории отпадения Закавказья от России, с.31-32 
96
 Türkiyə ilə sülh danışıqlarının gedişi haqqında Zaqafqaziya seyminin nümayəndəliyinin məruzəsi. 
19187/ARDA, f.970, s.1, i.3, v.1-2 
97
 Документы и материалы по внешней политике Закавказья и Грузии, с.85 
98
 Ю.Ключников и А. Сабанин. Международная политика новейшего времени в договорах, нотах 
и декларациях. Часть II, Москва, 1926, с. 123-127 
99
 R.Hovannisian. The Republic of Armenia. Berkley-Los-Angelos-London, 1971, p.20 
100
 F.Kazemzadeh. The Struggle for Transcaucasia, p.93 
101
 Bax: Ronald Grigor Suny. Looking toward Ararat. Armenia in Modern History. Indiana University 
Press, Bloomington and Indianapolis, 1993, p. 123-124: R.Hovannisian. Armenia on the Road to 
Independence, 1918. Berkeley, 1967, p.97-100 
38 
 
maddəsi Rusiya vətəndaşları olan müsəlmanlara öz əmlaklarını da aparmaq şərti ilə 
Türkiyəyə azad surətdə mühacirət etmək hüququ verirdi. Lakin R.Hovanisyanın 
belə bir mülahizəsi ilə razılaşmaq olmaz ki, guya Sovet Rusiyası Brest 
müqaviləsini "dünya inqilabı" naminə müsəlman aləminin rəğbətini qazanmaq 
üçün bağlamışdı.102 
Türkiyənin ciddi təkidinə və yardım göstərəcəyi barədə vədinə baxmayaraq, 
Cənubi Qafqaz hökumətinin Brest-Litovsk sülh danışıqlarında iştirak etməkdən və 
öz müstəqilliyini elan etməkdən imtina etməsi indi həmin hökuməti pis vəziyyətdə 
qoymuşdu. L.Karaxandan teleqram alınan kimi, Cənubi Qafqaz hökuməti 
Petroqrada, Londona, Parisə, Vaşinqtona, Romaya, Tokioya, İstanbula, Berlinə, 
Vyanaya, Kiyevə göndərdiyi teleqramda bolşeviklərin Brest-Litovskdakı 
hərəkətləri əleyhinə öz etirazını bildirdi. Orada deyilirdi: "Cənubi Qafqaz hökuməti 
Zaqafqaziya və onun sərhədləri barədə ondan xəbərsiz və iştirakı olmadan 
imzalanmış hər hansı müqaviləni özü üçün qüvvədən düşmüş hesab edir".103 Lakin 
gec idi. Trabzon konfransı açılana qədər Vehib paşa Qafqazdakı rus ordusunun Baş 
komandanı general Lebedinskidən tələb etdi ki, Rusiya Respublikası ilə 
imzalanmış Brest-Litovsk müqaviləsinin şərtlərinə görə Qars, Batum və Ərdahanı 
boşaltsın. Bir çox keçmiş sovet müəlliflərinin, о cümlədən A.Kadişevin Türkiyənin 
bu tələbini, qeyd edilən vilayətlərin əhalisinin guya "erməni və gürcülərin 
çoxluğundan ibarət olduğuna" əsaslanaraq müdaxilə kimi qiymətləndirməsi ilə 
razılaşmaq olmaz.104 Çünki istər XIX əsrin və istərsə də XX əsrin əvvəllərindəki 
əhali sayımlarının nəticəsi Qars, Batum və Ərdahanda türk əhalisinin çoxluq təşkil 
etdiyini göstərir. Bu dövrdə Cənub-Qərbi Qafqazda yaşayan 730 min əhalinin 56,3 
faizi türk, 26 faizi erməni, 3 faizi gürcü, 15 faizi rus, qaraçı, yunan və digər 
xalqların nümayəndəsi idi. Ayrı-ayrı vilayətlərə gəldikdə isə, Batumun əhalisinin 
70 faizi türk, 12,5 faizi erməni, 7 faizi gürcü, Qarsın əhalisinin 49,5 faizi türk, 29 
faizi erməni, 0,3 faizi gürcü, 19,3 faizi rus idi.105 Axalsıxın əhalisinin 73,5 faizi 
türk, 12,5 faizi erməni, 8,8 faizi gürcü idi.106 Rusların məlumatına görə, Ərdahanda 
yaşayan 89 min nəfər əhalinin 51,9 faizi türk, 20 faizi kürd, 17,2 faizi rus-yunan, 
7,5 faizi yezdi, 2,9 faizi erməni idi.107 Bu ərazilərdə türk əhalisinin çoxluq təşkil 
etməsini əsas tutaraq Türkiyə Brest müqaviləsinə əsasən, burada rəy sorğusu 
keçirilməsinə razı olmuşdu. U.Allen və Paul Muratov Brest sülhü ilə bağlı yazırlar 
ki, "hadisələrin belə dəyişməsi bu rayonların (Qars, Batum, Ərdahanın - C.H.) 
                                                        
102
 R.Hovannisian. The Republic of Armenia, p.21 
103
 Документы и материалы по внешней политике Закавказья и Грузии, с.85 
104
 А.Б.Кадишев. Интервенция и гражданская война в Закавказье. М., 1960, с.46  
105
 İrəvan quberniyasının qəzalarında əhalinin yerləşməsi haqqında. 01.01.1916.//ARDA, f.28, s.1.i.42, 
v.34 
106
 B.Şahtaxtinski V.Leninə "Zaqafqaziya respublikaları arasında mübahisə obyekti olan ərazilər 
haqqında". 01.03.1921.//RDSSTA, f.5, s.1, i.2796, v.4 
107
 Rusiya Federasiyası Xarici Siyasət Arxivi, f.4, s.39, qovluq 232, i.53001, v.79 
39 
 
xristian azlığını çətin vəziyyətdə qoydu".108 İndi bir tərəfdən Cənubi Qafqaz 
hökuməti və parlamenti öz müstəqilliyini elan etmirdi, digər tərəfdən də Sovet 
Rusiyasının imzaladığı müqavilə ilə razılaşmırdı. Bu məntiqsizlik Trabzon 
konfransında Cənubi Qafqaz nümayəndələrinin qarşılaşdığı ən çətin məsələlərdən 
biri oldu. Cənubi Qafqaz nümayəndələri mart ayının 8-də Trabzona çatdılar və 
martın 12-nə qədər türk nümayəndə heyətini Batumdan gəldikləri "Kral Karl" 
gəmisində gözlədilər.109 Mart ayının 14-də konfrans rəsmən açıldı. Türkiyə 
nümayəndə heyətinin başçısı Rauf Orbay konfransın açılışında bildirdi ki, sədrlik 
növbə ilə hər iki nümayəndə heyətlərinin başçılarına həvalə olunacaq. Lakin 
Cənubi Qafqaz nümayəndəliyi bundan imtina etdi. Rauf bəy öz giriş nitqində 
Türkiyənin Cənubi Qafqazla mehriban münasibətlər əsasında uzunmüddətli sülh 
müqaviləsi bağlamaq istədiyini bildirdi. Elə ilk gündən Türkiyə nümayəndələri 
Qafqazda yaranan yeni respublikanın idarəçilik forması, siyasi və inzibati strukturu 
barədə sorğu ilə müraciət etdilər. Türklər üçün maraqlı idi ki, bu nümayəndəlik 
kimi təmsil edir - müstəqil dövləti, yoxsa Rusiyanın bir hissəsini.110 
Cənubi Qafqaz nümayəndələri türkləri inandırmağa çalışırdılar ki, Cənubi 
Qafqaz "demək olar ki" müstəqil dövlətdir. Bununla əlaqədar F.Kazımzadə haqlı 
olaraq obrazlı formada yazır: "guya beynəlxalq hüquq nöqteyi-nəzərindən "demək 
olar ki, müstəqildir" anlayışı vardır".111 
Konfransda Zaqafqaziya nümayəndəliyi Brest müqaviləsinin Qafqaza aid 
olan maddələrinə etiraz etdi.112 Lakin türklər bildirdilər ki, Cənubi Qafqazın Brest 
sülhündə marağı və mənafeyi olduğu üçün, beynəlxalq hüquq normalarına cavab 
verən prinsiplər əsasında qurulmalı və digər dövlətlər tərəfindən tanınması üçün 
tədbirlər görməlidir. Ona görə Cənubi Qafqaz hökuməti, hətta indi tanınsa belə, 
əvvəlki beynəlxalq hüquqi prinsiplərə etiraz edə bilməz.113 Halbuki həmin hökumət 
yanvar ayının 23-də vurduğu teleqramda Brest sülhündə iştirak etməkdən imtina 
etdiyini və özünü Rusiyanın tərkib hissəsi olduğunu bildirmişdir. Odur ki, Türkiyə 
nümayəndəliyi Brest sülhü haqqında etirazı rədd etdi.114 Türk nümayəndələrinin 
fikrincə, əgər doğrudan da, Cənubi Qafqaz hökuməti beynəlxalq hüququn subyekti 
olmaq istəyirsə, tezliklə Rusiyadan ayrılmalı və öz müstəqilliyini elan etməlidir.115 
Belə olan surətdə Türkiyə onunla mehriban qonşuluq münasibətlərinə girməyə 
                                                        
108
 W.E.D.Allen and Paul Muratof. Caucasian Battlefields, p.463 
109
 Türkiyə ilə sülh danışıqlarının gedişi haqqında Cənubi Qafqaz Seymi nümayəndəliyinin məruzəsi. 
1918. //ARDA, f.970, s.1, i.3, v.2 
110
 Yenə orada, v.3 
111
 F.Kazemzadeh. The Struggle for Transcaucasia, p.96 
112
 Türkiyə ilə sülh danışıqlarının gedişi haqqında Cənubi Qafqaz Seymi nümayəndəliyinin məruzəsi. 
1918. //ARDA, f.970, s.1, i.3, v.4 
113
 İnsan Berkuk. Böyük Наrpda Şimali Kafkasyadakı faaliyetlerimiz ve 15.firkanın hareketi ve 
müharibeleri. //Askeri mecmua, 1934, № 35 
114
 Документы и материалы по внешней политике Закавказья и Грузии, с. 110 
115
 Türkiyə ilə sülh danışıqlarının gedişi haqqında Cənubi Qafqaz Seymi nümayəndəliyinin məruzəsi. 
1918. //ARDA, f.970, s.1, i.3, v.6 
40 
 
hazırdır. Türkiyə tərəfi Trabzon konfransında Cənubi Qafqazın idarəçilik forması, 
onun sərhədləri, dövlət dili və dini, həmçinin Zaqafqaziya hökumətinin Osmanlı 
imperiyasına olan münasibətinin rəsmən müəyyən edilməsi məsələlərini müzakirə 
etməyin zəruriliyini qeyd etdi. Qoyulan məsələlərlə bağlı Zaqafqaziya 
nümayəndələri xüsusi bəyanatla çıxış etdi. Orada göstərilirdi: "Cənubi Qafqaz 
dövlətinin idarəçilik forması Seym tərəfindən işlənilir və belə düşünməyə əsas 
vardır ki, demokratik federativ respublika qurulacaqdır. Cənubi Qafqazın ərazisinə 
Bakı, Yelizavetpol, İrəvan, Tiflis, Kutaisi quberniyaları, Batum və Qars vilayətləri, 
Suxumi və Zaqatala dairələri daxildir. Dağıstan vilayəti və Qara dəniz sahili 
quberniyalarının məsələsi onların Seymə nümayəndə göndərməsinə qədər açıq 
qalır. Rəsmi dil hələlik rus dilidir, lakin hazırlanan Konstitusiyada gürcü, erməni 
və türk dilləri dövlət dili olacağı nəzərdə tutulur. Cənubi Qafqazda vicdan azadlığı 
haqqında qanun fəaliyyətdədir, heç şübhəsiz ki, Konstitusiya kilsəni dövlətdən 
ayıracaq və pravoslav kilsəsinin hökmranlığını aradan qaldıracaqdır".116 
Cənubi Qafqaz nümayəndəliyinin Batum və Qars vilayətlərinə olan iddiaları 
üzərində dayanmaları, Brest sülhünün şərtlərini tanımaqdan imtina etmələri, habelə 
bir sıra digər mübahisəli məsələlər tərəflər arasında ziddiyyətləri daha da 
dərinləşdirdi. 
Seym tərəfindən müstəqilliyin elan edilməməsi Türkiyənin danışıqlara olan 
marağını zəiflədirdi. Akaki Çxenkeli etiraf edirdi ki, "Türkiyə obyektiv olaraq 
Cənubi Qafqazın müstəqilliyinin elan edilməsində maraqlıdır. Çünki Cənubi 
Qafqazın müstəqilliyi Türkiyənin şimaldan təhlükəsizliyini təmin edir".117 
Osmanlı imperatorluğu nümayəndə heyətinin başçısı Rauf bəу bildirirdi ki, 
Cənubi Qafqaz nümayəndələrinin bəyanatı Türkiyənin daxili işlərinə müdaxilə 
ruhunda olduğu üçün Türkiyə nümayəndəliyi onu rədd edir. Onun fikrincə, 
bəyanatda irəli sürülən fikirlər mehriban qonşuluq siyasəti ilə bir araya sığmır. 
Cənubi Qafqaz hökumətinin Osmanlı imperiyası tərəfindən qəti və rəsmi şəkildə 
tanınması о zaman mümkündür ki, bu hökumət Qars, Batum və Ərdahana olan 
iddialarından xüsusi müqavilə vasitəsi ilə imtina etmiş olsun.
118
 Bu, Rusiya ilə 
Osmanlı imperiyası arasında qarşılıqlı öhdəliklərə zidd deyildir, çünki Rusiya öz 
xalqlarının təyini müqəddərat hüququnu qəbul etmişdir. Brest-Litovskda 
imzalanmış beynəlxalq akt Osmanlı imperiyasına əsas verir ki, bu üç sancaqlıqda 
yeni qaydalar yaratsın və eyni zamanda Osmanlı hökuməti bu sancaqlıqlarla 
Qafqaz əraziləri arasında əlverişli iqtisadi əlaqələri bərqərar etməyə də hazırdır.119 
Cənubi Qafqaz nümayəndələrirıin öz aralarında da birlik yox idi. İrəli sürülən hər 
                                                        
116
 С.Аркомед. Материалы по истории отпадения Закавказья от России, с.37 
117
 С.Аркомед Материалы по истории отпадения Закавказья от России, с.39 
118
 Türkiyə ilə sülh danışıqlarının gedişi haqqında Cənubi Qafqaz Seymi nümayəndəliyinin məruzəsi. 
1918. //ARDA, f.970, s.1, i.3, v.7 
119
 С.Аркомед. Материалы по истории отпадения Закавказья от России, с.45-46 
 
41 
 
hansı fikir ya bu, ya da digər tərəfin mənafeyinə uyğun gəlmirdi. A.Çxenkeli haqlı 
olaraq bildirirdi ki, bizim vəziyyətimizin ağırlığı onunla bağlıdır ki, Cənubi 
Qafqazın formalaşması hələ başa çatdırılmamışdır və "nümayəndə heyətimiz öz 
tələbləri üzərində möhkəm durmur. Biz buraya hazırlıqsız gəldik. Seymin özündə 
də о qədər birlik yoxdur ki, biz burada öz mövqelərimizi möhkəm müdafiə edə 
bilək".120 Onun fikrincə, vəziyyətdən yeganə çıxış yolu hər xalqa ayrılıqda öz 
vəziyyəti və qarşısında duran problemlərdən çıxış yolunu aydınlaşdırmaq imkanı 
verilməsində idi. A.Çxenkeli deyirdi: "Mən bilirəm, buna həddindən çox vaxt 
gedəcək, lakin təkrar edirəm, bu, yeganə çıxış yoludur. Diqqət yetirin, bu gün 
bizim irəli sürdüyümüz maddələrdən biri bir xalqı təmin edir, eyni zamanda 
digərinin mənafeyinə uyğun deyildir, ikincini təmin edən üçüncünün mənafeyinə 
uyğunlaşmır".121 Ona görə də Çxenkeli bildirirdi ki, Trabzonda qalmağın heç bir 
əhəmiyyəti yoxdur. Nümayəndələrin bir qismi Tiflisə qayıtmağın, digər qismi isə 
İstanbula gedib Osmanlı dövlət adamları ilə daha yaxından danışıqlar aparmağın 
tərəfdarı idi. Qarşılıqlı razılıq əsasında sülh danışıqları müvəqqəti dayandırıldı və 
elan olunmuş fasilə müddətində tərəflər təmsil etdikləri dövlətlərlə 
məsləhətləşmələr keçirib müvafiq direktivlər almalı idi. Cənubi Qafqaz 
nümayəndəliyi belə qərara gəldi ki, Seymə məruzə etmək üçün öz üzvlərindən 3 
nəfəri Tiflisə göndərsinlər. İ.Heydərov, Q.Lasxişvili və R.Kaçaznuni tezliklə 
Tiflisə gəldilər və mart ayının 22-də Trabzon danışıqları haqqında Seymdə məruzə 
etdilər.122 Seymin iclasında iki məsələ qoyulmuşdu: 1. Cənubi Qafqazın 
müstəqilliyinin elan edilməsi haqqında; 2. Əvvəllər elan edilmiş sülh şərtlərində 
dəyişikliklər haqqında. Elə bu zaman Vehib paşa Cənubi Qafqazdakı mübahisəli 
əraziləri boşaltmağı tələb etdi. Bununla əlaqədar Seymdə gedən gərgin müzakirələr 
Zaqafqaziya xalqları arasında ziddiyyətlərin güclü olduğunu əks etdirirdi. 
Ermənilər və gürcülər Türkiyənin tələblərini rədd edib onunla müharibə aparmağa 
çağırırdılarsa, müsəlman fraksiyası qarşılıqlı güzəştlər əsasında Osmanlı imperiyası 
ilə razılığa gəlməyi təklif edirdi. Müzakirələr zamanı M.Mehdiyev müsəlman 
fraksiyası adından bildirdi ki, əgər Cənubi Qafqazın müstəqilliyi elan edilməsə, 
fraksiya sülh danışıqlarını davam etdirilməsini müdafiə etməyəcəkdir. О qeyd etdi 
ki, ümumiyyətlə, sülh danışıqlarını Seym üzvləri deyil, öz xarici işlər naziri 
vasitəsi ilə suveren hökumət aparmalıdır.123 Ərazi məsələlərinin müzakirəsi son 
anda ona gətirib çıxartdı ki, gürcülər Batumu əldə saxlamaqla Qars və Ərdahanın 
güzəştə gedilməsinə razı idilərsə, ermənilər Batum və Acariyanın güzəştə 
gedilməsinə tərəfdar olub, Qarsın Türkiyəyə verilməsinə razı deyildilər. Qeyd 
                                                        
120
 Z.İbrahimov. Sosialist inqilabı uğrunda Azərbaycan zəhmətkeşlərinin mübarizəsi. Bakı, 1957, s.300 
121
 О.Минасян. Внешняя политика Закавказской контрреволюции в первой половине 1918 года. 
//Историк-марксист, 1938, книга VI, с.66 
122
 Türkiyə ilə sülh danışıqlarının gedişi haqqında Cənubi Qafqaz Seymi nümayəndəliyinin məruzəsi. 
1918. //ARDA, f.970, s.1, i.3, v.7 
123
 Документы и материалы по внешней политике Закавказья и Грузии, с. 145 
 
42 
 
edilən ərazilərlə bağlı Azərbaycan fraksiyası bu fikirdə idi ki, Qars və Ərdahanın 
əhalisinin əksəriyyəti türklər olduğu üçün, Brest-Litovsk müqaviləsinin bu iki 
sancaqlıq haqqındakı maddələri yerinə yetirilməlidir. Onların fikrincə, Acariya 
Cənubi Qafqazın tərkibində ayrıca müsəlman respublikasına çevrilməli, əgər bu, 
mümkün olmazsa Türkiyəyə birləşdirilməli idi. Batum isə xaricə mühüm çıxış yolu 
kimi Cənubi Qafqazın tərkibində qalmalı idi. Bu məsələdə Azərbaycanın xarici 
iqtisadi-ticarət mənafeyi əsas götürülürdü. T.Svyatoçevski qeyd edir ki, Batumun 
Cənubi Qafqazda qalması ideyası yalnız neft sənayesi ilə bağlı idi və bu təklifi 
müsəlman fraksiyası adından X.Xasməmmədov müdafiə edirdi.124 Bu, əslində 
bütün Azərbaycan fraksiyasının fikri idi. Seymin martın 26-dakı iclasında 
F.X.Xoyski də öz çıxışında Batum məsələsinə toxunmuşdu. О da Azərbaycan 
fraksiyasının fikrini ifadə edərək bildirmişdi ki, Batum Cənubi Qafqazın dənizə 
yeganə çıxış yoludur (Bakı bolşeviklərin əlində olduğu üçün - C.H.), onsuz Cənubi 
Qafqaz keçinə bilməz".125 Trabzona ezam olunmuş hökumət üzvü N.Usubbəyov 
aprel ayının 1-də Seymə məlumatında qeyd edir ki, "Batumu heç bir halda vermək 
olmaz".126 Batum məsələsində Azərbaycan və gürcü fraksiyasının mövqeyi üst-üstə 
düşürdü. Çünki Batum Türkiyənin ucqar, əhəmiyyətsiz bir şəhəri olacağı halda, 
Cənubi Qafqazın xaricə başlıca çıxış yolu olub, əslində onun üçün həyati 
əhəmiyyəti olan bir şəhər idi. Seymin hələ 11 mart tarixli iclasında N.Jordaniya 
qeyd edirdi ki, "Petroqrad Rusiya üçün, İzmir Türkiyə üçün nə dərəcədə 
əhəmiyyətlidirsə, Batum da Zaqafqaziya üçün eyni dərəcədə əhəmiyyətli bir 
şəhərdir".127 N.Jordaniya bu çıxışında qəti surətdə Brest müqaviləsinin inkar 
edilməsini tələb edirdi. О bildirirdi: "Biz böyük inqilabı ona görə etmədik ki, bir 
köləlikdən digər köləliyə düşək".128 N.Jordaniya Seymi Türkiyənin tələblərini rədd 
etməyə çağırırdı. Ondan sonra Azərbaycan fraksiyası adından F.X.Xoyski geniş 
nitq söylədi. O, bildirdi ki, sülh danışıqlarına münasibət Cənubi Qafqaz üçün 
həyati əhəmiyyətli məsələdir. Müharibə region üçün ağır nəticələr verə bilər və 
onsuz da sabit olmayan vəziyyəti daha da gərginləşdirər. Türkiуə ilə münasibətlərə 
gəlincə о dedi ki, Türkiyənin hərəkətlərində biz "məntiqi bir ardıcıllıq görürük. 
Türkiyə hökuməti dəfələrlə bizə müstəqil bir qurum kimi baxırdı və əgər belə 
demək mümkünsə, bu ideyanı bizə qəbul etdirmək istəyirdi. Türkiyə hökuməti 
Zaqafqaziya hökumətinə danışıqlar aparmaq üçün öz nümayəndələrini Brest-
Litovska göndərməyi təklif etdi. Bəzi mülahizələrə görə, Zaqafqaziya hökuməti 
bunu о zaman edə bilmədi. Türkiyə hökuməti bir neçə dəfə Zaqafqaziya 
hökumətinə müraciət edərək onun istiqlaliyyətinin elan edilməsini arzuladı. Buna 
                                                        
124
 T.Swietochowski. Russian Azerbaijan, p. 123 
125
 О.Минасян. Внешняя политика Закавказской контрреволюции в первой половине 1918 года, 
с.70 
126
 С.Аркомед. Материалы по истории отпадения Закавказья от России, с.68 
127
 Документы и материалы по внешней политике Закавказья и Грузии, с.94-95 
128
 Yenə orada, s.95 
 
43 
 
müsbət cavab verilmədi. Seymin əvvəlki iclasında bu məsələ bütün qətiyyəti ilə 
qarşımızda qoyulduğu zaman, biz ona aydın bir cavab vermədik. Ona görə indi 
Türkiyə bizi Rusiya Respublikasının bir hissəsi hesab edirsə, bizə Rusiyanın bir 
hissəsinə baxdığı kimi baxırsa və Rusiya ilə bağladığı sülh müqaviləsinin şərtlərinə 
əməl etməyi bizə təklif edirsə, bu hərəkətdə bir məntiq görməmək mümkün 
deyildir."129 F.Xoyski hökuməti qeyri-ardıcıllıqda günahlandırırdı ki, bir 
vəziyyətdə о özünü Rusiyanın ayrılmaz hissəsi hesab edir, digər bir vəziyyətdə 
Rusiyanın imzaladığı müqaviləni tanımaqdan imtina edir. Lakin F.Xoyskinin 
obyektiv reallığı əks etdirən "ədalətli qeydləri"130 eser İ.Lordkipanidze və kadet 
Semyonovun, habelə erməni fraksiyasının müqavimətinə rast gəldi, E.Geqeçkori 
isə onları müdafiə etdi. Lakin heç bir qərar qəbul edilmədi. İndi Cənubi Qafqaz 
Seyminin qarşısında iki yol qalırdı: ya Brest sülhünün Qafqaza aid olan 
maddələrini təsdiqləmək və öz müstəqilliyini elan etmək, ya da müharibəni davam 
etdirmək. 
Trabzonda və Tiflisdə mübahisələrin getdiyi bir vaxtda türk ordusu Brest 
sülhünün ona verdiyi hüquqların gerçəkləşdirilməsinə başladı. Martın 19-da 
Ərdahan alındı və erməni hərbi dəstələri tərksilah edildi.131 Erməni terroruna məruz 
qalmış yerli müsəlman əhalisi hərbi əməliyyatlarda Türkiyəni müdafiə edirdi. 
Əlverişli məqam yarananda erməni hərbi hissələri yerli türk əhalisinə qarşı 
zorakılıq törədən zaman susan Seymdəki və hökumətdəki erməni nümayəndələri 
indi Müsavatı müsəlman əhalisinin mövqeyi ilə əlaqədar xəyanətdə 
təqsirləndirməyə cəhd göstərirdi. 
Mart ayının 25-də hökumət üzvlərinin və Seym liderlərinin birgə keçirdiyi 
iclasda müharibə və sülh məsələsinə münasibətdə mövqelər xeyli aydınlaşdı. 
Trabzon danışıqlarında iştirak edən erməni nümayəndəsi R.Kaçaznuni məlumat 
verdi ki, Türkiyə Cənubi Qafqazın müstəqilliyinin elan edilməsini zəruri sayır. 
Onlar üçün Türkiyə ilə Rusiya arasında bufer olacaq bir dövlət vacibdir. 
Azərbaycan fraksiyası adından çıxış edənlər aydın şəkildə Cənubi Qafqazın 
müstəqilliyinin elan edilməsini zəruri sayırdılar. Azərbaycan fraksiyası adından 
çıxış edənlər aydın şəkildə Cənubi Qafqazın müstəqilliyinin elan edilməsini tələb 
etdilər. Müzakirələrdə iştirak edən Azərbaycan nümayəndələri, müxtəlif siyasi 
partiyalara mənsub olmaqlarına baxmayaraq Türkiyə ilə müharibə aparılmasına 
razı deyildilər. Onlar müharibə elan edilərsə, azərbaycanlıların türklərə qarşı 
vuruşmayacaqlarını bildirdilər. X.Xasməmmədov qeyd edirdi ki, əgər siz türklərin 
tələblərini qəbul etməsəniz, onda müharibə labüddür, biz türklərlə olan bu 
müharibədə iştirak edə bilmərik. Əgər erməni və gürcü xalqları özlərində güc və 
qüvvət hiss edirlərsə, qoy onda məsuliyyəti öz üzərlərinə götürüb müharibəyə risk 
etsinlər. Müsəlmanlar bu müharibədə iştirak etməyəcəklər. "Hümmət" partiyasının 
                                                        
129
 Документы и материалы по внешней политике Закавказья и Грузии, с.99 
130
 F.Kazemzadeh. The Struggle for Transcaucasia, p.95 
131
 N.Kurat. Türkiye ve Rusiya, s.469 
44 
 
üzvü Ə.Şeyxülislamov da bu fikirdə idi ki, Türkiyə ilə müharibə başlandığı 
təqdirdə müsəlmanlar neytral olacaqlar.132 Bu iclas qəti qərar qəbul etməsə də, iki 
mühüm məsələ aydınlaşdı. Birincisi, Cənubi Qafqaz hökuməti öz vəziyyətinin 
həddindən çox böhranlı olduğunu anlamağa başladı, ikincisi, Trabzon 
danışıqlarında işi sürətləndirmək üçün A.Çxenkeliyə fövqəladə səlahiyyət verildi, 
üçüncüsü, Seym Türkiyə əleyhinə Antanta dövlətlərindən yardım almaq məsələsini 
aydınlaşdırmağa cəhd göstərdi. Lakin 1917-ci ilin payızından fərqli olaraq, 1918-ci 
ilin yazında nə Böyük Britaniya, nə Fransa, nə də ABŞ bu dövrdə Cənubi Qafqaz 
hökumətinə real köməklik göstərmək iqtidarında deyildilər. ABŞ dövlət katibi 
Lansinq Tiflisdəki konsul Smitə vurduğu teleqramda etiraf edirdi ki, "ABŞ Qafqaz 
cəbhəsindəki hərbi əməliyyatları fəal müdafiə etmək iqtidarında deyildir".133 
Mart ayının 25-də Tiflis sarayında Seymin bütün müsəlman fraksiyalarının 
və Şimali Qafqaz dağlılarının nümayəndələrinin birgə iclası keçirildi. 
M.Y.Cəfərovun sədrliyi və Rəhim bəy Vəkilovun katibliyi ilə keçirilən iclasda 
Seymin müsəlman fraksiyalarının üzvləri ilə yanaşı, Şimali Qafqazdan Zubayir 
Temirxanov, Məhəmməd Qazi Dibirov, Heydər Bammatov, Tona Çermoev və 
İnquşetiyanın təmsilçisi Liyanov iştirak edirdilər. İclasda Şimali Qafqazın 
Zaqafqaziya dövlətinə birləşdirilməsi məsələsi geniş müzakirə edildi. İlk söz alan 
H.Bammatov Şimali Qafqazda gedən hadisələrin siyasi xarakteri və yaxınlaşan rus 
təhlükəsi qarşısında dağlıların ağır vəziyyətlə üzləşməsi barədə geniş məlumat 
verdi. H.Bammatov eyni zamanda bir gün əvvəl gürcü və erməni nümayəndələri ilə 
aparılmış danışıqlar barədə məlumat verib, ermənilərin xarici təhlükəyə qarşı, öz 
qonşuları ilə həmrəy olmadıqlarını bildirdi. Bununla yanaşı, o, erməni məsələsinə 
münasibətdə dözümlü olmağı təklif etdi. H.Bammatov velikorus-bolşevik 
təhlükəsinin dəf edilməsi üçün Qafqaz daxilində millətlərarası münasibətlərin 
tezliklə həll ediləcəyinə əminliyini ifadə etdi. N.Usubbəyov Qafqaz dağlılarının və 
Zaqafqaziya türklərinin vahid müsəlman ailəsinin üzvləri kimi yaxınlaşmalarını və 
Cənubi Qafqaz dövlətində birləşmək arzularını yüksək qiymətləndirdi. Qafqaz 
dağlılarının Zaqafqaziya hökumətinə birləşməsini işləyib hazırlamaqdan ötrü 
Cənubi Qafqaz türklərinin və dağlıların nümayəndələrindən ibarət hər birindən üç 
nəfər olmaqla altı nəfərdən ibarət xüsusi komissiya yaradıldı.134 Mart ayının 26-da 
keçirilən Seymin bütün müsəlman fraksiyasının iclasında Trabzon konfransından 
yeni qayıtmış sülh heyətinin üzvü Ə.Şeyxülislamovun məruzəsi dinlənildi və 
müsəlman partiyalarının sonrakı fəaliyyəti müzakirə edildi. İclasda müsəlman 
fraksiyasının üzvləri Brest sülhünün şərtlərinin qəbul edilməsinə tərəfdar 
                                                        
132
 С.Аркомед. Материалы по истории отпадения Закавказья от России, с.55 
133
 Papers Relating to the Foreign Relation of the United States, 1918, Russia, vol.VII, p.263 
134
 Seymin bütün müsəlman fraksiyasının və Şimali Qafqaz Dağlılarının nümayəndələrinin iclasının 
protokolu. 25.03.1918.//ARDA, f.970, s.1, i.1, v.3-4 
 
45 
 
olduqlarını bildirdilər. Müzakirələr zamanı bir neçə gün əvvəl Seym üzvü 
M.H.Hacınskinin məhz bu təlimatla Trabzona ezam edilməsi bəyənildi.135 
Erməni və bolşevik qüvvələrinin birgə səyi ilə törədilmiş mart qırğınları 
barədə Bakıdan alınan həyəcanlı xəbər sülh danışıqlarında və Seymdə vəziyyəti 
daha da gərginləşdirirdi. Aprelin 2-də Bakı hadisələri barədə Seymdə məlumat 
verildi. Seym üzvü N.Ramişvili bunu Tiflisə bolşevik hücumunun və Cənubi 
Qafqazda hakimiyyəti ələ keçirməsinin başlanğıcı kimi qiymətləndirdi. Mart 
soyqırımından sarsılmış müsəlman fraksiyası Bakıda bolşeviklərə qarşı təcili 
tədbirlər görülməsini tələb etdilər və əks təqdirdə müsəlman fraksiyasının Seymi 
boykot edəcəyini bildirdilər. 
Azərbaycanda hakimiyyəti ələ keçirmək üçün mart ayında Bakı Sovetinin 
daşnaklarla birlikdə şəhərdə törətdiyi müsəlman qırğını və aprel ayında Bakı 
quberniyasında həyata keçirilən milli qırğın siyasəti xalqların təyini müqəddəratını 
elan etmiş Sovet Rusiyasının və bütövlükdə bolşeviklərin Azərbaycana 
münasibətinin təzahür forması idi. Ona görə bu hadisələrə, əsasən, ermənilərdən 
ibarət olan Bakı bolşeviklərinin Azərbaycanda hakimiyyəti ələ keçirməsi kimi 
deyil, Sovet Rusiyasının yeritdiyi təcavüzkarlıq siyasətinin tərkib hissəsi kimi 
baxılmalıdır. Hadisələrin sonrakı inkişafı bunu daha aydın şəkildə təsdiq etdi. Bakı 
quberniyasında mart-aprel aylarında törədilən milli qırğınlar ilk baxışda yerli 
hadisə təsiri bağışlasa da, Sovet Rusiyasının və Osmanlı imperatorluğunun 
mövqeyi baxımından bu, beynəlxalq məzmuna malik bir hadisə idi. Mart qırğınını 
törətməklə bolşeviklər Bakıda milli qüvvələrin sosial bazasını məhv etməyə nail 
olmaq ümidində idilər. Mart soyqırımında qarşıya qoyulan məqsədləri S.Şaumyan 
bu hadisə törədiləndən və müsəlman əhalisinə divan tutulduqdan sonra daha açıq 
etiraf edirdi. O, yazırdı ki, əgər müsəlman "əksinqilabı" qalib gəlsəydi, Bakını 
Azərbaycanın paytaxtı edərdi və "Zaqafqaziya Rusiya üçün itirilmiş olardı".136 
Qeyd etmək lazımdır ki, Azərbaycan əhalisinin geniş kütlələri tərəfindən 
müdafiə edilən muxtariyyət məsələsinə münasibətdə Rusiya mərkəzi bolşevik 
hökuməti ilə Bakı Soveti arasında fikir ayrılığı var idi. Mart hadisələri ərəfəsində, 
ayın 19-da RK/b/P MK-nın S.Şaumyan və A.Caparidzeyə göndərdiyi məktubda 
deyilirdi ki, əgər müsəlmanlar muxtariyyət tələb edirlərsə, bunu onlara vermək 
lazımdır.137 Lakin azərbaycanlıların muxtariyyətə olan təbii arzularını S.Şaumyan 
Bakını "Azərbaycan xanlığının paytaxtına" çevirmək istəyən "Azərbaycan 
millətçilərinin arzuları" kimi şərh edirdi.138 Hələ 1918-ci ilin əvvəllərində "Türkiyə 
Ermənistanı" haqqında dekretin icrasına cavabdeh olan S.Şaumyan "Bakını 
                                                        
135
 Seymin bütün müsəlman fraksiyalarının birgə iclasının protokolu. 26.03.1918.//ARDA, f-970, 
s.1,i.1,v.4 
136
 С.Г.Шаумян. Избранные произведения в двух томах. Том 2, 1915-1918 гг. Баку, 1978, с.245-
246 
137
 Я.Ратгаузер. Революция и гражданская война в Баку. T.I, 1917-1918. Баку, 1927, с. 140 
138
 С.Г.Шаумян. Избранные произведения, с.257 
46 
 
Azərbaycanın paytaxtı etmək xülyasına düşən"139 müsəlmanlara tamamilə başqa 
münasibət bəsləyirdi. "Azərbaycan kəlməsi onun dilində həmişə məsxərə ilə 
səslənirdi".140 Amerika alimi T.Svyatoçovski haqlı olaraq qeyd edir ki, "bunun 
əksinə, bolşeviklər daşnaklara mülayim münasibət bəsləyir, ermənilər də buna 
məhəbbətlə cavab verirdilər".141 Belə bir şəraitdə Bakı Soveti əlverişli məqamın 
yetişdiyini dəqiqləşdirib fəaliyyətə başladı. Mart ayının 15-də Bakı Sovetinin 
iclasında "Cənubi Qafqazda işlərin vəziyyəti" mövzusunda məruzə edən 
S.Şaumyan göstərirdi: "Bakı Soveti Cənubi Qafqazda vətəndaş müharibəsinin 
başlıca və mərkəzi dayağı olmalıdır".142 Artıq bu zaman silahlı qüvvələri, əsasən, 
ermənilərdən ibarət olan Bakı Soveti ilə daşnaklar və digər erməni milli təşkilatları 
arasında müsəlmanlara divan tutmaq, şəhəri əsl sahiblərindən təmizləmək barədə 
gizli razılıqlar əldə edilmişdi. 
Beləliklə, ciddi hazırlıq görüldükdən sonra mart ayının 30-da başlayan və 
üç gün davam edən Bakı faciəsi zamanı əksinqilabçı adı ilə 12 min nəfər müsəlman 
əhalisi qətlə yetirildi.143 Bakı qırğınlarından az sonra eyni faciəli hadisələr 
Şamaxıda da yaşandı. Qısa zaman ərzində Şamaxıda 7 min nəfərdən çox müsəlman 
əhalisi məhv edildi ki, bunun da 1653 nəfəri qadın, 965 nəfəri uşaq idi.144 
Az sonra yaranan Azərbaycan Xalq Cümhuriyyətinin Xarici İşlər 
Nazirliyinin ilk əhəmiyyətli addımlarından biri 1918-ci ilin martında Bakıda və 
ümumilikdə həmin ilin yazında Azərbaycanda bolşevik-erməni silahlı dəstələrinin 
törətdiyi müsəlman soyqırımını təhqiq edən Fövqəladə İstintaq Komissiyasının 
yaradılması haqqında təşəbbüslə çıxış etməsi oldu. 
Avropada ermənilərin təsiri altında olan informasiya vasitələrinin 
Azərbaycanda onların törətdiyi vəhşiliklərin tamam əks istiqamətdə təbliğ etməsi 
Azərbaycan Xarici İşlər Nazirliyini məcbur etdi ki, hökumət qarşısında bu 
məsələnin ətraflı təhqiq edilməsini qaldırsın. Azərbaycan Xalq Cümhuriyyətinin 
ilk xarici işlər naziri M.H.Hacınski 1918-ci ilin iyul ayının 15-də hökumətə 
məruzəsində yazırdı: "Dörd aydan artıq bir müddətdə Azərbaycan ərazisində 
bolşevizm adı altında məsuliyyətsiz erməni milli dəstələrinin dinc müsəlman 
əhalisinə qarşı görünməmiş vəhşiliklər törətdikləri məlumdur. Eyni zamanda bu 
quldur dəstələrin təşkilatçıları ictimai rəyi öz xeyirlərinə formalaşdırmaq üçün 
                                                        
139
 Yenə orada, s.192 
140
 T.Swietochowski. Russian Azerbaijan, p.114 
141
 Yenə orada, s. 114 
142
 С.Г.Шаумян. Избранные произведения, с. 189 
143
 Fövqəladə İstintaq Komissiyasının üzvü A.E.Kluqenin Bakı şəhərinin müsəlman əhalisi üzərində 
törədilən zorakılıqlar haqqında komissiyanın sədri A.Xasməmmədova məruzəsi. İyul, 
1919.//Azərbaycan Respublikası Prezidentinin İşlər İdarəsinin Siyasi Partiyalar və İctimai Hərəkatlar 
Dövlət Arxivi (ARPİİ SPİHDA), f.277, s.2, i.27, v.18; 1918-ci ilin martında Bakıda törədilmiş türk-
müsəlman soyqırımı haqqında geniş məlumat üçün bax: С.Рустамова-Тохиди. Март 1918 в Баку. 
Азербайджанские программы в документах. Баку, 2009 
144
 Fövqəladə İstintaq Komissiyasının qərarı. 28.07.1919.//ARDA, f.1061, s.1, i.108, v.7  
47 
 
bunun əksinə olan saxta materiallar Avropa ölkələrinə göndərirlər. Ona görə Xarici 
İşlər Nazirliyi təcili şəkildə istintaq komissiyası yaradıb. 1.Bütün zorakılıq 
hadisələrinin dəqiq qeydə alınmasını; 2. Zorakılığın hansı şəraitdə törədilməsini; 3. 
Günahkarların və dəyən ziyanın müəyyən edilməsini zəruri hesab etdi. Məruzədə 
göstərilirdi: "Yaradılacaq təşkilat Fövqəladə İstintaq Komissiyası xarakterində 
olmalıdır, onun materialları başlıca Avropa dillərində (rus, fransız, alman və türk) 
elan edilməli və geniş yayılmalıdır".145 Avqust ayının 31-də hökumətin qərarı ilə 
Fövqəladə İstintaq Komissiyası təsis edildi. Komissiya qısa vaxtda bütövlükdə 
Bakı quberniyasında törədilən cinayətkarlıqlar barədə külli miqdarda istintaq 
materialları topladı, həmin materialların çox cüzi bir hissəsindən 1919-cu ildə Раris 
sülh konfransında iştirak edən Azərbaycan nümayəndələri məqalə və broşura 
buraxılmasında istifadə etdilər. 1919-cu ildə İstanbulda fransız dilində buraxılmış 
73 səhifəlik "Ermənilərin müsəlman əhalisi üzərində etdikləri vəhşiliklər haqqında 
sənədlər"146 toplusunda da bəzi məsələlər öz əksini tapmışdır. 
Əsasən, qeyri-azərbaycanlılardan təşkil olunmuş Fövqəladə İstintaq 
Komissiyasının materiallarının bir hissəsi Xarici İşlər Nazirliyi tərəfindən 
Parisdəki Azərbaycan nümayəndəliyinə göndərildi və nümayəndəlik həmin 
materiallardan təbliğati məqsədlər üçün nəşr etdikləri kitab və broşurlarda istifadə 
etdilər. 1919-cu ildə Paris sülh konfransında iştirak edən Azərbaycan nümayəndə 
heyətinin Parisdə buraxdığı kitabçada qeyd edilirdi: "Müsəlmanlar üçün məlum 
nəticələri olan bu qanlı hadisələrdə hər yerdə olduğu kimi, Bakıda da öz millətçi 
partiyalarını (Daşnaksutyun) yaratmış ermənilər fəal iştirak edirdilər... Həmin 
dəhşətli günlərdə 12000-dən çox azərbaycanlı əhalini öldürdülər. Öldürülənlər 
arasında qocalar, qadınlar və uşaqlar üstünlük təşkil edirdilər. Yəqin ki, gələcək 
tarixçilər bu hadisələrin üstündən sükutla keçməyəcəklər".147 Ermənilərin mart 
hadisələrində fəal iştirakını həmin dövrdə Bakıda fəaliyyət göstərən Britaniya 
missiyasının əməkdaşı R.Makdonell də təsdiq edir. О yazır: "ermənilər 
müsəlmanlara qarşı bolşeviklərlə birləşməklə öz tarixlərinin ən böyük səhvinə yol 
verdilər. Bunun üçün bütün məsuliyyət "Daşnaksutyun" təşkilatının üzərinə 
düşür".148 
Bakı quberniyasında törədilən müsəlman soyqırımı Seym daxilində 
ziddiyyətləri gücləndirməklə yanaşı, Türkiyə ilə aparılan danışıqlara da ciddi 
şəkildə təsir göstərdi. Digər tərəfdən, Bakıda törədilən hadisələrlə bir vaxtda 
ermənilər 1918-ci ilin mart ayının ortalarında Türkiyədə, xüsusilə Ərzurumda da 
buna bənzər hadisələr törətmişdilər. Ərzurum şəhərinin yaxınlığındakı 
                                                        
145
 Xarici işlər naziri M.H.Hacınskinin müsəlmanlara qarşı törədilmiş zorakılıqların istintaqının 
aparılması üçün komissiya yaradılmasının zəruriliyi haqqında Nazirlər Şurasının sədri F.X.Xoyskiyə 
məruzəsi. 15.07.1918.//ARDA, f.1061, s.1, i.95, v.1  
146
 Documents relatil's aux Alrecites Commises parles Armenies Surla population musulmane. 
Constantinopol, 1919, p.73 
147
 Claims of the Peace Delegation of Caucasian Azerbaijan. Paris, 1919, p.16-17 
148
 Azərbaycan Xalq Cümhuriyyəti. Böyük Britaniyanın arxiv sənədləri, s.169 
48 
 
Yaşılyaylada təkcə mart ayının 11-12-də üç min türk əhalisi məhv edilmişdi. 
Ərzurum cinayətlərinə erməni başçıları Andronik, Muradyan, Doluxanov və 
digərləri rəhbərlik edirdilər.149 Türk ordusunun təzyiqi altında geri çəkilən bu 
quldur dəstələri yolboyu Azərbaycan kəndlərini dağıdır, əhalini kütləvi şəkildə 
qırırdılar. Bu vəhşiliklərin törədilməsində Andronikin dəstəsi xüsusi fəallıq 
göstərirdi. Törətdiyi cinayətin ağırlığına, vəhşiliklərin dərəcəsinə görə azərbaycanlı 
və türk əhalisinin yaddaşında Andronik "qəddarlıq" simvolu kimi qalıb.150 Bakı 
quberniyasındakı mart-aprel qırğını, eyni vaxtda Ərzurumda və Türkiyənin digər 
Şərq vilayətlərində türk əhalisinə qarşı törədilən vəhşiliklərlə sıx surətdə bağlı idi 
və bu hadisələr Türkiyə ilə aparılan danışıqları daha da çətinləşdirirdi. 
Müharibə və sülh məsələsinə münasibət ayrılıqda Seym fraksiyalarında da 
müzakirə edilirdi. Lakin uzun müzakirələrdən sonra aprel ayının 5-də Cənubi 
Qafqaz nümayəndələri Qars və Ərdahanın bir hissəsinin güzəştə gedilməsinə 
tərəfdar oldusa da, Brest müqaviləsinin qanuniliyini qəbul etməkdən imtina edirdi. 
Danışıqlar stolu arxasında eyni cavabların təkrarından usanmış Türkiyə tərəfi aprel 
ayının 6-da Zaqafqaziya nümayəndələrinə ultimatum verib, Brest-Litovsk 
müqaviləsini tanıyıb-tanımamaq barəsində 48 saat ərzində cavab tələb etdi. Eyni 
zamanda ultimatumda göstərilirdi ki, əgər Cənubi Qafqaz Türkiyə ilə müqavilə 
münasibətlərinə girmək istəyirsə, öz müstəqilliyini elan etməlidir, yalnız bundan 
sonra diplomatik danışıqlar davam etdirilə bilər.151 Aprelin 7-də A.Çxenkeli 
alınmış ultimatum barədə Tiflisə məlumat verdi. Ölkədə anarxiyanın hökm 
sürdüyünə və cəbhənin dağılmasına istinad edərək o, Batum istisna olmaqla, Brest 
müqaviləsinin tanınmasına və təcili surətdə müstəqilliyin elan edilməsinə çağırırdı. 
Eyni zamanda A.Çxenkeli Gürcüstan Milli Şurasının sədri N.Jordaniyaya yazırdı: 
"Vəziyyət böhranlıdır, bizim ordu hər cür tənqiddən aşağı səviyyədədir, türkləri 
Batumun lap yaxınlığına buraxmışlar, Çakvi yaxınlığında dəmir yolu kəsiləcəkdir. 
Əgər Batum alınarsa, Gürcüstanın taleyi barədə düşünmək lazım gələcəkdir".152 O, 
Seymdən və Gürcüstan Milli Şurasından Batum limanını saxlamaqla, Brest-
Litovsk müqaviləsini tanımağa səlahiyyət istəyirdi. Trabzonda olan erməni 
nümayandələri A.Xatisov və R.Kaçaznuni Brest müqaviləsinə münasibətdə əvvəlki 
təkliflərinin əhəmiyyətsiz olduğunu anladılar. Onlar Türkiyə ilə gizli danışıqlar 
aparmağa cəhd göstərdilər. Bu məqsədlə A.Xatisov başda olmaqla, ermənilər türk 
nümayəndə heyətinin başçısı Rauf Orbayla görüşdülər. Erməni nümayəndələri 
bildirdilər ki, Osmanlıların əlindən qaçıb Qafqazda yerləşdirilən 400 min nəfər 
erməni vardır. Osmanlı dövləti onların təkrarən Osmanlı torpaqlarında 
yerləşməsinə icazə verərsə, ermənilər Qars-Ərdahan və Batumun türklərdə 
                                                        
149
 Enver Konukçu. Ermenilerin Yeşilyayladakı Türk soykırımı (11-12 mart 1918). Ankara, 1990, s. 19-
22 
150
 V.Stepakov və T.Kuprikov - Sov.İKP MK-ya. 25.06.1965. //RDƏYTA, f.5, s.33, i.221, v.35 
151
 N.Kurat. Türkiye ve Rusiya, s.472 
152
 С.Аркомед. Материалы по истории отпадения Закавказья от России, с.67 
49 
 
qalmasına qarşı çıxmayacaqlar. Lakin ermənilərin təklifi qəbul edilmədi. Belə 
olduqda A.Kaçaznuni yaranmış vəziyyətdə Brest müqaviləsini "ən az bəla" hesab 
edib, bütövlükdə Batum da daxil olmaqla, onun tanınmasını təklif etdi.153 
Ermənilər Batumun türklərə verilməsi təklifini, Qars məsələsində möhkəm 
dayanmadıqları üçün, gürcülərin acığına etdilər. Azərbaycan nümayəndəsi 
X.Xasməmmədov Brest müqaviləsinin beynəlxalq hüquqi akt olduğuna istinad 
edərək bildirdi ki, həmin müqavilə nöqteyi-nəzərindən Türkiyənin hərəkətlərinə 
təbii baxılmalıdır. "Türk ordusunun hərəkətinə, qayda-qanunun bərqərar edilməsi 
kimi baxılmalıdır. Rusiya öz üzərinə düşən öhdəlikləri yerinə yetirdi və tezliklə 
ordusunu bu vilayətlərdən çıxartdı. İndi Türkiyə orada fəaliyyət göstərən milli 
hissələrə partizanlar kimi baxır və bu əraziləri partizan dəstələrindən təmizləyir".154 
İndi artıq Brest müqaviləsinin təsdiq edilməsi mübahisəsiz bir fakt kimi qarşıda 
durmuşdu. Əvvəlki müzakirələrdə tərəddüd edən A.Çxenkeli də bu fikrə gəldi. 
Ultimatumun müddəti tamam olduqda o, Tiflisdən cavab gözləmədən Osmanlı 
imperiyasının nümayəndələrinə bildirdi: "Zaqafqaziya sülh nümayəndəliyi 
Osmanlı nümayəndələrinin 6 aprel 1918-ci il məktubuna cavab olaraq bildirir ki, o, 
Brest-Litovsk müqaviləsini qəbul edir və sonrakı danışıqları onun əsasında davam 
etdirməyə hazırdır".155 Sonralar bir sıra erməni siyasi xadimləri və müəllifləri 
nəinki müsavatçıları, eyni zamanda A.Çxenkeli başda olmaqla gürcü 
menşeviklərini Brest müqaviləsini tanımaqla, erməni xalqına xəyanət etdiklərini 
iddia edirdilər. Leo 1921-ci ildə çap olunmuş xatirələrində yazırdı: "Sən demə, 
Çxenkelinin əsas məqsədi türk ordusunun Batuma hücumunun dayandırılmasına 
nail olmaq imiş... Sonralar aydın oldu ki, bu menşevik siyasəti ermənilər hesabına 
türklərlə dostluq üzərində qurulub".156 A.Çxenkelinin türk ultimatumunu qəbul 
etmək haqqında qərarına gəlincə, bu, gecikmiş bir qərar idi. T.Svyatoçovski 
düzgün olaraq yazır ki, "Çxenkeli aprel ayının 10-da Brest müqaviləsinə razılıq 
verdikdə məlum oldu ki, Batum istisna olunarsa, osmanlılar tələb etdiyi ərazilərin 
hamısını ələ keçiriblər".157 Bununla belə, A.Çxenkelinin cavabı alınan kimi aprelin 
11-də türk komandanlığı Batumun komendantına bildirdi ki, əldə olunan razılığa 
əsasən, atəş dayandırılır. Bir gün sonra türklər şəhəri boşaltmaq və 1877-ci il 
sərhədini bərpa etməyi tələb etdilər. 
Trabzondan fərqli olaraq, Tiflisdə hadisələr bir qədər ayrı istiqamətdə 
inkişaf edirdi. Batum haqqında ultimatum verilən kimi, Zaqafqaziya Seyminin 
təcili iclası çağırıldı. E.Geqeçkori, İ.Sereteli, X.Karçikyan, Y.Semyonov və 
digərləri öz çıxışlarında müqavimət göstərməyi zəruri hesab edərək, əslində 
Türkiyəyə rəsmən müharibə elan etməyi tələb edirdilər. Seymin erməni və gürcü 
                                                        
153
 Seymin müsəlman fraksiyasının iclasının protokolu. 03.04.1918.//ARDA, f.970, s.1, i.1, v.10 
154
 С.Аркомед. Материалы по истории отпадения Закавказья от России, с.63 
155
 Документы и материалы по внешней политике Закавказья и Грузии, с. 160 
156
 Лео. Из прошлого. Эривань, 1921, с.33 
157
 T.Swietochowski. Russian Azerbaijan, р. 123 
50 
 
nümayəndələrinin çıxışlarında müharibəyə çağırış artıq açıq hiss edilirdi. Aprelin 
13-də (martın 31-də) Seymin iclasından əvvəl bütün müsəlman seym fraksiyasının 
birgə toplantısı keçirildi. Türkiyə ilə müharibə məsələsində tam yekdillik yox idi. 
Hümmətçilər öz əvvəlki mövqeyini dəyişərək, bu məsələdə gürcü menşevikləri ilə 
birgə olacaqlarını bildirdilər. Müsəlman sosialist bloku isə müharibəyə tərəfdar 
olmasa da, öz mövqeyini bildirməyib, Seymdə müstəqil hərəkət etmək fikrində 
idi.158 
Yaranmış vəziyyətə münasibətdə mövqeləri bir-birinə yaxın olan Müsavat, 
bitərəflər qrupu və ittihadçılar müharibə əleyhinə birgə qətnamə qəbul etdilər. 
Orada deyilirdi ki, Türkiyə ilə müharibənin Cənubi Qafqaz demokratiyası və onun 
daxili həyatı üçün ağır nəticələr verə biləcəyini əsas tutaraq müsavat firqəsi, 
bitərəflər qrupu və ittihad partiyası onun məsuliyyətini öz üzərinə götürmür. Bu 
qətnamə ilə Seymdə çıxış etmək seym üzvü Ş.Rüstəmbəyova tapşırıldı. Seymin 
iclasında qeyd olunduğu kimi, bütün qeyri-müsəlman partiyaları müharibəyə 
tərəfdar idi. Ş.Rüstəmbəyov müsavat, ittihad və bitərəf qrupun yuxarıda göstərilən 
qətnaməsini elan etməklə yanaşı, mövcud vəziyyətin müsəlman demokratiyası 
üçün müstəsnalıq təşkil etdiyini bildirdi və dedi: "Biz bu müharibədə fəal iştirak 
edə bilmərik, ona görə də öz üzərimizə böyük məsuliyyət götürmürük". О əlavə 
etdi ki, "Birincisi, hələ indiyə qədər müsəlmanlara münasibətdə hərbi 
mükəlləfiyyət tətbiq edilmədiyindən, ikincisi, Türkiyə ilə bizi bağlayan dini 
əlaqələr baxımından müsəlmanların Türkiyəyə qarşı hərbi əməliyyatlarda fəal 
iştirak etməsi məqsədəuyğun deyildir".159 Dini amillə bağlı erməni və gürcülər şiə 
azərbaycanlıların uzun bir tarixi dövr ərzində sünni türklərə qarşı döyüşdüyünü 
xatırlatdılarsa da, bunun elə bir əhəmiyyəti olmadı. Hadisələrin sonrakı inkişafı 
Azərbaycan fraksiyasının aparıcı qüvvələrinin düzgün mövqe tutduğunu təsdiq 
etdi. Türkiyə ilə müharibədə iştirak etmək - xüsusən Bakıdakı mart hadisələrindən 
sonra - Azərbaycan üçün acınacaqlı nəticələrə gətirib çıxara bilərdi. 
F.Kazımzadənin yazdığı kimi, "türklərin gəlişindən azərbaycanlıların qorxmağına 
heç bir əsas yox idi. Əksinə, türklərin köməyi ilə onlar Bakını sovetlərdən geri 
qaytarmağa, şəhərin küçələrində hələ qurumayan qan üçün qisas almağa ümid 
bəsləyirdilər".160 
Azərbaycan partiyalarının antimüharibə mövqeyi Seymi öz fikrindən 
döndərə bilmədi. Seym 13 aprel tarixli iclasında Türkiyə ilə müharibə haqqında 
qərar qəbul etdi. Ölkədə hərbi vəziyyət elan edildi. "Ali Müdafiə Şurası" yaradıldı 
və Cənubi Qafqazın bütün xalqlarına əldə silah "vətəni" qorumaq haqqında 
müraciət qəbul edildi. İ.Sereteli və digərləri azərbaycanlıları nəzərdə tutaraq 
deyirdilər ki, "əgər arxadan xəyanət olmazsa", Zaqafqaziya ordusu Osmanlılara 
                                                        
158
 Seymin müsəlman fraksiyasının iclasının protokolu. 31.03.1918.//ARDA, f.970, s.1, i.1, v.6 
159
 Документы и материалы по внешней политике Закавказья и Грузии, с. 178 
160
 F.Kazemzadeh. The Struggle for Transcaucasia, p. 101 
51 
 
uğurla müqavimət göstərə bilər.161 Əlbəttə, bu fikrin elə bir əsası yox idi, cəbhə 
xəttinə yaxın olan və vəziyyəti bilavasitə yerində müşahidə edən A.Çxenkeli çox 
gözəl görürdü ki, ordu dağılıb, fərarilik hökm sürür və Zaqafqaziya ordusu Türkiyə 
hücumuna müqavimət göstərmək iqtidarında deyildir. 
Cənubi Qafqazda vəziyyətin gərginləşməsi Rusiyaya olan meyli yenidən 
qüvvətləndirirdi. Hətta Seymin iclasında menşeviklər Rusiyaya sədaqətlərini 
nümayiş etdirib, rus proletariatına manifestlə müraciət etdilər. Orada göstərilirdi: 
"Zaqafqaziya Brest-Litovsk müqaviləsini ona görə rədd edir ki, bu müqavilə ilə 
razılaşmaq Rusiyadan ayrılmaq deməkdir". Rusiya proletariatına müraciəti 
menşeviklərlə bərabər, hümmətçilər də imzalamışdılar, bu da müsəlman 
fraksiyaları arasında "Bakıda minlərlə müsəlmanın bolşevik-erməni dəstəsinin əli 
ilə öldürüldüyü bir vaxtda" ciddi narazılığa səbəb olmuşdu. Gürcü xalqının 
mənafeyindən çıxış edən menşeviklərin quyruğunda sürünən hümmətçilərin 
hərəkətlərinin milli mənafeyə zidd olduğu göstərilmişdi. D.Axundov və 
S.Ağamalıoğlu (hümmətçilər) rus demokratiyası və proletariatına müraciətin heç 
də bolşeviklərə müraciət olmadığını əsaslandırmağa çalışırdı. Oriyentasiya 
məsələsində hümmətçilər arasında birlik yox idi. Onlardan bəziləri deyirdi: "Əgər 
müstəqillik olmayacaqsa və şimaldan bolşeviklər gələcəksə, biz bu halda onların 
əleyhinə olub, Türkiyə oriyentasiyasına tərəfdarıq, əgər şimaldan əsil demokratlar 
gələrsə, biz onlarla türklərin əleyhinəyik".162 Bütün bu dolaşıq fikirlərə qarşı 
M.Ə.Rəsulzadə dedi: "biz hər hansı formada Zaqafqaziyanın Rusiyaya geri 
qaytarılmasına qarşıyıq və əlimizdə silah buna qarşı mübarizə aparacağıq. Biz öz 
qüvvəmizə inanırıq və çətin anlarda cənub-qərbdən (Türkiyədən - C.H.) kömək 
çağıra bilərik".163 Müharibə elan etmək haqqında qərarın qəbul edilməsi və 
Rusiyaya meylin güclənməsi digər amillərlə də bağlı idi. Hələ müharibə haqqında 
qərar qəbul edilməzdən bir neçə gün əvvəl Qara dəniz donanması Mərkəzi 
Komitəsindən teleqram alınmışdı ki, onlar Batumu müdafiə etmək üçün hərbi 
gəmilər göndərmək barədə göstəriş vermişlər.164 Batumun tutulması ərəfəsində 
(aprel ayının 12-də) RSFSR Xalq Xarici İşlər Komissarlığı G.Çiçerin və 
L.Karaxanın imzası ilə Almaniyaya nota verib, ondan Сənubi Qafqazda hücumu 
dayandırmaq məqsədilə Türkiyəyə təsir göstərməyi xahiş etdi. Notada deyilirdi: 
"Türkiyə cəbhəsində üstünlük Rusiyanın tərəfində idi, Ərdahan, Qars və Batumu 
ona görə vermək lazım idi ki, Türkiyənin müttəfiqi Almaniya idi".165 Hadisələrin 
sonrakı inkişafından aydın oldu ki, bu nota bir növ Almaniyanın Cənubi Qafqaza 
nüfuz etməsini sürətləndirmək məqsədi güdürdü. Çünki az sonra, aprel ayının 27-
                                                        
161
 Документы и материалы по внешней политике Закавказья и Грузии, с. 174 
162
 Seymin bütün müsəlman fraksiyasının birgə iclasının protokolu. 06.04.1918.//ARDA, f.970, 
s.1,i.1,v.15 
163
 Yenə orada, v.17 
164
 Документы и материалы по внешней политике Закавказья и Грузии, с. 115 
165
 Документы внешней политики СССР. T.I, с.240-241 
52 
 
də Almaniya sultan hökumətini məcbur etdi ki, Cənubi Qafqazın nüfuz dairəsinə 
bölüşdürülməsi haqqında gizli saziş imzalasınlar. Həmin sazişə görə, Gürcüstan və 
Ermənistan Berlinin, Azərbaycan isə İstanbulun təsir dairəsinə düşməli idi.166 
13 aprel iclasında hərbi vəziyyətlə əlaqədar yaradılmış "Ali Müdafiə 
Şurası"na hökumətin sədri və hərbi nazir E.P.Geqeçkori, daxili işlər naziri 
N.V.Ramişvili, maliyyə naziri X.Karçikyan daxil edilmişdilər. Seymin fəaliyyəti 
iki həftəliyə dondurulmuşdu.167 Göründüyü kimi, "triumviratda" Azərbaycan təmsil 
edilməmişdi. Bu, Azərbaycan fraksiyasının müharibə əleyhinə olmağından daha 
çox, onları hadisələrdən təcrid etməyə yönəldilmişdi. Seymin iclaslarının olmaması 
isə, Azərbaycan fraksiyasını tamamilə təcrid vəziyyətinə salmışdı. Ona görə 
Azərbaycan fraksiyası ona qarşı yönəldilmiş bu iki qərara biganə qala bilməzdi. 
Еlə həmin gün, aprel ayının 13-də axşam Seymin müsəlman fraksiyasının iclası 
çağırıldı. İclasda Seymin qəbul etdiyi qərarlar barədə Ş.Rüstəmbəyov məlumat 
verdi. Türkiyəyə müharibə elan edilməsi ilə bağlı Seymin iki həftəlik fasiləsi və 
fövqəladə səlahiyyətə malik üç nəfərdən ibarət hərbi kollegiyanın yaradılması ilə 
bağlı yaranmış vəziyyətdə müsəlman fraksiyasının vəzifələrini müəyyənləşdirmək 
zərurəti meydana çıxmışdı. İclasda çıxış edən H.Məmmədbəyov bildirdi ki, 
hökumət və Seym bu addımı ilə müsəlmanların hüquqlarını tapdalayır, belə 
olduqda erməni və gürcülərlə işləmək mümkün deyildir. O, təklif edirdi ki, Seymin 
tərkibindən çıxıb Qafqazın çeçen və inquş nümayəndələrini bir yerə toplayıb, bu 
xalqların gələcək taleyi barədə fikirləşmək lazımdır.168 Lakin M.Y.Cəfərov 
Trabzondan sülh nümayəndələri qayıdana qədər Seymin tərkibindən çıxmaq 
məsələsini müzakirələrdən çıxarmağı məsləhət gördü. Eyni zamanda müharibə ilə 
bağlı o, milli münasibətlərin gərginləşdiyi bir vaxtda bütün hakimiyyətin hərbi 
kollegiyanın əlində cəmlənməsi ilə müsəlmanların barışa bilməyəcəyini göstərdi. 
H.Ağayev isə bu fikirdə idi ki, fövqəladə səlahiyyətli hərbi kollegiyanın 
yaradılması müsəlmanları ağır vəziyyətə salacaq. Bundan yaxa qurtarmaq üçün o, 
təklif edirdi ki, hansı hüquqların hərbi kollegiyaya verildiyi qabaqcadan 
aydınlaşdırılmalıdır və paralel şəkildə Seym işləməlidir. Bir sıra çıxışlardan sonra 
üç bənddən ibarət qərar qəbul edildi: "1. Seymin fəaliyyətinin dayandırılmasına 
bütün vasitələrlə etiraz etmək; 2. Seym buraxılacağı təqdirdə onun hüquqları 
hökumətə verilməlidir, hərbi kollegiyaya hansı hüquqların verildiyi dəqiq 
göstərilməlidir və o, hökumət qarşısında məsuliyyət daşımalıdır; 3. Hərbi 
kollegiyaya fövqəladə səlahiyyət veriləcəyi və Seym fəaliyyətə başlayandan sonra 
kollegiyanın Seymə cavab verəcəyi təqdirdə, müsəlman nazirləri hökumətin 
tərkibindən çıxmalıdırlar".169 
                                                        
166
 Системная история международных отношений, Том первый, с. 117 
167
 Адрес Календарь Азербайджанской Республики, с.6 
168
 Seymin müsəlman fraksiyasının iclasının protokolu. 13.04.1918.//ARDA, f.970, s.1, i.1, v.8  
169
 Seymin müsəlman fraksiyasının iclasının protokolu. 13.04.1918.//ARDA, f.970, s.1, i.l, v.9  
53 
 
Müharibə haqqında qərar qəbul edildikdən bir gün sonra E.Geqeçkori 
A.Çxenkeliyə şifrəli teleqramla məlumat verdi ki, danışıqları dayandırıb tezliklə 
Trabzonu tərk etsin.170 Bu xəbər Trabzonda olan Azərbaycan nümayəndələrini bərk 
əsəbiləşdirdi. M.Hacınski Cənubi Qafqaz Seyminin bu qərarını sülhü pozmağa 
yönəldilmiş cəhd kimi qiymətləndirir və bunu "beynəlxalq münasibətlər tarixində 
bənzəri olmayan bir təxribat adlandırırdı". O, yaranmış vəziyyətdən hiddətlənib 
bildirdi ki, "bizim zəruri sülhə nail olmağımız üçün İstanbula gedib qəti tədbirlərə 
əl atmaq barəsində öz partiyamızdan mandatımız vardır".171 
Müharibə tərəfdarı olmayan A.Çxenkeli M.Hacınskinin məsləhəti ilə 
danışıqları tamamilə kəsməyib daha münasib formada türk nümayəndələrinə 
bildirdi ki, Cənubi Qafqaz hökumətindən təlimat almaq üçün nümayəndə heyəti bu 
gün Tiflisə yola düşməlidir.172 A.Çxenkeli bu fikirdə idi ki, Tiflisə qayıtdıqdan 
sonra ola bilsin ki, hökuməti müharibə avantürasından uzaqlaşdıra bilsin. O, 
müharibənin Cənubi Qafqazda milli ziddiyyətləri kəskinləşdirəcəyindən ehtiyat 
edirdi. Onun fikrincə, "müharibə nəinki Zaqafqaziyanın müstəqilliyini, eyni 
zamanda onun birliyini də təhlükə altına alırdı". Vəziyyəti daha düzgün 
qiymətləndirən "Çxenkeli müharibədən uşaq oddan qorxan kimi qorxurdu".173 
Danışıqları tamamilə kəsməməsi üçün razılığa gəlindi ki, nümayəndə 
heyətinin bir neçə nəfər üzvü Trabzonda qalsın. Azərbaycanlılardan M.Hacınski və 
Ə.Pepinov, gürcü Milli Şurası Rəyasət Heyətinin üzvü Q.Voşapeli, Zaqafqaziya 
birliyinə daxil olmaq üçün Tiflisə, oradan da Trabzona gəlmiş Şimali Qafqaz 
nümayəndələri H.Bammatov və T.Çermoyev Trabzonda gözlədilər.174 Lakin 
nümayəndə heyətləri danışıqlar aparmaq üçün bir daha orada toplanmadılar. 
Bununla da Trabzon konfransı öz işini dayandırdı. Regionda gərgin vəziyyət 
yarandı. 
Gürcü Milli Şurasında müharibənin qarşısını almaq uğrunda A.Çxenkelinin 
səyi bir nəticə vermədi. Batumun türklər tərəfindən tutulması ciddi psixoz yaratmış 
və gürcüləri müharibə üzərində kökləmişdi. Trabzondan qayıdan erməni 
nümayəndələri Gümrüdə Erməni Milli Şurasının iclasında danışıqlar barədə 
məlumat verdilər. R.Kaçaznuni geniş məruzə ilə çıxış etdi. O, etiraf edirdi ki, 
ermənilər vuruşmaq iqtidarında deyil və təkid edirdi ki, sülh şərtləri qəbul edilməli 
və müharibə dayandırılmalıdır. R.Kaçaznuni ümid edirdi ki, təzyiq göstərmək 
vasitəsi ilə Seymin müharibə haqqında qərarına yenidən baxmasına nail olmaq 
olar. Lakin Kaçaznuninin təklifləri erməni Milli Şurasının üzvləri tərəfindən süngü 
                                                        
170
 Seymin müsəlman fraksiyasının iclasının protokolu. 16.04.1918.//ARDA, f.970, s.l, i.l, v.10 
171
 T.Swietochowski. Russian Azerbaijan, p.124 
172
 Cənubi Qafqaz Seyminin bütün müsəlman fraksiyalarının birgə iclasının protokolu. 01.05.1918.// 
ARDA, f.970, s.1, i.l, v.31 
173
 С.Аркомед. Материалы по истории отпадения Закавказья от России, с.39 
174
 Cənubi Qafqaz Seyminin bütün müsəlman fraksiyalarının birgə iclasının protokolu. 
01.05.1918.//ARDA, i.970, s.1, i.l, v.31 
 
54 
 
ilə qarşılandı. İclasda iştirak edənlərin əksəriyyəti müharibəni davam etdirməyə səs 
verdi. Qərara alındı ki, Milli Şuranın üzvləri səfərbərlik keçirmək üçün yerlərə 
gedib kəndlilər içərisində izahat işi aparsınlar, lakin onlardan heç biri yerlərə 
getmədi. "Heç kəs şuranın işi ilə maraqlanmadı, hamı səfərbərlikdən yayınaraq öz 
ticarət işləri ilə məşğul idi... Daşnaklar özləri zəngin dövlət ehtiyatlarını qəsb 
edərək silah alveri edirdilər".175 
Cənubi Qafqaz hökumətilə Türkiyə arasında müharibə cəmisi səkkiz gün 
davam etdi. Aprel ayının 15-də Batumun tutulması barədə rəsmi məlumat 
İstanbulda elan edildi. Batumun tutulmasında Acariya əhalisi türklərə yaxından 
köməklik etdi. 40 ildən sonra Türkiyə yenidən Batumu özünə qaytardı. Qars 
uğrunda döyüşlər bir qədər uzandı. Nəzərdə tutulan ərazilərin böyük bir hissəsini 
tutduqları üçün, artıq itki verməyi lazım bilməyən türklər, aprel ayının 22-də sülh 
təşəbbüsü ilə çıxış etdilər. A.Çxenkeliyə göndərdiyi teleqramda Vehib paşa Cənubi 
Qafqazı Trabzon danışıqlarını kəsməkdə günahlandırdı və bildirdi ki, sülh məsələsi 
Cənubi Qafqazdan asılıdır.176 Seym sülh danışıqlarına başlamaq haqqında təklifi 
qəbul etdi. Əslində Cənubi Qafqaz hökuməti belə bir təklifə hazır idi, çünki 
müharibəni aparmaq onu elan etməkdən çox çətin idi. Seymin müsəlman 
fraksiyasında müharibənin aparılmasından, gürcü fraksiyasında isə məğlubiyyətdən 
ciddi narazılıq yaranmışdı. Aprel ayının 20-də hümmətçilərin iştirakı olmadan 
Seymin Azərbaycan fraksiyasına daxil olan bütün partiyaların nümayəndələrinin 
iştirakı ilə təcili birgə iclası keçirildi. İclasda Bakı hadisələri ilə bağlı hökumətin 
biganə siyasətindən, bolşevik terroru və özbaşınalığına qarşı ciddi tədbir 
görülmədiyindən danışıldı, daşnakların Bakı bolşevikləri ilə əlaqəsindən, habelə 
gürcü menşeviklərində də belə meylin hiss edildiyindən bəhs edildi. Orada 
göstərildi ki, "polkovnik knyaz Maqalov indi hər gün həddindən artıq həyəcanlı 
teleqramlar göndərib xahiş edir ki, zirehli qatar, top, mərmi, pulemyot və patron 
göndərilsin, lakin hökumət buna heç bir əhəmiyyət vermir və onların göndərilməsi 
üçün əməli tədbir görmür".177 N.Usubbəyov bu fikirdə idi ki, hökumətə və 
menşeviklərə ultimatum verib, Cənubi Qafqazın müstəqilliyinə nail olmaq 
lazımdır. Onun fikrincə, müstəqilliyin elan edilməsi Bakı Sovetinə qarşı 
mübarizəni sürətləndirə bilərdi. X.Xasməmmədov haqlı olaraq qeyd edirdi ki, 
Zaqafqaziyada indi hökumət yoxdur, Geqeçkori, Karçikyan və Ramişvilidən ibarət 
erməni və gürcülərin diktaturası vardır. M.Ə.Rəsulzadə bu fikirdə idi ki, Trabzon 
danışıqlarına tərəfdar olan menşeviklərdən istifadə etmək, Seym üzvü olan 
A.Çxenkeli ilə danışmaq lazım idi. A.Çxenkeli müstəqilliyin elan edilməsinə 
tərəfdar idi. Uzun müzakirələrdən sonra iclasda belə bir razılıq əldə edildi ki, 
rəhbər partiyaların (menşevik və daşnak - C.H.) nümayəndələrinin nəzərinə 
                                                        
175
 Лео. Из прошлого, с.39 
176
 Документы и материалы по внешней политике Закавказья и Грузии, с. 199 
177
 Seymin bütün müsəlman fraksiyalarının birgə iclasının protokolu. 20.04.1918.//ARDA, f.970, s.1, 
i.l,v.20 
55 
 
çatdırılsın ki, Seymin müsəlman fraksiyası qəti surətdə bu əqidədədir ki, Cənubi 
Qafqazın müstəqilliyi elan edilməlidir, əks təqdirdə fraksiya Azərbaycanın 
müstəqilliyinin elan edilməsinin mümkünlüyü məsələsini müzakirə etməli 
olacaqdır.178 
Elə həmin gün, aprelin 20-də, yəni Türkiyədən danışıqlara başlamaq 
haqqında təklif almazdan iki gün əvvəl Seym fraksiyalarının birgə iclası oldu. Rus 
kadetləri və eserlərin bir hissəsi istisna olmaqla, aparıcı partiyaların hamısı 
Türkiyənin bütün tələblərinin qəbul edilməsi və müstəqilliyin elan edilməsinə 
tərəfdar olduqlarını bildirdilər. Azərbaycan fraksiyasının öz iclaslarında qəbul 
etdikləri qərar Seymdə elan edildi. Gürcü fraksiyası, Batum limanı da daxil 
olmaqla, ərazi bütovlüyünə təminat almaqla Türkiyə tələblərini qəbul etməyə hazır 
idilər. Sol eserlərin bir hissəsi isə Türkiyəyə qarşı birgə mübarizə aparmaq məqsədi 
ilə Bakı və Şimali Qafqaz bolşevikləri ilə danışıqlara girməyi təklif edirdilər. 
Ölkədə yaranmış vəziyyət və cəbhədəki məğlubiyyətlər menşeviklərin tərəddüdünə 
son qoydu. Bir gün sonra müharibənin davam etdirilməsinin ölkə üçün 
məqsədəuyğun olmadığını qeyd edərək menşeviklər təcili surətdə hərbi 
əməliyyatların dayandırılması və Cənubi Qafqazın müstəqilliyinin elan edilməsinə 
tərəfdar oldular. Gümrü müşavirəsindən yenicə qayıtmış və müharibəni davam 
etdirmək haqqında qərar qəbul etmiş erməni fraksiyası təcrid olunmuş vəziyyətdə 
qaldı. Belə olduqda onlar Brest müqaviləsi və müstəqilliyin elan olunması 
haqqında məsələlərin müzakirəsində susmağı lazım bildilər.179 Gec də olsa, Cənubi 
Qafqazın müstəqilliyinin elan edilməsi artıq reallığa çevrilmişdi. 
Bu müddət ərzində Trabzonda qalan nümayəndələr də fəaliyyətsiz 
olmadılar. Danışıqlar kəsildikdən az sonra Ənvər paşanın Trabzona və Batuma 
səfəri oldu. O, Azərbaycan nümayəndələrini Trabzonda qəbul etdi.180 M.Hacınki 
gürcü-türk münasibətlərindəki düşmənçiliyi aradan qaldırmağın Batum 
məsələsindən asılı olduğunu bildirib, bu şəhərin gürcülərdə qalmasına çalışdısa da, 
lakin bunun əhəmiyyəti olmadı. Ənvər paşa Türkiyənin Batuma olan hüququnun 
Rusiya hökuməti tərəfindən tanındığını qeyd edib bildirdi ki, ağılsız erməni 
siyasətinə uyub türklərə qarşı düşmənçilik mövqeyində durmasalar, Türkiyə 
Gürcüstanın azad şəkildə mövcud olmasını arzulayır və onu etibarlı qonşu hesab 
edir.181 
                                                        
178
 Seymin bütün müsəlman fraksiyalarının birgə iclasının protokolu. 20.04.1918.//ARDA, f.970, s.1, i.l, 
v.22 
179
 О.Минасян. Внешняя политика Закавказской контрреволюции в первой половине 1918 года, 
с.74 
180
 Cənubi Qafqaz Seyminin bütün müsəlman fraksiyalarının birgə iclasının protokolu. 01.05.1918.// 
ARDA, f.970, s.1, i.1, v.31 
181
 Cənubi Qafqaz Seyminin bütün müsəlman fraksiyalarının birgə iclasının protokolu. 01.05.1918.// 
ARDA, f.970, s.1.i-1, v.32 
 
56 
 
Azərbaycan nümayəndələri Cənubi Qafqazın siyasi quruluşu, ən başlıcası 
isə iki qardaş Azərbaycan və Osmanlı türklərinin gələcək qarşılıqlı münasibətləri 
barədə Türkiyənin siyasətini müəyyən edən Ənvər paşanın fikrini bilmək 
istəyirdilər. Ənvər paşa dedi ki, müsəlman qəzaları olan Axalsıx və Axalkələk 
əsrlərlə can atdığı Türkiyəyə qovuşmalıdır, Azərbaycan, Gürcüstan və Ermənistan 
isə ümumi Seymi olan, habelə Türkiyə ilə sıx ittifaqda federasiya, yaxud 
konfederasiya yarada bilərlər. Əgər vahid Zaqafqaziya dövləti yaratmaq mümkün 
olmazsa, Ənvər paşa qeyd etdi ki, onda Türkiyə ilə ümumi sərhədi olan müstəqil 
Azərbaycan Osmanlı imperiyası ilə daha sıx ittifaqa girə bilər, hətta Avstriya-
Macarıstan formasına qədər. Eyni zamanda Ənvər paşa əlavə etdi ki, artıq Türkiyə 
Azərbaycana hərtərəfli yardım göstərilməsi istiqamətində ciddi addımlar atmağa 
qərarlıdır. M.Hacınski məlumat verdi ki, Osmanlı imperatorluğunun hərbi naziri 
Ənvər paşanın qardaşı Nuru paşa 300 hərbi təlimatçı ilə yaxın vaxtlarda İran 
vasitəsi ilə Azərbaycana gələcəkdir, onlar yəqin ki, Təbrizdən Araza doğru gələn 
yoldadır.182 Lakin bu ideya ilə bağlı Seymin müsəlman fraksiyasının müzakirələri 
göstərdi ki, Azərbaycan siyasi xadimləri Osmanlı imperiyası ilə sıx əlaqədə olan 
müstəqil Azərbaycan dövləti yaratmağı üstün tuturdular, onlar Azərbaycanı 
Türkiyənin Macarıstanına çevirmək fikrindən uzaq idilər. 
Danışıqlar zamanı M.Hacınski müstəqil Ermənistan dövlətinin yaradılacağı 
təqdirdə türklərin hansı mövqedə duracağı ilə maraqlandı. Ənvər paşa öz 
cavabında qeyd etdi ki, "əgər erməni xalqı ingilis-rus siyasətinə uymayıb türklərə 
qarşı fitnə-fəsada son qoyarsa, Türkiyə müstəqil erməni dövlətinin yaradılmasının 
əleyhinə deyildir".183 Bu danışıqlar barəsində Seym fraksiyasına məruzəsində 
M.Hacınski Trabzon danışıqlarında Türkiyə nümayəndəliyinin rəhbəri Rauf bəyin 
və hadisələrə daha yaxından bələd olan Qafqaz cəbhəsinin komandanı Vehib 
paşanın Ənvər paşadan fərqli fikirlərə malik olub, bu regionda sülhü bərqərar 
etmək naminə Cənubi Qafqazın daxili işlərinə müdaxilə edilməməsinə tərəfdar 
olduqlarını qeyd etdi. 
Hərbi kollegiyanın hökmranlığı və müharibənin davam etdirildiyi dövrdə 
özünün hadisələrdən, ən başlıcası isə hakimiyyətdən təcrid edildiyini görən 
Azərbaycan nümayəndələri Cənubi Qafqazda yaranmış vəziyyət barədə 
Almaniyanın regiona gəlmiş nümayəndəsi ilə danışıqlar apardılar. Seym üzvləri 
F.X.Xoyski və X.Xasməmmədov Almaniyanın İrandakı keçmiş konsulu, onun 
şərqdə siyasi məqsədlərini izləyən və Almaniya siyasi dairələrinə yaxın olan Tiflis 
universitetinin professoru Q.Şreyder ilə görüşdülər. Cənubi Qafqazın gələcəkdə 
siyasi cəhətdən necə qurulacağı və oriyentasiya məsələləri danışıqların əsas 
mövzusu oldu. Q.Şreyder Mərkəz dövlətlərinə istiqamət götürmək məsələsinə 
toxunduqda, Azərbaycan nümayəndələri bu ad altında Almaniya-Türkiyənin 
nəzərdə tutulduğunu, Avstriya-Macarıstan və Bolqarıstanın isə Cənubi Qafqaza 
                                                        
182
 Yenə orada, v.33 
183
 Yenə orada, v.33 
57 
 
münasibətdə elə ciddi bir rol oynamadıqlarını göstərərək qeyd etdilər: 
"Oriyentasiya məsələsində Cənubi Qafqaz türklərinin mövqeyi aydın və dəqiqdir, 
bu alman-türk oriyentasiyasıdır. Bizim bu düşüncəmiz möhkəmdir, hətta 
qonşularımızın hər hansı birinin razılaşmayacağı təqdirdə belə dəyişməz 
qalacaqdır, ola bilsin ki, hətta Azərbaycanın ayrılmasına aparacaqdır".184 
Q.Şreyderin ölkə daxilində anarxiyanın hökm sürəcəyi təqdirdə qayda-qanun 
yaratmaq üçün xarici qüvvənin dəvət olunmasının mümkünlüyü sualına cavab 
olaraq bildirildi ki, əgər həmin xarici qüvvə türk ordusu olarsa, bu, mümkündür. 
Q.Şreyder dünyada gedən proseslərin Almaniya ilə İngiltərə arasındakı 
mübarizədən asılı olduğunu, habelə Rusiyanın bir daha Zaqafqaziyaya qayıtmasına 
və yaxud orada İngiltərənin təsirinin güclənməsinə Almaniyanın imkan 
verməyəcəyini söylədi. O, hətta təklif etdi ki, bilavasitə Almaniya ilə danışıqlar 
aparmaq üçün Cənubi Qafqaz türklərinin nümayəndələri onunla birlikdə Berlinə 
getsinlər. Lakin Azərbaycan nümayəndələri Türkiyənin xəbəri olmadan Almaniya 
ilə əlaqəyə girməyi lazım bilmədilər.185 
Türkiyənin yeni sülh təşəbbüsü ilə çıxış etməsində Trabzonda qalan 
nümayəndələrin və xüsusilə M.H.Hacınskinin mühüm rolu olmuşdu. Seymin 
müstəqilliyini elan etmiş tarixi iclası ərəfəsində müsəlman fraksiyasının günün 
birinci yarısı yığıncağı keçirildi və qəti razılıq əldə olundu ki, müstəqilliyin elan 
olunmasına və sülh danışıqlarına tərəfdar olan A.Çxenkelini müdafiə etmək 
lazımdır. Müzakirələrdə qeyd edilirdi ki, digər menşevik rəhbərlər elə də möhkəm 
olmayıb, tez-tez öz fikirlərini dəyişirlər. F.Xoyski deyirdi ki, Sereteli səhər bir şey 
deyir, axşam ayrı şey, menşeviklərin digər nümayəndəsi Noy Ramişvili axşam bir 
şeyi təsdiq edir, səhərisi isə bunun tamamilə əksinə hərəkət edir.186 Yığıncaq qərara 
aldı ki, iki məsələnin üzərində möhkəm dayanmaq lazımdır: 
Sülh nümayəndəliyinin addımlarını müdafiə etmək; 
Sərhədlərin müəyyən edilməsilə müstəqilliyi müdafiə etmək.187 
Bu bəndlərdən hər hansı biri yerinə yetirilməzsə, müstəqil bəyannamə ilə 
çıxış etmək nəzərdə tutulurdu. 
Nəhayət, Türkiyə tərəfindən təklif alınan kimi aprel ayının 22-də 
N.Çxeidzenin sədrliyi ilə Seymin tarixi iclası çağırıldı. Onun gündəliyində üç 
mühüm məsələ dururdu: 1. Cənubi Qafqazın müstəqilliyi. 2. Trabzon sülh 
konfransı haqqında A.Çxenkelinin məruzəsi. 3. Hökumətin təşkili. Birinci məsələ 
barədə menşevik Oniaşvili məruzə edib bildirdi ki, hazırkı mövcud vəziyyətdə rus 
oriyentasiyası əslində mürtəce oriyentasiyasıdır. Sosializm işini təhlükə altına alan 
                                                        
184
 Seymin bütün müsəlman fraksiyalarının birgə iclasının protokolu. 17.04.1918.//ARDA, f.970, s.1, 
i.1, v.12 
185
 Seymin bütün müsəlman fraksiyalarının birgə iclasının protokolu. 17.04.1918.//ARDA, f.970, 
s.1,i.1,v.13 
186
 Yenə orada, v.25 
187
 Yenə orada, v.25 
58 
 
Rusiyadakı irtica və anarxiya Cənubi Qafqazı məcbur edir ki, yeni oriyentasiya 
axtarsın. О bildirdi ki, Rusiyadan ayrılmaq indi artıq zərurətdir. Bolşevizm 
Rusiyada ideya baxımından öz simasını itirmiş və mürtəce hərəkata çevrilmiş, 
nəinki indi Rusiyada, eləcə də bütün dünyada sosializm işini təhlükə altına 
atmışdır. Oniaşvili öz məruzəsində əsaslandırdı ki, Cənubi Qafqaz müstəqil 
federativ respublikasının elan edilməsi hazırda siyasi zərurətə çevrilmişdir.188 
Məruzə ətrafında birinci olaraq M.Ə.Rəsulzadə söz aldı. O, çox parlaq bir nitq 
söylədi. Bu, təsadüfi deyildi, çünki Cənubi Qafqazın müstəqilliyi Müsavat partiyası 
və Seymin müsəlman fraksiyasının tələbi ilə elan edilirdi. O, öz çıxışında deyirdi 
ki, Cənubi Qafqaz böyük rus inqilabının nailiyyətləri əvəzinə, bizə yalnız irtica vəd 
edən Rusiyaya qurban verilməməlidir. Cənubi Qafqaz müstəqil olmalıdır. Bu 
müstəqillik zərurətə çevrilməlidir. Əgər biz istəyiriksə, Cənubi Qafqazın yeni 
doğulan övladı həyat qabiliyyətli olsun, ilk növbədə biz onun müstəqilliyini 
qorxunun hökmü ilə deyil, vicdanın hökmü ilə qəbul etməliyik, bu halda 
müstəqillik Cənubi Qafqaz xalqlarını daha sıx şəkildə bir-birinə bağlayacaqdır. 
M.Ə.Rəsulzadə qeyd edirdi ki, Cənubi Qafqaz xalqları despotizmin zülmü altında 
inləyiblər və bu despotizmə qarşı ümumi arzu və ümumi ideallarla birgə mübarizə 
aparıblar. Bu arzu və ideallar özünü onda ifadə edib ki, despotik Rusiyanın yerində 
demokratik Rusiya qurulsun, milliyyət, dini etiqad fərqi qoymadan bütün xalqların 
azad Rusiyası qurulsun və bu xalqlar ögey ananın ауrı-seçkiliyinə məruz qalmadan 
özlərini bərabər hiss etsinlər.189 
Seymin iclasında müstəqilliyin elan edilməsi ilə bağlı Georqadze, Tumanov, 
Kaçaznuni və digərləri də çıxış etdi. Məlum oldu ki, bütün Seym fraksiyaları 
müstəqilliyin elan edilməsinə tərəfdardır. Uzun tərəddüdlərdən sonra 1918-ci ilin 
aprel ayının 22-də gecədən xeyli keçmiş Seym böyük səs çoxluğu ilə Cənubi 
Qafqazı Müstəqil Demokratik Federativ Respublika elan etdi.190 Qərar qəbul edildi 
ki, yeni yaranmış dövlətin konstitusiyasını hazırlamaq üçün komissiya təsis edilsin. 
Müstəqilliyin elan edilməsi Azərbaycan fraksiyasının, ilk növbədə isə Müsavat 
partiyasının mühüm qələbəsi idi.
191
 T.Svyatoçovski yazır ki, "gürcülər müstəqillik 
ideyasında azərbaycanlılarla həmrəy olduqda, ermənilər də eyni cür hərəkət etmək 
məcburiyyətində qaldılar".192 Cənubi Qafqazın müstəqil respublika elan edilməsi 
onun beynəlxalq münasibətlərin subyekti olması yolunda mühüm addım idi. 
Cənubi Qafqazın müstəqilliyinin elan edilməsi siyasi, hərbi və diplomatik 
baxımdan Rusiyadan ayrılma prosesini başa çatdırdı və Azərbaycanın, eləcə də 
digər Zaqafqaziya millətlərinin müstəqilliyinin elan olunması ərəfəsində 
                                                        
188
 Документы и материалы по внешней политике Закавказья и Грузии, с.203 
189
 Yenə orada, s.204-205 
190
 T.Swietochowski. Russia and Azerbaijan. Borderland Transition. Columbia University Press, New 
York, 1995, p.66 
191
 F.Kazemzadeh. The Struggle for Transcaucasia, p.107 
192
 T.Swietochowski. Russian Azerbaijan, p.125 
59 
 
əhəmiyyətli hadisə oldu. Lakin elə bu zaman, aprelin 25-də bolşeviklərin Bakıda 
hakimiyyəti ələ keçirməsi nəticəsində Azərbaycan ərazisinin mühüm hissəsi 
Cənubi Qafqaz federasiyasının nəzarətindən kənarda qalmışdı.193 
Seymin 22 aprel tarixli iclasında Trabzon danışıqları barədə A.Çxenkelinin 
məruzəsi dinlənildi və hökumətə tapşırıldı ki, sülh müqaviləsi bağlamaq üçün sülh 
danışıqlarını davam etdirsin. Seymin iclasında eser İ.Lordkipanidze müstəqilliyə 
beynəlxalq təminat almaq məqsədilə danışıqların tək Türkiyə ilə deyil, eyni 
zamanda onun müttəfiqləri ilə də aparılmasını təklif etdi. İclasın səhəri gün, aprel 
ayının 23-də A.Çxenkeli Vehib paşaya məlumat verdi ki, öz müstəqilliyini elan 
etmiş Cənubi Qafqaz respublikası Türkiyənin bütün tələblərini qəbul edir və Brest 
müqaviləsi əsasında danışıqları davam etdirməyə hazırdır. O, xahiş etdi ki, 
danışıqlar Batumda davam etdirilsin. A.Çxenkeli təcili surətdə Batum və Qars 
cəbhələrində atəşin dayandırılması, şəhərlərin boşaldılması haqqında sərəncam 
verdi. 
Aprel ayının 26-da Seym müstəqil Cənubi Qafqaz hökumətinin tərkibini 
təsdiq etdi və hökumət bəyanatını dinlədi. Yeni hökumətin təşkili Cənubi Qafqazın 
idarəçiliyində azərbaycanlıların rolunun yüksəkliyini nümayiş etdirirdi. 
A.Çxenkelinin təşkil etdiyi hökumət kabinəsində (o, həm də xarici işlər naziri idi) 
F.X.Xoyski ədliyyə naziri, N.Usubbəyov xalq maarifi naziri, X.Məlik-Aslanov 
yollar naziri, M.Hacınski ticarət və sənaye naziri, İ.Heydərov dövlət nəzarətçisi 
vəzifələrini tutdular.194 Seymin sədri Çxeidzenin tapşırığı üzrə hökumətin tərkibi 
A.Çxenkeli tərəfindən təqdim edilmişdi. Cənubi Qafqazın idarəçiliyində 
azərbaycanlıların rolunun artması bir sıra əsas məsələlərə münasibətdə A.Çxenkeli 
ilə Azərbaycan fraksiyasının eyni mövqedən çıxış etməsi və azərbaycanlı siyasi 
xadimlərin Cənubi Qafqazın müstəqilliyinin elan olunmasında mühüm rol 
oynamaları ilə bağlı idi. Hətta gürcü menşevikləri mərkəzi komitəsinin orqanı olan 
"Mübarizə" qəzeti yeni hökumət kabinəsi ilə bağlı yazırdı: "E.Geqeçkori 
kabinetinin getməsi və yeni kabinəyə A.Çxenkelinin rəhbərlik etməsi Müsavat 
partiyasının böyük qələbəsidir".
195
 Öz kabinetini təqdim etdikdən sonra A.Çxenkeli 
xüsusi bəyanatda çıxış edib, hökumətin əsas vəzifələri üzərində dayandı. Bunlar 
Konstitusiyanın hazırlanmasından, respublikanın sərhədlərinin müəyyən 
edilməsindən, müharibəyə son qoymaqdan, anarxiya və əksinqilaba qarşı 
mübarizədən və torpaq islahatı keçirməkdən ibarət idi.196 Azərbaycan fraksiyasının 
sədri M.Ə.Rəsulzadə daha iki mühüm məsələni baş nazirin proqramına əlavə 
etməyi zəruri sayırdı. O, yeni hökumətə xatırlatdı ki, Bakını özünü Zaqafqaziyanın 
fövqəladə komissarı adlandıran yadelli casusların hakimiyyətindən azad etmək, 
habelə Cənubi Qafqaz federasiyasına daxil olmaq arzusunda olan Dağıstanla əlaqə 
                                                        
193
 T.Swietochowski. Russia and Azerbaijan, p.68 
194
 Документы и материалы по внешней политике Закавказья и Грузии, с.229 
195
 Борьба, 1918, 27 апреля 
196
 Документы и материалы по внешней политике Закавказья и Грузии, с.230-231 
60 
 
məsələlərini də diqqət mərkəzində saxlamaq lazımdır.197 Aprel ayının 28-də yeni 
yaradılmış Cənubi Qafqaz Müstəqil Demokratik Federativ Respublikası Osmanlı 
imperiyası tərəfindən tanındı. 
Hələ sülh danışıqları başlanmazdan əvvəl A.Çxenkelinin Qarsı təhvil 
vermək haqqında sərəncamı silahlı erməni hərbi birləşmələrini bərk əsəbiləşdirdi. 
Hətta bu haqda Seymdə məlumat verildikdə az qalmışdı yeni yaranmış kabinet öz 
ilk böhranı ilə qarşılaşsın. Qarsın türklərə qaytarılması haqqında məlumat elan 
edildikdə, erməni fraksiyası zaldan çıxmağa başladı və öz nümayəndələrinə də 
tapşırıq verdi ki, hökumətdən çıxsınlar. Bu böhrandan hökuməti A.Çxenkeliyə о 
qədər də rəğbəti olmayan N.Jordaniya xilas etdi. O, ermənilərə bildirdi ki, "siz bu 
hərəkətinizlə Zaqafqaziya federasiyasını dağıdırsınız".198 Bundan sonra ermənilər 
öz yerlərinə qayıtdılar, əlbəttə ki, tək qalmaq vahiməsi də burada müəyyən rol 
oynadı. Qarsın müdafiəsinə rəhbərlik edən general Nazarbeqov daşnak lideri 
Kaçaznuniyə bildirdi ki, onsuz da silahlı qüvvə çatışmadığından Qarsı müdafiə 
etmək mümkün deyildi. Bundan az əvvəl isə ermənilər Ərzurumdan geri çəkilməyə 
başlamışdılar. Türkiyənin şərq vilayətlərində qanlı hadisələr törədən quldur 
dəstələrə rəhbərlik edən Andronik rüsvayçı məğlubiyyətinə görə erməni liderlərini 
lənətləməklə yanaşı, erməni əsgərlərinin də cəbhəyə getmək istəmədiklərini etiraf 
etmişdi.199 
Lakin Qarsın "müdafiəçiləri" və oradan çıxan silahlı ermənilər intiqam 
hissini yolboyu yerli türk əhalisinə qarşı zorakılıq və terror hesabına soyutmağa 
başladılar. Qars hadisələri, orada erməni silahlı dəstələrinin törətdiyi vəhşiliklər 
barədə Seym üzvü Əli xan Qantəmirov müsəlman fraksiyasının iclasında geniş 
məlumat verdi. Qarsdan sonra zorakılıq dalğası İrəvan quberniyasına keçdi.200 Qısa 
müddətdə Qars vilayətində 82, İrəvan quberniyasında 211 müsəlman kəndi 
yandırıldı, əhalisinin bir hissəsi qırıldı, qalan hissəsi isə didərgin düşdü.201 İrəvan 
quberniyasından olan qaçqınların sayı 80 min nəfəri keçirdi.202 Qars vilayətində 
ermənilərin törətdikləri vəhşilikləri ermənilərlə bərabər, Qarsı tərk etmiş yunanlar 
belə təsvir edirdilər: "Türk ordusu qarşısında geri çəkilən silahlı erməni qaçqınları 
ətrafdakı müsəlman kəndlərini yer üzündən silərək, hər bir şeyi atəş və qılıncdan 
keçirir, təsəvvürə gəlməz bir vəhşət və fəlakət törədirdilər. "Qalib" erməni ordusu 
"hərbi qənimətlərini", yəni, süngü ucuna keçirilmiş südəmər uşaqları nümayiş 
etdirmək üçün keçəcəkləri uzun yollar boyunca çılpaq soyundurulmuş müsəlman 
qadınlarını düzürdülər. Bu cəhənnəm əzabından ağlını itirmiş qadın və uşaqların 
                                                        
197
 Yenə orada, s.233-234 
198
 O. Минасян. Внешняя политика Закавказской контрреволюции в первой половине 1918 года, 
с.76 
199
 Enver Konukçu. Ermenilerin Yeşilyayladakı Türk soykırımı, s. 18 
200
 Öke Kemal. Ermeni meselesi, s.160 
201
 Seymin bütün müsəlman fraksiyasının iclasının protokolu. 28.04.1918.//ARDA, f.970, s.1.i.1, v.29 
202
 Seymin bütün müsəlman fraksiyalarının birgə iclasının protokolu. 23.04.1918.//ARDA, f.970, 
s.1,i.1,v.26 
61 
 
ürək parçalayan iniltilərini, qocaların ümidsiz nalələrini dinləmək üçün adamın 
qəlbi daşdan olmalıdır. Səksən iki kənddən ibarət bir sancaq bu təsəvvürə gəlməz 
fəlakətə düçar edilmişdi".203 Sənəddə göstərilir ki, general Areşivin və kapitan 
Mosesyanın dəstələrinin vəhşilikləri nəticəsində Qars vilayəti 1915-ci ilin 
əvvəllərindəki faciəni xatırladırdı. İndi bütün Qars vilayəti nəhəng bir qəbristanlığa 
bənzəyirdi ki, onun hər bir daşı əbədi olaraq insanlıq simasını itirmiş, erməni 
quldurlarının yırtıcılığı, vəhşiliyi, əxlaqsızlığı və həyasızlığı barədə şahidlik edə 
bilərdi. 
Qars vilayətində və İrəvan quberniyasında törədilən vəhşiliklər Seymin 
müsəlman fraksiyasında aprel ayında iki dəfə müzakirə edildi. Müzakirələrdə qeyd 
edildi ki, Ermənistan muxtariyyəti yaratmaq üçün erməni ordusu İrəvan 
quberniyasını düşünülmüş şəkildə müsəlmanlardan təmizləyir. Qərara alındı ki, 
yeni təşkil edilmiş Çxenkeli hökuməti ilə İrəvan quberniyasının müsəlman 
əhalisinin həyatı üçün yaranmış təhlükə ilə bağlı danışıqlar aparılsın və Seymə 
aşağıdakı tələblər verilsin: 
daxili işlər nazirinə tapşırılsın ki, müsəlmanlara kömək etmək üçün xüsusi 
komissiya göndərilsin: 
bütün müsəlman qaçqınları öz yerlərinə qaytarılsın; 
Ərzaq Nazirliyinə tapşırılsın ki, təcili yardım göstərilsin; 
azğınlıq edən erməni hərbi hissəsi buraxılsın; 
müsəlman qaçqınlarının sayı və vəziyyəti öyrənilsin, onlara əlavə yardım 
göstərilsin. 
Azərbaycan fraksiyasının gərgin səyi nəticəsində Cənubi Qafqaz hökuməti 
bu məsələni öyrənmək üçün komissiya yaratdı və ilk addım kimi qaçqınların ən 
zəruri ehtiyaclarını ödəmək üçün bir milyon manat vəsait ayırdı.204 
Türkiyə hökuməti yeni sülh danışıqlarının Batumda keçirilməsinə razılıq 
verdi və bu danışıqların xüsusi əhəmiyyətini nəzərə alaraq, Batuma daha nüfuzlu 
sülh nümayəndəliyi göndərdi. Xəlil Menteşənin rəhbərliyi ilə Batuma yollanan 
nümayəndəliyi Qafqaz cəbhəsinin komandanı Vehib Mehmed paşa müşayiət 
edirdi. Sülh konfransının açılışında iştirak etmək üçün dənizçilik naziri Camal paşa 
da Batuma gəlmişdi. 
Sülh konfransında iştirak edəcək Cənubi Qafqaz nümayəndəliyinə 45 nəfər 
daxil idi.205 Nümayəndəliyin belə çox olması Cənubi Qafqazdakı siyasi vəziyyətin 
mürəkkəbliyinə dəlalət edirdi. Hər bir Seym fraksiyası və bu fraksiyalara daxil olan 
hər bir siyasi partiya nümayəndəlikdə təmsil olunmaq arzusunda idi. Bu arzu 
Batumu görmək, yaxud konfransda iştirak etmək istəklərindən daha çox, fraksiya 
və partiyaların bir-birinə inamsızlığından irəli gəlirdi. Lakin heyətin böyük 
                                                        
203
 Seymin bütün müsəlman fraksiyalarının birgə iclasının protokolu. 28.04.1918.//ARDA, f.970, 
s.1,i.1,v.28-29 
204
 Seymin müsəlman fraksiyasının iclasının protokolu. 23.04.1918.//ARDA, f.970, s.1, i.1, v.27 
205
 N.Kurat. Türkiye ve Rusiya, s.464 
62 
 
olmasına baxmayaraq, nümayəndəlik altı həlledici üzvdən ibarət idi. Ora 
Azərbaycandan M.Ə.Rəsulzadə və M.H.Hacınski, Gürcüstandan A.Çxenkeli və 
H.Nikoladze, Ermənistandan R.Kaçaznuni və A.Xatisyan daxil edilmişdi.206 
Batum konfransının Trabzon konfransından fərqi onun daha mötəbər 
olmasında idi. Batumda Almaniya və Türkiyənin arzusuna uyğun Şimali Qafqaz 
dağlılarının nümayəndələri də iştirak edirdi. Alman nümayəndəliyinə İmperiya ali 
komandanlığının Türkiyə hökuməti yanında nümayəndəsi general fon Lossov 
rəhbərlik edirdi. Hələ Batum konfransı ərəfəsində gürcülərlə almanlar arasında 
yaxınlaşma meyli güclənmişdi. Gürcülər gizli şəkildə Berlinə nümayəndə heyəti 
göndərib Almaniya himayəsinə daxil olmaq istədiklərini bildirmişdilər.207 Bu təklif 
Almaniyanın Cənubi Qafqaza nüfuz etməsi üçün ideal şərait yaradırdı. 
Nümayəndəliyə Almaniyanın Tiflisdəki keçmiş konsulu qraf Şulenberq, Yaxın 
Şərq üzrə mütəxəssis, gənc diplomat fon Vezendonk daxil idi.208 Alman 
nümayəndələrinin Batum konfransında iştirak etməsi ona xüsusi əhəmiyyət verirdi. 
Bundan əlavə Bammatov, Çermoyev, Temirxanov və Seym üzvü Qandəmirovdan 
ibarət olan Şimali Qafqaz dağlılar ittifaqının nümayəndələri də Batuma 
gəlmişdilər. Yeri gəlmişkən, onlar Trabzon konfransında da qeyri-rəsmi iştirak 
etmişdilər və sonra Rauf bəylə birlikdə İstanbula gedib, elan etdikləri istiqlaliyyət 
barədə Türkiyəyə və Mərkəz ölkələrinə məlumat vermişdilər.209 Türkiyə və 
Almaniya Dağlılar İttifaqının Batum konfransında iştirak etməsinə məmnuniyyətlə 
razılıq verdilər. Sovet Rusiyası bu barədə Almaniyaya öz narazılığını bildirdisə də, 
bunun əhəmiyyəti olmadı, konfransın birinci iclasında bu məsələ müzakirə edildi 
və Şimali Qafqazın dağlılar ittifaqının nümayəndələri konfransa buraxıldılar. 
Batum konfransı may ayının 11-də açıldı və cəmisi bir iclası oldu. Türkiyə 
nümayəndəliyi adından Хəlil bəy giriş nitqi söylədi, habelə Türkiyənin tələblərini 
şərh etdi. Nitqin qısa mahiyyəti ondan ibarət idi ki, əgər iki dövlət arasında Brest-
Litovsk müqaviləsindən sonra qan axıdılmışsa, həmin müqavilənin şərtləri indiki 
danışıqlar üçün əsas ola bilməz. Türkiyə tərəfindən hazırlanmış on iki maddədən 
və üç əlavədən ibarət olan "Osmanlı imperiyası ilə Cənubi Qafqaz konfederasion 
respublikası arasında sülh və dostluq haqqında" müqavilənin layihəsi müzakirə 
üçün Zaqafqaziya nümayəndələrinə təqdim edildi. Bu layihədə artıq Türkiyə hərbi 
əməliyyatlar meydanında verdiyi qurbanların əvəzi olaraq yeni ərаzilər tələb edirdi. 
Yeni ərazi iddialarına Tiflis quberniyasının Axalsıx, Axalkələk rayonları, Gümrü 
və Eçmiədzin qəzalarının bir hissələri, habelə Qars-Aleksandropol-Culfa dəmir 
yolu daxil idi. Ümumiyyətlə, layihədə dünya müharibəsi qurtarana qədər 
                                                        
206
 T.Swietochowski. Russian Azerbaijan, p.125 
207
 Hikmet Yusuf Bayur. Türk İnkilabi Tarihi. cilt III. Ankara, 1983, s.165 
208
 З.Авалов. Независимость Грузии в международной политике, с.38  
209
 С.Аркомед. Материалы по истории отпадения Закавказья от России, с.92 
63 
 
Türkiyənin ingilislərə qarşı hərbi əməliyyat aparmaları üçün Cənubi Qafqazın 
dəmir yol şəbəkələrindən istifadə ediləcəyi göstərilmişdi.210 
A.Çxenkeli yeni ərazi iddialarının əleyhinə çıxış edib danışıqlar üçün Brest 
müqaviləsinin əsas götürülməsi üzərində təkid etdi. Türkiyənin təklifləri 
Ermənistan və Gürcüstanın mənafeyinə toxunduğu halda, Azərbaycan təqdim 
olunan layihə üzrə heç nə itirmirdi. Əksinə, Bakı Sovetinə, habelə İrəvan 
quberniyasında müsəlmanlara qarşı törədilən vəhşiliklərə Cənubi Qafqaz 
hökumətinin biganə münasibəti Azərbaycan nümayəndələrinin Türkiyəyə olan 
meylini artırırdı.211 
Cənubi Qafqazın müstəqilliyinin elan edilməsi onun daxili və xarici 
siyasətində о qədər də dəyişiklik etməmişdi. Zaqafqaziyanı böhrandan çıxarmaq 
üçün Seymin ümumi proqramı yox idi, fraksiyalararası ziddiyyətlər nəinki azalır, 
əksinə daha da dərinləşirdi. Milli münaqişələr qarşısıalınmaz problemə çevrilirdi. 
Təkcə İrəvan quberniyasında deyil, Bakı və Yelizavetpol quberniyalarında da türk 
əhalisi terrora məruz qalırdı. Hələ nümayəndə heyəti Batuma yola düşməzdən 
əvvəl keçirilən yığıncaqda N.Usubbəyov göstərirdi ki, biz ölkənin daxili və xarici 
vəziyyətini dərindən öyrənib öz nümayəndələrimizə direktivlər verməliyik. Alınan 
yeni məlumatlar Cənubi Qafqazın hər yerində dəhşətli anarxiyanın hökm 
sürdüyünü göstərir. Kənd kəndin üstünə gedir, vətəndaş müharibəsinin dəhşətli 
dövrü başlanır, hər gün adamlar soyulur və öldürülür. Günün günorta çağı Gəncədə 
heç nədən çəkinməyən qudurmuş soyğunçular müsəlman qadınının çadrasını cırır 
və qiymətli zinət şeylərini soyurlar. İndi təkcə Azərbaycan türklərini deyil, bütün 
Cənubi Qafqazı bürüyən anarxiyanı öz qüvvəmizlə dəf edə bilmərik.212 Hələ aprel 
ayında Qarsı azad edəndə Vehib paşa bildirmişdi: "Mən belə hesab edirəm ki, 
Bakını yadellilərdən təmizləmək və müsəlmanları xilas etmək üçün türk ordusunun 
göndərilməsi zəruridir".213 May ayının əvvəllərində vəziyyət о qədər ağırlaşdı ki, 
Azərbaycanın ayrı-ауrı yerlərindən nümayəndələr Batuma gedib Türkiyədən 
kömək istəmək qərarına gəlmişdilər. May ayının 13-də Yelizavetpol 
quberniyasının qəzalarından gələn nümayəndələrlə Seymin müsəlman fraksiyasının 
birgə iclası oldu. İclasda göstərildi ki, Seym üzvləri M.Ə.Rəsulzadə və 
M.Hacınskinin Batumda bütün Azərbaycanın mənafeyini müdafiə etdiyi halda, 
ayrı-ауrı şəxslərin Batuma getməsinə ehtiyac yoxdur. Yerlərdən gələn 
nümayəndələrin təkidindən sonra qərara alındı ki, Türkiyə tərəfindən yardım 
almağı sürətləndirmək üçün M.Y.Cəfərov, N.Usubbəyov və X.Xasməmmədov 
Batuma və İstanbula ezam olunsunlar.214 Elə bu vaxt Gürcüstanın türklər yaşayan 
                                                        
210
 W.E.D.Allen and Paul Muratof. Caucasian Batlefilds, p.468 
211
 T.Sünbül. Azerbaycan Dosyası, s.83 
212
 Адрес Календарь Азербайджанской Республики, с. 12-13 
213
 Возрождение. 1918, 16 мая. 
214
 Seymin bütün müsəlman fraksiyasının birgə iclasının protokolu. 13.05.1918.//ARDA, f.970, 
s.1,i.1,v.39-40 
 
64 
 
ərazilərindən və Şimali Qafqazdan olan müsəlman nümayəndələri Türkiyə ilə 
birləşmək üçün Osmanlı imperatorluğuna müraciət etdilər. Batum konfransındakı 
Almaniya nümayəndəsi fon Lossov yazırdı: "Batumun və Qarsın alınmasından 
sonra geniş müsəlman kütlələri içərisində Türkiyənin nüfuzu gündən-günə 
yüksəlirdi".215 Bütün bunlar Batum konfransında Türkiyənin mövqeyinə müsbət 
təsir göstərirdi. 
Türkiyə tərəfinin təqdim etdiyi layihə öyrənildikdən sonra Cənubi Qafqaz 
nümayəndələri Xəlil bəyə dörd təklif təqdim etdilər: "Müqavilə təkcə Türkiyə ilə 
Cənubi Qafqaz arasında deyil, Dördlər İttifaqı ilə Cənubi Qafqaz arasında 
imzalanmalıdır, hazırda müharibəyə aid bütün sazişlər xüsusi bir konvensiyanın 
predmeti olmalıdır, Türkiyə ilə Cənubi Qafqaz arasında iqtisadi əlaqələrin 
yaradılması ikitərəfli xüsusi sazişlə təsdiq edilməlidir, Avstriya ilə Bolqarıstan 
nümayəndələrinin iştirak etməməsi müqavilə imzalanmasına mane olmur, onlar 
müqaviləyə sonrakı mərhələdə də qoşula bilərlər.216 Bu təkliflər Almaniyanı Sülh 
konfransına daha yaxından cəlb etmək üçün diplomatik bir manevr idi və birinci 
təkliflə dördüncü təklif arasında ziddiyyət var idi. Xəlil bəy Çxenkelidən alınmış 
təkliflərə etiraz edib bildirdi ki, türklər Cənubi Qafqaz nümayəndələrinin 
təkliflərində yer alan hansı dövlətin müqaviləni imzalayıb-imzalamayacağına aid 
mülahizələrini qəbul etmir, bu, müttəfiqlərin öz daxili işidir.217 
May ayının 14-də Bakı istiqamətində, Xəzərin cənubuna doğru hərəkət edən 
ingilis qoşunlarının qarşısını almaq üçün türk qoşunlarının Cənubi Qafqaz 
ərazisinə buraxılması haqqında Xəlil bəy Zaqafqaziya nümayəndələrinə nota 
təqdim etdi. Orada qeyd olunurdu ki, bütün cəbhə komandirlərinə Cənubi Qafqaz 
ərazisində hərəkət edən zaman orduya qarşı silah işlədilməzsə, yerli əhaliyə 
toxunulmayacağı barədə göstəriş verilmişdir.218 Öz növbəsində Azərbaycan 
nümayəndələri Bakı Xalq Komissarları Sovetinin Gəncə istiqamətində hərəkət 
etməsinin qarşısını almaq üçün türk qoşunlarının Zaqafqaziya ərazisinə daxil 
olmasına razılıq verilməsini tələb etdilər. Cənubi Qafqazdakı vəziyyətin gərginliyi 
tərəflərin mənafeyinə müxtəlif cür təsir göstərdiyi üçün Batumdakı nümayəndələr 
arasında fikir ayrılığını gücləndirdi. Almaniyanın Azərbaycan ərаzisindən Mərkəzi 
Asiya, Əfqanıstan və Hindistana müdaxilə edərək orada düşmən dövlətlərin 
mövqelərinə zərbə endirmək niyyətləri türklərə bəlli idi.219 
Türkiyənin Şərqi Qafqaza olan meyli təkcə ingilislərə qarşı olmayıb, eyni 
zamanda Almaniyanın planlarına qarşı idi. Batumda olan alman nümayəndəsi fon 
Lossov hələlik danışıqların gedişini sakit izləyirdisə və bəzən tərəflər arasında 
                                                        
215
 T.Swietochowski. Russian Azerbaijan, p.126 
216
 Документы и материалы по внешней политике Закавказья и Грузии, с.286-289 
217
 Yenə orada, s.272-273 
218
 Yenə orada, s.269-270 
219
 R.Hətəmov. Almaniya-Osmanlı münasibətlərində Azərbaycan amili (1917-1918-ci illər). Namizədlik 
dissertasiyasının avtoreferatı. Bakı, 2005, s.18 
 
65 
 
vasitəçiliyə саn atırdısa, Fələstindəki məğlubiyyətdən sonra Tiflisə gəlmiş 
polkovnik Kress fon Kressenşteyn türklərə münasibətdə dostluqdan və 
müttəfiqlikdən xeyli uzaq idi. O, Gürcüstan hakimiyyət dairələrində türklərin 
Bakıya dair planlarını pozmaq üçün vasitə axtarırdı. Gürcülər isə bu vasitəçiliyə 
Gürcüstanın yeganə xilası kimi baxırdılar.220 Göründüyü kimi, Qafqaza 
münasibətdə dünənki müttəfiqlər bugünkü rəqiblərə çevrilmişdilər. Yeganə 
çatışmayan cəhət ondan ibarət idi ki, Ukraynanı və Qara dənizin Şimal sahillərini 
öz nüfuz dairələrinə daxil edən almanların Cənubi Qafqazda hərbi qüvvəsi yox idi. 
Fon Kressenşteyn bu fikirdə idi ki, gürcü hərbi hissələri Almaniya bayrağı altında 
fəaliyyət göstərərsə, bu türkləri çətin vəziyyətdə qoyar. Bunun üçün fon 
Kressenşteyn diplomatik missiyanın sıravi üzvlərindən, hərbi əsirlərdən tutmuş 
milliyyətcə alman olan Yelenendorf sakinlərinə qədər səfərbər etməyə hazır idi.221 
Osmanlı dövlətinin müttəfiqi olan Almaniya bütün vasitələrlə Ənvər paşanın Şərq 
siyasətini pozmaq istəyirdi. Ermənilər də Almaniya qəyyumluğuna can atırdılar.222 
Lakin ermənilərin müdafiə edilməsində almanlar maraqlı deyildilər. Onlar türkləri 
Ermənistan və Cənubi Azərbaycan ərazisindən keçib, ingilislərin Bakıya yolunu 
bağlamağa istiqamətləndirirdilər. Çünki almanlar üçün Bakı nefti artıq böyük 
zərurətə çevrilmişdi və onlar gözəl bilirdilər ki, şəhər türklərin əlinə keçsə, 
almanlar neft almayacaqlar.223 General E.Lyüdendorf 1914-1918-ci illər 
müharibəsi haqqında xatirələrində yazırdı: "Biz yalnız öz qüvvəmiz hesabına 
Bakıdan neft ala bilərdik".224 
Batum danışıqlarındakı ziddiyyətlər Azərbaycan nümayəndələrinin 
Türkiyəyə, gürcü və erməni nümayəndələrinin Almaniyaya meylini sürətləndirdi. 
Ona görə may ayının ortalarından başlayaraq azərbaycanlı nümayəndələr Türkiyə 
ilə, erməni və gürcülər isə Almaniya ilə gizli əlaqələr yaratmağa başlamışdılar. 
Erməni və gürcülər müharibənin son mərhələsində Almaniya ilə Türkiyə 
arasındakı ziddiyyətlərdən xəbərdar idilər. Almanları cərəyan edən hadisələrə daha 
yaxından cəlb etmək üçün türk ordusunun hərəkəti ilə bağlı A.Çxenkeli may ayının 
15-dəki etiraz notasını təkcə Türkiyəyə deyil, eyni zamanda onun digər üç 
müttəfiqinə də göndərdi.225 
Əvvəllər danışıqlarda yalnız müşahidəçi kimi iştirak edən fon Lossov və 
digər alman nümayəndələri may ayının ortalarından başlayaraq xeyli fəallaşdılar. 
Onların bir sıra təklifləri erməni və gürcü nümayəndələri tərəfindən rəğbətlə 
qarşılandı. Almanlar Batum danışıqlarında türklərin yalnız Cənubi Qafqaz dəmir 
                                                        
220
 W.E.D.Allen and Paul Muratof. Caucasian Batlefilds, p.470 
221
 Yenə orada, s.470 
222
 Tevfik Biyiklioğlu, Mondros Mütarikesinin Evliye-i selase ile ilgili Yeni vesikalar. //Bulleten, 1957, 
Ekim, cilt XXI, s.571 
223
 Kemal Öke. Ermeni meselesi, s. 162 
224
 Э.Людендорф. Мои воспоминания о войне 1914-1918 гг. Т.П., М., 1924, с.219 
225
 Документы и материалы по внешней политике Закавказья и Грузии, с.278 
 
66 
 
yolundan ordu daşınması üçün olan tələbini müdafiə edir və göstərirdilər ki, dəmir 
yolunun idarəsi türklərə deyil, alman, türk, Zaqafqaziya qarışıq komissiyasına 
verilməlidir. İkincisi, almanlar təklif edirdilər ki, Batumda Brest sülhü əsasında 
ilkin saziş imzalansın, qalan müqavilələr isə İstanbulda Dördlər İttifaqının 
nümayəndələrinin iştirakı ilə imzalansın.226 Türklər bu təkliflərin heç birini qəbul 
etmədilər, almanlar Türkiyə ilə münasibətləri kəskinləşdirməmək naminə təkid 
etmədilər və danışıqların sonrakı gedişi üçün öz vasitəçiliyini təklif etdilər. 
Vasitəçilik məsələsi ilə bağlı fon Lossovun məktubunun müzakirəsi Cənubi Qafqaz 
nümayəndələri arasında fikir ayrılığının olduğunu əks etdirirdi. Azərbaycan 
nümayəndələri bunun yalnız Türkiyə ilə Almaniya arasında razılıqdan sonra 
mümkün olacağını qeyd edib, əslində Almaniya vasitəçiliyi məsələsinin əleyhinə 
çıxdılar. Müzakirələrin gedişində aydın oldu ki, vasitəçilik məsələsi almanlarla 
gürcülər arasında qabaqcadan razılaşdırılmışdır. Seym üzvü Bernşteyn gürcülərin 
təşəbbüsü ilə fon Lossovu Cənubi Qafqazdakı vəziyyətlə tanış etməli idi və bu 
məqsədlə regionun etnoqrafik xəritəsi də fon Lossova təqdim edilmişdi.227 
Azərbaycan nümayəndələrinin etirazına baxmayaraq, Cənubi Qafqaz 
nümayəndəliyi Almaniya vasitəçiliyindən istifadə etmək qərarına gəldi. Lakin 
Azərbaycan nümayəndələrindən bu qərar barədə məlumat almış Xəlil bəу alman 
vasitəçiliyinə qəti surətdə etiraz etdi. Hətta almanlar bu etirazın alman-türk 
münasibətlərinin kəsiləcəyinə səbəb olacağını bildirdilərsə də, bunun elə bir 
əhəmiyyəti olmadı. Çünki türklər yaxşı bilirdilər ki, Almaniyanın vəziyyəti elə 
deyildir ki, о Türkiyə ilə əlaqələrini kəssin. Ona görə də daha əlverişli məqam 
yetişəcəyinə ümid edən fon Lossov "vasitəçilik" məsələsində Türkiyənin 
müqaviməti qarşısında geri çəkildi. M.Mehdiyev Batum danışıqlarında 
azərbaycanlıların mövqeyini səciyyələndirərək yazır: "Almaniya Azərbaycan 
neftinə və Türkistan pambığına laqeyd deyildi və bu istismar regionlarına 
yaxınlaşmaq üçün hər cür vasitə axtarırdı. Qafqazın müsəlman millətləri 
almanlardan çox türklərə rəğbət bəsləyirdi, onlar Almaniyanın müstəmləkəçi 
olmasından qorxurdular. Buna görə də Batumdakı müsəlman nümayəndələri 
almanlara qarşı soyuq münasibət bəsləyir, türklərə isə böyük inam və ümidlə 
baxırdılar".228 
Almaniyanın Batum konfransına Rusiyanı cəlb etmək planları da müsbət 
nəticə vermədi. Ümumiyyətlə, Almaniya Bakı neftinə dinc vasitələrlə nail olmaq 
üçün Rusiya hökuməti ilə də gizli danışıqlar aparırdı. May ayının ikinci yarısında 
Moskvada olan Almaniya səfiri qraf Mirbax Sovet Rusiyasının Batum konfransına 
cəlb edilməsinə cəhd etdi. Eyni zamanda o, Rusiyaya bildirdi ki, bu heç də Cənubi 
                                                        
226
 О.Минасян. Внешняя политика Закавказской контрреволюции в первой половине 1918 года, 
с.78 
227
 Hikmet Yusuf Bayur. Türk İnkilabı Tarihi, cilt III, s.198 
228
 Mir-Yacoub. Le probleme du Caucase. Paris, 1933, p.110 
67 
 
Qafqaz hökumətinin tanınması demək deyildir.229 Cavabında Sovet Rusiyası 
ikibaşlı formada bildirdi ki, о Batum danışıqlarına cəlb olunmağı zəruri hesab edir, 
eyni zamanda Cənubi Qafqaz hökumətinə qarşı xalq hərəkatının yüksələcəyini 
düşünür və Rusiya tərəfindən qəbul edilməyən bu hökumətin imzalayacağı 
sənədlərin Sovet hökuməti tərəfindən tanınmayacağı fikrindədir.230 Rusiya 
tərəfindən Zaqafqaziya hökumətinin mövcudluğunun inkar edilməsi Cənubi 
Qafqaz nümayəndələrinin Rusiyanın dəvət olunmasına qarşı müqavimətini 
gücləndirdi. Son nəticədə Almaniyanın Cənubi Qafqaz nümayəndələri ilə Rusiya 
arasında görüşü Kiyevdə keçirmək barədə təklifinə ilkin razılıq əldə edildisə də, bu 
görüş baş tutmadı.231 Sovet Rusiyasının belə mövqeyi Bakıda bolşeviklərin 
hakimiyyəti ələ keçirmələri ilə bağlı idi. Çünki aprelin 25-də S.Şaumyan başda 
olmaqla Bakı Xalq Komissarları Sovetinin yaradılması ilə bolşeviklərin mart 
ayından başlayaraq hakimiyyəti zor gücünə ələ keçirmək uğrunda mübarizəsi 
uğurla başa çatmışdı. 
Cənubi Qafqaz Seymində Bakı Xalq Komissarları Sovetinə münasibət 
məsələsi müzakirə edildikdə, Seymin müsəlman fraksiyası elan etdi ki, əgər 
hökuməti bolşeviklərin Bakıdan çıxarılması haqqında tədbir görməsə, onlar Seymi 
tərk edəcəklər. Məcburiyyət qarşısında qalan Seym Bakı üzərinə azərbaycanlı və 
gürcülərdən ibarət zəif bir hərbi dəstə göndərdisə də, bu uğursuzluqla nəticələndi. 
Aprel ayının sonuna qədər Bakı Soveti öz hakimiyyətini Bakı quberniyasına 
yaymaq məqsədilə qəzalarda müsəlman əhalisinə qarşı soyqırım siyasətini davam 
etdirdi. Cənubi Qafqaz Seymi bu təcavüzün qarşısını ala bilmədi. Çünki Seymin 
əlində müntəzəm hərbi qüvvə yox idi. "Azərbaycanlılar üçün tək çıxış yolu 
Osmanlı Ordusundan yardım istəmək idi".232 Bakıda cərəyan edən hadisələrlə tanış 
olduqdan sonra Almaniyanın İstanbuldakı səfiri Bernsdorf göstərirdi ki, Bakıda baş 
verənlər "daha çox erməni hərəkatıdır, nəinki bolşevik siyasəti".233 
Seymin Bakı XKS-nə münasibətlə bağlı qərarına erməni fraksiyası səs 
verməyib, "bitərəf" olduqlarını elan etdilər. Şübhəsiz ki, bu qərar daşnakların 
inqilaba rəğbətindən deyil, Bakıda S.Şaumyanın rəhbərlik etdiyi və həlledici 
mövqeləri ermənilər tərəfindən tutulan mövcud Xalq Komissarları Sovetinin 
onların maraqlarına uyğun olduğundan irəli gəlirdi. Lakin Cənubi Qafqaz 
Seyminin gücsüzlüyü ucbatından Türkiyəyə müraciət etmək meylinin artdığını hiss 
edən daşnak liderləri Bakı Sovetinə olan "bitərəf" münasibətini bəzi şərtlər 
daxilində dəyişməyə hazır olduğunu müsəlman nümayəndələrinə təklif etdilər. 
Siyasi alver xarakteri daşıyan bu şərtlər Bakıda gələcək hökumətin təşkilində 
                                                        
229
 Документы и материалы по внешней политике Закавказья и Грузии, с.291 
230
 A.Nimet Kurat. Türkiye ve Rusiya, s.476 
231
 Mir-Yacoub. Le probleme du Caucase. Paris, 1933, p.110 
232
 H.Baykara. Azerbaycan İstiklal Mücadilesi Tarihi. İstanbul, 1975, s.256 
233
 Azərbaycanın İstanbuldakı nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 19.07.1918.//ARDA, f.894, s.10, i.31, v.2 
68 
 
onların iştirakının təmin edilməsi, habelə erməni hərbi hissələrinin Bakıda 
saxlanmasından ibarət idi. Bu iki şərt daxilində Seymin erməni fraksiyası "Bakı 
hadisələrini (bolşeviklərin hakimiyyətini - C.H.) ləğv etməyi öhdələrinə"234 
götürdülər. Lakin müsəlman fraksiyası bu şərtləri qəbul etməkdən qəti surətdə 
imtina etdi. May ayının 6-da Seymin müsəlman fraksiyasının birgə iclasında Seym 
üzvü F.X.Xoyski fövqəladə bəyanat verərək dedi: "Daşnaksütyun partiyasının 
Seym fraksiyasının məsul nümayəndələri bildirmişlər ki, Bakı hadisələrini ləğv 
etməyi bu şərtlərlə öz üzərlərinə götürürlər ki, Bakıda gələcək hökumət sırf 
müsəlmanlardan deyil, beynəlmiləl hökumət kimi yaradılsın və erməni hərbi 
hissələri Bakıda saxlanılsın". F.X.Xoyski qeyd edirdi ki, belə həyasız təklifi o, 
həmin dəqiqə taktiki mülahizələrlə rədd etməmişdi". Seym üzvü N.Usubbəyov 
bildirdi ki, daşnakların bu qeyri-səmimi xidmətləri mehriban qonşuluq şəraitində 
yaşamaq arzusundan deyil, daha çox türk qoşunlarının Azərbaycana 
yaxınlaşmasından irəli gəlir. Seym üzvü X.Xasməmmədov Bakıda hakimiyyətin 
bölüşdürülməsinin yolverilməz olduğunu söyləyib qeyd edirdi ki, Bakıda və 
ümumilikdə Şərqi Zaqafqaziyada bütün hakimiyyət müsəlmanlara məxsus 
olmalıdır, biz Bakını müvəqqəti olaraq itirmişiksə də, lakin onu bütövlükdə və 
əbədi olaraq qaytarmaq üçün hər şey etməliyik, ikinci bir yol yoxdur, ya hamısını, 
ya da heç nə. İclasda iki bənddən ibarət qərar qəbul edildi: "Bakıda hakimiyyət 
müsəlmanlara verilməlidir. 2. Müsəlman hərbi hissələri həmin hökuməti müdafiə 
etmək üçün Bakıya daxil olmalı, erməni hərbi hissələri isə tərksilah edilib oradan 
çıxarılmalıdır".235 Lakin məlum səbəblərə görə Seymin tərkibində olan Azərbaycan 
bu vəzifələri yerinə yetirməkdə ciddi çətinliklərlə qarşılaşmışdı. Bakı Sovetinin 
simasında Sovet Rusiyasının bütün Azərbaycanı işğal etmək niyyətinin qarşısını 
yalnız xarici qüvvə ilə almaq olardı. Seymin müsəlman fraksiyasının may ayının 
axırlarında keçirilən iclasında ölkədə vəziyyət haqqındakı çıxışında N.Usubbəyov 
dedi: "Yalnız Azərbaycanı deyil, bütün Cənubi Qafqazı bürüyən dəhşətli 
anarxiyanı biz öz qüvvəmizlə aradan qaldıra bilmərik. Şərq tərəfdən bolşeviklərin 
bizim əsrlik düşmənimizlə birləşərək hücum etməsi vəziyyəti daha da 
ağırlaşdıraraq türk millətinə çox böyük müsibət və fəlakət gətirir. Vəziyyət belə 
ikən, bizə xarici bir qüvvənin müdaxiləsini istəməkdən başqa çarə qalmayır. 
İstiqlalımızın qızğın tərəfdarı olmaqla bərabər, mən bu məsələ haqqında birinci 
olaraq məsləhətləşmək məcburiyyətindəyəm. Fəlakətin gözünün içinə düz baxaraq 
biz şükür etməliyik ki, xoş bir təsadüf olaraq müdaxilə edəcək xarici qüvvə bizimlə 
dost və qardaş olan Türkiyədir. Bəlkə bu bizim qonşularımızın çox xoşuna 
gəlməyəcəkdir. Lakin başqa çarəmiz də yoxdur. Müdhiş anarxiya qarşısında, onlar 
da bizim kimi gücsüzdürlər... Kimin xatirinə isə xəstə yatağında yata bilmərik. 
Bizim heyətin Batuma gedərək, Şərqi Zaqafqaziya türkləri adından Osmanlı 
                                                        
234
 Seymin bütün müsəlman fraksiyalarının və Cənubi Qafqaz mərkəzi müsəlman şurası üzvlərinin birgə 
iclasının protokolu. 06.05.1918.//ARDA, f.970, s.1, i.1, v.37 
235
 ARDA, f.970,s.1,i-1,v.37 
69 
 
dövlətindən yardım istəməsinin zamanı gəlmişdir... Bununla birlikdə Azərbaycanın 
istiqlal üsul-idarəsini də heç bir vaxt unutmamalıyıq".236 Bakı Sovetinin müsəlman 
əhalisinə qarşı törətdiyi zorakılıqlar "vətəndaş müharibəsi" adı altında milli qırğın 
siyasəti sinfi əlamətlərə görə deyil, milli əlamətlərə görə adamların öldürülməsi 
müsəlman əhalisi içərisində sovet ideyasına əvvəllər də olmayan inamı birdəfəlik 
qırmışdı. 
Azərbaycanda baş vermiş mart-aprel hadisələrinin xəbəri Türkiyəyə də 
gəlib çatmışdı. Türkiyənin Batum konfransındakı nümayəndə heyətinin başçısı 
Хəlil bəyin 1918-ci ilin may ayının 26-da Zaqafqaziya heyətinin başçısına təqdim 
etdiyi memorandumda deyilirdi: "...Zati-alilərinə məlum olduğu üzrə Qafqazın 
vəziyyəti çox kritik və qarışıqdır və çözümlənməyə möhtacdır. Bakı və ətrafında 
yüz minlərcə türk və müsəlmanlar özlərinə inqilabçı deyən vicdansız haydukların 
qanlı pəncəsində inləyir. Bu zavallıları təhdid edən düzəlməsi imkansız fəlakət 
gündən-günə artmaqdadır. Saysız mütəşəkkil quldur dəstələrinin təcavüzünə məruz 
qalan Qafqazın başqa bölgələrindəki türk və müsəlman xalqın vəziyyəti də heç cür 
ümidverici deyildir. Rəis həzrətləri, qəbul edərsiniz ki, bu adı daşımağa layiq olan 
heç bir hökumət, qonşu olduğu bir ərazidə belə cinayətlərin cəzasız olaraq 
qalmasına dözə bilməz və yenə qəbul edərsiniz ki, Qafqazı məhv edən bu anarxiya 
münasibətilə Dövlət-Aliyeyi-Osmaniyyənin vəziyyəti çox nazikdir. Çünki bu 
anarxiya Dövlət-Aliyeyi-Osmaniyyənin əhalisi ilə eyni irq və dinə mənsub bir 
əhalinin asayişinə dəxi əlaqəsi vardır. Digər tərəfdən, ümumi hərbin gərəyi olaraq 
Dövlət-Aliyə öz ordusunu digər cəbhələrə Qafqaz yolu ilə göndərmək 
məcburiyyəti qarşısındadır. Bu da indiki müəyyən olmayan vəziyyətə son qoymağı 
tələb edir".237 
May ayının ortalarından başlayaraq, təkcə Azərbaycan fraksiyası deyil, 
gürcü fraksiyası da xarici qüvvə dəvət etmək qərarına gəlmişdi. Menşevik qəzeti 
"Ertoba" yazırdı: "Anarxiya bizi məhv edir. Bolşeviklər gah bu, gah da digər yerdə 
bizim üçün üsyanlar təşkil edirlər. Ona görə bizim xalq əgər bizə qayda-qanun 
yaradarsa, xaricilərin hökmranlığı ilə tez barışacaqdır".
238
 
May ayının 14-də gürcü milli şurasının gizli iclası keçirildi və qərara alındı 
ki, general fon Lossov vasitəsi ilə Gürcüstana qəyyumluq göstərmək üçün 
Almaniya hökumətinə müraciət edilsin. Əslində Milli Şuranın bu iclası keçiriləndə 
Berlinə getmiş gürcü nümayəndələri Gürcüstanı himayədarlığa götürmək barədə 
Almaniyanın razılığını almışdılar.239 Ona görə Milli Şuranın iclası formal şəkildə 
bu razılığı rəsmiləşdirməli idi. Milli Şuranın qərarında göstərilirdi: 1. Alman sülh 
                                                        
236
 M.B.Mehmetzade. Milli Azerbaycan hareketi. Milli Azerbaycan "Müsavat" Halk Fırkası tarihi. 
Ankara, 1991, s.86-87 
237
 T.Sünbül. Azerbaycan Dosyası, s.83-84 
238
 Г.В.Хачапуридзе. Борьба грузинского народа за установление Советской власти. М., 1956, 
с.133 
239
 H.Baykara. Azerbaycan İstiklal Mücadilesi Tarihi, s.257-258 
70 
 
nümayəndə heyətinin başçısı general fon Lossova məlumat verilsin ki, gürcü Milli 
Şurası Gürcüstanın dövlət-siyasi və beynəlxalq məsələlərdə Almaniya tərəfindən 
müdafiə edilməsi arzusundadırlar; 2. Fon Lossovdan xahiş edilsin ki, alman ordusu 
Şimali Qafqazdan Türkiyə sərhədlərinə doğru yolunu davam etdirsin və Gürcüstanı 
xarici təhlükədən qorumaq barədə onlarla saziş imzalansın; 3. General fon 
Lossovdan xahiş edilsin ki, Almaniyadakı gürcü hərbi əsirlərinin tezliklə vətənə 
qayıtmasını təşkil etsin; 4. General fon Lossovdan xahiş edilsin ki, əgər mümkünsə 
alman hərbi əsirlərinin və zabitlərinin Gürcüstanda qalıb hərbi birləşmələr 
formasında təşkil olunmasına göstəriş versin və gürcü hökuməti bu qüvvədən 
anarxiyaya qarşı mübarizə və daxili qayda-qanunu bərqərar etmək üçün istifadə 
etsin.240 General fon Lossovla gizli danışıqlar aparmaq üçün menşeviklərin lideri 
N.Jordaniya başda olmaqla komissiya yaradıldı. Göründüyü kimi, Batum konfransı 
ərəfəsində gürcü nümayəndələrinin Berlinə səfəri və konfrans açıldıqdan üç gün 
sonra gürcü Milli Şurası separatçılıq yoluna qədəm qoymuşdu. Bu elə bir dövr idi 
ki, Gürcüstan Cənubi Qafqaz federasiyasının tərkibində idi və hələ müstəqilliyini 
elan etməmişdi. General fon Lossov bildirdi ki, Almaniya bir şərtlə Gürcüstana 
qəyyumluğu öz üzərinə götürür ki, о Zaqafqaziya federasiyasının tərkibindən çıxıb 
özünün müstəqilliyini elan etsin. Danışıqlar zamanı Almaniya Cənubi Qafqaz 
dəmir yolunun Gürcüstan hissəsindən, Gürcüstanın təbii ehtiyatlarından istifadə 
etmək hüququ alırdı, əvəzində isə Gürcüstanın müstəqilliyinin Sovet Rusiyası 
tərəfindən tanınacağını vəd edirdi.241 
Batum danışıqlarına gəlmiş üç nümayəndəlikdən ən çətin vəziyyətdə olanı 
erməni nümayəndəliyi idi. Gürcülərin almanlarla sövdələşməsi onları həyəcana 
gətirmişdi. Gürcü-alman razılaşmaları haqqında xəbər tutan R.Kaçaznuni 
N.Jordaniya ilə görüşündə ona demişdi: "Deməli, Noy Nikolayeviç siz bizi 
satırsınız", N.Jordaniya qısa cavabında bildirmişdi ki, "biz özümüzü xilas 
edirik".242 Artıq may ayının 22-də gürcü nümayəndəliyi müstəqillik elan etmək 
haqqında qəti qərara gəldi. May ayının 24-də A.Çxenkeli Gürcüstan Milli 
Şurasının prezidentinə göndərdiyi teleqramda yazırdı: "Müstəqilliyin elan 
edilməsinin yubadılması gözlənilməz nəticələr verə bilər. Almanların vasitəçi 
olmaq cəhdi baş tutmadı. Bir şey qalır, türk müdaxiləsinə qarşı Almaniyanın 
müdafiə etdiyi müstəqil Gürcüstanı qoymaq. Gürcüstan hökumətində alman 
nümayəndəsi qraf Şulenberq olacaqdır. Almaniya ilə bir sıra müvəqqəti sazişlər 
imzalanmaq üçün hazırdır".243 May ayının 25-də gizli şəkildə imzalanmış, lakin 
hələ elan edilməmiş müqavilənin şərtlərinə görə Almaniya ilk addım kimi 
                                                        
240
 О.Минасян. Внешняя политика Закавказской контрреволюции в первой половине 1918 года, 
с.83 
241
 Hikmet Yusuf Bayur. Türk İnkilabı Tarihi, cilt III, s.204-205 
242
 О.Минасян. Внешняя политика Закавказской контрреволюции в первой половине 1918 года, 
с.83 
243
 З.Авалов. Независимость Грузии в международной политике, с.59  
71 
 
Gürcüstana 5 min, daha sonra isə 12 min əsgər göndərməli idi.244 May ayının 25-də 
general fon Lossov Cənubi Qafqaz nümayəndələrinə sonuncu məktubunda açıq 
surətdə bildirdi ki, onda olan məlumata görə, Cənubi Qafqaz federasiyası 
parçalanmaq ərəfəsindədir. Onun vəkalətinin yalnız Zaqafqaziya federasiyası ilə 
danışıqlar aparmağa aid olduğunu bildirib, yaranmış vəziyyətlə əlaqədar öz 
hökumətindən təlimat almaq üçün Berlinə yola düşdüyünü bildirdi. Fon Lossovun 
Batumu tərk etməsi böhranı daha da sürətləndirdi. 
May ayının 25-də Batumdan Tiflisə qayıdan N. Jordaniya sülh 
danışıqlarının gedişi barədə menşeviklərin konfransına məlumat verdi və 
Gürcüstanın Cənubi Qafqaz federasiyasından çıxıb müstəqilliyini elan etmək 
məsələsini qoydu. Gürcülər bu fikrə artıq fon Lossovla gizli danışıqlar zamanı 
gəlmişdilər.245 
Federasiyanı qismən də olsa saxlamağı zəruri bilən Batumdakı Azərbaycan 
nümayəndələri gürcülərə təklif etdilər ki, ermənilərsiz ikilikdə dövlət yaratsınlar. 
Lakin gürcülər bildirdilər ki, onlar özlərinin ayrıca dövlətlərini yaratmaq 
fikrindədirlər. Azərbaycan fraksiyası bu xəbəri eşidən gün iki dəfə, səhər və axşam 
iclas keçirdi. Səhər iclasında bildirildi ki, etibarlı mənbələrdən alınan məlumata 
görə, gürcü fraksiyası Batumda olan gürcü nümayəndələri ilə birlikdə Gürcüstanın 
ayrılmasına və müstəqilliyini elan etməsinə dair gizli danışıqlar aparırlar. Qərara 
alındı ki, Gürcüstanın ayrılması məsələsi demək olar ki, həll edildiyindən Seymin 
müsəlman fraksiyası bu akta hazır olmalıdır. İclasda bütün Seym fraksiyası belə bir 
qəti qərara gəldi ki, "Gürcüstanın ayrılıb müstəqilliyini elan edəcəyi halda, 
Azərbaycan da öz müstəqilliyini elan etməlidir".246 
Axşam iclasında da Gürcüstanın ayrılacağı təqdirdə Azərbaycan 
fraksiyasının vəzifələri məsələsi müzakirə edildi. İclasa F.X.Xoyski sədrlik edirdi 
və on altı nəfər Seym üzvü toplanmışdı. İclas açılan kimi F.X.Xoyskiyə tapşırıldı 
ki, Zaqafqaziya Seyminin sədri Çxeidzenin yanına gedib sabaha təyin edilmiş 
iclasın gündəliyini öyrənsin və Batumdakı Azərbaycan nümayəndələri ilə birbaşa 
əlaqəyə girsin. F.X.Xoyski getdikdən sonra müvəqqəti olaraq iclasa sədrlik edən 
X.Xasməmmədov ölkədəki vəziyyət haqqında məlumat verir. O, Cənubi Qafqaz 
hökumətində əsl birliyin olmadığını və Azərbaycan türklərinə heç bir yardım 
göstərilmədiyini qeyd edib Kürdəmirə doğru hərəkət edən bolşeviklərə qarşı 
menşeviklərin heç bir ciddi tədbir görmədiyindən şikayətləndi.247 
Az sonra F.X.Xoyski gürcü menşeviklərinin liderləri Cənubi Qafqaz 
Seyminin sədri N.Çxeidze, Seym üzvləri İ.Sereteli və E.Geqeçkori ilə birlikdə 
                                                        
244
 T.Sünbül. Azerbaycan Dosyası, s.84 
245
 З.Aвалов. Независимость Грузии в международной политике, с.57  
246
 Cənubi Qafqaz Seyminin bütün müsəlman fraksiyalarının birgə iclasının protokolu. Səhər iclası. 
25.05.1918.//ARDA, f.970, s.1, i.1, v.43 
247
 Cənubi Qafqaz Seyminin bütün müsəlman fraksiyalarının birgə iclasının protokolu. Axşam iclası. 
25.05.1918.//ARDA, f.970, s.1.i.1, v.43a 
 
72 
 
qayıtdı. Azərbaycan fraksiyasının iclasında bəyanatla çıxış edən İ.Sereteli göstərdi 
ki, Seymin gürcü fraksiyası bu fikirdədir ki, Cənubi Qafqaz xalqlarını müstəqillik 
şüarı ətrafında birləşdirmək mümkün olmadı, Cənubi Qafqazın parçalanması artıq 
göz qabağındadır. Birliyin olmaması xüsusi ilə Türkiyə ilə danışıqlarda özünü 
göstərdi. Ona görə biz indi Gürcüstanın müstəqilliyini elan etməyə məcburuq. 
Sonra Seymin sədri N.Çxeidze Zaqafqaziya xalqlarının parçalanmasına təəssüf 
etdiyini bildirdi. Onlara Azərbaycan fraksiyası adından Seym üzvü F.Xoyski cavab 
verdi. Onun fikrincə, Zaqafqaziya xalqları öz mənafeləri baxımından bir-birləri ilə 
sıx surətdə bağlıdırlar, onların ayrılması о qədər asan məsələ deyildir. Lakin gürcü 
xalqının iradəsi belədirsə, biz ona mane olmaq iqtidarında deyilik, bu yeni 
vəziyyətdən asılı olaraq Azərbaycan türklərinin müvafiq qərar qəbul etməkdən 
başqa yolları qalmır. F.X.Xoyski Seym üzvü X.Korçikyanla söhbəti barədə 
məlumatında gürcülər ayrılarsa, ermənilərin də müstəqilliklərini elan edəcəklərini 
bildirdi. Yaranmış siyasi vəziyyəti hərtərəfli müzakirə edərək Seymin müsəlman 
fraksiyası aşağıdakı məzmunda qərar qəbul etdi: "Əgər Gürcüstan özünün 
müstəqilliyini elan edərsə, bizim tərəfimizdən də Azərbaycanın müstəqilliyi elan 
olunmalıdır".248 
Beləliklə, istiqlaliyyətin elan olunmasına doğru gedən yolda yeni təşəkkül 
tapan Azərbaycan diplomatiyası 1918-ci ilin yazında çətin və ziddiyyətli bir yol 
keçdi. Siyasi böhran məngənəsində boğulan Cənubi Qafqaz Seyminin dağılması 
Azərbaycanın istiqlalının elan edilməsi ilə nəticələndi. 
 
  
                                                        
248
 Cənubi Qafqaz Seyminin bütün müsəlman fraksiyalarının birgə iclasının protokolu. Səhər iclası. 
25.05.1918.//ARDA, f.970, s.1, i.l, v.43-45 
 
73 
 
III FƏSİL 
 
Müstəqilliyin elan edilməsi və Azərbaycan Xarici İşlər Nazirliyinin ilk 
addımları 
 
May ayının 26-da Cənubi Qafqaz Seyminin sonuncu iclası keçirildi. İclasda 
çıxış edən İ.Sereteli Zaqafqaziya Federasiyasının dağılmasının günahını çox 
asanlıqla Azərbaycan fraksiyasının üzərinə qoydu. İ.Sereteli müsəlman 
fraksiyasının və Cənubi Qafqazın müsəlman əhalisinin Türkiyəyə qarşı vuruşmaq 
istəməməsini, Batum konfransına nümayəndə göndərməklə yanaşı, yerlərə də 
təbliğatçılar göndərildiyini xüsusi şəkildə vurğuladı. Onun fikrincə, bu təbliğatçılar 
müsəlman vilayətlərinin Türkiуəyə birləşdirilməsini tələb edirdilər.249 İ.Sereteliyə 
cavab verən Ş.Rüstəmbəyov qeyd etdi ki, Cənubi Qafqaz federasiyasından çıxmaq 
qərarına gəlmiş gürcü nümayəndələrinin gətirdiyi dəlillər həqiqətə uyğun deyildir. 
Lakin gürcülər artıq bizimlə işləyə bilmirsə, biz Seymin buraxılmasının əleyhinə 
deyilik. Mübahisələrin qarşısını almaq üçün gürcü milli demokratı Q.Qvazov daha 
düzgün yol seçdi. О dedi: "Cənablar, gəlin mübahisə etməyək. Bu gün biz 
özümüzü buraxırıq, lakin biz dostcasına ayrılmalıyıq. Mehribanlıqla toplanmışdıq, 
mehribanlıqla da ayrılağın".250 Beləliklə, Gürcüstanın federasiyadan çıxmaq 
haqqında bəyanatından sonra Cənubi Qafqaz Seymi özünün buraxılması haqqında 
qərar qəbul etdi. May ayının 26-da Gürcü Milli Şurası tərəfindən Gürcüstanın 
müstəqilliyi elan edildi və H.Ramişvili başda olmaqla hökumət kabinəsi 
yaradıldı.251 Yeni yaradılmış hökumətin ilk xarici siyasət addımı may ayının 28-də 
Almaniya ilə əvvəlcədən hazırlanmış sazişi imzalamaq oldu, bununla da yeni 
yaranmış Gürcüstan Respublikası Almaniya qəyyumluğunu qəbul etdi.252 
Cənubi Qafqaz Seyminin buraxılması ilə əlaqədar yaranmış böhranlı siyasi 
vəziyyəti müzakirə etmək üçün Azərbaycan Seym fraksiyasına daxil olan 
nümayəndələrin mayın 27-də fövqəladə iclası keçirildi. İclas Batumdan qayıtmış 
sülh heyətinin üzvü N.Usubbəyovun məruzəsini dinlədi. Nəsib bəy Batumda 
danışıqların gedişi, orada müşahidə edilən alman-türk ziddiyyətləri və Türkiyə ilə 
danışıqların davam etdirilməsinin zəruriliyi haqqında ətraflı məlumat verdi. О dedi 
ki, Batumdakı türk nümayəndələrinin fikrincə Zaqafqaziyanın çiçəklənməsinin 
başlıca təminatı Qafqaz xalqlarının həmrəyliyi və birliyidir. Buna nail olmaq üçün 
bizim tərəfimizdən ermənilərə müəyyən ərazi güzəştlərinin edilməsi zəruri 
olacaqdır.253 Yaranmış vəziyyətin ciddiliyini nəzərə alaraq iclas yekdilliklə 
                                                        
249
 Документы и материалы по внешней политике Закавказья и Грузии, с.317-325. 
250
 Адрес Календарь Азербайджанской Республики, с. 14. 
251
 Hikmet Yusuf Bayur. Türk İnkilabi tarihi. c.III, s.205. 
252
 Документы и материалы по внешней политике Закавказья и Грузии, с.332-336 
253
 Keçmiş Cənubi Qafqaz Seyminin müsəlman üzvlərinin fövqəladə iclasının protokolu. 27.05.1918. 
//ARDA, f.970, s.1, i.1, v.46 
 
74 
 
Azərbaycanın idarə olunması vəzifəsini öz üzərinə götürməyi qərara aldı və özünü 
Azərbaycan Müvəqqəti Milli Şurası elan etdi. Gizli keçirilən səsvermədə 
M.Ə.Rəsulzadə böyük səs çoxluğu ilə Milli Şuranın sədri seçildi. Onun 
namizədliyini ittihaddan başqa bütün partiyaların nümayəndələri müdafiə etdilər. 
H.Ağayev və M.Seyidov gizli səsvermə ilə sədrin müavinləri, M.Mahmudov və 
R.Vəkilov isə Milli Şuranın katibləri seçildilər. Sonra isə müxtəlif sahələrdə işlərə 
rəhbərlik etmək üçün partiya prinsipinə uyğun Milli Şuranın doqquz nəfərdən 
ibarət icraiyyə orqanı yaradıldı. F.X.Xoyski yekdilliklə icraiyyə orqanının sədri 
seçildi. 
May ayının 28-də Azərbaycan Milli Şurasının ilk iclası keçirildi. İclasda 26 
nəfər iştirak edirdi və gündəlikdə üç məsələ dururdu: 1. H.Ağayevin Gəncədəki 
son hadisələr barədə məlumatı; 2. M.Ə.Rəsulzadənin Batumdan göndərdiyi 
teleqramın və məktubun oxunması; 3. Seymin buraxılması və Gürcüstanın 
müstəqilliyini elan etməsi ilə əlaqədar Azərbaycanın vəziyyəti. Birinci məsələ ilə 
bağlı çıxış edən H.Ağayev Gəncədə yaranmış vəziyyət barədə müfəssəl məlumat 
verdi, ora 2-3 nəfər türk zabitinin gəldiyini göstərdi. O, qəti şəkildi bildirdi ki, türk 
zabitlərinin Gəncəyə gəlişi Azərbaycanın gələcək siyasi həyatının 
müəyyənləşdirilməsi ilə bağlı deyildir. O, əlavə etdi ki, türklər Qafqaz 
Azərbaycanında heç bir təcavüzkarlıq məqsədi güdmürlər, əksinə, onlar 
Azərbaycanın və Cənubi Qafqazın müstəqilliyində maraqlıdırlar.254 Hələ may 
ayının 26-da Xəlil Menteşənin ultimatumunda göstərilirdi ki, Cənubi Qafqazın türk 
əhalisini hər yerdə soyub qırırlar və "xüsusən Bakıda minlərlə adam qəddar 
quldurların qanlı zülmündən əzab çəkir".255 Ultimatumda açıq şəkildə qeyd edilirdi 
ki, türklər onları quldur inqilabçıların əlində qoya bilməzlər.256 Bu barədə Batumda 
olan türklərlə Azərbaycan nümayəndələri arasında danışıqlar olmuşdu. 
28 may iclasında ən mühüm məsələ Seymin buraxılması və Gürcüstanın 
istiqlaliyyətinin elan edilməsi ilə bağlı Azərbaycanın vəziyyəti barədə müzakirə 
idi. Şuranın üzvü X.Xasməmmədov bu məsələ barəsində məruzə ilə çıxış edərək 
təxirə salınmadan Azərbaycanın müstəqil respublika elan edilməsinin zəruriliyini 
əsaslandırırdı. Şura üzvlərindən N.Usubbəyov, Ə.Şeyxülislamov, M.Seyidov və 
digərləri bu fikrə tərəfdar çıxdılar. F.X.Xoyski təklif etdi ki, yerlərdə bəzi 
məsələlərin aydınlaşdırılmasına qədər Milli Şura Azərbaycanın istiqlaliyyətini elan 
etməkdən çəkinsin, ölkələrlə sülh danışıqları aparmaq üçün tamhüquqlu 
Azərbaycan hökumətinin yaradılması ilə kifayətlənsin. Bu təklif ətrafında geniş 
müzakirələrdən sonra Milli Şura 24 səslə (iki nəfər - S.M.Qəniyev və C.Axundov 
bitərəf qalmışdı) dərhal Azərbaycanın istiqlaliyyətinin elan edilməsi haqqında 
qərar qəbul etdi və altı bənddən ibarət "İstiqlal bəyannaməsi"ni, Azərbaycanın 
                                                        
254
 Müsəlman Milli Şurasının 2 saylı iclasının protokolu. 28.05.1918. //ARDA, f.970, s.1, i.l, v.49 
255
 T.Sünbül. Azerbaycan Dosyesi. S.85 
256
 З.Авалов. Независимость Грузии в международной политике, с.61  
75 
 
istiqlaliyyəti haqqında tarixi aktı elan etdi.257 Sənəddə göstərilirdi: "Böyük Rusiya 
inqilabının cərəyanı ilə dövlət vücudunun ayrı-ayrı hissələrə ayrılması 
Zaqafqaziyanın rus orduları tərəfindən tərkini mövcud bir vəziyyəti siyasiyyə hasil 
oldu. Kəndi qəvayi-məxsusələrinə tərk olunan Zaqafqaziya millətləri 
müqəddəratlarının idarəsini bizzət kəndi əllərinə alaraq Zaqafqaziya Qoşma Xalq 
Cümhuriyyətini təsis etdilər. Vəqayi-siyasiyyənin inkişaf etməsi üzərinə gürcü 
milləti Zaqafqaziya Qoşma Xalq Cümhuriyyəti cüzindən çıxıb da müstəqil gürcü 
Xalq Cümhuriyyəti təsisini səlah gördü. 
Rusiya ilə Osmanlı imperatorluğu arasında zihur edən müharibənin 
tövsiyəsi yüzündən hasil olan vəziyyəti-hazıreyi-siyasiyyə və məmləkət daxilində 
bulunan misilsiz anarşi Cənubi-Şərqi Zaqafqaziyadan ibarət bulunan Azərbaycana 
dəxi bulunduğu xarici və daxili müşkülatdan çıxmaq üçün xüsusi bir dövlət 
təşkilatı qurmaq lüzumunu təlqin ediyor. 
Buna binaən arai ümumiyyə ilə intixab olunan Azərbaycan Şurayi-milliyeyi 
islamiyyəsi bütün cəmaətə elan ediyor ki; 
1. Bu gündən etibarən Azərbaycan xəlqi hakimiyyət həqqinə malik olduğu 
kibi Cənubi-Şərqi Zaqafqaziyadan ibarət olan Azərbaycan dəxi kamil-əl-hüquq 
müstəqil bir dövlətdir. 
2. Müstəqil Azərbaycan dövlətinin şəkil-idarəsi xalq cümhuriyyəti olaraq 
təqərrür ediyor. 
3. Azərbaycan Xalq Cümhuriyyəti bütün millətlər və bilxassə həmcüvar 
olduğu millət və dövlətlərlə münasibəti-həsənə təsisinə əzm edir. 
4. Azərbaycan Xalq Cümhuriyyəti millət, məshəb, sinf, məslək və cins 
fərqi gözləmədən qələmrovunda yaşayan bütün vətəndaşlarına hüquqi-siyasiyyə və 
vətəniyyə təmin eylər. 
5. Azərbaycan Xalq Cümhuriyyəti ərazisi daxilində yaşayan bilcümlə 
millətlərə sərbəstanə inkişafları üçün geniş meydan buraxır. 
6. Məclisi-Müəssisan toplanıncaya qədər Azərbaycan idarəsinin başında 
arai ümumiyyə ilə intixab olunmuş Şurayi Milli və Şurayi Milliyə qarşı məsul 
hökuməti müvəqqətə durur.258 İclasda iştirak edən bütün Milli Şura üzvləri 
"İstiqlaliyyət bəyannaməsi"ni ayaq üstə dinlədilər. "İstiqlaliyyət bəyannaməsi" elan 
olunduqdan sonra Azərbaycan hökumətinin yaradılmasını Milli Şura F.X.Xoyskiyə 
tapşırdı. Bir saatlıq fasilədən sonra F.X.Xoyskinin hökumətin yaradılması 
haqqında məruzəsini dinləmək üçün Milli Şuranın iclası öz işini davam etdirdi. İlk 
Azərbaycan müvəqqəti hökumətini F.X.Xoyski aşağıdakı tərkibdə təqdim etdi: 
Nazirlər Şurasının sədri və daxili işlər naziri - Fətəli xan Xoyski, hərbi nazir 
Xosrovpaşa bəу Sultanov, xalq maarifi və maliyyə naziri - Nəsib bəy Usubbəyov, 
xarici işlər naziri – Məmməd Həsən Hacınski, poçt-teleqraf və yollar naziri - 
                                                        
257
 Müsəlman Milli Şurasının 2 saylı iclasının protokolu. 28.05.1918. //ARDA, f.970, s.1, i.l, v.50  
258
 Azərbaycanın istiqlaliyyəti haqqında Akt. 28.05.1918. //ARDA, f.970, s.l, i. 4, v.1-2 
 
76 
 
Xudadat bəy Məlik-Aslanov, əkinçilik və əmək naziri - Əkbər ağa Şeyxülislamov, 
ədliyyə naziri - Xəlil bəy Xasməmmədov, ticarət və sənaye naziri – Məmməd 
Yusif Cəfərov, dövlət nəzarəti naziri - Cəmo bəy Hacınski.259 
Bununla da, Azərbaycan Milli Şurası Azərbaycan milləti qarşısında çox 
böyük tarixi bir missiyanı yerinə yetirdi. Müsəlman mənşəli bütün dövlətlər, 
əsasən, dini təməl üzərində qurulduğu halda, Azərbaycan Xalq Cümhuriyyəti 
dünyəvi təməl üzərində qurulan ilk türk dövləti idi. Azərbaycan milli dövlətinin 
yaradılması bir sıra mühüm səbəblərə görə millətin taleyində tarixi hadisə idi. 
M.Ə.Rəsulzadə bu barədə yazırdı: "28 mayis 1918 Bəyannaməsini nəşr etməklə 
Azərbaycan Şurayi - Millisi, sözün siyasi mənası ilə, bir Azərbaycan millətinin 
varlığını təsbit etmişdir. Beyləki, Azərbaycan kəlməsi sadə coğrafi, etnoqrafi və 
linqvistik bir kəlmə olmaqdan çıxaraq siyasi bir aləm olmuşdur".260 
Məlum olduğu kimi, Sovet tarixşünaslığında milli istiqlaliyyətin elan 
edilməsi faktına uzun müddət qeyri-elmi, qeyri-obyektiv, məhdud sinfi ideoloji 
təkəbbür mövqeyindən yanaşılıb, səhv olaraq istiqlaliyyətin elan edilməsinin yalnız 
bəy, xan, mülkədar, buıjuaziyanın mənafeyinə uyğun olduğu göstərilib. Bir il sonra 
müstəqillik günü münasibətilə M.Ə.Rəsulzadə "İstiqlal" qəzetinin 31 may tarixli 
nömrəsindəki məqaləsində yazırdı: "Mayisin 28-də istiqlal bayramını qeyri-qabili-
təsvir bir səmimiyyətlə qarşılamaları ilə azərbaycanlılar bütün aləmə göstərdilər ki, 
istiqlaldan əl çəkməyəcəklər və bütün böhtançılara deyəcəklər ki, istiqlal xanların, 
bəglərin, ağaların deyil, Azərbaycan xalqının, türk millətinin milli, ən müqəddəs 
idealıdır."261 Bir çox cəhətlərinə görə 1918-ci ilin mayında Azərbaycan 
Respublikasının yaradılması Rusiyada, Cənubi Qafqazda və dünyada gedən hərbi, 
diplomatik və siyasi proseslərin tərkib hissəsi olduğundan, keçmiş rus 
imperiyasının dağılması baxımından digər yeni respublikaların təşəkkülü ilə 
birlikdə beynəlxalq əhəmiyyətli hadisə idi. 
Fətəli xan Xoyskinin formalaşdırdığı birinci və ikinci hökumət 
kabinetlərində xarici işlər naziri vəzifəsini tutan M.H.Hacınski 1918-ci ilin 
oktyabrına qədər bu vəzifədə qaldı və Azərbaycan Xalq Cümhuriyyətinin ilk xarici 
işlər naziri kimi tarixə düşdü. May ayının 28-də Azərbaycan Respublikası 
yaranandan sonra müvəqqəti olaraq yerləşdiyi Tiflis şəhərində müvafiq şəraitin 
olmaması ilə bağlı ciddi təşkilati işlər görmək mümkün olmasa da, xarici işlər 
nazirliyinin fəaliyyəti ilə bağlı müəyyən məsələlərin nizamlanmasına və kadr 
məsələlərinin həllinə başlanıldı, funksional-operativ şöbələrin yaradılması üçün ilk 
addımlar atıldı. 
                                                        
259
 Azərbaycan Cümhuriyyəti Hökumətinin qanun və binagüzarlıqları məcmuəsi. 1919, № 1, s.6 
260
 İstiqlal, 1933, 28 may 
261
 İstiqlal, 1919, 31 may 
77 
 
Azərbaycan Respublikası yarandığı gündən xarici siyasət fəaliyyətinə 
başlamış, dövlətlərarası münasibətlərə daxil olmağa cəhd göstərilmişdir. Hökumət 
kabinəsi yaradılan kimi, Azərbaycan Xarici İşlər Nazirliyinin ilk addımı Batumda 
olan Osmanlı hökumətinin Ədliyyə naziri, Türkiyə Dövlət Şurasının sədri və 
Batum sülh danışıqlarında Türkiyə nümayəndəliyinə rəhbərlik edən, yaxud 
sənəddə deyildiyi kimi, "Osmanlı heyyəti mürəxxəsə rəisi" Xəlil bəyə Azərbaycan 
Milli Şurasının və F.X.Xoyskinin rəhbərlik etdiyi hökumət kabinəsinin yaradılması 
haqqında məlumat vermək oldu.262 May ayının 30-da isə Azərbaycan 
Respublikasının yaranması barədə Nazirlər Şurasının sədri F.X.Xoyskinin 
imzaladığı məlumat radioteleqrafla bütün ölkələrin xarici işlər nazirliklərinə 
göndərildi. İstanbul, Berlin, Vyana, Paris, London, Roma, Vaşinqton, Sofiya, 
Buxarest, Tehran, Madrid, Haaqa, Moskva, Stokholm, Kiyev, Xristaniya (Oslo) və 
Kopenhagenə göndərilən məlumatda deyilirdi: "Gürcüstanın ittihaddan çıxması 
üzərinə "Mavərayi-Qafqaz müttəhid cümhuriyyəti" inhalal eyləmişdir. Şəhri halın 
28-ci günü əqdi-ictimai edən "Azərbaycan Şurayi-Millisi" Mavərayi-Qafqazın 
Cənubi-Şərqisində vaqe olan Azərbaycan Cümhuriyyətini təşkil eyləmişdir. 
Keyfiyyətdən hökuməti-mətbuənizin xəbərdar edilməsini surəti məxsusda rica 
eylər və ehtiramati - faiqəmi təqdim ilə kəsbi şərəf edərəm. Hökumətin şimdilik 
məqərri - müvəqqəti Elizavetpoldur. 30 mayis 1918. Azərbaycan Cümhuriyyəti 
məclisi - nüzzar rəisi Xoyski".263 Xarici ölkələrin paytaxtlarına Tiflisdən bu 
məlumatı çatdırmaq çətinlik təşkil etdiyi üçün F.Xoyski Batumda olan xarici işlər 
naziri M.Hacınskiyə yazırdı ki, Azərbaycanın istiqlaliyyəti haqqında teleqramı 
göndərmək üçün bizim qarşımıza müxtəlif çətinliklər çıxıb. Teleqramın rus və 
fransız dillərində olan mətnlərini Sizə göndərirəm ki, siz oradan onu birbaşa radio 
vasitəsi ilə İstanbula çatdırasınız və oradan da radio vasitəsi ilə yayasınız. 
Teleqramı xarici işlər naziri kimi özünüz də imzalaya bilərsiniz. Fransızca mətnin 
axırına əlavə edin ki, hökumətin müvəqqəti olaraq yerləşdiyi yer Elizavetpol şəhəri 
olacaqdır.264 F.X.Xoyski xarici işlər naziri M.H.Hacınskiyə bildirirdi ki, Nəsib bəy 
və Sultanov əhalini məlumatlandırmaq və hazırlamaq üçün Gəncəyə getmişlər. O, 
əlavə edirdi ki, ermənilərlə bütün mübahisələri sona çatdırıblar. F.X.Xoyski 
yazırdı: "Onlar ultimatumu qəbul edirlər və müharibəyə son qoyurlar. Biz İrəvanı 
güzəştə getdik". 
Ümumilikdə yeni yaranmış respublikanın dövlətlərarası münasibətlərə daxil 
olması böyük çətinliklərlə qarşılaşırdı. Lakin bu işin zəruriliyi də dərindən başa 
düşülürdü. Yaranmış çətin vəziyyətdən çıxış yolu Osmanlı dövlətinin xarici işlər 
                                                        
262
 Azərbaycan xarici işlər naziri M.H.Hacınskinin Osmanlı imperatorluğu sülh heyətinin başçısı Xəlil 
Menteşəyə məktubu. 29.05.1918. //ARDA, f.970, s.1, i. 4, v.6  
263
 Nazirlər Şurasının sədri Fətəli xan Xoyskinin müstəqil Azərbaycan Respublikasının yaradılması 
haqqında bir sıra dövlətlərin xarici işlər nazirlərinə radioqramı. 30.05.1918. //ARDA, f.970, s.1,i. 4  
264
 Nazirlər Şurasının sədri Fətəli xan Xoyskinin Azərbaycanın müstəqilliyinin elan edilməsi haqqında 
radioqramın göndərilməsi barədə xarici işlər naziri M.H.Hacınskiyə təlimatı. 29.05.1918. //ARDA, 
f.970, s.1, i. 4, v.1-2 
78 
 
nazirliyinin imkanlarından istifadə edilməsində idi. Bu məqsədlə xarici işlər naziri 
M.Hacınski Türkiyə Xarici İşlər Nazirliyinə teleqramında göstərirdi ki, böyük 
dövlət əhəmiyyətli məsələlər Avropa ölkələri ilə münasibətlər yaratmağı zəruri 
edir. Lakin yenicə öz müstəqilliyini elan etmiş Azərbaycan Respublikası məlum 
səbəblərə görə, tezliklə Avropa mərkəzlərində nümayəndəliklər yaratmağa çətinlik 
çəkir. "Belə bir şəraitdə Osmanlı dövləti beynəlxalq qaydalar əsasında Avropa 
paytaxtlarında, о cümlədən Moskvada olan türk səfirlikləri vasitəsilə Azərbaycanla 
Avropa dövlətləri arasında vasitəçi olmağa razıdırmı?"265 Bu məsələ ilə bağlı qeyd 
etmək lazımdır ki, müxtəlif ölkələrin paytaxtlarında olan türk səfirlikləri sonralar 
Azərbaycan Respublikasının yaradılması haqqında məlumatla çıxış etmişdilər. 
Cənubi Qafqaz hökumətinin başladığı Batum danışıqlarını yeni elan edilmiş 
milli respublikalar davam etdirdi və hər dövlətin nümayəndəsi öz sülh şərtlərini 
irəli sürdü. İstiqlaliyyət elan edildikdən sonra yeni yaranmış dövlətin sərhədlərini 
müəyyən etmək zərurəti meydana çıxmışdı və Cənubi Qafqazda yaranan milli 
respublikalar içərisində ən çətin vəziyyətə Ermənistan respublikası düşmüşdü. Hələ 
müqavilə bağlanmazdan əvvəl erməni nümayəndələri yardım üçün Azərbaycan 
hökumətinə müraciət etmiş və xeyirxahlıq görmüşdülər. May ayının 29-da erməni 
Milli Şurası ilə danışıqlar barədə Nazirlər Şurasının sədri F.X.Xoyski Azərbaycan 
Milli Şurasının iclasına məlumat verdi. О göstərdi ki, Ermənistan Federasiyası 
yaratmaqdan ötrü onlara siyasi mərkəz lazımdır, Aleksandropol türklər tərəfindən 
tutulduqdan sonra belə bir siyasi mərkəz, ancaq İrəvan şəhəri ola bilər, ona görə bu 
şəhərin ermənilərə güzəştə gedilməsi labüddür. Bu məsələ barəsində 
X.Xasməmmədov, M.Y.Cəfərov, Ə.Şeyxülislamov, M.Məhərrəmov çıxış edərək 
İrəvan şəhərinin ermənilərə güzəşt edilməsini qaçılmaz bəla kimi 
qiymətləndirdilər. Milli Şuranın iclası İrəvan şəhərinin ermənilərə güzəştə 
gedilməsi barədə öz razılığını bildirdi.266 İki gün sonra İrəvan Milli Şurasının 
üzvləri Mir Hidayət Seyidov, Bağır Rzayev və Nəriman bəy Nərimanbəyov İrəvan 
şəhərinin Ermənistan Respublikasına güzəştə getməsinə etiraz etdilər, lakin iyun 
ayının 1-də keçirilən Azərbaycan Milli Şurasının iclası bu etirazı qəbul etmədi.
267 
Bununla belə, Milli Şura İrəvan şəhərinin güzəşt edilməsi ilə bağlı meydana çıxan 
problemləri həll etməkdən ötrü İrəvana M.Seyidov, B.Rzayev, M.Y.Cəfərovdan 
ibarət nümayəndə heyəti göndərməyi lazım bildi. Sonra iclas Yelizavetpol 
quberniyasındakı məsələni müzakirə etdi. Bu barədə Gəncədən qayıdan 
N.Usubbəyov və Ş.Rüstəmbəyov məlumat verdilər. İclas qərara aldı ki, Batumdakı 
                                                        
265
 Xarici işlər naziri M.H.Hacınskinin Türkiyə Xarici İşlər naziri Əhməd Nəsim bəyə Türkiyə 
səfirliklərinin Azərbaycanı Avropa paytaxtlarında təmsil etmək xahişi barədə teleqramı. 30.05.1918. 
//ARDA, f.970, s.1, i. 5, v.14 
266
 Azərbaycan Milli Şurasının 3 saylı iclasının protokolu. 29.05.1918. //ARDA, f.970, s.1, i.l, v.51 
267
 Azərbaycan Milli Şurasının 4 saylı iclasının protokolu. 01.06.1918. //ARDA, f.970, s.1, i.1,v.53 
79 
 
Azərbaycan nümayəndələrini respublikadakı vəziyyətlə yaxından tanış etmək üçün 
N.Usubbəyovu Batuma ezam etsin.268 
Batumda olan Azərbaycan və Ermənistan nümayəndələri arasında da sərhəd 
məsələləri ilə bağlı danışıqlar aparıldı və razılıq əldə edildi ki, Azərbaycan 
"Aleksandropol quberniyası" hüdudlarında Erməni dövlətinin yaradılmasına 
razıdır, bu şərtlə ermənilərə güzəştə gedilir ki, ermənilər Yelizavetpol 
quberniyasının bir hissəsinə (Qarabağa) olan iddialarından imtina edirlər.269 
Azərbaycan nümayəndələri Türkiyə ilə Ermənistan arasında müqavilə 
bağlanmasına yardım göstərəcəklərini vəd etdilər. 
Cənubi Qafqazda Ermənistan dövlətinin yaradılmasına və tarixən 
azərbaycanlılara məxsus olan bir sıra ərazilərin dövlət ola bilmək üçün ermənilərə 
verilməsində Osmanlı siyasi dairələrinin fikirləri birmənalı deyildi. Birinci dünya 
müharibəsinin sonunda Türkiyənin siyasətini müəyyən edən baş nazir Tələt paşa və 
hərbi nazir Ənvər paşa Cənubi Qafqazda erməni dövlətinin yaradılmasını uyğun 
bilmir, bu mümkün olmazsa zəif, yaşamaq qabiliyyəti olmayan bir Ermənistanın 
yaradılmasını mümkün hesab edirdilər.270 Batum danışıqlarında Türkiyəni təmsil 
edən Xəlil bəy və Vehib paşa isə tarixən Azərbaycana məxsus bir sıra ərazilərin 
ermənilərə verilməsini qaçılmaz hesab edir və bu məqsədlə sülh konfransında olan 
Azərbaycan nümayəndələrinə tövsiyə edirdilər ki, beynəlxalq aləm qarşısında 
ermənilərin mövcudluğunu tanımaq və onlara müəyyən güzəştlər edilməsi 
qaçılmazdır.271 Batumda olan Xəlil bəy Ənvər paşaya ərazi güzəştləri barədə 
məlumat verdikdə Ənvər paşa buna qarşı çıxdı. O, may ayının 27-də Vehib paşaya 
göndərdiyi teleqramda yazırdı: "Xəlil bəyin teleqramından anlaşıldığına görə, 
ermənilər bizə qaytardıqları ərazilərə müqabil Cənubi Qafqaz müsəlmanlarına aid 
ərazidən bir qisim almaq istəyirlərmiş və müsəlmanlar da buna muvafakat 
edəcəklərmiş. Мəncə, bu, tamamilə yanlışdır. Əgər bu gün Qafqazda beş-altı yüz 
min əhalisi olan və kafi miqdarda əraziyə malik kiçik bir Ermənistan təşəkkül 
edərsə, gələcəkdə əmrləri Amerikadan alaraq, о tərəfdən gələn ermənilərlə bu 
hökumət milyonlarla əhaliyə sahib olacaqdır. Və bizim üçün şərqdə bir Bolqarıstan 
daha yaranar ki, bu bizim üçün Rusiyadan daha müzir bir düşmən olar". Ənvər 
paşa ermənilər tərəfindən işğal edilmiş ərazilərin, ilk növbədə isə müsəlmanların 
yaşadıqları İrəvan quberniyasının ermənilərdən azad edilməsinə üstünlük verirdi. 
O, yazırdı: "Mənafeyimizə ən çox uyğun olan bu şəkil gerçəkləşməzsə, onda 
ermənilərə də bir mövcudiyyət verilməsi qaçılmaz olar. Belə olan təqdirdə, 
                                                        
268
 Yenə orada, v.54 
269
 ARPİİ SPİHDA, f.276, s.9, i. 1, v.47; З.Авалов. Независимость Грузии в международной 
политике, с.57 
270
 N.Kurat. Türkiye ve Rusiya. S.661-662. 
271
 Türkiye Cümhuriyeti Genelkurmay Başkanlığı Askeri Tarih ve Stratejik Etüd Arşivi. 4/3671. k.2919, 
d.61-499, f.3-26 (Bu iqtibas V.Qafarovun "Şimali Azərbaycan məsələsi Rusiya-Türkiyə 
münasibətlərində (1917-1922-ci illər)" adlı əlyazmasından götürülmüşdür). 
 
80 
 
ermənilərin gələcəkdə vücud bularaq yaşamayacaq surətdə olduqca çox zəif bir 
halda buraxılmalarına çalışmaq lazımdır. Həm hökumətimizin, həm də Qafqazdakı 
müsəlmanların indiki və gələcəkdəki mənafeləri, ancaq bu surətdə təhlükədən 
qurtarıla bilər".272 Ənvər paşanın teleqramına cavabında Vehib paşa 1918-ci ilin 
may ayının 29-da yazırdı: "Erməniləri büsbütün qeyri-mövcud edə bilmərik. Нər 
halda onlara bir vücud vermək zərurəti və məcburiyyətindəyik".273 Bu halda Ənvər 
paşa elə həmin gün Batuma göndərdiyi təlimatda belə hesab edirdi ki, Osmanlı 
dövlətinin mərkəzi Gəncə olan hökumətlə birbaşa sərhədləri olmalıdır. Onun 
fikrincə, bu sərhədlər Qarakilsənin şimalından və Naxçıvandan keçməli idi. 
Bütün bu məsələlər Batum danışıqlarının nəticəsi kimi iyun ayının 4-də hər 
üç respublika ilə "Sülh və Dostluq" haqqında müqavilələrin imzalanmasında bu və 
ya digər formada öz əksini tapdı. İyun ayının 4-də "Osmanlı imperatorluğu 
hökuməti ilə Аzərbaycan Respublikası arasında dostluq müqaviləsi" imzalandı. 
Müqaviləni Türkiyə tərəfindən Ədliyyə naziri Xəlil Menteşə, Qafqaz cəbhəsinin 
baş komandanı Ferik Mehmet Vehib paşa, Azərbaycan tərəfindən xarici işlər naziri 
M.H.Hacınski və Milli Şuranın sədri M.Ə.Rəsulzadə imzaladılar. Bu, Azərbaycan 
Respublikasının xarici dövlətlərlə imzaladığı ilk müqavilə idi. Onun 
preambulasında göstərilirdi. "Bir tərəfdən Osmanlı imperiyası hökuməti, digər 
tərəfdən isə öz müstəqilliyini elan etmiş Azərbaycan Respublikası hökuməti öz 
ölkələri arasında siyasi, hüquqi, iqtisadi və intellektual zəmində mehriban dostluq 
münasibətləri bərqərar etməkdə qarşılıqlı surətdə razılığa gəlirlər".274 
Müqavilənin birinci bəndi təsbit edirdi ki, Osmanlı imperiyası ilə 
Azərbaycan Respublikası arasında daimi sülh və möhkəm dostluq bərqərar 
olacaqdır. İkinci maddə Osmanlı imperiyası ilə Azərbaycan, Gürcüstan və 
Ermənistan arasında sərhəd xəttinin müəyyən edilməsinə aid idi. Bu maddədə 
göstərilən hüdudlara əsasən, Azərbaycan Türkiyə ilə geniş sərhədləri olan dövlət 
idi. Müqavilənin üçüncü bəndinə əsasən, Azərbaycan, Gürcüstan və Ermənistan öz 
aralarında tezliklə sərhədləri müəyyən edən protokol imzalayacaq və Osmanlı 
hökumətinə məlumat verəcək, öz növbəsində həmin protokollar bu müqavilənin bir 
hissəsini təşkil edəcəkdir. Azərbaycan üçün ən mühüm olan dördüncü maddədə 
göstərilirdi ki, dinclik və asayişi möhkəmləndirmək, ölkənin təhlükəsizliyini təmin 
etmək üçün əgər ehtiyac olarsa, Osmanlı hökuməti Azərbaycan Respublikasına 
hərbi yardım göstərməyi öz üzərinə götürür. Beşinci maddəyə əsasən, Azərbaycan 
hökuməti onun sərhədyanı ərazilərində yaradılmış silahlı quldur dəstələrini 
tərksilah etməyi və qovmağı öz üzərinə götürürdü. Altıncı maddə dəmiryol 
                                                        
272
 Türkiye Cümhuriyeti Genelkurmay Başkanlığı Askeri Tarih ve Stratejik Etüd Arşivi. 4/3671. k.2919, 
d.61-499, f.3-31 (Bu iqtibas V.Qafarovun "Şimali Azərbaycan məsələsi Rusiya-Türkiyə 
münasibətlərində (1917-1922-ci illər)" adlı əlyazmasından götürülmüşdür). 
273
 Yenə orada. K.2930, d.553, f.4. 
274
 Osmanlı imperatorluğu hökuməti ilə Azərbaycan Respublikası arasında dostluq müqaviləsi. 
04.06.1918. //ARDA, f.894. s.2, i. 88, v.l 
81 
 
yüklərinin daşınmasında tərəflərin öhdəliklərindən, yeddinci maddə konsulluq 
konvensiyası, ticarət müqaviləsi və digər aktların hazırlanmasından, səkkizinci 
maddə azad gediş-gəlişdən, doqquzuncu maddə Azərbaycanın beynəlxalq poçt-
teleqraf ittifaqına qoşulmasına qədər iki ölkə arasında poçt-teleqraf əlaqələrindən, 
onuncu maddə hazırkı müqaviləyə zidd olmayan Brest-Litovsk müqaviləsinin 
tərəflər arasında qüvvədə olmasından bəhs edirdi. Sonuncu, on birinci maddədə 
müqavilənin bir ay ərzində təsdiq edilməsi və təsdiq edilmiş mətnlərin İstanbulda 
mübadilə ediləcəyi göstərilirdi.275 
Osmanlı imperiyası ilə bağlanan müqavilə Azərbaycan hökumətinin 
beynəlxalq nüfuzuna müsbət təsir göstərməklə yanaşı, Azərbaycan türk millətinin 
mövcudluğunu qoruyub saxlamaq üçün zəruri bir təminat idi. Müqaviləyə hərbi 
yardım haqqında maddənin daxil edilməsi о demək idi ki, əslində Qarabağın dağlıq 
hissəsində azğınlıq törədən erməni quldur dəstələri ləğv ediləcək və Bakı xarici 
düşmənlərdən təmizlənib orada əmin-amanlıq yaradılacaqdır.276 
1918-20-ci illər Azərbaycan Türkiyə münasibətləri ilə bağlı əsərlər yazan 
sovet tarixçiləri bu müqavilənin üstündən çox vaxt sükutla keçmiş və ya bu 
müqaviləni soyğunçu müqavilə kimi təqdim etmişlər. Qeyd edilən səhv nöqteyi-
nəzər bu dövrlə bağlı tədqiqatların hamısı üçün xarakterikdir. Sovet tarixçilərindən 
fərqli olaraq bu məsələ ilə bağlı T.Svyatoçevski daha doğru mövqedən yanaşaraq 
yazırdı: "İyunun 4-də hər üç dövlət Türkiyə ilə "sülh və dostluq" haqqında separat 
müqavilə bağladı. Dörd min kvadrat kilometr ərazi itirmiş Ermənistan və ya iki 
rayonunu tərk etmək məcburiyyəti qarşısında qalmış Gürcüstandan fərqli olaraq 
Azərbaycan-Osmanlı müqaviləsindəki "dostluq" sözü xüsusi məna kəsb edirdi. 
Azərbaycan, nəinki bütün ərazilərini özündə saxladı, həm də imzalanmış 
müqavilənin IV maddəsinə görə təhlükəsizlik və ictimai asayişin bərpa edilməsi 
üçün osmanlılardan hərbi kömək haqqında, habelə Bakının azad edilməsi və 
Qarabağın dağlıq hissəsində fəallıq göstərən erməni dəstələrinin təcavüzünü 
cilovlamaq haqqında təminat aldı.277 F.Kazımzadənin fikrincə isə 4 iyun müqaviləsi 
nəticəsində "Azərbaycan heç nə itirmirdi, əksinə Osmanlı yardımına arxalanaraq 
Bakını tutmaq ümidində idi".278 Lakin qeyd etmək lazımdır ki, istifadə etdiyi sovet 
məxəzlərinin təsiri altına düşərək T.Svyatoçevski də müqavilədə Azərbaycanın 
müstəqil dövlət kimi tanınmadığını göstərir.279 Osmanlı-Azərbaycan müqaviləsinə 
münasibətdə belə səhv nöqteyi-nəzər R.Syuni tərəfindən də təsdiq edilir.280 Qeyd 
                                                        
275
 Osmanlı imperatorluğu hökuməti ilə Azərbaycan Respublikası arasında dostluq müqaviləsi . 
04.06.1918. //ARDA, f.894, s.2, i. 88, v.1-3 
276
 N.Kurat. Türkiye ve Rusiya. s.662-669 
277
 T.Swietochowski. Russian and Azerbaijan, p.69 
278
 F.Kazemzadeh. The Struggle for Transcaucasia, p. 128 
279
 T.Swietochowski. Russian and Azerbaijan. p.69 
280
 R.Suny. The Baku Commune. 1917-1918. Class and Nationality in the Russian Revolution. 
Princeton, 1972, p.287-288 
82 
 
edilən səhv yanaşma son illərdə Rusiyada çıxan bir sıra araşdırmalara da aiddir.281 
Halbuki son illərdə bu sənədi daha düzgün dəyərləndirmək üçün çoxlu arxiv 
mənbələri açıqlanmışdır. 4 iyun müqaviləsinin mətninin və onun doğurduğu siyasi 
nəticələrin araşdırılması belə mülahizələrin əsassız olduğunu söyləməyə imkan 
verir. Birincisi, beynəlxalq münasibətlərin nəzəriyyəsində və praktikasında bir-
birini müstəqil dövlət kimi tanımayan tərəflərin siyasi, hüquqi və iqtisadi zəmində 
mehriban qonşuluq münasibətləri barədə müqavilə imzalanması qeyri-mümkündür. 
İkincisi, bir-birini müstəqil dövlət kimi tanımayan tərəflər arasında müqavilənin 
birinci bəndində göstərilən daimi sülhün və möhkəm dostluğun təsbit edilməsinə 
ehtiyac olmazdı. Üçüncüsü, beynəlxalq münasibətlərin tarixində müqaviləyə girən 
hər hansı tərəfin, müstəqilliyini tanımadığı hər hansı tərəfə yardım göstərməsi 
təcavüz və işğal kimi qiymətləndirilir. Dördüncüsü isə, müqavilə imzalandığı 
andan işlək sənədə çevrilmiş, Bakının azad edilməsinin və Azərbaycanın 
suverenliyinin təmin edilməsinin hüquqi, hərbi, siyasi və diplomatik əsaslarını 
təşkil etmişdir. Müqavilədə iştirak edən hər iki ölkənin hökumətləri diplomatik 
addımlarında onun maddələrini əsas kimi götürmüşdür. Lakin yuxarıda qeyd edilən 
"tanımamaq" mülahizəsini qəbul etməməklə yanaşı, qeyd etmək lazımdır ki, 4 iyun 
müqaviləsi və ona əlavə kimi imzalanmış Bakı-Batum neft kəməri, Cənubi Qafqaz 
dəmiryolu haqqında olan saziş və protokollar Türkiyə tərəfinə müəyyən imtiyazlar 
verirdi. 
Batum konfransının yekunu kimi iyunun 4-də Türkiyə Gürcüstan və 
Ermənistanla da "Sülh və Dostluq" müqavilələri imzalayıb onların müstəqilliyini 
tanıyırdı. Gürcüstanla müqaviləyə, əsasən, Qars, Batum və Ərdahanın, habelə 
Axaltsıx və Axalkələkin Türkiyəyə keçdiyi təsdiq edilirdi. Lakin Türkiyə may 
ayının 11-də elan etdiyi tələbləri yumşaldaraq Abastuman və Askurun Gürcüstanda 
qalmasına razılıq verdi.282 4 iyun müqaviləsi ilə Ermənistan Brest-Litovsk 
müqaviləsinin şərtlərini qəbul edir, Eçmiədzin və Aleksandropol Türkiyəyə 
keçirdi, habelə Türkiyə Aleksandropol-Culfa yolundan istifadə etmək hüququ əldə 
edirdi. Ermənistanın sərhədi İrəvanın yaxınlığından keçirdi. Onun ixtiyarında 
cəmisi altı kilometrlik dəmir yolu qalmışdı. Batum müqaviləsinin şərtlərinə görə 
Ermənistan Respublikası Cənubi Qafqazda 10 min km2 ərazisi olan dövlət idi.283 
Ermənistan tərəfindən müqaviləni R.Kaçaznuni, A.Xatisyan və M.Papacanov 
imzalamışdılar. Batum müqaviləsinə, əsasən, Gürcüstan və Ermənistan 
respublikaları öz ərazisində yaşayan müsəlman əhalisinin təhlükəsizliyini və azad 
                                                        
281
 Bax: Р.Мустафазаде. Две республики. Азербайджано-российские отношения в 1918-1922 гг. 
Москва, 2006, с. 113; М.Волхонский, В.Муханов. По следам Азербайджанской Демократической 
республики. Москва, 2007, с. 127 
282
 Документы и материалы по внешней политике Закавказье и Грузии, с.343-349. 
283
 R.Hovanuisian. Armenia on the Road to Independence, 1918. Berkeley, University of California 
Press, 1967, p.190-194; İ.Parmaksızoğlu. Ermeni Komitelerinin İhtilal hareketleri ve Besledikleri 
emeller. Ankara, 1981, s.133. 
 
83 
 
inkişafını təmin etmək, ana dilində təhsil almaq, dini ayinləri azad şəkildə icra 
etməyə şərait yaratmaq barədə öz üzərlərinə öhdəliklər götürürdülər. 4 iyun 
müqavilələri əsasında Türkiyənin Azərbaycanı və digər Qafqaz respublikalarını 
tanıması barədə Ə.M.Topçubaşov "Azərbaycanın təşəkkülü" əsərində yazır: "Bu 
gün Azərbaycan hökuməti cümhuriyyəsini işğal edən yeganə məsələ cümhuriyyət 
istiqlalının dövlətlər və bilxassə etilaf dövlətləri tərəfindən təsdiqi məsələsidir. 
Burada Dövləti-Aliyi-Osmaniyənin Azərbaycanla və sair Cənubi Qafqaziyə 
hökumətlərinə qarşı nə böyük alicənablıq göstərmiş olduğu zikr edilmədən 
keçilməz. Üç cümhuriyyətin üçü də, yəni Azərbaycan, erməni və gürcü 
cümhuriyyətləri ilk əvvəl Osmanlı hökuməti tərəfindən təsdiq edildi".284 
İyun ayının 4-də Batumda Azərbaycanla Türkiyə arasında "Sülh və 
Dostluq" müqaviləsinə əlavə olaraq, daha iki müqavilə imzalandı. Birinci müqavilə 
əsasında sərhədyanı zonada ticarət, gediş-gəliş və gömrük məsələləri əhatə 
edilirdi.285 İkinci müvəqqəti əlavə müqavilə, 4 iyun müqaviləsində ümumi şəkildə 
təsbit edilmiş bəzi maddələri dəqiqləşdirirdi. Altı maddədən ibarət olan 
müqavilənin birinci maddəsinə əsasən, Azərbaycan hökuməti Osmanlı imperiyası 
və onun müttəfiqləri ilə müharibə edən ölkələrin zabit və mülki çinovniklərini 
təcili şəkildə respublikanın hüdudlarından çıxardacağını öz üzərinə götürürdü. 
Bundan əlavə, müharibənin davam etdiyi dövrdə Azərbaycan hökuməti Dördlər 
İttifaqına qarşı vuruşan ölkələrin zabitlərini hərbi xidmətə qəbul etməməli idi. 
Müqavilənin ikinci maddəsi Azərbaycan dəmir yolundan istifadə qaydasını 
müəyyənləşdirirdi. Bu maddəyə əsasən, Osmanlı hərbi komendantlığı hərbi 
məqsədlərlə Azərbaycan dəmir yolundan istifadə etmək hüququ alırdı. Osmanlı və 
Azərbaycan birgə komissiyası dəmir yoluna aid meydana çıxan problemləri birgə 
həll etməli idilər. Azərbaycan Respublikası dəmir yolunu öz qüvvələri ilə mühafizə 
etməli idi. Əgər müxtəlif səbəblərlə bağlı Azərbaycan hökuməti bunu edə 
bilmədikdə, türk ordusu bu vəzifəni öz üzərinə götürməli idi və nəhayət, ordunun 
daşınmasına zərurət olmadığı halda, Türkiyə hərbi komandanlığı Azərbaycan 
hökumətinin dəmir yollarının istismarını çətinləşdirməməli idi.
286
 
4 iyunda imzalanmış "Sülh və Dostluq" müqavilələrinə əlavə olaraq daha 
iki saziş də bağlandı. Birinci saziş Bakı-Batum neft kəmərinə aid olub Azərbaycan, 
Gürcüstan və Türkiyə arasında imzalandı. Tərəflər razılığa gəldilər ki, öz 
ərazilərində neft kəmərinin fəaliyyətini təmin etsinlər. Bu sazişin imzalanması 
Azərbaycan neft sənayesinin işinə müsbət təsir göstərib, onun xarici bazara çıxışını 
təmin edirdi.287 Eyni zamanda bununla Türkiyə tərəfində Trabzon və Batum 
                                                        
284
 Ə.M. Topçubaşov. Azərbaycanın təşəkkülü. //Azərbaycan EA-nın Xəbərləri. Tarix, fəlsəfə və hüquq 
seriyası. 1990, №3. c.133. 
285
 Sərhədyam yerlərdə ticarətə tətbiq edilən xüsusi güzəştlər barədə. 04.06.1918 //AR Pİİ SPİHDA, 
f.277, s.2, i.17, v.8. 
286
 Türkiyə ilə Azərbaycan Respublikası arasında dostluq haqqında müqaviləyə əlavə olaraq imzalanmış 
müqavilə. 04.06.1918. //ARDA, f.894, s.10, i. 47, v.5-6 
287
 Документы и материалы по внешней политике Закавказья и Грузии, с.364 
84 
 
konfranslarında qarşıya qoyduqları əsas strateji məqsədə - Bakı neftinin Batum 
limanına daşınmasına nail olurdular. İkinci saziş dəmir yollarına aid idi və dörd 
dövlət - Osmanlı imperiyası, Ermənistan, Azərbaycan və Gürcüstan respublikaları 
arasında imzalanmışdı. Sazişdə qeyd edilirdi ki, keçmiş Rusiya dövlətinin 
mülkiyyəti olan dəmir yol nəqliyyat vasitələri müqavilə imzalayan tərəflərinin 
ərazi hüdudlarına uyğun olaraq onlar arasında bölüşdürüləcək.288 Cənubi Qafqaz 
respublikalarından Gürcüstana məxsus dəmir yolları Türkiyə ilə bərabər 28 may 
müqaviləsinə görə almanların da istifadəsinə verilirdi. Almaniya Gürcüstan 
qəyyumluğunu qəbul etdikdən və onun dəmir yollarından azad şəkildə istifadə 
etmək imtiyazı aldıqdan sonra Bakı neftinə doğru əhəmiyyətli addım atmış oldu. 
Almaniya Gürcüstana daxil olduqdan sonra müxtəlif yollarla türklərin Bakıya 
nəzərdə tutulan hücumunu pozmağa çalışırdı. Amerika alimi C.Lençkovski yazır: 
"İstənilən vəziyyətdə almanlar neftlə zəngin olan bu vilayəti türklərə güzəştə 
getmək istəmirdilər, ona görə gizli alman casusları bu zaman Tiflisə uzağa gedəcək 
vədlər verirdilər".289 
Azərbaycan Respublikasının müstəqilliyinin elan edilməsi xarici dövlətlər 
içərisində birinci olaraq Sovet Rusiyasını və İranı narahat edirdi. Dəqiq müəyyən 
edilməmiş sərhədlər daxilində yeni yaradılmış dövlətin Azərbaycan Xalq 
Cümhuriyyəti adlandırılmasından İranın rəsmi dairələri şübhələnirdi ki, 
Azərbaycan Respublikası Türkiyənin köməkliyi ilə Cənubi Azərbaycanı onlardan 
alsınlar, iyun ayının 4-də Osmanlı imperiyası ilə Azərbaycan arasında dostluq 
müqaviləsinin imzalanması bu şübhələri daha da artırdı. İran tərəfinin narahatçılığı 
özünü onda ifadə edirdi ki, müxtəlif xarici yazışmalarda Tehran Azərbaycan 
hökumətini Qafqaz Azərbaycanı kimi təqdim etməyə başlamışdı. Osmanlılara 
gəldikdə isə onlar hər iki Azərbaycanla Türkiyə arasında, hələlik qeyri-müəyyən 
şəkildə də olsa, əlaqələrin güclənəcəyini ehtimal edirdilər.290 
Batumda olan Azərbaycan nümayəndələri respublikadakı vəziyyət haqqında 
Milli Şuranın nümayəndəsi N.Usubbəyovdan və ayrı-ayrı yerlərdən gəlmiş 
nümayəndələrdən ətraflı məlumat aldıqdan sonra 4 iyun müqaviləsinin dördüncü 
bəndinə istinad edərək Osmanlı hökumətindən yardım istəməyi qərara aldılar. Bu 
məqsədlə Milli Şuranın sədri M.Ə.Rəsulzadə və xarici işlər naziri M.H.Hacınski 
Azərbaycana hərbi yardım göstərilməsi barədə Türkiyə nümayəndələri ilə 
danışıqlar apardılar. Müqavilə öhdəliklərinə görə onlar Osmanlı hökumətindən 
Azərbaycana ordu göndərilməsini rica etdilər.291 
İyun ayının 13-də Milli Şuranın Tiflisdə keçirilən iclasında Batumdan yeni 
qayıtmış Xarici İşlər naziri M.H.Hacınski sülh danışıqları, yardım istənilməsi və 
                                                        
288
 Yenə orada, s.365; ARPİİ SPİHDA, f.277, s.2, i.9, v.24 
289
 G.Lençzowski. Russia and the west in Iran. A study in Creat Powers Rivalry: 1918-1948. Ithara, 
N.Y.: Cornell University press. 1968, p. 17 
290
 T.Swietochovski. Russia and Azerbaijan, p.71 
291
 N.Kurat. Türkiye ve Rusiya. s.530 
85 
 
imzalanmış diplomatik sənədlər barəsində geniş məlumat verdi. Onun sözlərindən 
aydın oldu ki, Batumda imzalanmış sülh müqaviləsi İstanbulda Almaniya, Avstriya 
və Bolqarıstan nümayəndələri ilə birlikdə müzakirə ediləcəkdir. M.H.Hacınski 
İstanbula Azərbaycan nümayəndələrinin göndəriləcəyini bildirdi.292 Bu barədə 
M.Ə.Rəsulzadə yazır: "Azərbaycanın nə kimi müşkilatə məruz qaldığı və bu 
təhlükəli müşkilatdan çıxa bilmək üçün Türkiyənin müavinətinə möhtac olduğunu 
Azərbaycan müməssilləri Trabzon və Batumda türklərlə vaqe olan təmasları 
əsnasında gərək şifahən və gərək təhrirən anlatmışlardı. Bu kərə Azərbaycan 
Şurayi - Millisi naminə biz və Xariciyyə Nəzarəti naminə də Məhəmməd Həsən 
bəy salifüzzikr müahidənin dördüncü maddəsinə istinadən Türkiyə hökumətinə 
müraciətlə qəvayi-imdadiyyə istədik. Bütün Azərbaycan xəlqinin çarçeşmlə 
bəklədiyi ümidə tərcüman olan bu müraciətimizə Türkiyə heyəti-mürəxxəsi həman 
müvafiqət cavabını verdi". Bununla əlaqədar qeyd edilməlidir ki, xüsusi dəvət və 
dövlətlərarası müqavilə zəminində Azərbaycana hərbi yardım göstərilməsinin 
xarici hərbi müdaxilə ilə heç bir əlaqəsi yox idi. Bu məsələ ilə bağlı Аzərbaycan 
Nazirlər Şurasının sədri F.X.Xoyskinin də fikri belə idi. О deyirdi: "Türkiyə-
Azərbaycan sülhnaməsinin bir maddəsinə görə, məmləkətimizə nə vaxt lazım olsa 
hüququmuzun müdafiəsi üçün türklər bizə bir qədər əsgər verməli idilər. Ona 
görədir ki, darda qaldıqda bu çarəyə təvəssül edildi. Türklər imzalarına əməl və 
vəzifələrini hüsni-ifa etdilər. Əlbəttə, qoşunsuz, gücsüz görülməsi pək müşkül olan 
işlər çox çətinliklə yavaş-yavaş işlənirdi. Bizə xaricdən qüvvə almaq üçün başqa 
millət və dövlətə müraciət etmək bəzi şəraitdən dolayı mümkün deyildi, müraciət 
etdikdə də bir nəticə hasil olmazdı, ona görədir ki, dindaş və millətdaşımız olan 
Türkiyəyə müraciət edildi".293 
Azərbaycan nümayəndələrinin müraciətini qəbul edən Osmanlı dövləti elə 
etmək istəyirdi ki, Azərbaycana ordu göndərilməsi Almaniyanın etirazına səbəb 
olmasın. Ona görə Türkiyə hökuməti qərara aldı ki, Osmanlı ordusu və Azərbaycan 
könüllülərindən ibarət "İslam Ordusu" yaradılsın. Ənvər Paşanın fikrincə, belə 
olduqda Almaniyanın müqavimətini aradan götürmək olardı.
294
 Əslində, "Qafqaz 
İslam Ordusu"nun yaradılmasına Ənvər paşa hələ 1918-ci ilin mart ayından 
başlamışdı. 
İstanbula gəlib çatan Azərbaycan nümayəndələrindən vəziyyət haqqında 
məlumat alan baş nazir Tələt paşa Azərbaycana yardım məsələsini hökumət 
kabinetinin müzakirəsinə çıxarmış və müvafiq qərar qəbul etmişdi. Qərara uyğun 
olaraq Azərbaycana gedəcək zabitləri seçmək üçün komissiya yaradılmışdı.295 İlkin 
olaraq komissiya tərəfindən 20 nəfərədək zabit seçilmişdi. Komanda heyətini 
                                                        
292
 Azərbaycan Milli Şurasının 6 saylı iclasının protokolu. 13.06.1918. //ARDA, f.970, s.1, i. 6, v.l 
293
 Azərbaycan Xalq Cümhuriyyəti (1918-1920) Parlament (stenoqrafik hesabatlar). I cild. Bakı, 1998, 
s.39 
294
 Öke Kemal. Ermeni meselesi. s.164 
295
 N.Şeyxzamanlı. Аzərbaycan istiqlal mücadiləsi xatirələri. Bakı, 1997, s.68-71 
86 
 
formalaşdırmaq üçün Nuru paşa təcili olaraq Mosula yollanmışdı. Burada o, VI 
Ordunun içərisindən Azərbaycana göndərilmək üçün 149 zabit, 488 gizir və əsgər 
seçmişdi. Bu kiçik dəstə 1918-ci ilin aprel ayının əvvəlində Azərbaycana yola 
düşmüşdü. Seçiləcək digər zabitlər və hərbçilər az sonra Azərbaycana yola 
salınmalı idi.296 
Aprel ayının 5-də Ənvər paşa Qafqaz İslam ordusunun təşkili haqqında əmri 
imzaladı. Aprel ayının 8-də Mosuldan hərəkətə başlayan Nuru paşa mayın 9-da 
Təbrizə çatdı və mayın 20-də Araz çayını keçib Gəncəуə doğru hərəkətə başladı.297 
Mayın 24-də Nuru paşa artıq Yevlaxda idi. İyunun əvvəllərində Türk hərbi 
dəstələri artıq Gəncəyə yetişməkdə idilər. Türkiyə qoşunlarının bir qismi Qars və 
Gümrüdən keçib Qarakilsə-Dilican-Qazax və Ağstafa yolu ilə, digər hissəsi isə 
Cənubi Azərbaycan-Qarabağ istiqamətindən hərəkət edirdi.298 Mürsəl paşanın 
başçılıq etdiyi Türkiyə ordusunun ən yaxşı diviziyalarından olan 5-ci diviziya iyun 
ayının əvvəllərində Gəncəyə daxil oldu. 257 zabitdən və 5575 əsgərdən ibarət olan 
bu diviziyanı Azərbaycan əhalisi böyük sevinclə qarşıladı.299 Türkiyənin Qafqazda 
olan hərbi hissələrinin yeni baş komandanı Ənvər paşanın ögey qardaşı Nuru paşa 
da öz qərargahı ilə birlikdə Gəncəyə gəldi. Amerika tarixçisi T.Svyatoçovskinin 
yazdığı kimi "əhali Osmanlı əsgərlərini hərarətlə qarşıladı".300 
Türk qoşunlarının Gəncə istiqamətində hərəkəti Sovet Rusiyasını və öz 
hakimiyyətini bütün Azərbaycana yaymaq arzusunda olan Bakı Xalq Komissarları 
Sovetində ciddi narahatçılığa səbəb oldu. V.İ.Lenin hələ may ayının axırlarında 
S.G.Şaumyana göndərdiyi teleqramda yazırdı: "Bakının beynəlxalq vəziyyəti 
çətindir. Buna görə də məsləhət görərdim ki, Jordaniya ilə ittifaqa girməyə cəhd 
edin".301 Bu direktivə uyğun olaraq Bakı XKS-i adından S.G.Şaumyan iyun ayının 
6-da Gürcüstana, N.Jordaniyaya müraciət edərək guya Cənubi Qafqazın 
istiqlaliyyətini Türkiyə hücumlarından müdafiə etməkdə Sovet hakimiyyətinə 
yardım göstərməyi təklif etmişdi. Məktubda göstərilirdi ki, əgər Gürcüstan 
hökuməti Türkiyə qoşunlarını öz ərazisindən Azərbaycana buraxmasa, RSFSR 
XKS-nin hakimiyyəti Cənubi Qafqazda bərqərar edildikdən sonra Gürcüstana 
muxtariyyət verilə bilər.302 Bu məsələ ilə bağlı öz növbəsində Almaniya da 
Gürcüstana təzyiq göstərirdi və bütün bu amillərlə bağlı Gürcüstan hökuməti 
Türkiyə qoşunlarını öz ərazisindən Azərbaycana buraxmamaqda hər iki baxımdan 
maraqlı idi. Ona görə iyun ayının 10-da Borçalı istiqamətindən Azərbaycana doğru 
hərəkət edən türk qoşunları alman-gürcü qoşunları ilə üz-üzə dayandı. Böyük 
                                                        
296
 M.Süleymanov. Qafqaz İslam Ordusu və Azərbaycan. Bakı, 1999, s.104  
297
 Yenə orada, s.106. 
298
 E.K.Rüştü. Böyük Наrpte Bakü yollarında. s.24 
299
 Yenə orada, s.24; N.Nəsibzadə. Azərbaycanın xarici siyasəti (1918-1920). Bakı, 1996, s.63 
300
 T.Swietochowski. Russian and Azerbaijan, p. 131 
301
 V.İ.Lenin. Azərbaycan haqqında. Bakı, 1970, s.126 
302
 Возрождение. 1918, 29 июня. 
 
87 
 
müharibənin bütün çətinliklərində müttəfiq olan Almaniya və Türkiyə Qafqaz 
siyasətində bir-birinə qarşı durmalı olmuşdu. Çox da böyük olmayan hərbi 
əməliyyat nəticəsində Türkiyə ordusu general Kressin başçılıq etdiyi alman-gürcü 
dəstələrini geri oturtdu və xeyli sayda əsir aldı. Bu hadisə ilə bağlı iyun ayının 11-
də Almaniya Baş qərargahı öz teleqramında Türkiyədə və Yaxın Şərqdə olan hərbi 
hissələrini çıxaracağı ilə Osmanlı hökumətini hədələyirdi və hərbi əsirləri 
buraxmağı tələb edirdi.303 Hərbi əsirlər azad edildisə də, alman-gürcü qoşunları 
Türk ordusunun Gəncəyə, son nəticədə isə Bakıya hərəkətinin qarşısını ala bilmədi. 
Lakin bu hadisə hələ Tiflisdə olan Azərbaycan hökumətinə münasibəti dəyişdirdi 
və bundan sonra Gürcüstanda qalmağın mümkünsüzlüyünü başa düşən Azərbaycan 
hökuməti və Milli Şura iyun ayının 16-da Gəncəyə köçməli oldu. 
Eyni zamanda Bakı bolşevikləri və şəhəri ələ keçirmiş ermənilər Gümrü-
Qarakilsə erməniləri ilə əlaqə yaradıb onlara bildirmişdilər ki, Türkiyə ordusunun 
Azərbaycana doğru irəliləməsinin qarşısını almaq üçün onlara hər cür yardım 
göstərəcəklər.304 Bu məqsədlə Bakıda bolşeviklər ermənilərlə birlikdə hərbi 
hazırlıq işlərini xeyli sürətləndirdilər. İyun ayının əvvəllərində Bakı sovetinin hərbi 
hazırlıq tədbirləri və Gəncə istiqamətində hərəkətə başlaması Osmanlı qoşunlarının 
Gəncədə toplanmasının sürətləndirilməsini zəruri edirdi. Bu zaman Osmanlı 
dövlətinin Bakını azad etmək üçün gördüyü hazırlıq tədbirlərinə toxunan Ənvər 
paşa Qafqaz cəbhəsi komandanı Vehib paşaya yazırdı ki, Bakı və ətrafının 
bolşeviklərdən təmizlənməsi üçün lazımi hərbi qüvvələri bölgəyə göndərdim və 
ehtiyac olarsa, bu qüvvələri daha da gücləndirəcəyəm.305 
Tiflisdəki 18 günlük fəaliyyətdən sonra Milli Şura və hökumət Gəncəyə 
gəldi. Bu zaman Azərbaycanın hər yerindən müxtəlif dairələrin nümayəndələri 
Gəncəyə axışmağa başladı. Onların məhdud dünyagörüşlü mürtəce hissəsi Milli 
Şuranın və hökumətin demokratik, inqilabi əhvali ruhiyyəli şəxslərdən təşkil 
olunmasından narazı idilər. Azərbaycanın Türkiyəyə ilhaq edilməsi tərəfdarı olan 
bəzi islamçı dairələr Milli Şuraya qarşı fəal kampaniyaya başlayaraq Nuru paşanı 
öz tərəflərinə çəkə bildilər. Azərbaycana gəldiyi günlərdə Nuru paşa Azərbaycan 
hökumətinə hörmət və etimadla yanaşacağını, onun daxili siyasi həyatına müdaxilə 
etməyəcəyini bildirib, türklərin Azərbaycanı idarə etmək üçün deyil, müdafiə 
etmək üçün gəldiklərini qeyd etmişdisə, iyun böhranı zamanı onun klerikal islamçı 
dairələrin təsiri altına düşdüyü açıq-aydın hiss edilirdi. Mürtəce və ilhaqçı dairələr 
tərəfindən birtərəfli və qərəzli şəkildə məlumatlandırılmış Nuru paşa hiss etdirdi ki, 
solçulardan və müsavatçılardan daha çox mühafizəkar islam ittihadçılarına rəğbət 
bəsləyir. O, hökumətin və Milli Şuranın tamamilə buraxılmasına və onun 
                                                        
303
 W.E.D.Allen and Paul Muratof. Caucasian Battlefields, p.479 
304
 T.Sünbül. Azerbaycan Dosyesi, s.84 
305
 Türkiye Cümhuriyyeti Genelkurmay Başkanlığı Askeri Tarih ve Stratejik Etüd Arşivi. A. 4/3671, 
k.2922, D.512, F.27 (Bu iqtibas V.Qafarovun "Şimali Azərbaycan məsələsi Rusiya-Türkiyə 
münasibətlərində (1917-1922-ci illər)" adlı əlyazmasından götürülmüşdür) 
88 
 
hüquqlarının paşanın öz arzusu ilə təşkil edəcəyi hökumətə verilməsini istəyirdi. 
"Təşkil olunacaq bu "hökumət" isə rus çarlığının köhnə qapı qulları və 
şeyxülislamdan ibarət olacaqdı". Nuru paşanın Milli Şuraya belə münasibəti onu 
rus inqilabının nəticəsi kimi qəbul etməsi ilə bağlı idi. İyunun ortalarında türk hərbi 
nümayəndəliyinin Xan Xoyski hökumətinə etimadsızlığını bildirməklə kabinetin 
böhranı yarandı. Yaranmış böhranı aradan qaldırmaq üçün Milli Şuranın sədri 
M.Ə.Rəsulzadə, baş nazir Xan Xoyski və xarici işlər naziri M.H.Hacınskidən 
ibarət nümayəndə heyəti Nuru paşa ilə görüşüb danışmaq istədilər. Onlar Milli 
Şuranın və hökumətin adından İslam Ordusunun komandanı kimi Nuru paşanı 
təbrik etdilər. Lakin Nuru paşa "özünün əsgər olduğunu, siyasətdən başı 
çıxmadığını, ordunun siyasi müşaviri Əhməd bəу Ağaoğlu ilə görüşüb danışıq 
aparmağın lazım olduğunu" bildirdi.306 Görüş zamanı Milli Şuraya qarşı göstərilən 
soyuq münasibət böhranı daha da ciddiləşdirdi. Əslində, Azərbaycan 
istiqlaliyyətinin taleyi məsələsi qarşıya çıxmışdı. Nuru paşanın tövsiyəsi ilə Əhməd 
bəy Ağaoğlu ilə görüşdə Azərbaycanın siyasi həyatının mühüm məsələləri 
müzakirə edildi. Müzakirələr zamanı Əhməd bəу bildirdi ki, Milli Şura buraxılsın 
və Nuru paşanın təqdimatı üzrə yeni hökumət yaradılsın. Lakin Azərbaycan 
nümayəndələri buna qəti şəkildə etiraz etdilər və belə bir addımın Azərbaycanı 
beynəlxalq münasibətlər baxımından işğal faktı qarşısında qoyacağını bildirdilər. 
Yalnız güclü müqavimətdən sonra türk komandanlığı yeni hökumət kabinəsinin 
Milli Şura tərəfindən təşkil olunmasına, Milli Şuranın isə bütün səlahiyyətini yeni 
təşkil olunmuş hökumətə verib özünü buraxmasına razılıq verdi.307 Belə bir gərgin 
vəziyyətlə yalnız M.Ə.Rəsulzadənin başçılıq etdiyi Milli Şuranın tutduğu prinsipial 
mövqe Azərbaycan istiqlaliyyətinin başı üzərini almış ölüm təhlükəsini 
sovuşdurmağa imkan verdi. M.Ə.Rəsulzadə haqlı olaraq deyirdi ki, "qanun 
çərçivəsində bir çıxış yolu tapmayınca, başımızın üstünü alan qara irtica təhlükəsi 
həmişə qalacaqdır".308 Bir il sonra M.Ə.Rəsulzadə bu hadisəni xatırlayaraq yazırdı: 
"Bizə deyirlər ki, türkləri tənqid etmək olmaz, çünki onlar bura bizi idarə etməyə 
yox, bir əsgər kimi xalqı müdafiə etməyə gəlmişdilər. Bu, doğrudur. Lakin о da 
doğrudur ki, bizim öz içərimizdə elə bəylər və ağalar var idi ki, onlar burada 
İstanbulun ağalıq etməsini tələb edirdilər".309 
İyun ayının 17-də Milli Şuranın say etibarı ilə yeddinci iclası gərgin bir 
vəziyyətdə işə başladı. Sosialist bloku ilə hümmətçilər Milli Şuranın tərkibindən 
çıxmaq barədə bəyanat verdilər. İclasa M.Ə.Rəsulzadə sədrlik edirdi və o, Əhməd 
Ağaoğlu ilə danışıqların yekunları barədə məlumat verib vəziyyətdən çıxış yolu 
araşdırılmasını zəruri hesab etdi. Onun çıxışında iyun ayının ortalarında 
                                                        
306
 Gəncə şəhər idarəsinin binasında Azərbaycan Milli Şurasının qapalı iclasının protokolu. 17.06.1918. 
//ARDA, f.970, s.1, i. 1, v.48 
307
 H.Baykara. Azərbaycan istiqlal mübarizəsi tarixi. Bakı, 1992, s.240 
308
 T.Swietochowski. Russian and Azerbaijan, p.71 
309
 Azərbaycan, 1919, 29 may 
89 
 
Azərbaycandakı böhranlı vəziyyət, onu doğuran səbəblər, Azərbaycan 
demokratlarının rus inqilabına (fevral inqilabına) müsbət münasibəti ətraflı şəkildə 
şərh edildi. M.Ə.Rəsulzadə öz çıxışında Milli Şuranın buraxılmasını təklif edib 
göstərdi: ola bilsin ki, bu qərar sevindirici deyildir, lakin yaranmış vəziyyətlə 
əlaqədar biz onu qəbul etməliyik. Əgər biz yaranmış vəziyyətdən çıxış yolu 
tapmasaq hakimiyyətə qaragüruhçuların keçmək təhlükəsi vardır. О deyirdi: 
"Azərbaycanın müvəqqəti paytaxtı olan Gəncədə Xalq Nümayəndəliyinin heç 
olmasa bir hissəsini təmsil edən bir müəssisənin bu şəkildə səhnəni tərk etməsi 
məcburiyyəti qarşısında qalması heç şübhəsiz ki, demokratiyanın bir geriləməsi və 
mürtəce qüvvələrin müvəffəqiyyətidir. Bu geriləmə işıqlı və раk qüvvələrin 
məğlubiyyəti, qara və müdhiş qüvvələrin güclənməsidir. Bu vəziyyət bizdə Rusiya 
inqilabının prinsiplərinin iflasa uğramasına dair bir təsəvvür yaratmaqdadır. Fəqət, 
əfəndilər, yalnız zahiri cəhətlərə aldanmayaq, çox da məyus olmayaq. Kim nə deyir 
desin Rusiyanın böyük inqilabı məğlub olmadı... Azərbaycan Rusiya inqilabının 
irəli sürdüyü müsbət ideyaların təsiri altında formalaşan ümumi hürriyyətdən son 
dərəcə faydalanacaqdır. Müstəqil Azərbaycanda ictimai və şəxsi azadlıqların hər 
halda müstəbid Rusiyada olduğundan daha geniş, daha sərfəli olacağına dair heç 
bir şübhəm yoxdur. Hətta əfəndilər, söyləmək istəyirəm ki, Azərbaycan Qafqazda 
ən hürriyyətpərvər və inqilabçı təsəvvür olunan Gürcüstandan da daha məsuddur. 
Çünki burada bizim daxili işlərimizə müdaxilə edəcəyi gözlənilən qüvvə yabançı 
qüvvə deyil, öz qüvvəmizdir".310 
Milli Şuranın iclasında Türkiyə hərbi nümayəndəliyinin hərəkətlərindən 
bədgüman olanlar, Türkiyə hərbi yardımına olan ümidlərinin puça çıxdığını 
söyləyənlər də var idi. Osmanlı rəhbərliyində Nuru paşanın mövqeyi ilə razı 
olmayanlar Azərbaycanın daxili işlərinə qarışmağın əleyhinə idilər. Vehib paşa 
Azərbaycan hökumətinə məktubunda yazırdı ki, Osmanlı ordusu müəyyən 
müqaviləyə əsasən, müstəqil Azərbaycan hökumətinin müraciəti əsasında 
gəlmişdir və bu ordu Azərbaycan hökumətinin əmrlərini yerinə yetirməlidir. 
Milli Şuranın 17 iyun tarixli iclasında M.Ə.Rəsulzadəni müdafiə edən 
N.Usubbəyov yaranmış böhranla bağlı deyirdi: "Aşkardır ki, paşa həzrətləri və 
Dövləti-Aliyyeyi-Osmaniyyə Azərbaycanın müstəqilliyini qoruyaraq özünə 
hökumət təşkil etməsinə tərəfdardır. Məlum məsələdir ki, onlar bizim işlərimizə 
qarışmaq istəməzlər. Lakin paşanın ətrafını məxsusi adamlar, şübhəli şəxslər 
tutmuşlar. Bu adamlara qarşı əlimizdə olan hüquqlarımızdan istifadə etmək 
lazımdır. Əgər biz bu hüquqdan bərk yapışsaq və güzəşt etmək istəməsək ölkənin 
beynəlxalq vəziyyətinə ziyan vurmuş olarıq. Bu isə belə bir müşkül vəziyyətə 
düşdüyümüz üçün vətənpərvəranə hərəkət ola bilməz. Buna görə təklif edirəm ki, 
kabinənin istefasını qəbul edək, sonra rəisimizə tapşırılsın ki, özü inandığı bir 
adama yeni hökumət təşkilini tapşırsın. Yeni təşkil olunacaq hökumətə əldə edilən 
                                                        
310
 Milli Şuranın iclasının protokolu. 17.06.1918, //ARDA, f.970, s.1, i.3, v.12-15 
 
90 
 
bütün azadlıqları mühafizə etməsi və onlara sadiq qalması şərti ilə tam səlahiyyət 
verək ki, məmləkəti idarə edib yaxın zamanlarda Müəssisələr Məclisi çağırsın və 
bu ixtiyarını heç kəsə könüllü surətdə təslim etməyərək ən qiymətli bir əmanət 
kimi saxlasın və yalnız qüvvəyə, süngüyə təslim olsun. Bunu da ərz etməliyəm ki, 
istiqlalımıza qarışa biləcək təcavüzə qarşı ilk əvvəl üsyana qalxan mən özüm 
olacağam".311 Nəhayət, iclasda Baş nazir F.X.Xoyski Milli Şura və rəhbərlik etdiyi 
hökumət kabinəsi adından göstərdi ki, "Gürcüstan Cənubi Qafqazdan ayrıldıqdan 
sonra bizim ölkəmiz hökumətsiz və hakimiyyətsiz qalmışdı. Buna görə də biz 
Müvəqqəti hökumət təşkil etməyə məcbur olduq. İndi biz öz ərazimizdəyik. Мən 
və mənim yoldaşlarım bizim istefaya çıxmağımızı xahiş edirik. Ümid edirik ki, 
bizim xahişimizi qəbul edəcək və bizim çatışmamazlıqlarımızı 
bağışlayacaqsınız".312 Bundan sonra davam etdirilən müzakirələr nəticəsində iki 
qətnamə qəbul edildi. Birinci qətnamə Müvəqqəti hökumətin hüquq və vəzifələrinə 
aid idi. Orada deyilirdi, Müvəqqəti hökumət dövlət müstəqilliyini və mövcud siyasi 
azadlıqları ləğv etmək, aqrar və buna bənzər inqilabi qanunları dəyişdirmək 
hüququna malik deyildir, о altı ay müddətindən gec olmayaraq Məclisi Müəssisanı 
çağırmağa borcludur, qalan məsələlərin idarəsində tam hüquqa malikdir. İkinci 
qətnamə isə Azərbaycan Milli Şurasının buraxılmasına aid idi. Milli Şura 
Azərbaycanın daxili və xarici vəziyyətindəki gərginliyi nəzərə alaraq bütün 
hakimiyyəti Fətəli Xan Xoyskinin rəhbərliyi ilə təşkil edilən hökumətə verir və ona 
tapşırır ki, yaxın vaxtlarda çağırılacaq Məclisi Müəssisandan başqa öz 
hakimiyyətini heç kimə güzəştə getməsin.313 Beləliklə, "iyun böhranı" Milli 
Şuranın fəaliyyətinin müvəqqəti olaraq dayandırılması ilə nəticələnsə də, hər halda, 
Milli Şura öz əsas vəzifəsini yerinə yetirmiş oldu. Azərbaycanın dövlət 
müstəqilliyini siyasi və diplomatik baxımdan qoruyub saxlamaq mümkün oldu. 
İyunun 17-də axşam F.X.Xoyskinin rəhbərlik etdiyi ikinci hökumət kabinəsi 
yaradıldı. On iki nəfərdən ibarət olan hökumət kabinəsinə köhnə hökumətin altı 
üzvü və altı yeni nazir daxil oldu. Yeni təşkil olunan hökumətdə nazir portfelləri 
aşağıdakı qaydada bölüşdürüldü. F.X.Xoyski - Nazirlər Şurasına və ədliyyə 
nazirliyinə, M.H.Hacınski - xarici işlər nazirliyinə, B.Cavanşir - daxili işlər 
nazirliyinə, X.Məlik-Aslanov - yollar nazirliyinə, Ə.Əmircanov - maliyyə 
nazirliyinə, X.Sultanov - əkinçilik nazirliyinə, N.Usubbəyov - xalq maarifi 
nazirliyinə, A.Aşurov - ticarət və sənaye nazirliyinə, X.Rəfibəyli - xalq səhiyyə və 
himayəçilik nazirliyinə rəhbərlik etməyə başladı. Hökumət kabinəsinə daxil 
edilmiş Ə.M.Topçubaşov, X.Xasməmmədov, M.Rəfiyev portfelsiz nazir oldular. 
Müvəqqəti olaraq poçt və teleqraf nazirliyinə rəhbərlik etmək X.Məlik-Aslanova, 
ərzaq nazirliyinə rəhbərlik etmək A.Aşurova, Nəzarət nazirliyinə rəhbərlik etmək 
                                                        
311
 Azərbaycan Milli Şurasının 7 saylı iclasının prolokolu. 17.06.1918 //ARDA, f 970 s.1, i.l, v.58. 
312
 Yenə orada, v.57. 
313
 Zaqafqaziya Seyminin müsəlman fraksiyası və Azərbaycan Milli Şurasının iclaslarının protokolu. 
Bakı, 2006, s.151-152. 
91 
 
xarici işlər naziri M.H.Hacınskiyə tapşırıldı. Hökumət böhranı başa çatan kimi, 
iyun ayının 19-da Nuru paşa xüsusi qatarla cəbhəyə yola düşdü. Elə həmin gün 600 
nəfərdən ibarət Azərbaycan könüllüləri də ön xəttə göndərildi.314 İyun ayının 23-də 
Azərbaycanda yaranmış gərgin vəziyyəti nəzərə alaraq, hökumət bütün 
Azərbaycan ərazisində hərbi vəziyyət elan etdi.315 İslam Ordusunun Bakıya doğru 
hərəkətinə Titlisdə olan Almaniya nümayəndələrinin neftə görə maneçilik 
cəhdlərini nəzərdə tutaraq iyun ayının 24-də Şərq Orduları Qrupunun komandanı 
Vehib paşa Nuru paşaya teleqramında yazırdı ki, Azərbaycan ərazisində Osmanlı 
ordusundan başqa digər bir ordu ola bilməz.316 Yenicə yaradılmış İslam Ordusuna 
tapşırıldı ki, hərbi vəziyyətə uyğun olaraq daxili işlər nazirliyinin rəhbərliyi altında 
fəaliyyət proqramı hazırlasınlar. İslam Ordusu osmanlıların Beşinci piyada 
diviziyası və general Ə.Şıxlinskinin başçılıq etdiyi müsəlman milli korpusu 
əsasında təşkil edilmişdi. Ümumilikdə Nuru paşanın komandanlıq etdiyi İslam 
Ordusuna on səkkiz minə qədər adam daxil idi. Bunun altı min nəfəri türk nizami 
ordusundan, on iki min nəfərə qədəri isə hərbi təlim görməmiş, əslində xalq qoşunu 
təsiri bağışlayan Azərbaycan hərbi hissələrindən ibarət idi.317 Türkiyə tərəfi 
Osmanlı imperatorluğunun üzləşdiyi maliyyə çətinliklərini əsas tutaraq 
Azərbaycanın öz ordusunun yaradılmasına üstünlük verirdi. Ənvər paşa bildirirdi 
ki, Azərbaycanda ordu saxlamaq Türkiyəyə hər ay 50 min lirəyə, yəni bir milyon 
manata başa gəlir.318 Azərbaycanın müstəqilliyinə qarşı olan solçuların, xüsusilə 
bolşeviklərin "iyun irticası" kimi təqdim etdikləri ikinci hökumət kabinəsi iyunun 
sonuncu ongünlüyündən etibarən fəal siyasət dövrünə qədəm qoydu. Beynəlxalq 
siyasət baxımından Milli Şura özünü buraxmazdan əvvəl çox əhəmiyyətli bir 
addım atdı. 4 iyunda Osmanlı dövləti ilə imzalanmış müqavilə və sazişlər Milli 
Şuranın iclasında "böyük razılıq hissi və alqışlarla" təsdiq edildi və ratifikasiya 
edilmiş sənədlər iyulun 2-də Azərbaycan hökuməti tərəfindən Türkiyə Xarici İşlər 
Nazirliyinə təqdim edildi.319 
Azərbaycan Xalq Cümhuriyyətinin ikinci hökumət kabineti yarandıqdan 
sonra iyun ayının 26-da hökumətin qərarı ilə nazirliklərin işini fəallaşdırmaq üçün 
hər nazirlikdə, о cümlədən xarici işlər nazirliyində də bir müavin vəzifəsi təsis 
edildi.320 İyun ayının 30-da isə xarici işlər nazirliyi də daxil olmaqla nazirliklərdə 
                                                        
314
 Azərbaycan Cümhuriyyəti. (1918-1920). Bakı, 1998. s.105 
315
 Адрес Календарь Азербайджанской Республики, с.22 
316
 Türkiye Cümhuriyeti Genelkurmay Başkanlığı Askeri Tarih ve Stratejik Etüd Arşivi. K.3827, D.38, 
F.2 (Bu iqtibas V.Qafarovun "Şimali Azərbaycan məsələsi Rusiya-Türkiyə münasibətlərində (1917-
1922-ci illər)" adlı əlyazmasından götürülmüşdür) 
317
 W.E.D.Allen and Paul Muratof. Caucasian Battlefields, p.480 
318
 Azərbaycanın İstanbuldakı nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 19.07.1918.//ARDA, f.894, s.10, i. 31, v.3  
319
 İstiqlal, 1919, №1, s.70. M.B.Mehmetzade. Devletlerarası Münasibetlere Dair Vesikalar. 
//Azerbaycan Yurt Bilgisi, №31-32, Temmuz-Ağustos, 1934, s.261 
320
 Azərbaycan Cümhuriyyəti hökumət qanun və binaküzarlıqları məcmuəsi. 1919, №1, s.25.  
92 
 
katib, işlər müdiri, iki mirzə, bir kuryer olmaqla dəftərxana yaradıldı.321 Lakin belə 
kiçik bir heyətlə xarici işlər nazirliyinin fəaliyyətini effektli təmin etmək çətin 
olduğundan M.H.Hacınski hökumətin toplantısında xarici işlər nazirliyinin 
tərkibinin genişləndirilməsini təklif etsə də, Bakının azad edilməsinə qədər bu 
məsələyə baxılmadı. Qafqaz İslam Ordusunun Bakıya doğru hərəkəti dövründə 
xarici siyasət idarəsinin başlıca vəzifəsi ölkənin paytaxtının yadellilərdən azad 
edilməsini diplomatik cəhətdən təmin etməkdən ibarət idi. Azərbaycan Xarici İşlər 
Nazirliyi bu istiqamətdə müstəsna dərəcədə fədakarlıq göstərdi və öz üzərinə düşən 
vəzifəni şərəflə yerinə yetirdi. 
İyun ayının 17-də yaradılmış hökumətin ilk addımlarından biri Mərkəz 
(Almaniya, Avstriya-Macarıstan, Türkiyə və Bolqarıstan) və Qafqaz (Gürcüstan, 
Azərbaycan, Ermənistan və Dağlılar İttifaqı) dövlətlərinin İstanbul konfransına 
göndəriləcək diplomatik heyətinin müəyyən edilməsi və onlar üçün müvafiq 
sənədlərin təsdiq edilməsi oldu. Bu konfransın Azərbaycanın həyatında oynayacağı 
mühüm rolu nəzərə alaraq hökumət diplomatik heyətinin üç nəfərdən - 
M.Ə.Rəsulzadədən, X.Xasməmmədovdan və A.Səfikürdskidən, habelə dörd nəfər 
məsləhətçi, texniki işçidən ibarət olmasını təsdiq etdi. Onlara hökumət tərəfindən 
səlahiyyət verildi ki, İstanbul beynəlxalq konfransının iştirakçısı olan Türkiyə, 
Almaniya, Avstriya-Macarıstran, Bolqarıstan, Gürcüstan, Ermənistan və Dağlılar 
İttifaqının nümayəndələri ilə siyasi, iqtisadi maliyyə və hərbi məsələlərlə bağlı 
danışıqlar aparsınlar və müqavilələr bağlasınlar. Bundan əlavə, hökumət İstanbula 
gedən diplomatik nümayəndəliyə Osmanlı dövləti ilə hər cür gizli siyasi və hərbi 
müqavilələr bağlamaq və imzalamaq hüququ da verirdi. Belə bir səlahiyyət 
Dağlılar respublikası ilə münasibətlərə də aid idi.322 Tanınmış alim T.Svyatoçevski 
bu addımı tam müstəqilliyə tərəfdar olan qüvvələrin Azərbaycandan 
uzaqlaşdırılması kimi qiymətləndirir. О yazır: "Osmanlı hakimiyyət dairələri, 
aralarında Rəsulzadə də olmaqla, bir neçə siyasi xadimi Azərbaycandan 
uzaqlaşdırmaq niyyəti ilə onları uzunmüddətli görüş üçün Türkiyəyə dəvət 
etdilər".
323
 Bu məsələ ilə bağlı sənəd və materialların dərindən araşdırılması 
T.Svyatoçevskinin qeyd edilən fikrini inkar etməyə əsas verir. Birincisi, İstanbul 
konfransı Türkiyənin təşəbbüsü olmayıb, Almaniya və Gürcüstanın təşəbbüsü idi. 
İkincisi, konfransın uzunmüddətli olacağını hələ heç kim bilmirdi. Üçüncüsü isə, 
müstəqilliyin tanınması yolunda konfransa böyük ümid bəslənildiyi üçün, habelə 
Türkiyə tərəfindən daha səmərəli yardım almaq məqsədi ilə Türkiyə siyasi dairələri 
içərisində böyük nüfuza malik olan, Batum müqaviləsini imzalamış 
M.Ə.Rəsulzadə kimi tanınmış bir siyasi xadimin nümayəndə heyətinə rəhbər təyin 
edilməsini zəruri edirdi. Bunlardan əlavə, İstanbulda konfrans keçirmək ideyası 
                                                        
321
 Yenə orada. s.37 
322
 İstanbul şəhərində beynəlxalq konfransda iştirak etmək üçün nümayəndə heyətinin göndərilməsi 
haqqında Nazirlər Şurasının qərarı. 18.06.1918. //ARDA, f.970, s.1, i. 138, v.3-5 
323
 T.Swietochowski. Russian and Azerbaijan, p.71 
93 
 
ortaya çıxanda hələ "iyun böhranı" baş verməmişdi və kimisə Azərbaycandan 
uzaqlaşdırmaq cəhdləri də yox idi. Azərbaycandan yola düşən nümayəndələr iyun 
ayının 24-də İstanbula çatdılar. Türkiyəyə gedən Azərbaycan nümayəndələri ora 
çatan kimi Ənvər paşaya məktub təqdim edib Azərbaycanın müstəqilliyinin 
qorunmasının zəruriliyini göstərmişdilər.324 Məktubda qeyd edilirdi ki, Türkiyənin 
böyük siyasəti Azərbaycanın hələ ki, müstəqil və güclü olmağını tələb edir. 
Məktubda Azərbaycanın siyasi vəziyyəti, Bakı quberniyasında cərəyan edən faciəli 
hadisələr öz əksini tapmışdır. Azərbaycan nümayəndələri Türkiyənin öz 
müttəfiqləri, xüsusən Almaniya qarşısında Qafqaz xalqlarına eyni cür münasibət 
bəsləmək məsələsini qaldırmışdılar. Erməni və gürcülərin Almaniya ilə apardığı 
separat danışıqlara toxunaraq, ermənilərin öz ərazi iddialarını Almaniya vasitəsi ilə 
həyata keçirmək arzusunda olduqları məktubda qeyd edilirdi. Bakı quberniyasında 
baş verən hadisələrlə bağlı Azərbaycan nümayəndələri Türkiyə tərəfindən yardım 
göstərilməsinin sürətləndirilməsini zəruri hesab edirdilər. Onlar Osmanlı 
nümayəndələrinə xatırladırdılar ki, regionda yaranmış qarışıq və mürəkkəb 
vəziyyət Cənubi Qafqaz türklərinin həyatını təhlükə altına almışdır. Azərbaycan 
sülh heyətinin üzvləri yazırdılar: həqiqətən, ermənilər Türkiyədə törətdikləri 
görünməmiş vəhşilikləri və böyük bəlaları indi Cənubi Qafqaz müsəlmanlarına 
qarşı törətdiklərindən onlar haqqında hissiz-hiddətsiz danışmaq qeyri-mümkündür. 
Biz bilirik ki, hər bir böyük dövlət kimi Türkiyə də öz dövlət siyasətini hisslər 
üzərində qurmur. Lakin biz Cənubi Qafqaz müsəlmanları üçün yaranmış böhranlı 
vəziyyəti dəfələrlə Dövləti-Alinin diqqətinə çatdırmışıq. Hərbi hissələrin, silahın, 
qayda-qanunun və təşkilatçılığın olmaması bizi köməksiz vəziyyətə salmışdır. Bakı 
quberniyası və İrəvan quberniyasının cənub hissəsi ermənilərin və erməni bolşevik 
quldur dəstələrinin əlinə düşmüş və rəhmsizcəsinə məhv edilmişlər. Müsəlmanların 
maddi və mənəvi zənginliyinin mərkəzi olan Bakı isə bolşeviklərin əlinə keçmiş və 
ağlagəlməz bir surətlə dağıdılmışdır. Biz şəhərin tezliklə azad edilməsini acizanə 
şəkildə sizdən xahiş edirik. Ötən hər gün bizə böyük bədbəxtliklər gətirir. Bir həftə 
də yubansaq Cənubi Qafqazda bir çəllək də neft qalmayacaq, neft olmadığından 
sizin istifadə etmək istədiyiniz dəmir yolu öz hərəkətini dayandıracaq, bolşeviklər 
tərəfindən həbs olunmuş bütün ziyalılar və kapitalistlər vəhşicəsinə məhv 
ediləcəklər. Biz təxirə salınmadan ora hərbi kömək göndərilməsini rica edirik. 
İstanbulda keçirdikləri birinci görüşlər haqqında M.Ə.Rəsulzadə xarici işlər 
naziri M.H.Hacınskiyə bunları yazırdı: "İyunun 24-də İstanbula yetişdik və Pera 
Palasda yerləşdik. Bir gün sonra Tələt paşanın qəbulunda olduq, xarici işlər naziri 
Ənvər paşa, Хəlil bəy, Şeyxülislam və digər nazirlər də orada idilər. Eyni zamanda 
Almaniya səfiri Bernsdorfun qəbulunda olduq. Ənvər paşa təklif etmişdi ki, 
ərazilərimizin hüdudlarını elan edək. Hökumətdən rica edirik təcili şəkildə bunu 
                                                        
324
 M.Ə.Rəsulzadə, X.Xasməmmədov və A.Səfikürdskinin Türkiyənin hərbi naziri Ənvər paşaya 
məktubu. İyun, 1918. //ARDA, f.970, s.1, i. 7, v.4  
 
94 
 
etsin, əgər vaxtında edə bilməsəniz, biz özümüz müvafiq bəyanat hazırlayırıq. 
Bütün nümayəndələr buradadır. Bernsdorf bizi nəzakətlə qəbul etdi, bizim 
hökumətin təşkili qaydası, Milli Şura, siyasi partiyalar haqqında soruşdu. Eyni 
zamanda ordumuzun olub-olmadığı ilə, hansı qüvvə ilə Bakıya qarşı bolşeviklərlə 
mübarizə apardığımızla maraqlandı. Həmçinin soruşdu ki, biz konfransda 
sərhədlərimizin müəyyən edilməsini zəruri hesab edirikmi. Mən cavab verdim ki, 
bunu biz öz aramızda həll etməyə ümidliyik, nəticələr barədə isə müttəfiqlərə 
məlumat verəcəyik. Fikirləşirik ki, konfrans Ramazan bayramından tez 
başlamayacaq".325 
Konfrans ideyasını ilk dəfə Gürcüstan irəli sürmüşdü. Batum müqaviləsinin 
imzalanmasından iki gün sonra Almaniya Xarici İşlər Nazirliyinə verdiyi notada 
Gürcüstan hökuməti Dördlər İttifaqı ilə Gürcüstan arasında Brest-Litovsk sülhü 
əsasında əlaqələr yaratmaq məqsədi ilə konfrans keçirilməsi ideyasını irəli 
sürmüşdü. İyun ayının 9-da Almaniya cavab notasında konfrans çağırılması 
ideyasına tərəfdar çıxmışdı, lakin onlar konfransın tək Gürcüstanla deyil, 
Qafqazdakı yeni respublikalarla birlikdə keçirilməsini mümkün hesab etmişdilər.326 
Praktiki mülahizələrlə almanlar konfransın İstanbulda keçirilməsini irəli sürdülər. 
İyun ayının 24-də Reyxstaqdakı çıxışında fon Külman Dördlər İttifaqı üzvlərinin 
Qafqaz məsələsi ilə bağlı konfrans keçirməyə hazır olduğunu bildirmişdi. İstanbul 
konfransının keçirilməsində Almaniyanın məqsədləri var idi. Onların Gürcüstanda 
olan qüvvələri о qədər də böyük deyildi və bu qüvvə ilə Qafqazda nə Türkiyəyə 
qarşı durmaq olardı, nə də Bakı istiqamətdə hərəkət etmək mümkün deyildi. Ona 
görə də almanlar özlərinin Qafqaz siyasətini diplomatik yolla davam etdirməyi 
üstün tuturdular.327 Konfransın keçirilməsində təşəbbüsçü kimi çıxış edən 
Almaniya öz müttəfiqlərini və Qafqaz respublikalarını Türkiyə vasitəsi ilə 
konfransa dəvət etdi. İyulun əvvəllərində konfransa gəlmiş nümayəndələr bir sıra 
ikitərəfli danışıqlar apardılar və bəzi gizli görüşlər keçirdilər. Türkiyə İstanbul 
konfransı açılana qədər Qafqazda işlərini başa çatdırıb öz nüfuzunu 
möhkəmləndirmək və müsəlman həmrəyliyinə nail olmaq istəyirdi.
328 
Dağlılar 
respublikası nümayəndələri Osmanlı hökumətinin təşəbbüsü ilə konfransa dəvət 
edilmişdilər. 
İkitərəfli danışıqların gedişində Almaniya ilə Türkiyə arasında Qafqaz 
respublikalarını nüfuz dairəsinə salmaq uğrunda gərgin mübarizə başlanmışdı. Bu 
mübarizənin gedişində gürcülər almanların, azərbaycanlılar isə türklərin tərəfdarı 
olduqlarını nümayiş etdirdilər. Ermənilər köməksiz vəziyyətdə olub tərəddüd 
edirdilər. Qısa tərəddüddən sonra İstanbulda olan erməni nümayəndələri güclü 
                                                        
325
 Azərbaycanın İstanbuldakı nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 28.06.1918. //ARPİİ SPİHDA, f.277, s.2, i. 7, v.52-53 
326
 З.Авалов. Независимость Грузии в международной политике, с.98 
327
 W.E.D.Allen and Paul Muratof. Caucasian Battlefields, p.480 
328
 З.Авалов. Независимость Грузии в международной политике, с. 100 
95 
 
türkofil təbliğata başladılar və bununla onlar özlərinin Türkiyənin "pərəstişkarı" 
olduqlarını sübuta yetirməyə cəhd göstərirdilər. İstanbulda olan Azərbaycan 
nümayəndə heyətinin rəhbəri M.Ə.Rəsulzadə iyul ayının 19-da xarici işlər naziri 
M.H.Hacınskiyə göndərdiyi məktubda yazırdı ki, ermənilər türkofil təbliğatla öz 
yerlərini bir az bizim, bir az da türklərin hesabına genişləndirmək fikrində idilər.329 
Onların Ənvər paşaya təqdim etdikləri ərazi tələbləri də bunu sübut edirdi. Erməni 
layihəsinə görə Sürməli, Naxçıvan, Ordubad, Axalkələk, Eçmiədzin, İrəvan 
(qəzası), Borçalı, Qazax, Qarabağ və Zəngəzur qəzaları Ermənistana verilməli idi. 
Erməni nümayəndələri bu tələblərini onunla əsaslandırırdılar ki, guya bu qəzaların 
əhalisinin 70 faizi ermənilərdir.330 Ermənilərin İstanbul konfransının müzakirəsinə 
təqdim etmək istədikləri belə şişirdilmiş ərazi iddiaları onların real vəziyyətinə 
uyğun deyildi. Məsələn, ermənilərin iddia etdikləri Qarayazı mahalında əhalinin 89 
faizini müsəlmanlar, 11 faizini isə ruslar və digər millətlərin nümayəndələri təşkil 
edirdi. Ermənilərin daha çox tələb etdikləri Zəngəzur qəzasına gəldikdə isə burada 
123095 nəfər müsəlman, 99257 nəfər erməninin yaşadığı qeydə alınmışdı.331 
Rusiya Federasiyası Xarici İşlər Komissarlığının sənədlərində isə ermənilərin iddia 
etdikləri, 90250 nəfər əhalisi olan, Şərur-Dərələyəz qəzasında əhalinin 67,5 faizini 
müsəlmanlar təşkil edirdi. 131142 nəfər əhalisi olan Naxçıvanda bu rəqəm 60 
faizin, 104791 nəfər əhalisi olan Sürməli qəzasında isə 70 faizin üstündə idi.332 
İstanbulda olan Azərbaycan nümayəndələri respublikanın hüdudları barədə 
hazırladıqları sənədi həm Türkiyə və həm də Almaniya nümayəndələrinə təqdim 
etmişdilər. Sənəddə Azərbaycan Respublikasına daxil olan ərazilər və onun 
sərhədləri göstərilirdi. Bura bütün Bakı quberniyası (Bakı şəhəri də daxil olmaqla 
Bakı qəzası, Cavad, Göyçay, Şamaxı, Quba, Lənkəran qəzaları), Gəncə 
quberniyası (Gəncə, Cavanşir, Şəki, Ərəş, Qarabağ, Cəbrayıl, Zəngəzur, Qazax 
qəzaları), İrəvan quberniyası (Naxçıvan, Şərur-Dərələyəz, Yeni Bəyazid qəzaları), 
Tiflis quberniyası (Borçalı, Sığnax qəzaları və Tiflis qəzasının bir hissəsi), 
Zaqatala sancaqlığı daxil idi.333 Azərbaycan nümayəndələrinin təqdim etdikləri 
layihə və tərtib etdikləri xəritə əsasında Borçalı qəzası vasitəsi ilə Türkiyə ilə 
Azərbaycan arasında koridor açılması nəzərdə tutulurdu.334 Bu layihə əsasında 
almanlara məlum oldu ki, Türkiyənin müdafiə və yardım etdiyi Azərbaycan 
hökuməti hazırda bolşeviklərin əlində olan Bakı quberniyasını heç kimə güzəşt 
                                                        
329
 Azərbaycanın İstanbuldakı nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 19.07.1918. //ARDA, f.894, s.10, i. 31, v.4.  
330
 Yenə orada. v.20-21 
331
 Zaqafqaziya Respublikaları arasında mübahisəli olan ərazilər haqqında. 01.03.1921. //RDSSTA, f.5, 
s.l,i. 2796, v.4 
332
 Qəza administrasiyalarının 1 yanvar 1916-cı il məlumatı əsasında hazırlanmışdır. 28.02.1921. 
//Rusiya Federasiyası Xarici Siyasət Arxivi (RFXSA), f.04, s.39, qovluq 232, i. 5300, v.80  
333
 Topçubaşov Ə.M. Azərbaycanın təşəkkülü. s.122 
334
 Azərbaycanın İstanbuldakı nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 15.09.1918. //ARDA, f.894, s.10, i. 31, v.27 
96 
 
etmək fikrində deyildir. Qafqaz dövlətləri ilə bir sıra ikitərəfli danışıqlar 
apardıqdan sonra Almaniya nümayəndələri belə bir qənaətə gəldilər ki, Bakı 
probleminin həllinin açarı Cənubi Qafqaz respublikalarında deyil, Moskvadadır.335 
Bakı Xalq Komissarlar Sovetinin müvəqqəti mövcudluğu və onun Sovet Rusiyası 
tərəfindən hərtərəfli müdafiə edilməsi Almaniya nümayəndələrini belə qənaətə 
gətirmişdi. Ona görə də Almaniya Sovet Rusiyası nümayəndələrinin İstanbul 
konfransına dəvət edilməsi təşəbbüsü ilə çıxış etdi, lakin türklər qəti şəkildə bu 
təklifə qarşı çıxdılar. Bundan sonra iyul ayının əvvəllərindən etibarən Bakı 
barəsində almanlar Sovet Rusiyası ilə gizli diplomatik danışıqlara girdilər. Bununla 
kifayətlənməyərək Bakıya şimal istiqamətindən hərəkət etmək məqsədi ilə 
Almaniya hökuməti digər bir gizli addım atmış oldu. Ukrayna getmanı və Don 
kazaklarının atamanı Krasnov Spa şəhərində kayzer II Vilhelm tərəfindən qəbul 
edildi. Danışıqlar zamanı razılıq əldə edildi ki, Bakı uğrunda türklərə və ingilislərə 
qarşı kazakların qüvvəsindən istifadə edilsin.336 Almaniyanın Türkiyədən gizli 
Sovet Rusiyası, Ukrayna getmanı və Don kazaklarının atamanı ilə apardığı gizli 
danışıqlar barəsində şaiyələrin yayılması Osmanlı hökumətinin rəhbər siyasi 
dairələrində antialman əhvali-ruhiyyəsini gücləndirdi. 
Beləliklə, Bakının azad edilməsi diplomatik cəhətdən böyük sınaq 
qarşısında idi. Bu sınaqdan uğurla çıxmaqdan ötrü Azərbaycan hökuməti, onun 
xarici siyasət idarəsi bütün imkanlarını, diplomatik bacarığını ölkənin paytaxtının 
azad edilməsi üçün səfərbər etmişdi. Azərbaycanın daxilində gedən siyasi proseslər 
və onun xaricində cərəyan edən mürəkkəb beynəlxalq çəkişmələr yalnız bir 
məqsədə, Bakının azad edilməsinə tabe edilmişdi. 
 
  
                                                        
335
 W.E.D.Allen and Paul Muratof. Caucasian Battlefields, p.481 
336
 W.Allen and P.Muratof. Caucasian Battlefields, p.481 
97 
 
IV FƏSİL 
 
Bakının azad edilməsi uğrunda diplomatik mübarizə 
 
1918-ci ilin yayında Azərbaycan ətrafında cərəyan edən istər daxili və 
istərsə də beynəlxalq vəziyyət Bakının tezliklə azad edilməsini zəruri edirdi. 
Birinci dünya müharibəsinin sonunda Bakı Osmanlı imperiyası, Almaniya, 
İngiltərə və Sovet Rusiyası arasında mübarizənin əsas obyektinə çevrilmişdi. Rus 
ağqvardiyaçı generalı A.Denikin obrazlı formada yazırdı ki, Bakı nefti Avropa və 
Asiya siyasətçilərinin ağıllarını və qəlblərini möhkəmcə fəth etmişdi. 1918-ci ilin 
yazından başlayaraq Bakıya tez çatmaq uğrunda yürüş başlamışdı. İngilislər 
Ənzəli, Nuru paşa Azərbaycan, Almaniya isə Gürcüstan vasitəsi ilə son məqsəd 
olan Bakıya can atırdılar.337 Göründüyü kimi, Bakı məsələsinə, orada cərəyan edən 
hadisələrə təkcə daxili siyasi proseslər kimi deyil, bütövlükdə dünya müharibəsi, 
regionda cərəyan edən hadisələr, Almaniya-Türkiyə-Sovet Rusiyası-İngiltərə 
hərbi-diplomatik münasibətləri, habelə Dördlər İttifaqı ilə Antanta dövlətlərinin 
qarşıdurması müstəvisində yanaşılmalıdır. Bu baxımdan Bakı ətrafında cərəyan 
edən hadisələr nəinki dünya müharibəsinin, eyni zamanda ümumdünya tarixinin 
maraqlı bir səhifəsi idi. Yaxın Şərqdə işləyən Britaniya xüsusi xidmət orqanlarının 
əməkdaşı P.Hopkirk Bakı hadisələri haqqında belə yazır: "Ötən əsrin sonlarında 
Bakı dünyanın ən zəngin şəhərlərindən birinə çevrilmişdi. Rusiya imperiyasının 
ucqarında yerləşən bu diyarda neft ehtiyatlarının aşkar edilməsi müxtəlif xalqların 
bura axışmasının başlıca səbəbinə çevrilmişdi. Маcəra axtaranlar və bütün 
təbəqələrdən olan avantüristlər bura сan atırdılar. Mütəxəssislər belə hesab 
edirdilər ki, Bakı bütün yer kürəsini işıqlandırmaq və isindirmək iqtidarındadır. 
Neft Bakının bütün ətrafını dövrəyə almışdı. Bir kibrit yetərli idi ki, bir dəqiqə 
ərzində Xəzər dənizini alov bürüsün. Qısa zaman ərzində Bakı bir anın içərisində 
kazinoda varlanan xoşbəxtləri xatırladırdı. Az savadlı olan bu adamlar dəniz 
sahilində təmtəraqlı saraylar tikmişdilər. Bir vaxtlar Bakı ABŞ-ın bütövlükdə 
istehsal etdiyindən daha çox neft verirdi."338 
May ayında Azərbaycanın istiqlaliyyəti elan olunduqdan sonra Bakı Soveti 
və onun icraiyyə orqanı olan Bakı Xalq Komissarlar Soveti nəinki milli hökuməti 
tanımadı, eyni zamanda mümkün saydığı bütün vasitələrlə (siyasi, iqtisadi, hərbi və 
diplomatik yollarla) ona qarşı mübarizə elan etdi. Bakı Sovetinin özünü heç bir 
cəhətdən Azərbaycan mühiti ilə bağlamaması, Azərbaycan əhalisinin öz 
müqəddəratını təyin etmək hüququnun inkar edilməsi, hətta "Bakinski raboçi" 
qəzetində azərbaycanlıların lağa qoyulması, Bakıda 1918-ci ilin mart hadisələri, 
                                                        
337
 A.И.Дeникин. Очерки русской смуты. Москва, 1991, с.35 
338
 Peter Hopkirk. On secret service East of Constantinople. The Plot to Bring Down the British Empire. 
John Murray, London, 1994, p.331-332 
 
98 
 
onun davamı kimi Şamaxıda və digər ətraf yerlərdə müsəlmanlara divan tutulması, 
kommuna ordusunun əsasən ermənilərdən təşkil edilməsi hələ Cənubi Qafqaz 
Seyminin müsəlman deputatlarında ciddi narazılıq yaratmış, istər Bakı Sovetinin 
və istərsə də erməni silahlı dəstələrinin törətdiyi cinayətlərdən müdafiə olunmaq 
üçün Azərbaycan əhalisinin Türkiyəyə meylini və rəğbətini xeyli gücləndirmişdi. 
Bakı XKS öz fəaliyyəti ilə, Gəncə üzərinə yürüş etməklə Cənubi Qafqazda 
mürəkkəb olan siyasi vəziyyəti daha da kəskinləşdirdi. Kommuna dövründə demək 
olar ki, bütün siyasi və iqtisadi məsələlər yalnız silah gücünə həll edilirdi. Yenicə 
yaranmış Azərbaycan hökuməti hələ Gəncəyə keçməzdən əvvəl Bakı XKS 
"vətəndaş" müharibəsini yenidən alovlandırıb Gəncə üzərinə yürüşə hazırlaşırdı. 
İyun ayının 2-də Saritsində olan İ.Stalin S.Şaumyana Gəncəni tutmaq barədə 
direktiv vermişdi. İyun ayının 5-də keçmiş daşnak, sonra isə inqilab ab-havasında 
bolşevikə çevrilmiş A.Əmiryan "Bakinski raboçi" qəzetində çap olunmuş "Tarixin 
dərsləri haqqında" baş məqaləsində Paris kommunasının "Yaşasın vətəndaş 
müharibəsi" şüarını əsas tutaraq qeyd edirdi: "Təəssüf olsun ki, Paris 
Kommunasının səhvlərini bizim Bakı Soveti də təkrar edir... Qafqazın Versalına 
qarşı hücuma keçmək əvəzinə, əksinqilabın bütün başçılarını tutub həbs etmək 
əvəzinə, biz onları toplaşmağa, möhkəmlənməyə və əksinqilabın xarici 
düşmənlərimizlə ittifaqa girərək, inqilab əleyhinə hücuma keçməsinə imkan verdik. 
Bu fəlakətli və bağışlanmaz səhv idi. Lakin "keçənə güzəşt deyərlər", görünür ki, 
indi biz doğru yol tutmuşuq. Müdafiə deyil, nесə olursa-olsun hücuma keçmək, 
yenə və yenə təkrar edirik ki, hücuma keçmək lazımdır. Bizim başqa çıxış yolumuz 
yoxdur".339 Bu yazıdan bir gün sonra iyunun 6-da Bakı kommunasının ordu və 
donanma işləri üzrə komissarı Q.N.Korqanov Gəncə üzərinə yürüş haqqında əmr 
verdi. Burada əsas məqsəd türk hərbi dəstələri toplanana qədər Azərbaycan 
istiqlaliyyətinin beşiyi olan Gəncəni dağıtmaq idi. Kommunanın belə təcavüzkar 
siyasətində may ayının ortalarında V.İ.Lenindən alınan teleqram da az rol 
oynamamışdı. V.İ.Lenin S.Şaumyana yazırdı: "Sizin möhkəm və qəti siyasətinizə 
məftunuq. Bacarıb həmin siyasəti, indiki çox çətin vəziyyətin şəksiz tələb etdiyi 
çox ehtiyatlı bir diplomatiya ilə birləşdirin, - onda biz qalib gələrik. Çətinliklər 
hədsizdir. Hələlik bizi, ancaq imperialistlər arasındakı ziddiyyətlər, toqquşmalar və 
mübarizə xilas edir. Bacarıb həmin toqquşmalardan istifadə edin, hələlik 
diplomatiyanı öyrənmək lazımdır.340 Gəncəyə hücum başladıqda Bakı 
kommunasının gələcəkdə N.Jordaniya ilə Azərbaycan Respublikasına qarşı sazişə 
girmək cəhdləri də elə "diplomatiyadan istifadə etmək bacarığından" irəli gəlirdi. 
Əslində 1918-ci ilin yazında bolşeviklərin planı tək Gəncəni deyil, eyni zamanda 
Tiflisi də tutmaq idi. Bu məqsədlə Tiflisdə toplanmış keçmiş Qafqaz cəbhəsi 
əsgərlərinin üsyanı hazırlanırdı və bu üsyan Bakıdan hərəkət edən Qırmızı 
Ordunun Tiflisə girməsilə nəticələnməli idi. Gözlənilən təhlükəni hiss edən gürcü 
                                                        
339
 Бакинский рабочи, 1918, 5 июня. 
340
 V.İ.Lenin. ƏTK, 50-ci cild, s.81-82 
99 
 
menşevikləri onun qarşısını almaq üçün rus menşeviklərinə müraciət etdi. 
Qəzetlərdə gürcü menşeviki M.Seretelinin Plexanov və Martova müraciəti dərc 
edildi. Müraciətdə bolşevik yürüşünün doğura biləcəyi qan tökülməsinin qarşısını 
almaq üçün yardım istənilirdi.341 Rus menşevikləri belə hesab edirdilər ki, Tiflis 
üzərinə yürüş ideyası V.İ.Lenindən deyil, Cənubi Qafqazda öz manevrlərini 
gücləndirmək istəyən İ.Stalindən gəlir. Ona görə də mərkəzi menşevik mətbuatında 
İ.Stalinin əleyhinə güclü kampaniya başlandı.342 Bakıya ezam olunmuş menşevik 
nümayəndələri S.Şaumyanı inandırmağa çalışırdılar ki, V.Lenin Qafqazın yeni 
milli dövlətlərini tanıya bilər, əks təqdirdə hadisələrin gedişi Stalinin bu regionda 
siyasi təsirini gücləndirə bilər. Menşevik təbliğatı S.Şaumyanı Tiflis üzərinə 
"yürüşdən" yayındırsa da, Qafqazın fövqəladə komissarı Gəncə üzərinə getməyə 
qərarlı idi. 
İyun ayının 12-də S.Şaumyan teleqraf vasitəsi ilə V.İ.Leninə və İ.Stalinə 
Bakı hərbi hissələrinin Gəncəyə hücumu barədə məlumat verirdi. Gəncə üzərinə 
hücumla bağlı müsəlman əhalisinə qarşı soyqırım müharibəsi qəzalarda yenidən 
təkrar olmağa başladı. Hərbi əməliyyatların getdiyi ərazilərdə müsəlman əhalisi 
yeni talanlara məruz qalmağa başladı. Bu Bakı Soveti ordusunun 70 faizinin343, 
zabit heyətinin isə hamısının ermənilərdən ibarət olması ilə bağlı idi.344 Bakı XKS-
nin ordusunun komanda heyətinin əsasən ermənilərdən ibarət olduğunu və yerli 
türk əhalisinə qarşı onların törətdikləri zorakılıqları həmin əməliyyatlarda iştirak 
etmiş Suren Şaumyan da sonralar etiraf edirdi.345 May ayının 22-də Sovet Rusiyası 
XKS-nə göndərdiyi məruzədə Q.N.Korqanov yazırdı ki, Kommuna ordusunun sayı 
18 mindir, əsgərlərin böyük hissəsi ermənilərdir, az miqdarda müsəlman 
hümmətçilər və sol eserlər də vardır. O, öz məruzəsində göstərirdi: "Erməni kəndli 
kütlələri və şəhər demokratiyası qəti şəkildə vahid Rusiya Respublikasının və 
Sovet hakimiyyətinin arxasında dayanmışlar.346 İyunun 18-də Q.Korqanov Bakı 
XKS-nə məlumatında cəbhədə vəziyyətin bolşeviklərin xeyrinə olduğunu, 
"düşmənin" böyük itki verdiyini yazırdı. О bildirirdi: briqada komandiri 
Q.Hamazaspın məlumatına görə, "düşmən" Qaraməryəm kəndində hücuma keçib, 
ciddi müqavimətə rast gəlib və həyəcan içində geri qaçıb. Bizim itkimiz 5 nəfər 
ölən, 49 nəfər yaralıdan ibarətdir. "Düşmən" 400 nəfərə qədər itki verdi.347 Bakı 
Kommunası haqqında iri həcmli əsərin müəllifi olan Amerika alimi R.Syuni haqlı 
olaraq bu qənaətə gəlir ki, S.Şaumyanın daşnaklarla ittifaqı təsadüfi deyildi. O, 
yaxşı başa düşürdü ki, daşnak ordusuna arxalanmadan Bakı hökumətini, idarə və 
                                                        
341
 Кавказский листок, 1918, 3 апреля. 
342
 Новая жизнь, 1918, 19 апреля. 
343
 T.Swietochowski. Russian Azerbaijan, p. 137 
344
 F.Kazemzadeh. The Struggle for Transcaucasia, p. 131 
345
 ÜİK(b)P MK yanında Partiya Tarixi İnstitutunda Azərbaycan qrupunun iclasında Suren Şaumyanın 
məruzəsi. 11.07.19277/ RDSSTA, f.84, s.3, i.283. v.53 
346
 Q.Korqanov. Rusiya XKS-nə. 22.05.1918. //ARPİİ SPİMDA, f.276, s.3, i.55, v.2-5 
347
 Q.Korqanov-S.Şaumyana. 18.06.1918. //ARPİİ SPİHDA, surət fondu, sənəd № 374, v.20 
100 
 
şəhəri müdafiə etmək olmaz.348 Bunu həmin dövrdə, iyun ayının 23-də Sovet 
Rusiyasının hərbi-dənizçilik komissarı L.Trotskiyə məlumat göndərən Bakı 
rayonunun rəis müavini B.Şeboldaev daha qabarıq şəkildə təsdiq edirdi. О yazırdı: 
Bakı kommunasının silahlı qüvvələrinin şəxsi heyətinin əksəriyyəti, komanda 
heyətinin isə hamısı ermənilərdən ibarətdir. İyun ayının 10-da kommuna 
ordusunun briqadaları və korpus qərargahları yaradılanda məlum oldu ki, bura 
daxil olan korpus komandiri (keçmiş polkovnik) Qazarov, qərargah rəisi (baş 
qərargahın keçmiş polkovniki) Avetisov və başqaları siyasi görüşlərinə görə 
əksəriyyəti daşnaklardır. Ordunun komanda heyəti yararsızdır, erməni zabitlərin 
böyük əksəriyyəti daşnaklardır və bu ordu о zamana qədər Sovet hakimiyyətinin 
dayağı olacaqdır, nə qədər ki, daşnaklar "Rusiya orientasiyası" tutublar. Əgər 
orientasiya məsələsi ingilislərin xeyrinə dəyişsə, ordunun buna necə reaksiya 
verəcəyini demək çətindir. Lakin nəzərə almaq lazımdır ki, ordunun 60-70 faizini 
ermənilər təşkil edir və ona görə də hər cür gözlənilməz hadisələr baş verə bilər.349 
Orduya ümumi komandanlıq müsəlman əhalisinə qarşı mübarizədə ad 
çıxarmış polkovnik Z.Avetisovun və S.Qazarovun, habelə Azərbaycan əhalisinə 
qarşı partizan hərəkatının "qəhrəmanı" Hamazaspın əlində idi. Sonuncunun 
fikrincə, "hər bir müsəlman düşməndir, yalnız ona görə ki, o, müsəlmandır".350 
Məhz elə bunun nəticəsi idi ki, Gəncə üzərinə hücum zamanı yol boyu erməni 
əsgərləri müsəlman əhalisinə qarşı qarətçilik və zorakılıqla məşğul olduğundan, 
"Kəndlilər arasında bolşeviklərə rəğbətin ən kiçicik bir təzahürünü belə məhv 
etmişdilər".351 R.Syuni qeyd edir ki, Qırmızı Ordu Gəncə üzərinə hərəkət edən 
zaman keçdikləri Azərbaycan kəndlərinin əhalisi onlara yaxşı münasibət 
bəsləmirdilər. Azərbaycan kəndliləri "öz müsəlman qardaşlarını - türkləri 
gözləyirdilər".352 Kiçik bir hərbi dəstə ilə Bakı bolşeviklərinə kömək məqsədilə 
göndərilmiş sol eser Petrov Şamaxı cəbhəsində emənilərin müsəlman əhaliyə qarşı 
törətdikləri vəhşilikləri gördükdə Bakıya, XKS-nə teleqramda yazırdı ki, "mən 
bilmirəm müqəddəs sovet işi uğrunda mübarizə aparıram, yoxsa quldur dəstələrinin 
arasına düşmüşəm". Petrovun belə mövqeyi onun S.Şaumyandan asılı olması ilə 
bağlı idi. Çünki o, "Qafqaz məsələləri üzrə fövqəladə hərbi komissar" kimi Bakıya 
göndərildiyində özünü S.Şaumyandan yuxarı tutmasa da ona bərabər hesab 
edirdi.353 
Kommuna qoşunlarının Gəncəyə doğru hücumunun qarşısı iyun ayının 
sonlarında Göyçayda alındı. İyunun 27-si ilə iyulun 1-i arasındakı dörd günlük 
gərgin vuruşma cəbhənin taleyini həll etdi. Göyçay vuruşmasında Kommuna 
                                                        
348
 R.Suny. The Baku Commune, p.322 
349
 B.Şeboldaev-L.Trotskiyə. 23.06.1918. //ARPİİ SPİHDA, surət fondu, sənəd № 371, v.1 -4 
350
 F.Kazemzadeh. The Struggle for Transcaucasia, p. 131 
351
 T.Swietochowski. Russian Azerbaijan, p.137 
352
 R.Suny. The Baku Commune, p.323 
353
 ÜİK(b)P MK yanında Partiya Tarixi İnstitutunda Azərbaycan qrupunun iclasında Suren Şaumyanın 
məruzəsi. 11.07.1927.// RDSSTA, f.84, s.3, i.283, v.57 
101 
 
qoşunlarının məglubiyyəti bolşevik ordusu içərisində fərariliyi gücləndirdi. Belə 
vəziyyət İslam Ordusunun Bakı istiqamətində hərəkətinə dönməz xarakter verdi və 
iyul ayının axırlarında İslam Ordusu Bakı ətrafına gəlib çıxdı. İslam Ordusunu 
gücləndirmək məqsədilə iyul ayının 11-də 1894-1899-cu illərdə doğulmuş 
azərbaycanlıların orduya səfərbərliyi elan edildi. Bu səfərbərlik İslam Ordusunun 
tərkibində azərbaycanlıların sayını əhəmiyyətli dərəcədə artırdı. Bunun 
müqabilində iyunun axırlarında Rusiyadan gətirilən silah və hərbi sursat, о qədər 
də böyük olmayan hərbi qüvvə vəziyyətə ciddi təsir göstərə bilmədi. İyulun 20-də 
Bakı istiqamətində mühüm strateji əhəmiyyətə malik olan Şamaxı azad edildi. 
Şamaxını sürətlə azad edən və Bakının astanasına gəlib çıxan İslam Ordusu 
tərəfindən şəhərin azad edilməsinin yubadılması Bakı ətrafında diplomatik 
mübarizənin kəskinləşməsi ilə bağlı idi. 1918-ci ilin iyul ayının əvvəllərində 
Almaniyanın İstanbuldakı konsulluğunun hazırladığı hesabatda göstərilirdi: "Əgər 
biz bolşeviklərlə sazişə gələ bilsək, onda Bakının neft mədənləri və neft ehtiyatları 
bütövlükdə əlimizə salamat keçəcək. Əgər bunun əksinə olaraq, bolşeviklər şəhəri 
tərk etməyə məcbur olsalar mədənləri yandıracaqlar, bu halda nə biz, nə də türklər 
neft ehtiyatlarından istifadə edə biləcəyik. Neftsiz isə Qafqaz dəmir yolunun 
hərəkəti tezliklə dayanacaqdır".354 Bu fikri M.Ə.Rəsulzadə ilə görüşündə 
İstanbuldakı Almaniya səfiri Bernsdorf da dilə gətirmişdi. О qeyd etmişdi ki, 
Qafqaz İslam Ordusu tərəfindən Bakıya hücum edildiyi təqdirdə, bolşeviklər şəhəri 
dağıdıb neft mədənlərini məhv edə bilərlər.355 Əlbəttə, öz hərəkətlərini siyasi 
avantüra üzərində quran bolşeviklərdən belə bir təhlükə gözlənilirdi və bu 
istiqamətdə mərkəzi bolşevik hökumətindən belə bir direktiv alınmışdı. Ona görə 
də 1918-ci ilin iyunun 23-də S.Şaumyan V.Leninə yazırdı: "Hərgah Bakını 
qoruyub saxlamaq mümkün olmazsa... onda biz sizin resepti həyata keçirərik".356 
Beləliklə, "Bakı məsələsi" haqqında diplomatik mübarizənin kəskinləşdiyini 
M.Ə.Rəsulzadə İstanbuldan Azərbaycanın xarici işlər naziri M.H.Hacınskiyə 
məktubunda belə şərh edirdi: "Almanların Bakıya hücum əleyhinə olmalarının 
dəlili bu imiş ki, Bakıya hərbi yolla gedilərsə, bolşeviklər neft mədənlərini və neft 
ehtiyatlarını yandırarlar. Halbuki, neft müharibə edən müttəfiqlərə su kimi 
lazımdır. Buna görə də almanlar Bakı məsələsini başqa formada, sülh yolu ilə həll 
etmək istəyirlər... Şəxsi kanallarla bizdə məlumat var ki, neftə dair almanlarla 
bolşeviklər arasında xüsusi müqavilə mövcuddur. Məlumunuz olsun ki, neft 
məsələsi Azərbaycan-Almaniya məsələsindən daha çox Türkiyə-Almaniya 
                                                        
354
 Г.Папия. Политика Германии в Закавказье в 1918 г. Тбилиси, 1971, с.58-59 
355
 İstanbuldakı Azərbaycan nümayəndəliyinin rəhbəri M.Ə.Rəsulzadənin xarici işlər naziri 
M.H.Hacınskiyə məktubu. 19.07.1918. //ARDA, f.894, s.10, i.31, v.2  
356
 Z.İbrahimov. V.İ.Lenin və Azərbaycanda sosialist inqilabının qələbəsi. Bakı, 1970, s.255 
102 
 
məsələsidir. Batum müqaviləsinə görə, neftin artıq qalan hissəsi Türkiyənindir. 
Görünür, türklər neft amili zəminində almanlardan istifadə etmək istəyirlər".357 
Sovet Rusiyasından effektli hərbi yardım ala bilməyən Bakı XKS cəbhədə 
vəziyyət ağırlaşdıqda Moskvanın diplomatik yardımına və İranda olan kazak hərbi 
dəstələrindən birinin başçısı L.Biçeraxovun köməyinə ümid bəsləyirdi. Sovet 
Rusiyasının Almaniya vasitəsi ilə işə qarışması Azərbaycan hökumətinin Bakıya 
daxil olmasını bir qədər yubandırdı. Kommuna qüvvələri vasitəsi ilə Azərbaycan-
türk hücumunun qarşısını ala bilməyəcəyini nəzərə alan Sovet Rusiyası 1918-ci ilin 
iyununda Almaniya ilə danışıqlara girib diplomatik yolla Bakını əldə saxlamaq 
istəyirdi. Əvvəllər qeyd olunduğu kimi, Qərb cəbhəsində və ümumilikdə 
müharibənin gedişindəki vəziyyət Almaniyanın Bakıya marağını kifayət qədər 
artırmışdı. İyun ayında İstanbul konfransına gəlmiş nümayəndələrlə danışıqlar 
əsnasında Almaniya Rusiya vasitəsi ilə Bakı neftinə nail olmağı 
müəyyənləşdirmişdi. Öz müttəfiqi Türkiyənin və Azərbaycan hökumətinin ona neft 
verəcəyinə ümidini itirən Almaniya əlverişli vəziyyətdən istifadə etmək qərarına 
gəldi. Hələ Rusiya ilə danışıqlar başlamazdan əvvəl iyun ayının ortalarında Tiflisdə 
olan Almaniya nümayəndələri Bakıya hücum edən türk-Azərbaycan hərbi hissələri 
içərisinə kiçik alman hərbi dəstəsinin daxil edilməsini təklif etmişdi, lakin 
"Azərbaycan hökuməti almanların bu tələbinə qəti surətdə etiraz etdi".358 Bu cavab 
Almaniyanın Rusiya ilə danışıqlara başlamaq fikrini daha da reallaşdırdı və onun 
Bakı uğrunda fəal diplomatik mübarizəsi Sovet Rusiyasının Berlindəki səfiri 
A.İoffenin bu məsələyə qarışması ilə başlandı. İslam Ordusu Bakı istiqamətində 
hərəkətə başladıqda, A.İoffe Brest-Litovsk müqaviləsinin şərtlərini pozduqlarına 
görə, almanlara etiraz notası verdi və tələb etdi ki, onlar Osmanlı ordusunu 
dayandırmaq üçün işə müdaxilə etsinlər.359 Almaniya Azərbaycanda cərəyan edən 
hadisələrin ona dəxli olmadığını bildirdisə də, edilən təklifdən faydalanmaq 
qərarına gəldi və Sovet Rusiyasının Almaniyaya neft verəcəyi təqdirdə, Türkiyənin 
hücumunu dayandırmaq üçün işə qarışacağını bildirdi. İyunun axırlarında başlanan 
alman-sovet danışıqlarında ilkin razılıq əldə edildi. Bunu V.İ.Leninin iyunun 30-da 
İ.Stalinə vurduğu teleqram da təsdiq edir. Teleqramda göstərilirdi: "Bu gün, iyunun 
30-da Berlindən - İoffedən xəbər gəlmişdir ki, Külman İoffe ilə ilkin danışıq 
aparmışdır. Bu danışıqdan bəlli olduğuna görə, almanlar razıdırlar ki, türkləri Brest 
müqaviləsində göstərilən sərhəddə hərbi əməliyyatı dayandırmağa məcbur etsinlər, 
bizim üçün dürüst demarkasiya xətti müəyyənləşdirsinlər. Söz verirlər ki, türkləri 
Bakıya qoymasınlar, özləri də neft istəyirlər. İoffe cavab vermişdir ki, biz Brest 
sülhünə ciddi əməl edəcəyik, lakin almaq xatirinə vermək prinsipinə tamamilə 
razıyıq. Bu xəbərə ciddi diqqət yetirin və çalışıb onu Şaumyana tez çatdırın, zira 
                                                        
357
 İstanbuldakı Azərbaycan nümayəndəliyinin rəhbəri M.Ə.Rəsulzadənin xarici işlər naziri 
M.H.Hacınskiyə məktubu. 19.07.1918. //ARDA, f.894, s.10, i.31, v.2  
358
 Ə.M.Topçubaşov. Azərbaycan təşəkkülü, s.133 
359
 Документы по истории гражданской войны в СССР. М., 1940, т.1, с.381 
103 
 
Bakını əldə saxlamaq üçün indi ən ciddi imkanlar vardır. Neftin bir qismini, 
əlbəttə, verərik".360 
Almanların ciddi təzyiqi ilə, general Lüdendorfun bilavasitə işə qarışması 
ilə türklərin fəal hərbi əməliyyatları müvəqqəti dayandırıldı. Ənvər paşanın bütün 
yazışmaları türk ordusunda xidmət edən alman müşavirlərinin nəzarətində olduğu 
üçün o, özünün rəsmi əmrlərində Bakı üzərinə hücumun dayandırılmasını tələb 
edirdi.361 Göyçay döyüşünün qələbə ilə başa çatdığı gün, iyul ayının 1-də yeni 
kömək göndərilməsini tələb edən İslam Ordusu komandanlığına göndərdiyi 
teleqramda Ənvər paşa yazırdı ki, sizə qüvvə göndərmək lazım deyildir. Vəzifəmiz 
Bakı üzərinə getmək olmayıb, birliklərimizi toplayaraq bolşeviklərin Gəncə 
üzərinə hücumunun qarşısını almaq olduğunu bir daha təkrar edirəm.362 Eyni ilə bu 
məzmunda bir əmri Ənvər paşa Şərq Ordu Qrupu komandanına da göndərmişdi. 
Orada deyilirdi: "İcazəm olmadan Nuru paşaya heç bir qüvvə göndərməmənizi, 
Nuru paşa üçün yola çıxarılan birlikləri geri almanızı rica edirəm. Əvvəlcə 
bildirildiyi üzrə Nuru paşa qüvvələrini toplu halında hazırlayaraq yalnız 
bolşeviklərin irəliləməsinə mane olmağa çalışmalıdır.363 Bolşeviklərin Bakı neft 
mədənlərini yandıracağı barədə almanların narahatlığının nəticəsi kimi, Ənvər paşa 
İslam Ordusu komandanlığına xəbərdarlıq edirdi ki, mənim razılığım olmadan 
qətiyyən Bakı istiqamətində hücum edilməməsini əmr edirəm.364 Bu vəziyyət 
Rusiyanı təmin edirdi və iyulun 8-də Bakı barəsində hazırlanan alman-rus 
sövdələşməsi haqqında S.Şaumyana göndərilən məktubda qeyd edilirdi ki, bizim 
burada ümumi siyasətimiz Cənubi Qafqaz məsələsinin Rusiyanın daxili işi 
olduğunu almanlara qəbul etdirməkdir. Almanların diplomatik yardımına böyük 
ümid bəsləyən Sovet Rusiyası belə güman edirdi ki, onların təzyiqi ilə Türkiyə-
Azərbaycan qoşunları geri çəkilməli olacaqdır. Ona görə İ.Stalin S.Şaumyana 
yazdığı məktubda məsləhət görürdü ki, almanlarla qarşılaşmamaq üçün 
Yelizavetpoldan о tərəfə keçməyin, istiqlaliyyəti Almaniya tərəfindən tanınmış 
Gürcüstana daxil olmayın. О yazırdı: "Ola bilsin ki, biz gürcü məsələsində 
almanlara güzəştə gedək, lakin biz bu güzəşti, ancaq о şərtlə edə bilərik ki, 
almanlar erməni və Azərbaycan probleminə müdaxilə etməyəcəklərinə təminat 
versinlər".365 
Əslində Ənvər paşanın Bakıya hücumu dayandırmaq haqqında əmrləri və 
teleqramları aldadıcı olub, manevr xarakteri daşıyırdı. Elə həmin vaxt hərbi nazir 
gizli yollarla səlahiyyətli dairələrə çatdırırdı ki, "38-ci piyada alayını və bir topçu 
taborunu Qazax yolu ilə Nuru paşaya göndərdim".366 Bir rəsmi əmrində Bakı 
                                                        
360
 V.İ.Lenin. Azərbaycan haqqında, s.131 
361
 M.Süleymanov. Qafqaz İslam Ordusu və Azərbaycan, s.215 
362
 Yenə orada, s.215 
363
 Yenə orada, s.215 
364
 Birinci Dünya Harbinde Türk Harbi Kafkas Cebhesi 3-cü Ordu Hareketi. Cilt II, Ankara, 1993, s.563 
365
 Документы по истории гражданской войны в СССР, с.289-290 
366
 M.Süleymanov. Qafqaz İslam Ordusu və Azərbaycan, s.215 
104 
 
istiqamətində hücumu dayandırmağı tələb edən Ənvər paşa gizli qeydiyyatla 
göndərilən digər əmrində Qafqaz İslam Ordusu üçün zəruri olan əsgər, silah və 
hərbi sursatın dərhal göndərilməsini, Bakıya doğru dərhal hücuma keçib şəhərin, 
almanların müdaxiləsinə yol vermədən, azad edilməsini tələb edirdi. O, hətta 
Bakıya doğru hərəkətə mane ola biləcək alman hərbi dəstələri ilə döyüşə girilə 
biləcəyini də bildirirdi.367 Eyni zamanda xarici işlər naziri M.H.Hacınski 
İstanbulda olan M.Ə.Rəsulzadəyə yazırdı ki, Bakının azad edilməsini 
sürətləndirmək üçün Türkiyə yardımın həcmini genişləndirməlidir. İyulun 22-dəki 
məktubunda о yazırdı: "Bizim cəbhədə vəziyyətimiz elə də ürəkaçan deyil. İrəliyə 
hərəkət edə bilmirik. Bolşeviklər güclü müqavimət göstərirlər, çoxlu mərmiləri var. 
Onlar sayı otuz minə qədər olan orduya malikdirlər (Bütün bunlar haqqında mən 
sizə ətraflı teleqram göndərəcəyəm). Tezliklə daha bir diviziyanın göndərilməsi 
məsələsini Ənvər paşanın qarşısında qaldırmağınızı xahiş edirik, əks təqdirdə hər 
şey məhv olacaq. Biz Bakını ala bilməyəcəyik, Türkiyənin nüfuzu düşəcək. Əgər 
bilmək istəyirsinizsə, о artıq düşməyə başlayıb... Ola bilsin ki, ordunun Bakı 
istiqamətində buraxılması və bizim işlərimizə müdaxilə etməməsi məsələsini 
Türkiyə Almaniya qarşısında israr etsin. Əgər bu mümkün deyilsə, özünüz orada 
məsləhətləşin".368 
İyulun axırlarında hərbi əməliyyatların yenidən fəallaşması, İslam 
Ordusunun Bakı ətrafına gəlib çıxması alman-rus sövdələşməsini daha da 
reallaşdırdı. Türk qoşunlarının Azərbaycandakı uğurlu hərbi əməliyyatlarından 
qorxuya düşən Almaniya Baş qərargahı avqustun əvvəllərində məsələyə açıq 
müdaxilə etməyə başladı. Avqustun 4-də general Lüdendorf Ənvər paşaya bildirdi 
ki, Azərbaycanda hərbi əməliyyatlar dayandırılmasa, Osmanlı baş 
komandanlığında olan alman zabitləri geri çağırılacaqdır. О yazırdı: "Mən dözə 
bilmərəm ki, Türkiyə hakimiyyət dairələrinin sülh müqaviləsi şərtlərinə zidd 
hərəkətləri Rusiya ilə yeni müharibə təhlükəsi törətsin.369 
Almaniya ilə yanaşı, Rusiya müxtəlif diplomatik yollarla Türkiyəyə də 
çəkindirici təsir göstərməyə çalışırdı. Bu məqsədlə avqust ayının 8-də G.Çiçerin 
Moskvadakı türk səfiri Qalib Kamalla görüşdü və Bakıya türk hücumunun 
dayandırılmasını tələb etdi, Osmanlı imperatorluğunu Brest sülhünün şərtlərini 
pozmaqda günahlandırdı. Türk səfiri bununla razılaşmadı və türk ordusunun 
Azərbaycandakı fəaliyyətini müsəlman əhalisinə divan tutan silahlı erməni 
dəstələrinin törətdiyi vəhşiliklərlə əlaqələndirdi. Səfir izah etdi ki, Brest 
müqaviləsinə görə, erməni quldur dəstələrini Rusiya tərksilah etməli idi. Qalib 
Kamalın fikrincə, Rusiya öz müqavilə öhdəliklərini yerinə yetirmədiyi üçün 
                                                        
367
 N.Yüceer. Birinci Dünya Savaşında Osmanlı Ordusunun Azerbaycan ve Dağıstan Hareketi. Ankara, 
1996, s.65 
368
 Xarici işlər naziri M.H.Hacınskinin İstanbulda Azərbaycan nümayəndəliyinin rəhbəri 
M.Ə.Rəsulzadəyə məlumatı. 22.07.1918. //ARPİİ SPİHDA, f.277, s.2, i.7, v.44 
369
 T.Swietochowski. Russian Azerbaijan, p.134 
105 
 
Türkiyə Azərbaycan əhalisini və türk təbəələrini bu quldur dəstələrindən qorumaq 
məcburiyyətindədir.370 
Berlində və Moskvada alman-rus danışıqlarının davam etdiyi müddətdə 
Bakı XKS-nin cəbhədəki uğursuzluqları Bakıda vəziyyəti daha da kəskinləşdirdi. 
Böhranlı günlərdə Bakını necə müdafiə etmək, yaxud kimə təslim etmək məsələsi 
gündəlikdə dururdu. Nəticədə çar polkovniki Lazar Biçeraxovun yardımından 
istifadə etmək haqqında qərar qəbul edildi. 
Məlum olduğu kimi, Rusiyanın İranda saxladığı ordu 1918-ci ildə buraxıldı, 
yalnız L.Biçeraxovun başçılıq etdiyi kazak alayı hərbi qüvvə kimi öz fəaliyyətini 
saxlamışdı. Amerika alimi F.Kazımzadənin sözləri ilə deyilsə, "Biçeraxov tipik rus 
imperialisti idi".371 O, bolşeviklərə nifrət edirdi, əsas məqsədi isə Qafqaza hərəkət 
edib Bakı Sovetini dağıtmaq idi. Lakin o, Azərbaycan Respublikasının Osmanlı 
yardımı ilə Bakını azad etmək əməliyyatına da mane olmaq istəyirdi. Hələ iyunun 
6-da Ənzəlidə olan bolşevik Çelyapin S.Şaumyana yazırdı ki, həmişə ingilislərə 
yaxın olan L.Biçeraxov öz mövqeyini dəyişmişdir. Öz sədaqətini sübut etmək üçün 
o, hətta ingilislərin bir sıra gizli planları barədə Bakı Sovetinə məlumatlar da 
vermişdi. İranda öz vəhşilikləri ilə məşhur olan çar polkovniki L.Biçeraxov indi 
Bakıya inqilabın müdafiəçilərindən biri kimi gəlirdi. Еlə təxminən bu vaxt 
L.Biçeraxov Qızıl Ordunun komandanlığına başladığı dövrdə onun qardaşı Georgi 
Biçeraxov Terekdə antisovet qiyama başçılıq edirdi. L.Biçeraxovla sövdələşmə 
barədə S.Şaumyan iyunun 23-də V.İ.Leninə yazdığı məktubda göstərirdi: 
"Biçeraxov öz üzərinə məsul bir vəzifə götürmüşdür - bizim sağ cinahımızı 
qorusun və Şamaxı-Göyçay yolu ilə Kaxetyadan keçib Tiflisə tərəf yerisin və yolda 
dağlıları, xüsusən osetinləri ayağa qaldırsın. Bu plan onu çox ruhlandırır və onun 
həmin bu planı ilə əlaqədar biz də Tiflislə müəyyən şəkildə danışmağa başladıq və 
qəti qərara gəlmədən əvvəl bir daha fikirləşəcəyik. Nəzərdə tutmaq lazımdır ki, 
məsələnin yarımçıq həlli Biçeraxovu qane etmir, onun üçün kifayət deyildir, çünki 
о öz dəstəsinə deyir: biz Tiflisdən keçib hərbi Gürcüstan yolu ilə evimizə gedirik. 
Biçeraxov məsələsi aydınlaşdırıldıqdan sonra ingilislər bizi daha bir о qədər 
düşündürmür".372 
Bakı XKS rəhbərliyinin L.Biçeraxovla əməkdaşlığını B.Şeboldayev 
L.Trotskiyə göndərdiyi 23 iyun tarixli məktubunda təsdiq edir. О yazır: "Ənzəlidən 
Biçeraxovun dəstəsi hərəkətə başladı. Onlar Ələt stansiyasına gəlib köhnə intizamı 
saxlamış, texniki cəhətdən təchiz olunmuş 1500 nəfərlik süngü ilə birbaşa cəbhəyə 
yollanacaqlar. Onların 4 aeroplanı, 3 zirehli maşını ingilis xidmətçiləri tərəfindən 
idarə olunur. Onların alınması məsələsi açıq qalır, belə ki, biz ingilislərin bizim 
ərazilərimizə buraxılmasının prinsipial olaraq mümkünsüzlüyünü bildirmişik. 
Biçeraxov fəaliyyətdə olan ordunun komandanı təyin edilir, lakin faktiki olaraq bu 
                                                        
370
 A.N.Kurat. Türkiye ve Rusiya, s.547 
371
 F.Kazemzadeh. Tlıe Struggle for Transcaucasia, p.134 
372
 S.Q.Şaumyan. Seçilmiş əsərləri, s.383 
106 
 
formal xarakter daşıyacaq və onun niyyəti dəstəsinin sayını yeni üzvlər hesabına 
artırıb, Şamaxı və Siqnaxdan keçən köhnə yol ilə Tiflisə doğru hərəkət 
etməkdir."373 
Əslində, Bakı XKS və onun rəhbəri S.Şaumyan Bakıya doğru hərəkət edən 
İslam Ordusuna qarşı siyasi yönümündən asılı olmayaraq hər kəslə əməkdaşlıq 
etməyə hazır idi. Elə həmin ilin iyul ayında türk ordusunun qarşısında geri çəkilən 
və keçdiyi yerlərdə, xüsusilə müvəqqəti olaraq bir hissəsini ələ keçirdiyi 
Naxçıvanda qanlı cinayətlər törədən Andronik S.Şaumyana yazırdı: "Qeyd-şərtsiz 
Brest-Litovsk müqaviləsinin şərtlərinə tabe oluram. Hazırkı vaxtda öz dəstəmlə 
birlikdə olduğum Naxçıvan qəzasını Rusiya Respublikasının ayrılmaz hissəsi elan 
edirəm. Xahiş edirəm, kimə lazımsa deyin ki, mən bu gündən etibarən öz dəstəmlə 
birlikdə Mərkəzi Rusiya hökumətinin sərəncamındayam. Türk ordusunun 
Naxçıvan qəzasının hüdudlarına daxil olmasına mane olmağa çalışacağıq. 
Cavabınızı və sərəncamınızı gözləyirəm".374 Müsəlman əhalisinə qarşı qəddarlığı 
ilə ad çıxarmış Andronikdən bu məzmunda teleqram alan kimi S.Şaumyan təcili 
olaraq Culfaya onun adına cavab teleqramı göndərdi. O, yazırdı: "Sizin 
teleqramınızı aldım. Tam mətnini Moskvaya, Mərkəzi hökumətə çatdıracağam. Öz 
tərəfimdən sizin simanızda xalq qəhrəmanını salamlayıram. Əgər cənab Kaçaznuni 
və digərləri sizə oxşasaydılar, erməni kəndliləri indiki faciələri yaşamazdılar. Sizin 
bayrağınız altında döyüşən bütün qəhrəman döyüşçülərə, türk süngüsündən və 
satqın rəhbərlərdən ikiqat əziyyət çəkən zəhmətkeş əhaliyə bizim salamımızı 
yetirin. Hər hansı çətinliyə baxmayaraq, sizi inqilab bayrağını endirməməyə 
çağırıram."375 Teleqramı alan Andronik ondan ruhlanaraq Zəngəzur və Qarabağdan 
keçib, Bakıya doğru hərəkət etməyə can atırdı. 
Biçeraxovun dəstəsi Xəzər dənizi vasitəsi ilə iyulun 5-də Ələtə çıxarıldı. 
İyulun 7-də o, Bakı müdafiə xəttinin sağ cinahının komandanlığını qəbul etdi. 
Lakin cəbhədə vəziyyət ağırlaşdığından L.Biçeraxov vuruşmadı və iyulun 
axırlarında öz dəstəsini cəbhə xəttindən çıxarıb Şimal istiqamətinə çəkildi.376 
Ümumiyyətlə, bu oyuna daxil olanda L.Biçeraxovun özünün də hesablamaları var 
idi. O, daşnaklarla və erməni Milli Şurası ilə ittifaqda Tiflisi də işğal edib Cənubi 
Qafqazda hərbi diktatura yaratmaq fikrində idi. 1919-cu ildə Bakıda erməni 
kilsəsində axtarış aparılan zaman oradan L.Biçeraxovun arxivi tapıldı. Sənədlər 
erməni Milli Şurasının, daşnak partiyasının liderlərinin L.Biçeraxovla, onların 
üçünün də İranda olan ingilislərlə sıx əlaqədə olduğunu sübut edirdi.377 
İyulun son günlərində Bakıda ağır vəziyyət yaranmışdı. Bakı XKS-nin 
kəndlilərə, müsəlman əhalisinə qarşı yeritdiyi zorakılıq siyasəti ətraf kəndlərin 
                                                        
373
 B.Şeboldaev-L.Trotskiyə. 23.06.1918. //ARPİİ SPİHDA, surət fondu, sənəd № 371, v.3  
374
 V.Avetisyan, S.Ağayan - Sov.İKP MK-ya. 1965. //RDƏYTA, f.5, s.33, i.221, v.43 
375
 Бакинский рабочий, 1918, 20 июля. 
376
 R.Suny. The Baku Commune, p.317 
377
 Я.Ратгаузер. Революция и гражданская война в Баку, с. 197 
107 
 
Bakı ilə əlaqəsinin kəsilməsinə səbəb olmuşdu. Artıq iyulun 24-də Bakıda keçirilən 
qeyri-müsəlman fəhlələrin kütləvi mitinqlərində eser-menşevik-daşnak liderləri 
İslam Ordusunun hücumundan müdafiə məqsədi ilə ingilislərin Bakıya dəvət 
olunmasına tərəfdar çıxdılar. İyul ayının 25-də Bakı Sovetinin təcili iclası çağırıldı, 
S.Şaumyan siyasi və hərbi vəziyyət haqqında məruzə etdi. O, ingilis qoşunlarının 
çağırılması təklifinə etiraz etdi və bu barədə Mərkəzi Sovet hökumətindən alınmış 
teleqramın V Ümumrusiya Sovetlər qurultayı tərəfindən təsdiq edilmiş mətnini 
oxudu. İ.Stalinin imzaladığı həmin teleqramda deyilirdi: "Ümumrusiya MİK və 
Xalq Komissarlar Soveti adından mən bütün Bakı Sovetindən, ordu və 
donanmadan bütün Rusiya fəhlə və kəndlilərinin iradəsinə tamamilə tabe olmağı 
tələb edirəm. V Sovetlər qurultayının qərarına əsasən, mən Bakı Xalq Komissarları 
Sovetindən hökmən müstəqil beynəlxalq siyasət yeritməyi və yadelli kapital 
agentlərinə qarşı qəti mübarizə aparmağı, hətta müvafiq komissiyalarının üzvlərini 
həbs etməkdən çəkinməməyi tələb edirəm".378 S.Şaumyan bildirirdi ki, Bakı 
RSFSR-in ayrılmaz hissəsi olduğundan Sovet Rusiyasının bu göstərişləri Bakı 
Soveti üçün məcburidir. İclasda S.Şaumyan başda olmaqla Bakı XKS-nin siyasəti 
kəskin surətdə tənqid edildi və bildirildi ki, öz xarici işlər komissarlığı olan Bakı 
Soveti bu işi Rusiyadan asılı olmayaraq müstəqil şəkildə həll etməlidir. İclasda 
bolşeviklər avantürist müharibəyə başladıqlarına görə kəskin şəkildə tənqid 
edildilər. Azərbaycan-türk qoşunlarının Bakının astanasında dayanması mart 
hadisələrini törətmiş Bakı Sovetini dəhşətli vahiməyə salmışdı. Sovetin iclasında 
çıxış edənlər Sovet Rusiyasının Bakıya heç bir yardım göstərmək iqtidarında 
olmadığını qeyd edərək, ingilisləri dəvət etməyi zəruri hesab edirdilər. Nəticədə 
gərgin mübahisələrdən sonra 236 səsə qarşı 259 səslə ingilisləri Bakıya dəvət 
etmək və koalision hökumət yaratmaq barədə qətnamə qəbul edildi. Belə olduqda 
bolşevik fraksiyası hakimiyyətdən əl çəkmək məcburiyyətində qaldı və S.Şaumyan 
Xalq Komissarları Şurasının istefa verəcəyini bildirdi. Bu barədə V.İ.Leninə və 
İ.Stalinə teleqramla məlumat verən S.Şaumyan "Bakını Rusiya üçün xilas etmək 
üçün"
379
 təcili surətdə qoşun göndərilməsini təkidlə tələb edirdi. V.İ.Lenin 
cavabında bildirmişdi ki, "qoşun göndərmək haqqında tədbirlər görəcəyik, lakin 
qəti vəd edə bilmərik".380 Bakının idarəçiliyində daşnakların həlledici rol 
oynadığını bilən Lenin həmin teleqramda yazırdı: "V Sovetlər qurultayının 
qərarına və Mərkəzi Sovet hakimiyyətinə qarşı daşnakların hər cür hərəkətləri 
üsyan və xəyanət hesab ediləcəkdir".381 
Bakıya göndərilən belə hədələyici teleqramla yanaşı, Sovet Rusiyası 
Almaniya və Türkiyəyə münasibətdə diplomatik fəallığını da artırdı. Almanlarla bu 
məsələdə danışıqlar aparan A.İoffe G.Çiçerinə təcili teleqram göndərmişdi. Orada 
                                                        
378
 S.Şaumyan. Seçilmiş əsərləri, s.412-413 
379
 Yenə orada, s.422 
380
 V.İ.Lenin Azərbaycan haqqında, s.138 
381
 Yenə orada. 
108 
 
deyilirdi: "Almaniya vasitəsi ilə İstanbula təsir göstərilmişdir ki, türklər öz 
ordularını geri çəksinlər."382 İyul ayının 25-də G.Çiçerin A.İoffeyə bildirirdi ki, 
alman-türk orduları Bakıya hücum edir, şəhər böyük təhlükə qarşısındadır. Bu 
təhlükəni aradan qaldırmaq üçün hücuma son qoymaq lazımdır.383 Görünür, 
mərkəzi bolşevik hökuməti Azərbaycandakı vəziyyət haqqında səhv məlumat 
almışdı. Bakının azad edilməsi əməliyyatında Almaniya qoşunları iştirak etmirdi. 
Türkiyənin hərbi naziri Ənvər paşa haqlı olaraq qeyd edir ki, Almaniya Bakını 
tutmaq istəyir, lakin bu planı gerçəkləşdirmək üçün Zaqafqaziyada yetərli qüvvəyə 
malik deyildir. G.Çiçerinin iyulun 29-da A.İoffeyə göndərdiyi digər bir teleqramda 
qeyd edilirdi ki, Bakıda Sovet hakimiyyətinin xilas edilməsinin yeganə yolu 
oradakı türk ordularının geri çəkilməsidir.384 G.Çiçerinin bu teleqramında və 
avqustun ortalarında Almaniyanın baş konsulu Hauşildə təqdim edilən sovet 
notasında söhbət artıq türk hücumundan gedirdi. Notada qeyd olunurdu ki, türk 
ordusu iyulun 22-də Ələtə, iyulun 28-də Biləcəri stansiyasına gəlib çatıb. İyulun 
31-də türklər Şıx yüksəkliklərini və Bibi-Heybəti ələ keçiriblər. Müsəlman əhalisi 
arasında türklərə qarşı aparılan quduz təbliğata cavab olaraq İslam ordusu 
tərəfindən belə məzmunda vərəqələr yayılırdı ki, "biz vəhşi heyvanlar deyilik, sizi 
vəhşi heyvanların əlindən qurtarmağa gəlmişik". Öz notası ilə Rusiya Almaniyanı 
qorxudurdu ki, türklər Bakını tutmaqla böyük gəlir mənbəyini ələ keçirəcəklər, 
halbuki Bakı nefti tək Sovet Rusiyasına deyil, onunla iqtisadi müqavilələr 
bağlayacaq ölkələrə də lazımdır.385 
Almanlar rusları inandırmağa çalışırdılar ki, türklərin Bakıya hücumu ilə 
bağlı məlumatlar doğru deyildir. Almaniya Xarici İşlər Nazirliyinin nümayəndəsi 
cənab Buşe A.İoffe ilə görüş zamanı ona dedi ki, həm İstanbuldan, həm də 
Tiflisdən alınan məlumatlar türklərin irəli hərəkət etməyəcəyindən və Bakını 
tutmayacağından xəbər verir. Almaniya Xarici İşlər Nazirliyinin rəsmisinin 
sözlərinə görə, əgər Sovet Rusiyasının məlumatları doğru çıxardısa, türklərin 
verdikləri sözə əməl etmədikləri bəlli olardısa, onda almanlar onları vədlərinə əməl 
etməyə məcbur edəcəkdilər.
386
 Berlindəki sovet səfiri A.İoffe avqust ayının 1-də 
Moskvaya göndərdiyi məlumatda yazırdı: "Az əvvəl alman qərargahından dönmüş 
Almaniyanın Xarici İşlər Nazirliyinin şöbə müdiri İstanbuldakı alman səfiri Kont 
Bernsdorfun 30 iyul tarixli teleqramını mənə göndərmişdir. Bu teleqramda "səfirin 
Bakı haqqında əldə etdiyi məlumatlarla bağlı Ənvər paşa və sədr-əzəm Tələt 
paşadan xarici işlər naziri Nəsim bəylə də görüşdüyünü" və onların hər üçünün 
Nuru paşaya Bakı üzərinə hücumu dayandırmaq haqqında qəti bir əmr göndərdiyi 
                                                        
382
 С.Шаумян. Бакинская Коммуна. Баку, 1927, с.38-39 
383
 Документы внешней политики СССР, с.410 
384
 A.N.Kurat. Türkiye ve Rusiya, s.545 
385
 Документы внешней политики СССР, с.428-431 
386
 A.N.Kurat. Türkiye ve Rusiya, s.545-546 
109 
 
təsdiq edilirdi.387 İstanbuldakı Almaniya səfirliyinin məlumatına görə, Bakı üzərinə 
türk ordusunun hücumu haqqında xəbərlər əsassız idi, əgər belə bir hücum var 
idisə, bu, Nuru paşanın özbaşınalığı və onun Azərbaycan könüllüləri ilə həyata 
keçirmək istədiyi bir təşəbbüs ola bilərdi."388 
Azərbaycan hökuməti Bakını sülh yolu ilə, danışıqlar yolu ilə azad etməyə 
cəhd göstərirdi. İyul ayının 24-də xarici işlər naziri M.H.Hacınski İstanbula, 
M.Ə.Rəsulzadəyə yazırdı ki, şəhəri təslim etmək barədə bolşeviklərlə danışıqlar 
aparmaq üçün Bakı cəbhəsinə yollanır. M.H.Hacınski məlumat verirdi: "Bakı 
cəbhəsində işlər bizim xeyrimizədir. Doğrudur, dəmir yolu xətti ilə bizimkilər çox 
olmasa da, Kərrar stansiyasına qədər irəliləyə biliblər. Lakin aldığımız 
məlumatlara görə, bolşeviklərin əhval-ruhiyyəsi ölmüşdür. Biz Kürdəmir və 
Salyanda 18 iyul tarixli Bakı qəzetlərini aldıq. Bolşeviklərlə digər partiyalar 
arasında (eyni zamanda sağ daşnaklar arasında, hərçənd mən buna inanmıram) fikir 
ayrılığı var. Faktiki olaraq bu fikir ayrılığı milli zəminə keçib. Ələ keçirdikləri 
yerlərdə erməni bolşevikləri özlərini vəhşi kimi aparırlar, ruslar buna etiraz edirlər. 
Kürdəmir cəbhəsində yayılan şayiələrə görə, 800 nəfər rus, erməni vəhşiliklərinə 
etiraz olaraq (müsəlmanları məscidə toplayıb yandırıblar, uşaqları və qadınları 
kütləvi şəkildə qırıblar, bu fəlakətləri təsvir etməyə imkan yoxdur) silahlarını atıb 
gediblər. Onlar Bakıda həbs olunublar və indi Nargin adasında saxlanılırlar. Sonra 
ermənilər Bakıda ümumi səfərbərlik elan ediblər. Ruslar buna etiraz ediblər və 
vuruşmaq istəmirlər. Müsəlmanlar da bu məsələdə ruslarla həmrəydirlər. 
Şamaxıdan Çəngiyə qədər Şamaxı-Bakı yolu bizim tərəfimizdən alınıb. Erməni 
dəstələri vahimə içində Bakıya doğru qaçırlar. Bakı yaxınlığında döyüş 
gözlənilir".389 İyulun 31-də isə baş nazir F.X.Xoyski M.Ə.Rəsulzadəyə yazırdı: 
"İki gün əvvəl Məmməd Həsən cəbhəyə gedib, bu axşam mən də yola düşürəm. 
Bizim ordu Bakıya çatıb, Qobu, Xırdalan və Sumqayıtı tutub, dəmir yolu boyunca 
isə Hacıqabulla Ələt arasındadır, ümid edirəm ki, əgər fövqəladə bir hadisə baş 
verməzsə, Bakı bizim tərəfimizdən götürüləcək".390 Sonra Fətəli xan erməni 
məsələsi üzrə təlimat verərək yazırdı: "Azərbaycanın sərhədlərinin eskizləri 
cızılmış istədiyiniz xəritəni Sizə göndərirəm. Siz bütün vasitələrlə çalışmalısınız ki, 
əgər ermənilər Qarabağa iddialarını elan etsələr, о zaman İrəvanın və Qazax 
qəzasının bir hissəsini onlara güzəştə getməkdən imtina edəsiniz... Sizə deməliyəm 
ki, ermənilər heç cürə sakitləşmirlər, gah bir, gah digər yerdə müsəlmanları qırır, 
kəndləri və onların yaşayış yerlərini dağıdırlar, bu günlərdə yenidən Yeni Bəyazid 
qəzasında bir neçə müsəlman kəndlərini dağıdıblar. Onların generalı Andronik öz 
                                                        
387
 A.N.Kurat. Türkiye ve Rusiya, s.546 
388
 Yenə orada, s.546 
389
 Xarici işlər naziri M.H.Hacınskinin İstanbulda Azərbaycan nümayəndələrinin başçısı 
M.Ə.Rəsulzadəyə məlumatı. 24.07.1918. //ARPİİ SPİHDA, f.277, s.2, i.7, v.41-42 
390
 Nazirlər Şurasının sədri F.X.Xoyskinin İstanbuldakı Azərbaycan nümayəndələrinin rəhbəri 
M.Ə.Rəsulzadəyə təcili diplomatik məlumatı. 31.07.1918. //ARPİİ SPİHDA, f.277, s.2, i.7, v.37  
110 
 
ordusunu İrəvan və Yelizavetpol quberniyaları sərhədləri boyunca Zəngəzur 
istiqamətində toplayıb Gorusa yetişməkdədir. Hələ ki, biz qəti addımlar ata 
bilmirik, bütünlüklə Bakı məsələləri ilə məşğuluq, Allah qoysa bu əməliyyat 
qurtaran kimi, qeyd edilən daşnak-erməni hərəkətlərini də aradan qaldıracağıq". 
Daxili siyasətə gəldikdə isə, Fətəli хаn sözünə davam edərək yazırdı ki, hələlik 
bütün münasibətlərdə ciddi bir irəliləyiş yoxdur, işlər ürəyimiz istəyən qaydada 
getmir, hələlik dözmək lazımdır. Baxarıq, sonra nə olacaq. Belə fikirləşirik ki, bu 
və ya digər formada işləri doğru istiqamətə yönəltməyə imkan olacaq. Məktubun 
sonunda Fətəli xan Zaqatala dairəsi, Borçalı qəzası və Qarayazı sahəsinin 
əhalisinin Azərbaycana birləşmək arzuları barədə M.Ə.Rəsulzadəyə yazırdı. О 
qeyd edirdi ki, "bu ərazilərlə bağlı statistik məlumatlar belədir: Borçalı qəzasında 
bütövlükdə 80 min nəfərə yaxın əhali yaşayır ki, bunun 50 min nəfəri 
müsəlmanlardır, Qarayazı sahəsində 30 min əhalinin demək olar ki, hamısı 
müsəlmanlardır, Zaqatala dairəsinin isə 100 min nəfərə yaxın əhalisinin 95 faizi 
müsəlmanlardır. Bu ərazilərin Azərbaycanın xeyrinə həll olunmasına ciddi şəkildə 
çalışmaq lazımdır".391 
Bolşevik hökuməti əsasən, ermənilərə əsaslanaraq, İslam Ordusuna qarşı öz 
müqavimətlərinə sinfi rəng verməyə cəhd göstərirdilər. Xalq Komissarları 
Sovetinin Bakı əhalisinə müraciətində göstərilirdi ki, komissarlar yalnız nizami 
türk ordusuna qarşı deyil, Gəncə bəу və xanlarının çoxsaylı dəstələrinə qarşı da 
mübarizə aparırlar.392 İyul ayının 28-də Mailov teatrının binasında keçirilən 
toplantıda sol eser M.Vəzirov dedi ki, əsirlik asılılıqdan bezikən müsəlman 
kəndliləri öz talelərini sovetlərin taleyi ilə bağlayıblar və böyük Rusiyanı müdafiə 
etmək üçün onlarla müsəlman kəndlisi Qırmızı Orduya yazılırlar.393 Lakin bu 
sözlər deklarativ xarakter daşıyırdı və əslində vəziyyət heç də belə deyildi. İyul 
ayının 28-də Bakı XKS 1883-1892-ci illərdə doğulmuş kişi əhalinin hərbi 
səfərbərliyi haqqında dekret vermişdi. Bakı Sovetinin nəzarətində olan kəndlərdə 
müsəlman əhalisi zor gücünə orduya səfərbər edilirdi. Bakı kommunası tərəfindən 
cəbhəyə göndərilən bu adamlar ilk imkan düşən kimi Bakını mühasirəyə almış 
İslam Ordusu tərəfinə keçirdi. Hətta XKS-nin Maştağa, Buzovna, Suraxanı, 
Şüvəlan və Mərdəkan kəndlərinin sakinlərinin hər hansı yerdəyişməsini qadağan 
edən xüsusi əmri olmuşdu. Bu əmr onunla bağlı idi ki, bu kəndlərin əhalisi kiçik 
partizan dəstələri yaradaraq Bakının azad olunmasında İslam Ordusuna yardım 
göstərirdi.394 Həmin vaxtlar Balaxanıda işləmiş bolşevik Blyumin öz xatirələrində 
yazırdı: Müsəlman əhalisi bolşeviklərin simasında quldur və soyğunçuları 
görürdülər. Türklər Bakıya hücum edən vaxt yerli müsəlmanlar onlara qoşuldular. 
                                                        
391
 Yenə orada, s.37-38 
392
 Известия Бакинского Совета, 1918, 30 июля. 
393
 Yenə orada. 
394
 Памяти 26-ти. Баку, 1922, с. 165 
111 
 
Onlar türkləri bolşevik zülmündən xilaskar kimi qarşılayırdılar.395 Hətta cəbhəyə 
göndərilən müsəlman sosialist hümmətçilərin çoxu türk ordusu tərəfinə 
keçmişdilər.396 
İyulun 30-da "Kommuna" ordusunun rəhbərlərindən biri Avetisov Bakı 
Sovetinə məlumat verdi ki, müqavimətin davam etdirilməsi əhəmiyyətsizdir. Еlə 
həmin gün XKS-nə gələn Erməni Milli Şurasının rəhbərləri bolşeviklərdən 
hakimiyyəti təhvil verməyi tələb etdilər. İyulun 31-də Bakı XKS-i öz 
səlahiyyətinin qurtardığını bildirdi və komissarlar "Ərdəhan" gəmisində 
Həştərxana yola düşdülər. Lakin onlar hələ şəhərdən uzaqlaşmamış, əsasən, erməni 
Milli Şurasının və daşnakların əlində olan eser-daşnak-menşevik ittifaqı zəminində 
"Sentrokaspi və Sovetin Müvəqqəti İcraiyyə Komitəsinin Rəyasət Heyətinin 
diktaturası" deyilən yeni oyuncaq bir hökumət təşkil edildi. Avqustun 1-də təşkil 
olunmuş Sentrokaspi hökumətinə Xəzər donanmasının zabitlərindən Peçenkin, 
Tyuşkov, Buşev, Lemleyn, Yermakov, eserlərdən L.Umanski, A.Veluns, 
menşeviklərdən Q.Ayolla, M.Sadovski, daşnaklardan A.Arakelyan və Məlik-
Yolçuyan daxil edilmişdi. Göründüyü kimi, özündən əvvəlki hökumət kimi 
Sentrokaspi hökumətinin də Azərbaycana heç bir dəxli yox idi və bütövlükdə 
yadellilərdən təşkil olunmuşdu. Hökumət qurulan kimi Bakının xristian əhalisinə 
müraciət edildi. Orada deyilirdi: "Türklərə qarşı mübarizədə siz yalqız deyilsiniz. 
Yaxın günlərdə müttəfiqlərdən ciddi kömək alınacaq".397 Hökumətin qərarı ilə 
Bakı XKS-ni tam heyətdə Həştərxana aparan gəmi sahilə qaytarıldı və Bakıdan 
qaçmağa cəhd göstərən bolşeviklər həbsə alındı. Zavod komitələrinin yeni 
hökuməti müdafiə məqsədi ilə keçirilən konfransında qəbul olunmuş qətnamədə 
göstərilirdi ki, keçmiş komissarlar nəinki öz vəzifələrini tərk etmiş, Bakı əhalisi 
üçün ölümcül təhlükə yarandığı bir dövrdə cəbhəni özbaşına qoymuşlar, eyni 
zamanda müdafiə üçün zəruri olan ərzağı, hərbi sursatı və silahı da aparmağa 
xaincəsinə cəhd göstərmişlər. Konfrans komissarları xalqa xəyanətdə 
günahlandırıb, onları xalq düşmənləri hesab etdi.398 
Bakı Xalq Komissarları Sovetinin devrilməsi Azərbaycan hökuməti 
tərəfindən mühüm hadisə kimi qarşılandı. Bu hadisə Almaniya və Avstriyanın 
Cənubi Qafqazda olan nümayəndələrinin Bakı məsələsində geri çəkilməsi ilə 
nəticələndi. Bu barədə Xan Xoyski M.Ə.Rəsulzadəyə yazırdı: Məlumat üçün 
bildirirəm ki, Bakıda bolşevik hakimiyyəti devrilmişdir. Rusiya bolşeviklərinin 
nümayəndələri həbs edilmişdir. Mədənlərin bir hissəsi və bütün Abşeron 
yarımadası bizim əlimizdədir. Biz əminik ki, yaxın günlərdə şəhər təslim olacaq. 
                                                        
395
 Bakıda və Azərbaycanda 1917-1918-ci illərin inqilabi hadisələri haqqında xatirələr. Blyuminin 
xatirələrindən. 1922. //ARPİİ SPİHDA, f.276, s.2, i.20, v.18-19 
396
 1917-1920-ci illərdə Bakıda Qırmızı Qvardiya haqqında xatirələr. Tarixsiz. //ARPİİ SPİHDA, f.276, 
s.2, i.22, v.90 
397
 Бюллетень Центрокаспия, 1918, 3 августа. 
398
 A. Дубнeр. Бакинский пролетариат в годы революции (1917-1920 гг.). Б., 1931, с.95 
112 
 
Almaniya və Avstriya missiyalarının başçıları dəfələrlə burada bizi əmin etmişlər 
ki, onlar Bakını Azərbaycanın ayrılmaz hissəsi və paytaxtı kimi tanıyırlar. İndi 
onlar, hətta ordu daşınmasında bizə yardım da göstərirlər."399 Eyni məzmunda 
məlumat xarici işlər naziri M.H.Hacınski tərəfindən də İstanbula, 
M.Ə.Rəsulzadəyə göndərilmişdi. О yazırdı: "Bakı cəbhəsində vəziyyət belədir: 
bizim ordumuz üç tərəfdən şəhərə yaxınlaşıb. Müsəlman məzarlığı, Sallaxana və 
Ermənikəndin qarşısı alınıb. Bütün kəndlərin və bağların Bakı ilə əlaqəsi kəsilib və 
onlar azad şəkildə bizimlə əlaqə saxlayırlar. Мən şəxsən cəbhədə olmuşam. 
Sizinkilər sağdır. Biz şəhərə girən anda kiçik bir bədbəxtçilik baş verdi və biz bir 
qədər geri çəkilməli olduq. Bakıda bolşevik hökuməti devrilib, Şaumyan və 
digərləri həbs olunub, onları menşeviklər və daşnaklar, eyni zamanda bütövlükdə 
ruslar və yəhudilər əvəz ediblər. Onların qüvvələri böyükdür. Mən bu barədə Xəlil 
paşaya məruzə etdim. Təcili olaraq Batumdan bir diviziya da hərəkət etməlidir. Bu, 
о halda mümkündür ki, türklər Abastuman və Asxuru gürcülərə versinlər. Хəlil 
paşa bu barədə Ənvər paşadan xahiş edib. Siz də bu istiqamətdə hərəkət 
etməlisiniz, əks təqdirdə Bakı əldən çıxacaq. Düşmənin çoxlu sayda mərmiləri, 
uzaqvuran topları və aeroplanları var. Əgər bizim əlimizdə güclü silahlar olmasa, 
hətta Bakı alındıqdan sonra belə düşmənlər şəhəri dağıda və yandıra bilərlər."400 
Sonra isə M.H.Hacınski məlumat verirdi ki, türk ordusu şəhərə həlledici hücum 
üçün Ənvər paşadan əmr alıb. Avqustun 2 və 3-də türk və Azərbaycan orduları 
müxtəlif istiqamətlərdən şəhərə daxil oldu. Çətin anda siyasi ixtilafları unudaraq 
bolşevik, menşevik və eserlər ümumi düşmən hesab etdikləri türklərə qarşı 
birləşməklə növbəti dəfə nümayiş etdirdilər ki, məsələ sinfi deyil, milli xarakter 
daşıyır. S.Şaumyanın əmri ilə Petrovun dəstəsi Qurd Qapısında müdafiə mövqeyi 
tutdu. Həmin gün bolşeviklərin və sentrokaspiçilərin birgə hərəkəti türklərin 
Bakıya doğru irəliləməsini yubandırdı. Sentrokaspi hökuməti adından daşnak 
Arakelyan bolşevik Petrova təşəkkür elan etdi.401 
Hakimiyyətə gəldikdən sonra Sentrokaspi diktaturasının ilk addımlarından 
biri Ənzəlidə olan ingilislərin Bakıya gəlişini sürətləndirmək oldu. Avqustun ilk 
günlərində Bakıda keçirilən fövqəladə iclasda eser Lev Umanski hamını 
inandırmağa cəhd göstərdi ki, ikicə gün dözmək lazımdır, müttəfiqlərin yardımı 
artıq yaxındadır. O, əmin edirdi ki, əgər türklər şəhərə girsələr, əhalini faciəli 
fəlakətdən, ancaq ingilislərin gəlişi xilas edə bilər.402 Erməni Milli Şurası və 
daşnak liderləri hələ iyun ayında İranda olan ingilis hərbi hissələrinin komandanı 
general L.Denstervil ilə əlaqə yaratmışdılar. İngilislər türklərin Bakı uğrunda 
                                                        
399
 Bakıda bolşevik hakimiyyətinin devrilməsi barədə F.X.Xoyskinin M.Ə.Rəsulzadəyə şifroqramı. 
11.09.1918.//ARPİİ SPİHDA, f.277, s.2, i.8, v.8 
400
 Xarici işlər naziri M.H.Hacınskinin Bakının tutulması barədə şifroqramı. 20.09.1918. //ARPİİ 
SPİHDA, f.277, s.2, i.8, v.13-16 
401
 Сурен Шаумян. Бакинская Коммуна. Баку, 1927, с.55 
402
 Бюллетень Центрокаспия, 1918, 2 августа. 
113 
 
döyüşlərdə qazandıqları qələbələrdən bərk narahat olmuşdular. Bir tərəfdən bu 
narahatçılıq alman-türk blokunun Bakı neftini ələ keçirmələri ilə bağlı idisə, digər 
tərəfdən Nuru paşanın daha uzağa, Orta Asiya, Əfqanıstan və Hindistana doğru 
hərəkət arzusu istisnalıq təşkil etmirdi. İngilislər kayzer II Vilhelm ilə Əfqanıstan 
əmiri Həbibullaxan arasında yazışmalardan məlumatlı idilər. İslam Ordusunun 
qələbələri haqda məlumatların türklər tərəfindən İran və Əfqanıstanda yayılması 
ingilisləri əsəbiləşdirirdi.403 İngilislərin baş planına görə türklərin Şərqə yürüşünün 
qarşısı Bakıda alınmalı idi. Əgər bu mümkün olmazdısa, ehtiyat variant kimi 
ingilislər Orta Asiyada möhkəmlənməyi düşünürdülər. Bu məqsədlə general-mayor 
V.Malleson 1918-ci ilin iyununda Orta Asiyada ingilis missiyasının başçısı təyin 
edilmişdi. L.Denstervil isə Ənzəlidən Bakıya desant çıxarmaq üçün əlverişli 
məqam gözləyirdi. 
1918-ci ilin aprelində Bakı Erməni Milli Şurasının nümayəndəsi doktor 
Araratyan Həmədana gedərək general Denstervillə gizli danışıqlarda Bakıya qoşun 
çıxarmağın mümkünlüyü məsələsini müzakirə etmişdi.404 Ona görə də iyunun 19-
da Gilanda olan Çelyapin S.Şaumyana yazırdı ki, daşnakların ingilislərlə əlaqəsi 
vardır, onlar ingilisləri bütün vasitələrlə Bakıya cəlb etməyə cəhd göstərirlər.405 
İngilislər Xəzər dənizi sahillərinə çatdıqda və Bakıya daxil olmaq üçün əlverişli 
imkana malik olduqda, erməni Milli Şurası öz nümayəndəsi S.A.Ter-Qazarovu iyul 
ayının ortalarında "ingilisləri çağırmaq barədə danışıqlar aparmaq üçün Ənzəli 
şəhərinə, İranda ingilis ordusu komandanı general Denstervilin yanına 
göndərmişdi".406 Erməni Milli Şurasının ingilisləri Bakıya dəvət etmək planlarını 
həmin dövrdə Denstervilin ordusunda xidmət etmiş podpolkovnik A.Roulinson da 
təsdiq edirdi. O, "1918-1922-ci illərdə Yaxın Şərqdə sərgüzəştlər" adlı 
xatirələrində qeyd edir ki, ermənilər Bakıda bolşevikləri hakimiyyətdən 
kənarlaşdırdıqdan sonra bizdən kömək almağa cəhd göstərirdilər. Belə bir şəraitdə 
qərara alındı ki, onlara kömək edilsin.407 Bakıda cərəyan edən hadisələri ingilislər 
çox diqqətlə izləyirdilər. Bakıdakı ingilis konsulu Mak Donel bu barədə tez-tez 
Denstervilə məlumatlar göndərirdi. Denstervil Bakı daşnakları və eserləri ilə 
yaratdığı əlaqədən bəhs edərək yazırdı: "Demək olar ki, hər gün gedib-gələn 
qasidlərin vasitəsi ilə mən Bakı ilə əlaqə yaratmışdım. Belə görünürdü ki, 
dostlarımız tez bir zamanda bolşevikləri hakimiyyətdən yıxmağa, Bakıda yeni 
idarə üsulu yaratmağa və ingilisləri köməyə çağırmağa qabildirlər".408 
Bakıda yaranmış belə vəziyyət Antantanın Qafqazı və ilk növbədə Bakını 
işğal etməsi üçün əlverişli şərait yaradırdı. 1918-ci ilin yazından başlayaraq 
                                                        
403
 В.Маллесон. Двадцать шесть комиссаров. Из английского журнала за март 1933 г. //ARPİİ 
SPİHDA, f.303, s.1a, i.31, v.6-7 
404
 Л.Денстервиль. Британский империализм в Баку и Персии. 1917-1918. Тифлис, 1925, с. 107 
405
 Я.Ратгаузер. Революция и гражданская война в Баку, ч.1, с. 197 
406
 Б.Байков. Воспоминания о революции в Закавказье, с. 129 
407
 A.Rowlinson. Adventures in the Near East, p.69 
408
 Л.Денстервиль. Британский империализм в Баку и Персии. 1917-1918, с. 159 
114 
 
Antanta ölkələri Qafqazı fəal hərbi əməliyyat meydanına çevirmək fikrində idilər. 
Bu məqsədlə onlar bildirirdilər ki, "Şimali İranda və Qafqazda istifadə etmək üçün 
böyük qüvvə hazırlamaq lazımdır. Görünür ki, bu istiqamət müttəfiqlər üçün ən 
vacib bir istiqamətdir. Qafqazın ən mühüm neft rayonlarını işğal etmək 
müttəfiqlərin birinci növbəli vəzifəsidir".409 
Əslində müttəfiqlər bu işə 1918-ci ilin əvvəllərindən başlamışdılar. 
Bağdadda olan ingilis Baş Qərargahının qarşısında duran ən mühüm vəzifələrdən 
biri almanları və türkləri Qafqaza buraxmamaq idi. Hələ 1917-ci ilin dekabr ayının 
23-də İngiltərə və Fransa Rusiyanın cənubunu nüfuz dairəsinə bölmək haqqında 
saziş imzalamışdılar. Fransızlar tərəfindən Klemanso, Pişon və Foşun, ingilislər 
tərəfindən lord Milnerin, lord Robert Sesilin və digər ingilis hərbi dairələri 
nümayəndələrinin hazırladığı sazişin 3-cü maddəsinə əsasən, fransızlar 
Bessarabiya, Ukrayna və Krımı, ingilislər isə Qafqazı tutmalı idilər. Bu planın 
həyata keçirilməsi üçün ingilislər ilk növbədə Bakını və "Bakı-Batum dəmir 
yolunu" ələ keçirmək istəyirdilər.410 Devid Lloyd Corc öz xatirələrində qeyd edir 
ki, 1918-ci ilin yazında hələ müharibənin taleyi məlum deyildi. Ona görə 
müttəfiqlər Xəzər sahillərində olan Bakı neft yataqlarından Mərkəz dövlətlərinin 
hər hansı formada istifadə etməsinin qarşısını almalı idilər.411 Вu məqsədlə 1918-ci 
ilin yanvarında Mesopotamiyada xüsusi ekspedisiya yaradıldı ki, ona da general-
mayor L.Denstervil başçılıq edirdi. Rəsmi şəkildə bu ordu "Densterfors" 
adlandırılmağa başlandı. "Londonda elan edilmişdi ki, "Densterfors"un əsas 
məqsədi Əfqanıstan və Hindistana doğru alman-türk qoşunlarının hərəkətinə mane 
olmaqdır".412 Bu ekspedisiya Mesopotamiya-İran sərhədini keçib, Kermanşah, 
Həmədan, Qəzvin yolu ilə Ənzəli limanına gəlməli və oradan da Tiflisə hərəkət 
etməli idi.413 1918-ci ilin əvvəllərində ingilislər bu fikirdə idilər ki, Cənubi Qafqaz 
millətlərinin ordusunu yaradıb türk-alman müdaxiləsinə qarşı müqavimət 
göstərmək olar. Ona görə də ingilislər sürətlə hərəkət edərək fevral ayının 17-də 
Xəzər dənizinin cənub sahillərinə çıxa bildilər.414 Bakı nefti uğrunda gedən bu 
mübarizəni 1928-ci ildə İstanbulda nəşr olunmuş "Beynəlmiləl siyasətdə petrol" 
adlı kitabında Mir Yaqub Mehdizadə obrazlı formada belə səciyyələndirirdi: ingilis 
arslanı əcələ ilə gəlirdi, Bakı petrol ocaqlarına qonmaq istəyən alman qartalına yol 
vermək istəmirdi.415 
1918-ci ilin əvvəlində Cənubi Qafqazda siyasi vəziyyət tez-tez dəyişirdi. 
Xristian elementləri türk hücumundan ehtiyat etdiklərindən "istər Tiflisdə və 
istərsə də Bakıda olan erməni siyasətçiləri ingilislərlə əlaqəyə girib, onlardan 
                                                        
409
 The New-York Times, 1918, 14 July 
410
 В.Черчилль. Мировой кризис. М., 1932, с. 105 
411
 Девид Ллойд Джордж. Военные мемуары. Том VI. М, 1937, с.97 
412
 N.S.Fatemi. Diplomatic history of Russia. 1917-1923. New York, 1952, p.143 
413
 G.Lenczowski. Russia and the West in Iran, p.98 
414
 Д.Ллойд Джордж. Военные мемуары. Том VI, с.98 
415
 M.Mehdizadə. Beynəlmiləl siyasətdə petrol. Bakı, 1994, s. 10-11 
115 
 
yardım almağın mümkünlüyünü sınaqdan çıxarmaq istəyirdilər".416 Cənubi 
Qafqazda olan milli qüvvələri fəallaşdırmaq və ümumilikdə vəziyyəti öyrənmək 
üçün ingilislər general Offlini Tiflisə göndərdilər. Həmədana qayıdarkən o, Cənubi 
Qafqazda alman meylinin güclü olduğu və vəziyyətin müttəfiqlərin xeyrinə 
olmadığı barədə məruzə etdi. İngilislərin Tiflisə doğru hərəkətinə mane olan bir 
sıra səbəblər var idi. Birincisi, Gilan vilayətində İran hökumətinə qarşı qiyam 
qaldırmış Kuçek Xan ingilislərə düşmən münasibət bəsləyirdi. İkincisi, Ənzəli 
limanı bolşevik təmayüllü elementlərin nəzarəti altında idi. Üçüncüsü, Tiflisə 
getmək üçün ingilislərin desant çıxaracağı Bakı limanı bolşeviklərin əlində idi. 
"Bütün bu maneələr Denstervilin Tiflisə tezliklə çatmasının qarşısını aldı. Bununla 
əlaqədar o, 1918-ci ilin avqust ayının ortalarına qədər İranda qalıb Cənubi 
Qafqazda daha əlverişli dəyişiklikləri gözləməli oldu".417 Lakin bununla bərabər 
bolşeviklərin ingilislərlə əməkdaşlığına dəlalət edən bəzi faktlar da mövcuddur. 
Podpolkovnik A.Roulinson öz xatirələrində qeyd edir ki, Bakı bolşevikləri 
Bağdaddan onlara göndəriləcək bir neçə maşına əvəz olaraq bizim sərəncamımıza 
xeyli benzin verdilər.418 
Bakı bolşeviklərinin ingilislərlə gizli əməkdaşlığı barədə məlumatlar о 
qədər geniş yayılmışdı ki, S.Şaumyan və A.Caparidze 1918-ci ilin iyun ayının 21-
də Petrovsk, Yekaterinador, Astraxan, Saritsin, Saratov və Moskvaya, şəxsən 
V.Leninə radioteleqram göndərərək bu məlumatı təkzib etmək məcburiyyətində 
qalmışdılar.419 
1918-ci ilin avqust ayının əvvəllərində gözlənilən əlverişli şərait yarandı, 
beş diktatordan - üç donanma zabitindən və iki matrosdan ibarət olan Sentrokaspi 
hökuməti bolşevikləri və şəhərdə olan kiçik sayda almanları həbs edib yardım üçün 
Britaniya qüvvələrinə müraciət etdilər.420 Yaxın Şərqdə Britaniya gizli xidmətinin 
xüsusi nümayəndəsi P.Hopkirk bununla bağlı yazır: "Nəhayət, Denstervilin uzun 
müddət gözlədiyi məqam yetişdi. O, rəsmən Bakıya dəvət edildi. Onun zabitləri 
tələsik ekspedisiya üçün yararlı gəmiləri gözdən keçirdilər. Makdonell Sentrokaspi 
diktaturasına xəbər verdi ki, yardım artıq yoldadır. Ənvər paşanı Bakıya 
buraxmamaq və neft mədənlərində ağalığına yol verməmək məqsədilə yarış 
başladı.421 
Avqust ayının 4-də polkovnik Stoksun başçılıq etdiyi ilk ingilis dəstəsi 
Bakıya gəldi. Onların sayı 240 nəfərdən çox deyildi.422 Az sonra, avqustun 9-17 
                                                        
416
 G.Lenczowski. Russia and the West in Iran, p.17 
417
 G.Lenczowski. Russia and the West in Iran, p.17-18 
418
 A.Rowlinson. Adventures in the Near East, p.70 
419
 S.Şaumyan, A.Caparidze - Petrovsk, Yekaterinador, Astraxan, Saritsin, Saratov və Moskvaya, şəxsən 
V.Leninə. 21.06.1918. //ARPİİ SPİHDA, surət fondu, sənəd № 370, v.21 
420
 N.S.Fatemi. Diplomatic History of Russia, p.143 
421
 P.Hopkirk. On Secret Service East of Constantinople, p.330 
422
 Bakıda və Azərbaycanda 1917-1918-ci illərin inqilabi hadisələri haqqında xatirələr. Blyuminin 
xatirələrindən. 1922. //ARPİİ SPİHDA, f.276, s.2, i.20, v.20 
116 
 
arası üç batalyon, bir səhra artilleriya batareyası və bir neçə zirehli maşından ibarət 
olan ingilis hərbi qüvvələri Bakıya daxil oldular.423 Həmin anda P.Hopkirk Bakıda 
olan vəziyyəti belə təsvir edirdi: 1918-ci ilin avqust ayının 17-də britaniyalılar 
mürgüləyən Bakı limanına yaxınlaşan zaman, bir vaxtlar bərq vuran şəhərdən şirin 
xatirələrin kölgəsi qalmışdı. Müharibə və inqilabdan sonra Bakı 1919-cu ildə 
kommunistlər tərəfindən tutulmuş Şanxayı xatırladırdı. Lakin Bakının enişi hələ 
bolşeviklərin gəlişinə qədər başlamışdı. Neft mədənlərində görünməmiş ağır əmək 
şəraiti, neft çıxarılmasının səviyyəsinə təsir göstərən çoxsaylı tətillərə gətirib 
çıxarmışdı. Sənaye birtərəfli inkişaf edirdi. Etnik toqquşmalar və çar hökumətinin 
repressiya tədbirləri sənayenin inkişafına ağır zərbə vurmuşdu. Neft sənayeçiləri 
texnologiyaya kapital qoyuluşunu mənasız hesab edirdilər. Müharibə Bakını dünya 
bazarından uzaqlaşdırmış və şəhəri daxili bazardan asılı vəziyyətə salmışdı. Bütün 
bunlar Bakının inqilabçıların əlinə keçməsinə gətirib çıxarmışdı. S.Şaumyan başda 
olmaqla Bakı Sovetinin və Sentrokaspi diktaturasının mövcudluğu üçün 
qısamüddətli yol açılmışdı.424 
Bakıya daxil olan ingilis hərbi qüvvələrinin sayı barədə bir-birinə uyğun 
olmayan müxtəlif fikirlər mövcuddur. Lakin müxtəlif mənbələrin tutuşdurulması 
və bu əməliyyata rəhbərlik etmiş general Denstervilin xatirələrini əsas götürməklə 
Bakıya avqust ayında daxil olan Britaniya qoşunlarının sayının 1000 nəfərdən artıq 
olmaması fikrilə razılaşmaq olar. Avqustun 17-də Denstervil Bakıya daxil olduqda 
türklərin hücumundan bərk qorxuya düşən şəhərin xristian əhalisi, xüsusilə 
ermənilər ağ əlcək geyib əllərində meymun tutan ingilis dəstələrini böyük sevinclə 
qarşıladılar.425 Lakin Britaniya yardımının təəccüb doğuracaq qədər az olması 
şəhərin xristian əhalisini hiddətləndirdi. Halbuki Bakıda yardıma gələn ingilis 
ordusunun sayının 20-30 min olması barədə təbliğat aparılırdı. Belə şayiələr 
yayılırdı ki, guya ingilislər nəinki şəhərin yorulmuş müdafiəçilərini əvəz edəcəklər, 
ümumilikdə bütün Cənubi Qafqazı türklərdən təmizləyəcəklər.426 
Avqust ayının 5-də ingilis komandanlığı ilə Sentrokaspi rəhbərliyinin birgə 
müşavirəsi keçirildi. İngilislər Sentrokaspi ordusunun sayının az olmasından və pis 
təlim görməsindən narazılıq edib bildirdilər ki, bu ordu ilə Bakını saxlamaq olmaz. 
Bu məqamda menşevik Sadovski ironik formada ingilis zabitindən soruşdu: "Bəs 
                                                        
423
 Ministère des Affaires Etrangères (МАЕ) de France (Archives Diplomatique) Correspondanse 
politique et commerciale. 1914-1940 Sèrie «Z» Europe 1918-1940 Sous-Serie USSR Europe - Russie 
service russe d'information et d'edudes (S.R.I.E.) XLI Caucase - Azerbaidjan (1918-1920). Direction 
des Affaires Polotiques et Commerciales Caucase Republique d'Azerbaidjan Evenements Annees 1918-
1919. Vol.832, folio 2 
424
 P.Hopkirk. On Secret Service East of Constantinople. p.332 
425
 Həmid Sultanov. XKS-nin yaranması, iyul günləri, Sovetin dağılması, ingilislərin dəvət edilməsi və 
Sentrokaspi Diktaturası. 16.10.1923. //ARPİİ SPİHDA, f.276, s.2, i.128, v.2-3; F.Kazemzadeh. The 
Struggle for Transcaucasia. p.141 
426
 W.E.D.Allen and Paul Muratof. Caucasian Battlefields, p.493; Бюллетень Центрокаспия, 
1918, 6 августа. 
 
117 
 
hanı sizin Abram Velunsa və Ter-Aqayana vəd etdiyiniz böyük ordu?" 
L.Denstervilin nümayəndəsi açıq şəkildə bildirdi ki, İngiltərə heç yerdə, heç kimə, 
heç vaxt belə bir köməyi vəd etməyib. Belə fikirləşmək gülməli olardı ki, ingilis 
ordusu Mesopotamiyadan bura gələcək. Bu məsələ barəsində A.Velunsdan soruşan 
zaman o, qeyd etdi ki, İngiltərə öz nüfuzunu yüksək tutur, əgər ingilislər Bakıya 
daxil olublarsa, buradan elə də asanlıqla çıxmayacaqlar.427 
Köməyə gələn qüvvənin az olmasından ciddi narahatçılıq keçirən şəhərin 
xristian əhalisini sakitləşdirmək üçün şayiələr yaymağa başladılar ki, çoxsaylı 
ingilis ordusu tezliklə Bakıya gələcək və Sentrokaspi ordusuna britaniyalılar 
tərəfindən hərbi-texniki yardım gücləndiriləcək. Sentrokaspi əsgərlərinin döyüş 
ruhunu qaldırmaq məqsədilə hələ Ənzəlidə olan L.Denstervilin bəyanatı oxundu. 
Bu bəyanatın mənası ondan ibarət idi ki, İngiltərə hökuməti müttəfiqlərlə müqavilə 
əsasında Bakı əhalisinin xahişi ilə mühasirədə olan şəhərə ordu və hərbi sursat 
göndərir. Türkiyə və Almaniya ilə mübarizə məqsədilə ingilis ordusu Sentrokaspi 
hökuməti və L.Biçeraxovla birgə hərəkət edəcək. Nəhayət, L.Denstervil şəhərin 
"qəhrəman müdafiəçilərini" təbrik edir və bildirirdi ki, əgər hamı düşmənə qarşı 
mübarizəyə qalxsa, yaxın vaxtlarda qələbəni qeyd etmək olar.428 Avqust ayının 8-
də diktatura üzvlərinin və ingilislərin birgə iclasında general L.Denstervilin 
bəyanatını oxuyan kapitan Recinald Tiq Cons Sentrokaspi tərəfdarlarını daha 
böyük pafosla ruhlandıraraq dedi: "Biz inanmırdıq ki, siz Bakını belə müdafiə edə 
bilərsiniz. Əgər biz birgə hərəkət etsək, nəinki şəhəri saxlayacağıq, eyni zamanda 
düşməni buralardan qovacağıq".429 Az saylı ingilis dəstələrinin bir hissəsi əsasən 
rabitə sisteminin mühəndis-texniki qurğularına xidmət etmək üçün cəbhəyə getdi, 
digər hissəsi isə şəhərdə qalıb hərbi təlimlərlə məşğul olurdu. 
Sentrokaspi Diktaturasında formal şəkildə hakimiyyət Xəzər donanması 
zabit və matrosların əlində olsa da, əslində real hakimiyyət erməni Milli Şurası, 
Daşnaksütyun partiyası və digər erməni partiya və təşkilatlarına məxsus idi. 
Azərbaycan-türk hücumuna qarşı şəhərin müdafiəsinə onlar rəhbərlik edirdi. 
Avqust ayının ilk günlərində Bakı şəhəri və rayonlarının səfərbərlik işləri üzrə 
komissarı R.Bekzadyanın və komissarlığın katibi Qukasyanın imzaladığı əmrdə 
göstərilirdi ki, avqustun 3-də saat 6-dan gec olmayaraq bütün mənzil idarələri 
şəhərin kişi əhalisinin dəqiq sayı və uçotu barədə məlumatları mərkəzi səfərbərlik 
idarəsinə təqdim etməlidirlər.430 ABŞ-da yaşamış erməni tarixçisi S.Atamyan 
göstərir ki, Denstervil ordusu gələnə qədər Bakını türklərin hücumundan 7-8 min 
erməni əsgərləri qoruyurdu.431 P.Hopkirk Denstervilin gəlişindən sonra Bakıda 
yaranmış vəziyyəti belə təsvir edirdi: Bakıya gəlmiş Britaniya ön dəstələrinin 
                                                        
427
 Памяти 26-ти. Баку, 1922, с.55 
428
 Бюллетень Центрокаспия, 1918, 9 августа. 
429
 Yenə orada. 
430
 ARPİİ SPİHDA, f.276, s.7, i.256, v.l 
431
 S.Atamian. The Armenian Community. New York, 1955, p.207 
118 
 
komandiri olan zabit gəmiyə qalxıb vəziyyət haqqında məruzə etdi. Məlum oldu ki, 
sabah türklərin hücumu gözlənilir və cəbhə xətti müdafiəsizdir. Şübhəsiz ki, yerli 
müdafiəçilər və onların komandirlərinin bütün ümidləri britaniyalılara idi. Sonralar 
Denstervil yazırdı ki, şəhərdəkilər belə təsəvvür yaratmışdılar ki, guya gəmi 
karvanı ilə çoxsaylı Britaniya ordusu sahib çıxacaqdır. Ona görə Hempişir 
polkunun kiçik dəstəsinin gəldiyini gördükdə şəhər sakinləri çox məyus oldular.432 
Sentrokaspi Diktaturasının hərbi qüvvələri barədə Denstervilin fikirləri daha 
çox həqiqətə yaxındır. О yazırdı: Belə güman etmək olar ki, şəhəri müdafiə edən 
canlı qüvvə 10000 nəfər yerli könüllülərdən ibarətdir. Onlardan 3000 nəfəri ruslar, 
7000 nəfəri ermənilər idi. Hamı güllə atırdı, lakin az bir hissəsinin döyüş təcrübəsi 
var idi. Onların çoxu başa düşürdülər ki, həyatları böyük təhlükə altındadır. 
Bəziləri, hətta düşmənlə danışıqlara da girmişdi. Şəhərdə qalan müsəlmanların 
hamısı olmasa da, böyük əksəriyyəti türkləri salamlamağa hazır idilər və özlərini 
potensial "beşinci dəstə" kimi aparırdılar.433 İslam ordusu şəhərə yaxınlaşdıqca 
sentrokaspiçilər və xüsusilə Bakının idarəçiliyində həlledici vəzifələri ələ keçirmiş 
ermənilər müxtəlif vasitələrlə əhalini özlərinin girovuna çevirirdilər. 
İngilislərin gəlişi ilə L.Biçeraxov yenidən siyasi səhnədə görünməyə 
başladı. Avqustun 3-də ondan alınmış teleqram rus və erməni dillərində plakat 
formasında böyük şriftlərlə çap edilib bütün şəhərə yayıldı. Orada göstərilirdi ki, 
guya köhnə hökumət düşmənə qarşı mübarizədə onun əl-qolunu bağlamışdı. İndi 
isə L.Biçeraxov Sentrokaspi qüvvələri və ingilislərlə vahid cəbhə təşkil edib, 
düşməni əzməyə hazır olduğunu bildirirdi. Elə həmin gün Biləcəri stansiyasını 
avqust ayının 2-də azad etmiş İslam Ordusuna Biçeraxov kazaklarının hücum 
etməsi vəziyyəti bir qədər çətinləşdirdi. İlk "qələbə" aldadıcı olsa da, ingilislər 
Biçeraxova böyük ümid bəsləyirdilər. O, Bakının xristian gəncləri arasında çox 
məşhur idi. İngilislər belə hesab edirdilər ki, əgər Biçeraxov Bakıya qayıtsa, bu 
gənclərin çoxunu "qəhrəman" orduya cəlb etmək mümkün olardı.434 Bu zaman 
gənclər arasında L.Biçeraxov о qədər məşhur idi ki, hətta onlar başlarını da 
Biçeraxov kimi qırxdırırdılar. Bakıda onun haqqında yayılan əfsanələrdə hətta 
L.Biçeraxovu "balaca Napoleon"a bənzədirdilər.435 Sentrokaspi Diktaturasına 
teleqramında Biçeraxov şəhərin "müdafiəçilərini" əvəz etməyə hazır olduğunu 
bildirir və yazırdı ki, "indi bütün Rusiya Bakının müdafiəçilərinə baxır".436 Lakin 
kazakların hücumu uzun çəkmədi. Yuxarıda qeyd edilən təntənəli teleqrama 
baxmayaraq, İslam Ordusu qarşısında duruş gətirə bilməyəcəyini anlayan 
L.Biçeraxov, heç bir məlumat vermədən, öz dəstəsini dəmir yolu boyunca Dərbənd 
                                                        
432
 P.Hopkirk. On Secret Service East of Constantinople, p.333 
433
 Yenə orada, s.333 
434
 1917-1920-ci illərdə Bakıda Qırmızı Qvardiya haqqında xatirələr. Tarixsiz. //ARPİİ SPİHDA, f.276, 
s.2, i.22, v.90 
435
 ÜİK(b)P MK yanında Partiya Tarixi İnstitutunda Azərbaycan qrupunun iclasında Suren Şaumyanın 
məruzəsi. 11.07.1927.// RDSSTA, f.84, s.3, i.283, v.61 
436
 Памяти 26-ти, с. 165 
119 
 
istiqamətində şimala çəkdi.437 Avqustun 8-də o, Xaçmazdan keçdi, 12-də isə 
Dərbəndi tutub Petrovska doğru hərəkət etdi. Avqust ayının 15-də L.Biçeraxov 
radio vasitəsi ilə xəbər verdi ki, Dərbənd və Petrovski bolşeviklərdən təmizləmək, 
Rusiyadan Bakıya kömək gətirmək məqsədilə o, şimala hərəkət edir. О vəd edirdi 
ki, Şimali Qafqazdan 10 min əsgər və taxıl gətirəcək. Biçeraxov eyni zamanda 
hesab edirdi ki, ingilislərin Bakıya gəlişi Rusiyanı təhdid etmir. Onun fikrincə, 
türklər şəhəri mühasirəyə alsalar da, onu tuta bilməyəcəkdilər.438 Bolşeviklərin 
təsiri altında olan silahlı qüvvədən sonra min nəfərə yaxın kazakların da cəbhəni 
tərk etməsi Bakının Sentrokaspi hökumətinin əlində saxlamasını qeyri-mümkün 
edirdi. 
Avqustun 3-nə aid olan digər bir sənəd Şərq cəbhəsində Osmanlı 
Ordusunun komandanı Mürsəl paşanın Bakıda olan erməni Milli Şurasının sədrinə 
məktubu idi. Orada qeyd edilirdi ki, "Bakı uğrunda Osmanlı ordusu hərbi 
əməliyyatlar aparır. Əgər siz şəhəri döyüşsüz versəniz, onda dinindən və 
milliyyətindən asılı olmayaraq, bütün vətəndaşların hüquqları təmin ediləcəkdir, 
ermənilər istərlərsə onların Bakıdan Ermənistana maneəsiz gedişi təmin 
ediləcəkdir. Lakin müqavimət göstərsəniz onsuz da şəhər alınacaq və bu halda 
tökülən qanların və dəyən ziyanın məsuliyyəti sizin üzərinizə düşəcək. Əgər siz 
şəhəri verməyə hazırsınızsa, öz nümayəndənizlə cavab göndərin".439 Lakin erməni 
Milli Şurası üzvləri ilə Sentrokaspi nümayəndələri məktubu müzakirə etdikdən 
sonra Britaniya hökuməti tərəfindən və L.Biçeraxovdan əsaslı yardım alacaqlarına 
ümid bəsləyərək Mürsəl paşaya cavab vermədilər. Bu artıq hərbi əməliyyatların 
davam etdirilməsi demək idi. 
Avqust ayının əvvəllərində İslam Ordusu Bakının mühasirə həlqəsini daha 
da daraltdı. Ayın 10-da Abşeron kəndləri Sentrokaspi Diktaturasına qarşı üsyan 
qaldırdılar. Maştağa kəndi İslam Ordusu birlikləri tərəfindən azad edildi.440 
Avqustun 8-də Mürsəl paşanın 3 avqust tarixli ultimatumu Diktaturanın 
mətbuatında dərc edildi.441 Bu ultimatum qanlı mart hadisələrindən sonra şəhərdə 
çox az sayda qalmış türk əhalisini ruhlandırdı. 
1918-ci ilin yayında bolşeviklərin devrilməsi və ingilislərin Bakıya daxil 
olması almanların əvvəllər ciddi xarakter almış diplomatik təzyiqlərini müvəqqəti 
səngitmişdi. Hələ iyul ayında M.Ə.Rəsulzadə xarici işlər naziri M.H.Hacınskiyə 
yazırdı: "Bakı məsələsi bizim üçün əlverişli mənada həll olunur. Şübhəsiz ki, biz 
almanlara məlum iqtisadi güzəştləri verməliyik. Biz xarici işlər nazirindən 
(Türkiyənin - C.H.) işləri sürətləndirmək üçün bu və ya digər formada almanlarla 
                                                        
437
 W.E.D.Allen and Paul Muratof. Caucasian Battlefields, p.492 
438
 Бюллетень Центрокаспия, 1918, 16 августа. 
439
 Азербайджан, 1919, 15 сентября. 
440
 Bakı Kommunasının süqutundan "26-ların" faciəli ölümünə qədər hadisələrin qısa xronikası. 
Tarixsiz. //ARPİİ SPİHDA, f.303, s.1a, i.14, v.3  
441
 Бюллетень Центрокаспия, 1918, 8 августа. 
120 
 
münasibətdə müstəqil addımlar atmağımızın lazım olub-olmadığını soruşduq. О 
qeyd etdi ki, hələlik buna ehtiyac hiss edilmir, ehtiyac olduğu halda o, bizə 
deyəcək. Ənvər paşa xahiş etdi sizə (M.H.Hacınskiyə - C.H.) deyəm ki, orada olan 
diviziyadan başqa yeni alaylar göndərilib və Nuru paşa məlumat göndərib ki, 
qüvvə yetərli dərəcədədir. Cümə günü icbari qaydada toplanmış yerli qüvvələrin 
təcili formalaşdırılması işinə başlamaq üçün qərargah zabiti ora gələcək. 
Almanlarla türklər arasında əldə olunmuş hərbi sazişə əsasən, Nuru paşaya Bakıya 
hücumla bağlı müvafiq direktiv verilib."442 Lakin Bakı barəsində alman-rus 
danışıqları yekun mərhələdə intensivləşdiyindən Berlinin Azərbaycana 
münasibətdə loyal diplomatik mövqeyi elə də uzun sürmədi. Avqust ayının 
ortalarında İstanbuldakı nümayəndəlikdən xarici işlər nazirliyinə göndərilən 
məlumatdan aydın olur ki, almanlar yenidən türklərin Bakıya doğru irəliləmələrinə 
mane olmağa cəhd göstərirlər. M.Ə.Rəsulzadə yazırdı: "Ayın 17-də Ənvər paşanın 
və xarici işlər nazirinin yanında oldum. Bir gün əvvəl Tələt paşa ilə şəxsən 
görüşmüşdüm. Məsələ bundadır ki, almanlar türk ordusunun Qafqazın içərisinə 
doğru irəliləməsinə etiraz edir, xüsusilə Bakı üzərinə yürüşün dayandırılmasını 
tələb edirlər. Onlar ehtiyat edirlər ki, geri çəkilərkən bolşeviklər ingilislərin 
Rumıniyada etdikləri kimi buruqları dağıtsınlar, neft ehtiyatlarını məhv etsinlər. 
Ona görə almanlar məsələnin sülh yolu ilə həll edilməsinə üstünlük verirlər. Hətta 
bir vaxtlar onlar Bakını, Şamaxı və Salyan da daxil olmaqla, onun ətrafı ilə birlikdə 
müstəqil tanımağa tərəfdar olublar. Bu niyyətlər türklər tərəfindən qəti etirazla 
qarşılanıb və nəhayət, Ənvər və Tələt paşaların sözlərinə görə, razılıq əldə 
olunub."443 Buna bənzər məlumatı avqust ayının 10-da Ənvər paşa da Nuru paşaya 
yazırdı. О bildirirdi ki, Almaniya ilə aparılan danışıqlar ciddi bir nəticə vermədi, 
onlar Brest sülhünə əməl edilməsində və ruslarla sülhün pozulmamasında 
israrlıdırlar. Ənvər paşa yazırdı: "Almanlar Bakı şəhərini azərbaycanlılara 
buraxmaq təəhəddüdü altına girmək istəməzlərsə də, təşəkkül edəcək Azərbaycan 
hökumətinin Bakısız yaşaya bilməyəcəyini iddia və bu nöqtədə israr edirik".444 
Avqustun 7-də İstanbuldakı Azərbaycan nümayəndə heyətinin başçısı 
M.Ə.Rəsulzadənin xarici işlər naziri M.H.Hacınskiyə göndərdiyi məktubda 
Bakının azad edilməsinin sürətləndirilməsi məsələsindən danışılırdı. 1918-ci ilin 
yayında Qərb cəbhəsində Almaniyanın məğlubiyyəti beynəlxalq vəziyyəti əsaslı 
şəkildə dəyişdirə bilərdi. Hadisələrin gedişi ilə daha yaxından tanış olan və onun 
doğura biləcəyi siyasi nəticələri daha aydın görən M.Ə.Rəsulzadə xarici işlər naziri 
M.H.Hacınskiyə yazdığı məktubda bildirirdi: "Hansı yolla, nəyin bahasına olursa-
olsun Bakı tezliklə azad edilməlidir. Əks təqdirdə biz baş vermiş fakt qarşısında, 
                                                        
442
 İstanbuldakı Azərbaycan nümayəndələrinin başçısı M.Ə.Rəsulzadənin xarici işlər naziri 
M.H.Hacınskiyə məktubu. İyul, 1918.//ARPİİ SPİHDA, f.277, s.2, i.7, v.151  
443
 İstanbuldakı Azərbaycan nümayəndəliyinin başçısı M.Ə.Rəsulzadənin xarici işlər naziri 
M.H.Hacınskiyə məktubu. Avqust, 19187/ARPİİ SPİHDA, f.277, s.2, i.7, v.151 
444
 Hikmet Yusuf Bayur. Türk İnkilabı Tarihi, cilt III, s.225 
121 
 
çətin vəziyyətdə qalarıq. Bakıya doğru hərəkət yalnız Azərbaycanın adından 
olmalıdır, onu Azərbaycan hökuməti tutmalıdır. Ayrı cür olarsa çətinliklər yarana 
bilər". Beynəlxalq aləmdə gedən hadisələri təhlil etdikdən sonra M.Ə.Rəsulzadə 
Azərbaycan hökumətinə bildirdi: "Siz Bakını tutmalısınız ki, hamı baş vermiş fakt 
qarşısında qalsın. Onda hadisələr tamamilə ayrı forma alacaq. Bolşeviklər hədələyə 
bilərlər ki, onlar vuruşacaqlar, mənə elə gəlir ki, onlar vuruşmayacaqlar".445 
Baş nazir Fətəli xan da öz növbəsində M.Ə.Rəsulzadədən xahiş edirdi ki, 
Bakının azad edilməsi üçün İstanbuldakı diplomatik səylərini artırsınlar. О yazırdı: 
"Əsas məsələ olan Bakı məsələsi hələ həll olunmayıb və bilmirik ki, yaxında həll 
olacaqmı? Bütün gücünüzdən istifadə etmək lazımdır ki, İstanbulda bu məsələnin 
tez həllinə nail olasınız, əks təqdirdə sonra mümkünsüz olacaq. Bakıda artıq bütün 
texniki vasitələrlə təchiz olunmuş iki mindən artıq əsgərdən ibarət ingilislər 
görünməyə başlayıblar. Vəziyyət hər gün ağırlaşır. Qarabağ istiqamətindən 
Zəngəzur qəzasının bir hissəsini işğal edib, Şuşa qəzasını bizdən ayıran Andronikin 
ordusu hərəkət edir. Bakı məsələsi həll olunmamış heç nə edə bilmərik."446 Avqust 
ayının 31-də M.Ə.Rəsulzadəyə digər bir məktubunda Fətəli xan Bakı uğrunda 
döyüşlərdə türk ordusunun həlledici rolunu yüksək qiymətləndirməklə yanaşı, türk 
komandanlığının Azərbaycan hökumətinin işinə müdaxiləsindən və bu 
müdaxilənin mənfi nəticələr verə biləcəyindən də şikayətlənirdi. О yazırdı: "Ən 
başlıcası, bizim Türkiyə ilə münasibətlərimizi qəti şəkildə aydınlaşdırmaq lazımdır. 
Əks təqdirdə ikihakimiyyətlilik və çoxhakimiyyətlilik hər şeyi məhv edir. Mən 
hesab edirəm ki, bütün idarəçilik Azərbaycan hökumətinin əlində olmalıdır, indi 
baş verdiyi kimi, idarəçilik işlərinə bilavasitə müdaxilə etmək yolu ilə deyil, türk 
hərbi hissələri bütün arzu və istəkləri barədə hökumətə müraciət etməlidirlər və 
onun vasitəsi ilə həyata keçirməlidirlər.447 
Külli miqdarda Britaniya ordusunun Bakıya gələcəyi haqqında 
məlumatların şayiə olduğunu bilən İslam Ordusu şəhəri azad etmək uğrunda son 
hərbi əməliyyatlara başladı. L.Biçeraxov kimi Denstervil də ingilisləri bura dəvət 
edən hökumətin oyuncaq, şəhərin müdafiəsinin isə əhəmiyyətsiz olduğunu tezliklə 
başa düşdü. Bir neçə gün Bakıda qalıb vəziyyətlə tanış olduqdan sonra Denstervil 
avqust ayının 20-də Dərbəndə yollandı ki, Biçeraxovu geri qaytarsın. Lakin 
limanda naməlum gəmilər dayandığından o, sahilə yan almağa ehtiyat etdi və 
avqustun 23-də Bakıya döndü.448 Vəziyyətdən çıxış yolu kimi o, Bakı türkləri ilə 
erməniləri barışdırmağa cəhd etdi, lakin onlar arasında uçurum dərin olduğundan 
Denstervil etiraf edirdi ki, 80 minlik Bakı türkləri səbirsizliklə türk ordusunu 
                                                        
445
 İstanbuldakı Azərbaycan nümayəndəliyinin başçısı M.Ə.Rəsulzadənin xarici işlər naziri 
M.H.Hacınskiyə məktubu. 07.08.1918.//ARDA, f.894, s.10, i.154, v.9 
446
 Nazirlər Şurasının sədri F.X.Xoyskinin İstanbuldakı Azərbaycan nümayəndəliyinin rəhbəri 
M.Ə.Rəsulzadəyə təcili diplomatik məlumatı. 23.08.1918. //ARPİİ SPİHDA, f.277, s.2, i.7, v.22 
447
 Nazirlər Şurasının sədri F.X.Xoyskinin İstanbuldakı Azərbaycan nümayəndəliyinin rəhbəri 
M.Ə.Rəsulzadəyə məktubu. 31.08.1918. //ARPİİ SPİHDA, f.277, s.2, i.7, v.23 
448
 Л.Денстервиль. Британский империализм в Баку и Персии, с.220 
122 
 
gözləyirdi.449 Üçüncü bir plana görə o, Bakı ermənilərinin köməyi ilə türk 
ordusunun arxasında İrəvan ermənilərinin qiyamını qaldırmaq istəyirdi. Türk 
komandanlığı bunu başa düşdü və avqustun 10-da Nuru paşanın əmri ilə qayda 
yaratmaqdan ötrü müxtəlif yerlərə hərbi dəstələr göndərildi.450 Əslində diktatura ilə 
ingilislər arasında ziddiyyətlər elə ilk gündən meydana çıxmışdı. Sentrokaspi 
liderləri Britaniya yardımının azlığından pərt olmuşdular. İngilislər isə yerli 
ordunun heç nəyə qadir olmadığından ümidsizləşmişdilər. Halbuki, ingilislər yeni 
yaranmış Sentrokaspi hökumətinin hələ bir müddət yaşayacağına arxayın 
olduqlarına görə İranda olan hərbi qərargahı Bakıya köçürmüşdülər. Az sonra 
Rəştdə olan Böyük Britaniya konsulluğu tam heyətdə Bakıya gətirilmişdi.451 Lakin 
Bakını əldə saxlamaq üçün heç bir real imkanın olmadığını görən Denstervil ingilis 
əsgərlərini sentyabrın l-nə kimi şəhərdən aparmağı qərara almışdı. Belə olduqda 
Sentrokaspi hökuməti limanı tərk edəcək hər hansı gəmini atəşə tutacağını 
bildirmişdi.452 Əslində Bakıya daxil olduqdan bir həftə sonra general Denstervil 
hərbi əməliyyatlarda tamamilə iştirak etmədən diktaturanın elan olunmamış əsirinə 
çevrilmişdi və türklərin sonuncu hücumunu səbirsizliklə gözləyirdi. 
Avqustun 26-da Palçıq vulkanı istiqamətindən türk ordusunun Bakıya güclü 
hücumu başladı. Bu məntəqədə yerləşən ingilis rotası böyük itki verdi. Avqustun 
31-də Binəqədi, Digah, Məhəmmədli azad edildi.453 İslam Ordusunun qarşısında 
erməni əsgərlərinin fərariliyini müşahidə edən Denstervil yazırdı: "Məndə belə bir 
fikir yarandı ki, indiki şəraitdən heç bir çıxış yolu olmadığı halda, bu qədər insanın 
həyatını təhlükədə qoymağa mən nə qədər haqlıyam. Bu inqilabçılar və onların 
komitələri yığıncaqlarda çıxış etməkdən başqa heç nəyə yaramırdılar. Döyüşə 
yollananda onların batalyonları iclas keçirirdilər, vəziyyət ağırlaşanda döyüş 
meydanını qoyub yenidən şəhərə qaçırdılar".454 
Avqustun 31-də Bakı "diktatorlarına" göndərdiyi yeni məktubda 
L.Denstervil qeyd edirdi ki, "şəhərin müdafiəsinin uzadılması, vaxtı və insanların 
həyatını boş yerə qurban vermək deməkdir". Onun fikrincə, yaranmış vəziyyətdə 
dünyada heç bir qüvvə Bakını türklərdən xilas edə bilməz.
455
 L.Denstervil bir 
hərbçi kimi haqlı olaraq fikrini onunla əsaslandırırdı ki, yerli əhali /azərbaycanlılar 
- C.H./ Bakını türklərdən müdafiə edən hökumətə düşmən münasibət bəsləyirdi.456 
Sentyabr ayının 1-də L.Denstervil Sentrokaspi Diktaturası rəhbərliyindən 
xəbərdarlıq məktubu aldı. Orada göstərilirdi ki, Britaniya ordusu Bakını yalnız dinc 
əhali şəhərdən çıxarıldıqdan sonra yerli ordu ilə birlikdə tərk edə bilər. Sentyabr 
                                                        
449
 Yenə orada. s.208 
450
 ARPİİ SPİHDA, f.276, s.9, i.132, v.14 
451
 A.Rowlinson. Adventures in the Near East, p.84 
452
 L.Dunsterville. The Adventures of Dunsterforce. London, 1932, p.309 
453
 ARPİİ SPİHDA, f.303, s.l a, i.14, v.6 
454
 Л.Денстервиль. Британский империализм в Баку и Персии, с.235-236 
455
 W.E.D.Allen and Paul Muratof. Caucasian Battlefields, p.495 
456
 N.S.Fatemi. Diplomatic History of Russia, p. 143-144 
123 
 
ayının 4-də Britaniya generalı Sentrokaspi Diktaturası rəhbərlərinin onun 
hərəkətlərini kəskin tənqid edən daha bir xəbərdarlıq aldı. Sentrokaspiçilər 
bildirdilər ki, Bakı Kommunasının devrilməsindən sonra Moskvadan təklif gəldi 
ki, şəhəri türklərdən müdafiə etmək üçün hər cür yardım göstərməyə hazırdırlar. 
Lakin onlar Britaniya yardımına ümid edərək bu təklifdən imtina etmişdilər. 
Onların fikrincə, gələn yardım gözlənilən yardıma tamamilə uyğun olmadığından 
Diktatura rəhbərləri böyük səhvə yol verdiklərini etiraf edirlər. Diktatorlar təkid 
edirdilər ki, şəhəri müdafiə etmək üçün İrandan və ya Bağdaddan zəruri sayda ordu 
təcili olaraq Bakı cəbhəsinə atılsın. 
Sentyabr ayının 5-də L.Denstervil yenidən təklif etdi ki, şəhəri təslim etmək 
lazımdır, çünki artıq türk ordusunun atdığı mərmilər Bakının mərkəzinə düşürdü. 
Son günlər Diktatorlarla İngilis komandanlığı arasında qarşılıqlı ittihamlar sistemli 
xarakter aldığından, L.Denstervilin bu təklifi də qulaqardına vuruldu. 
Avqust ayının 22-də gürcü sosial-demokratı İsidor Ramişvili Sentrokaspi 
hökumətinin üzvləri Ayolla və Velunsa Diktatura və türklər arasında Almaniyanın 
vasitəçiliyinin mümkünlüyünü təklif etdi. Əvvəlcə, Sentrokaspi hökumətinin 
rəhbərliyi tərəddüd etdi. Lakin Denstervilin vuruşmayacağına tam əmin olan 
Diktaturanın başçısı Tyuşkov Tiflisə sentyabr ayının 2-də radioqram göndərdi ki, 
bu təklifi qəbul etməyə hazırdır. O, İ.Ramişvilinin Bakıya gəlməsini xahiş etdi.457 
Lakin alman vasitəçiliyinin heç bir əhəmiyyəti olmadı. Türklər almanların xoşuna 
gəlib-gəlməyəcəyindən asılı olmayaraq, Azərbaycan hökumətinin təklifi ilə Bakını 
azad etməkdə öz yardımlarını göstərmək əzmində idilər. Ona görə İ.Ramişvili 
Sentrokaspi Diktaturasına məlumat verdi ki, mübahisəni vasitəçiliklə həll etmək 
mümkün deyildir. O, bunu Bakı barəsində Azərbaycan hökumətinin qəti və 
dəyişməz mövqeyi ilə izah edirdi. İ.Ramişvili yazırdı: "Heç şübhə ola bilməz ki, 
azərbaycanlılar Bakıya daha çox can atırlar, nəinki türklər".458 
Almaniyanın Azərbaycan məsələsində ikibaşlı oyunu Türkiyəni öz 
müttəfiqindən narazı salmışdı. Almaniya siyasətçiləri son nəticədə Bakının Sovet 
Rusiyasının əlində qalmasını istəyirdilər və əvvəllər qeyd olunduğu kimi, ehtiyat 
edirdilər ki, türklər Bakını tutarsa, Almaniyanın ciddi ehtiyac duyduğu neft hasilatı 
və onun əldə edilməsi məsələsi sual altında qalacaqdır. Digər tərəfdən, Bakıda 
bolşevik hakimiyyətinin devrilməsi Sovet Rusiyasını da çətin vəziyyətə salmışdı. 
İndi Rusiya Almaniyanın diplomatik yardımına daha çox ehtiyac duyurdu. 
Azərbaycan-türk qoşunlarının Bakı astanasına gəlib çatması tərəflərin mövqelərini 
bir-birinə daha da yaxınlaşdırdı. İngilislərin Bakıya daxil olması ilə vəziyyət 
dəyişsə də, Sovet Rusiyası böyük neft ehtiyatlarına malik olan Abşeron 
yarımadasının ona qaytarılmasına bütün vasitələrlə çalışırdı. Avqust ayının 
axırlarında Berlin danışıqlarında Almaniya Bakıya türklərin hücumunun 
dayandırılmasına bu şərtlə razılıq verirdi ki, Sovet Rusiyası ingilisləri Bakıdan 
                                                        
457
 Документы и материалы по внешней политике Закавказья и Грузии, с.440-441 
458
 Yenə orada, s.443 
124 
 
çıxarsın. Avqustun 23-də V.İ.Lenin Daşkəndə - F.İ.Kolesova vurduğu teleqramda 
göstərirdi: "Almanlar Bakıya hücum etməmək üçün təminat verməyə razıdırlar, bu 
şərtlə ki, biz ingilisləri oradan qovaq".459 
Nəhayət, Berlində üç aya qədər davam edən alman-rus danışıqları Brest-
Litovski müqaviləsinə əlavə olaraq, Almaniya ilə Sovet Rusiyası arasında 
Türkiyədən gizlin 27 avqust sazişinin imzalanması ilə nəticələndi. Bu məsələ ilə 
bağlı bir çox müəlliflər 27 avqust sazişini Bakı barəsində saziş adlandırırlar. Lakin 
bu Almaniya ilə Rusiya arasında münasibətlərin böyük bir kompleksinə aid idi. 
Səkkiz fəsildən və 17 maddədən ibarət olan müqavilədə Ukrayna, Krım, Qara 
dəniz sahili, Şimali Qafqaz əraziləri, Almaniyanın bəzi sahələrdə imtiyazları, 
müsadirə edilmiş hərbi ehtiyatlara münasibət və s. məsələlər öz əksini tapmışdı.460 
Sazişin altıncı fəsli Qafqaza aid idi. On üçüncü maddəyə əsasən, Rusiya 
Gürcüstanın müstəqil dövlət kimi Almaniya tərəfindən tanınmasına razılığını 
bildirirdi. On dördüncü maddə isə bilavasitə Azərbaycana aid idi. Burada 
göstərilirdi: Almaniya Qafqazda Gürcüstanın hüdudlarından kənarda hərbi 
əməliyyatlarda hər hansı üçüncü bir dövlətə heç bir yardım göstərməyəcəkdir. O, 
təsir göstərəcəkdir ki, Qafqazda üçüncü dövlətin hərbi qüvvələri Kür çayının 
mənsəbindən Petropavlovsk kəndinə qədər, Şamaxı qəzasının sərhədləri boyunca 
Əyrioba kəndinə qədər, Bakı, Şamaxı və Quba qəzaları sərhədləri boyunca Bakı 
qəzasının şimal sərhədlərindən dənizə qədər olan ərazilərə keçməsin. Rusiya Bakı 
vilayətində neft çıxarılması və istehsalını bütün imkanları daxilində artıracaqdır, 
hər ay çıxarılan neftin dörddə bir hissəsini, yaxın vaxtlarda daha dəqiq 
razılaşdırılacaq müəyyən miqdardan az olmamaq şərti ilə Almaniyaya 
verəcəkdir.461 Sazişi Rusiya tərəfindən Berlindəki səfir A.İoffe, Almaniya 
tərəfindən isə Xarici İşlər Nazirliyinin gizli müşavirləri, xarici işlər idarəsinin 
katibi, istefada olan kontr-admiral Pavel fon Qinse və xarici işlər idarəsinin 
direktoru İohanes Kriqe imzaladılar. Sazişin Qafqaza aid olan hissəsi ilk növbədə 
Azərbaycan Respublikasının ərazi bütövlüyünə qarşı yönəlmişdi. Öz 
müttəfiqlərindən gizli olaraq Sovet Rusiyası ilə razılığa gələn Almaniya, Avstriya-
Macarıstanın mənafeyini nəzərə almamış, Osmanlı imperiyasına qarşı isə əslində 
xəyanət etmişdi. Sazişdə adı çəkilməyən həmin üçüncü dövlət Türkiyə idi ki, о 
alman-rus sazişində müəyyənləşdirilmiş demarkasiya xəttini Azərbaycan hərbi 
hissələri ilə birlikdə artıq keçmişdi. 
Avqust ayının son günlərində Alman imperatoru II Vilhelm Almaniya Baş 
qərargahında Sovet Rusiyası ilə imzalanmış sazişi müzakirə etmək üçün Avstriya-
Macarıstan imperatoru və Bolqarıstan şahzadəsi Borislə görüş keçirmişdi.462 
                                                        
459
 V.İ.Lenin. Azərbaycan haqqında, s.147 
460
 Документы внешней политики СССР. Т.1, с.437-445 
461
 Документы внешней политики СССР. Т.1, с.443-444 
462
 İstanbuldakı Azərbaycan nümayəndəliyinin rəhbəri M.Ə.Rəsulzadənin xarici işlər naziri 
M.H.Hacınskiyə məktubu. 02.09.1918.//ARDA, f.894, s.10, i.31, v.11 
125 
 
Türkiyənin bu görüşə dəvət edilməməsi onun Almaniyadan olan narazılığını daha 
da artırmışdı. 
27 avqust sazişi gizli imzalansa da, lakin onun məzmunu gizli qalmadı, 
avqustun son günlərində türk mətbuatı böyük hiddətlə onun haqqında məlumat 
verdi. "İqdam" qəzeti sentyabrın ilk günlərində yazırdı: "Almaniya ilə Rusiya 
arasındakı müzakiratın nəticəsi ciddi bir həyəcan ortalığa çıxarıb... Bizim bu halda 
alman dostlarımızdan sorulacaq bir sualımız var: İndiyə kimi hərbi ümuminin ən 
ağır yükünə cüssə və qüvvətinə nisbətlə Türkiyə yükləndi. Öylə olduğu halda, 
Türkiyə son hərblərdə yalnız öz nöqteyi-nəzərini təqib etsəydi, hər halda neft 
yağından çox böyük mənfəətlər və bugünkü Rusiya ilə sülh sazişi 
məcburiyyətindən çox daha böyük və həyati məcburiyyətlərlə müttəfiqinin 
mənfəətini fəda eləsəydi, əcaba məzur görüləcəkmiydi?"463 Sentyabrın 1-də 
İstanbulda olan Azərbaycan nümayəndələrinin başçısı M.Ə.Rəsulzadə bərk 
həyəcanla Azərbaycan xarici işlər nazirinə bildirirdi: "Berlindən alınan 
məlumatlara görə, bolşeviklərlə Almaniya arasında əlavə müqavilə imzalanmışdır. 
Qafqaz dövlətlərindən bolşeviklər yalnız Gürcüstanın müstəqilliyini tanımışlar və 
almanlar isə Bakıda çıxarılan neftin bir hissəsini almaq müqabilində Rusiyanın 
Bakını və onun neft rayonlarını özündə saxlamaq arzularına etiraz etməmişlər. Bu 
xəbər hamımızı sarsıtdı, qəzetlər onu hiddətlə çap edir. Tələt paşa Berlinə getməyə 
hazırlaşır. Necə olursa-olsun Bakını almaq, almaq və almaq lazımdır".464 
Əlaqə saxlamağın çətinliyini nəzərə alaraq, İstanbulda olan Azərbaycan 
nümayəndələri Azərbaycan hökumətindən göstəriş gözləməyərək, respublikaya 
qarşı yönəlmiş bu sazişə qarşı diplomatik mübarizəyə başladılar. Bu məlumatı alan 
kimi, Azərbaycan Xarici İşlər Nazirliyi Almaniyanın Türkiyədəki səfirinə müraciət 
hazırladı. Orada göstərilirdi: səfir öz ölkəsinin diqqətinə çatdırsın ki, ruslarla 
imzalanmış müqavilə Azərbaycanın həyati mənafeyinə ziddir, xalqın və hökumətin 
narazılığını, habelə dərin təəssüf hissini doğurur.465 Нələ avqust ayının 20-də 
Osmanlı imperiyası ilə diplomatik əlaqələrin bərqərar edilməsi üçün Azərbaycan 
hökuməti dövrünün nüfuzlu siyasi xadimlərindən olan, Azərbaycan hökumətinin 
üzvü, portfelsiz nazir Əli Mərdan bəy Topçubaşovu fövqəladə səlahiyyətli nazir 
kimi Osmanlı paytaxtına göndərdi və diplomatik nümayəndə kimi ona bütün 
səlahiyyətlər və hüquqlar verildi. İstanbulda olan Azərbaycan nümayəndə 
heyətinin sədrinə göndərilən məktubda göstərildi ki, İstanbul beynəlxalq konfransı 
başlanacağı təqdirdə Ə.M.Topçubaşov Azərbaycan nümayəndə heyətinin 
tamhüquqlu üzvü kimi onun işində iştirak etmək səlahiyyətinə malikdir.466 
                                                        
463
 İqdam, 1918, 2 sentyabr. 
464
 İstanbuldakı Azərbaycan nümayəndəliyinin rəhbəri M.Ə.Rəsulzadənin xarici işlər naziri 
M.H.Hacınskiyə məktubu. 01.09.19187/ARDA, f.970, s.1, i.16, v.2  
465
 Azərbaycan Xarici İşlər Nazirliyi - Almaniya səfirliyinə. Sentyabr, 1918. //ARPİİ SPİHDA, f.277, 
s.2, i.8, v.60 
466
 Nazirlər Şurasının sədri F.X.Xoyskinin İstanbuldakı Azərbaycan nümayəndəliyinin rəhbəri 
M.Ə.Rəsulzadəyə məlumatı. 23.08.1918. //ARDA, f.970, s.1, i.138, v.2  
126 
 
Ə.M.Topçubaşov avqust ayının 23-də Gəncədən çıxdı və bir neçə gün Tiflisdə 
gözləməli oldu. Burada Gürcüstan hökumətinin rəhbərləri, Osmanlı nümayəndəsi 
Əbdül Kərim paşa ilə görüşlər keçirildi. Sentyabrın 7-də o, Batuma gəldi və iki 
həftə gəmi olmadığı üçün burada gözləməli oldu. Elə Bakının azad edilməsi 
xəbərini və Bakı barəsində imzalanmış Almaniya-Rusiya sazişi haqqında məlumatı 
da Ə.M.Topçubaşov Batumda eşitdi. Sentyabrın 16-da Batumun komendantı 
Bakının azad edilməsi münasibəti ilə onu təbrik etdi.467 
27 avqust sazişi ilə bağlı Ə.M.Topçubaşov belə qərara gəldi ki, Mərkəz 
dövlətlərinin paytaxtlarına getmək lazımdır. Ona görə sentyabrın 15-də 
F.X.Xoyskiyə göndərdiyi məktubda o, köhnə tarixdə, köhnə nömrədə yeni mandat 
göndərilməsini xahiş edirdi. Yeni mandatda təkcə Türkiyə ilə deyil, Almaniya, 
Avstriya-Macarıstan, Bolqarıstan və Rumıniya paytaxtlarında danışıqlar aparmağa 
fövqəladə səlahiyyətli nazirə vəkalət verilməli idi. О yazırdı: "Gəmi olmadığı üçün 
mən hələ beş gün burada olacağam. Mandatı xüsusi kuryerlə göndərin. Əgər mən 
olmasam, kuryer mandatı Mahmud bəy Əfəndiyevə /Batumdakı konsul - C.H./ 
versin və о bunu İstanbula Xarici İşlər Nazirliyinə göndərəcək."468 Belə bir 
mandata böyük ehtiyac var idi. Türkiyə rəsmi dairələrindən alınan məlumata görə, 
Sədr-Əzəm Tələt paşanın Berlinə səfəri gözlənilirdi. Ə.M.Topçubaşov onunla 
birlikdə Berlinə getmək fikrində idi. Lakin о böyük çətinliklərdən sonra İstanbula 
sentyabr ayının axırlarında gəlib çata bildi. Ə.M.Topçubaşov gələnə qədər 
İstanbulda olan Azərbaycan nümayəndələri mühüm diplomatik addımlar 
atmışdılar. 
Sentyabrın əvvəllərində Azərbaycan nümayəndələri Sədr-Əzəm Тələt paşa 
tərəfindən qəbul edilmişdi. Danışıqlar zamanı Tələt paşanın Berlinə səfəri 
ərəfəsində Bakı məsələsində Almaniyanın tutduğu mövqe, Bakının tezliklə azad 
edilməsinin zəruriliyi müzakirə edildi. Az sonra Berlinə gedən Tələt paşa 
Almaniyadan təcili şəkildə 27 avqust sazişinin ləğv edilməsini tələb etdi. 
Sentyabr ayının 12-də İstanbulda olan Azərbaycan nümayəndələri Osmanlı 
paytaxtında olan Almaniya səfirliyinə Azərbaycan hökumətinin etiraz notasını 
təqdim etdilər. Notanın surəti Türkiyə Xarici İşlər Nazirliyinə, Avstriya-Macarıstan 
və Bolqarıstan səfirliklərinə, habelə bitərəf ölkələrin diplomatik 
nümayəndəliklərinə də verildi. M.Ə.Rəsulzadənin imzası ilə Azərbaycan hökuməti 
adından Almaniyanın səlahiyyətli nümayəndəsi qraf Valdburqa təqdim edilən 
notada deyilirdi: "Almaniya ilə Sovet Rusiyası arasında sazişin Bakıya aid 
maddəsindən həddindən artıq təsirlənən və heyrətdə olan hökumətimizdən aldığım 
təlimata müvafiq surətdə aşağıdakıları Sizin nəzərinizə çatdırmağı özümə şərəf 
bilirəm: 
                                                        
467
 Azərbaycan Respublikasının fövqəladə və səlahiyyətli naziri Ə.M.Topçubaşovun Nazirlər Şurasının 
sədri F.X.Xoyskiyə məktubu. Sentyabr, 1918. //ARDA, f.894, s.10, i.34, v.5 
468
 Yenə orada, v.4 
 
127 
 
Azərbaycan əhalisi rus hökuməti tərəfindən elan olunan və Brest-Litovskda 
onlar tərəfindən təkidlə bir daha təsdiq edilən "hər millətin öz müqəddəratını təyin 
etməsi hüququ" haqqındakı şüarına istinad edərək əsrlərdən bəri altında əzildiyi rus 
boyunduruğunu üzərindən ataraq elanı istiqlal etmişdisə də, bağlanan muahidələr 
Azərbaycanın təbii paytaxtı, elm və mədəniyyət mərkəzi, iqtisadi və siyasi mərkəzi 
olan Bakı şəhərinin yenidən rus hakimiyyəti altına alınmasına təminat vermişdir". 
Bakının Azərbaycanın bir hissəsi olduğu tarixi, coğrafi, etnoqrafik və iqtisadi 
dəlillərlə əsaslandırıldıqdan sonra notada bildirilir: "Elm və fənlər, mədəniyyət 
nöqteyi-nəzərindən Bakı Azərbaycana bağlıdır. Siyasi, iqtisadi və ictimai 
təşkilatlar, tədris, xeyriyyə, zehni mərkəzlər, əhalinin ziyalı nümayəndələrinin 
toplaşdıqları başlıca yer Bakıdır. Bütün bu məlum səbəblərə görə, məmləkətin 
istiqlalını fəth etmək fikrindən heç bir zaman sərf-nəzər etməyən Azərbaycan 
əhalisi Bakını geri qaytarmaq arzusundan da heç bir zaman əl çəkə bilməz. Bu 
məsələ Azərbaycan üçün yalnız ərazi məsələsi deyil, o, indi xalq üçün ölüm-dirim 
məsələsinə çevrilmişdir". Bunun əksinə olaraq, notada qeyd edilirdi ki, Rusiya və 
digər dövlətlər üçün Bakı yalnız iqtisadi baxımdan zəruridir. Belə mülahizələr heç 
bir halda Azərbaycanı öz qanuni hüquqlarından məhrum etməməlidir. "Yuxarıda 
deyilən fikirlərə əsasən, mən Almaniya imperatorluğu hökumətinin nəzərinə 
çatdırıram ki, Bakının Rusiyada qalmasına razılıq verən, haqqında söhbət gedən 
rus-alman əlavə müqaviləsi Azərbaycanın həyati mənafeyini təhlükə altına alır. 
Bununla əlaqədar, milli hökumət və Azərbaycan xalqı dərin narahatlıqla bildirir ki, 
böyük dost ölkənin razılığı ilə Azərbaycanı həyatı mənafeyi olan mərkəzə sahib 
olmaqdan məhrum edilməsi kimi təhlükə gözləyir və ümidvar olduğunu bildirir ki, 
onun bu şəhərə qeyd-şərtsiz olan hüququ Almaniya imperator hökuməti tərəfindən 
ciddi şəkildə nəzərə alınacaqdır.469 
Bu nota barəsində və dövlətlərarası münasibətlərdə yaranmış vəziyyətlə 
bağlı Azərbaycan xarici işlər naziri M.H.Hacınskiyə təcili teleqramında İstanbulda 
olan Azərbaycan nümayəndələrinin başçısı bildirirdi ki, vaxt itirməmək üçün biz 
notanı guya sizdən aldığımız xüsusi vəkalət əsasında təqdim etmişik. Bu barədə 
sizin məlumatınız olsun. Əgər fon Kressə rədd olmaq barədə komanda versəniz 
İstanbulda almanlara təqdim edilmiş notaya uyğun hərəkət edin. Azərbaycan 
nümayəndələri Almaniyaya notanı Osmanlı imperiyasının baş naziri və xarici işlər 
naziri ilə məsləhətləşdikdən sonra təqdim etmişdi.470 
Sentyabr ayının əvvəllərində yaranmış vəziyyəti təhlil edərək 
M.Ə.Rəsulzadə bildirirdi ki, son anlarda almanlarda yorğunluq hiss edilir, 
İstanbulda günbəgün ingilis meyli güclənir. Ona görə ingilislərin Bakıda olması 
vəziyyəti xeyli çətinləşdirirdi. O, M.H.Hacınskiyə yazırdı: "Bakı məsələsi, ancaq 
                                                        
469
 İstanbuldakı Azərbaycan nümayəndəliyinin sədri M.Ə.Rəsulzadənin Almaniya imperator 
hökumətinin Türkiyədəki səfiri qraf Voldburqa notası. 12.09.19187/ARDA, f.970, s.1, i.8, v.8-9 
470
 İstanbuldakı Azərbaycan nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 01.09.19187/ARDA, f.894, s.10, i.154, v.16 
128 
 
qüvvədən asılıdır. Əgər Bakı alınmasa hər şey bitdi. Əlvida, Azərbaycan. Hətta 
alındıqdan sonra belə biz çoxlu diplomatik çətinliklərlə qarşılaşmalı olacağıq. Bu 
vəzifəni yerinə yetirmək üçün biz qabaqcadan ordunu hazırlamalıyıq. Bu məsələ 
ilə bağlı Türkiyədə ictimai rəy və siyasi dairələr son həddə qədər narahatdır".471 
Sentyabr ayının əvvəllərində beynəlxalq vəziyyətin Antantanın xeyrinə 
dəyişməsi Almaniyanın 27 avqust sazişinə marağını zəiflətdi. M.Ə.Rəsulzadə 
İstanbuldan yazırdı ki, Almaniyanın qələbə çalacağı haqqında fikirləşmək dövrü 
keçmişdir. Avstriyanın daxilində ciddi çətinliklər meydana çıxır. Türkiyənin 
daxilində də vəziyyət ciddiləşir. Bolqarıstana gəldikdə isə demək olar ki, о məğlub 
olmuşdur. Almaniyanın Sovet Rusiyasına olan ümidləri özünü doğrultmadı. 
Məlum oldu ki, Sovet Rusiyası ingilisləri Bakıdan çıxarmaq imkanına malik 
deyildir. Halbuki 27 avqust sazişindən az sonra Almaniya bu fikirdə idi ki, 
bolşeviklər Bakını ingilislərdən təmizləyə biləcəklər. Sentyabr ayının 2-də 
İstanbulda olan Almaniya səfirliyində danışıqlar zamanı alman səfiri Bersndorf 
"bolşeviklərin Bakı uğrunda vuruşacağını" demişdi.472 Şimali Qafqazdan 
bolşeviklərin Bakı istiqamətində hərəkətinin qarşısı Gürcüstan və Dağlılar İttifaqı 
tərəfindən alındı. Hətta Almaniya protektoratlığında olan Gürcüstan hökumətinin 
Bakıda olan ingilislərlə və onların təsiri altında olan Sentrokaspi Diktaturası ilə 
əlaqələri yaradıldı.473 İstanbulda olan Gürcüstan nümayəndələrinin burada iki nəfər 
saxlayıb qalanlarının hamılıqla Tiflisə qayıtması ingilislərlə əlaqələrin yaradılması 
ilə bağlı idi.474 Cənubi Qafqazda dəyişmiş vəziyyət Gürcüstanın Almaniya üçün 
itirilməsi ilə nəticələnə bilərdi. Deməli, mövcud vəziyyətdə Almaniya "üçüncü 
dövlətə qarşı" Bakını ingilislərin xeyrinə müdafiə etmiş olurdu. Digər tərəfdən, 
Britaniyanın Bakıda güclənməsi Şərq cəbhəsinin yaranmasına gətirib çıxara 
bilərdi. Ona görə Almaniya Azərbaycana münasibətdə öz mövqeyində təcili 
dəyişikliklər etdi. Sentyabrın əvvəllərində almanlar Bakı məsələsində səhv 
etdiklərini başa düşdülər və bunu onlar Berlində danışıqlar aparan Şimali Qafqaz 
nümayəndələrinə bildirmişdilər.475 Türkiyə və Azərbaycanın təkidi Almaniyanın 
27 avqust sazişindən imtina etməsində mühüm rol oynadı. İndi Almaniya Baş 
qərargahı Bakının azad olunmasına öz "töhfəsini" vermək barədə düşünməyə 
başladı. General Hindenburq Bakının ingilislərdən azad edilməsində iştirak etmək 
üçün iki alman briqadasının Cənubi Qafqaza göndərilməsi barədə Osmanlı 
dövlətinə məlumat verdi. Burada ermənilərin təklifi də müəyyən dərəcədə rol 
oynamışdı. Çıxılmaz vəziyyətdə qalan ermənilər hələ iyul ayının ortalarında 
                                                        
471
 Yenə orada. 
472
 İstanbuldakı Azərbaycan nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 02.09.1918.//ARDA, f.894, s.10, i.154, v.10  
473
 Документы внешней политики СССР. Т.1, с.478 
474
 İstanbuldakı Azərbaycan nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 02.09.1918.//ARDA, f.894, s.10, i.154, v.16  
475
 Yenə orada, v. 11 
129 
 
almanlara müraciət etmişdilər ki, Bakını onlar tutsunlar.476 Lakin məlum olduğu 
kimi, Bakıda ingilislərin elə böyük qüvvəsi yox idi, Аzərbaycan hərbi hissələri 
Türkiyənin yardımı ilə bu işin öhdəsindən gələ bilərdi. Alman hərbi hissələrinin 
müdaxiləsi isə yeni ağır bir vəziyyət yarada bilərdi, sentrokaspiçilərdən və 
ingilislərdən təmizlənən Abşeron neft mədənləri Almaniyanın nəzarəti altına düşə 
bilərdi. Ona görə də "osmanlılar bu köməkdən imtina etdilər".477 Sentyabr ayının 
ortalarında İslam Ordusu tərəfindən Bakının azad edilməsi üçün əlverişli şərait 
yetişdi və son hücum əməliyyatına ciddi hazırlıq işləri başlandı. 
Azərbaycana münasibətdə Almaniyanın ikili mövqeyi Azərbaycan 
hökumətini məcbur etdi ki, imzalanmaq ərəfəsində olan Alman koloniyaları barədə 
Azərbaycan-Almaniya müqaviləsini dayandırsın. Müqavilənin layihəsində 
göstərilirdi ki, Azərbaycan Respublikasında təsis ediləcək Almaniya konsulluq və 
diplomatik idarələri birbaşa vəzifələrindən əlavə, Azərbaycanda yaşayan rus və 
Azərbaycan təəbələri olan Alman koloniyalarının da mənafeyini müdafiə 
edəcəkdir. Müqavilənin 2-ci bəndinə görə Azərbaycan hökuməti Alman 
koloniyalarının əhalisini və əmlakını quldur dəstələrindən qorumaq üçün hər cür 
tədbir görəcəyini öz üzərinə götürürdü. Alman koloniyalarına qayda-qanunu 
qorumaq üçün yerli milis yaratmağa, Almaniyadan ora zabit və əsgərlərin ezam 
olunmasına icazə verilirdi. Alman koloniyalarına dini ayinlərin, adət və ənənələrin 
yerinə yetirilməsində azadlıq verilirdi. Azərbaycan hökuməti Almaniyaya 
qayıtmaq arzusunda olan almanları öz təəbəliyindən çıxarırdı və respublikada 
qalan almanlara münasibətdə Rusiya hökumətinin 2 fevral, 13 dekabr 1915-ci il 
qanunlarını tətbiq etməyəcəyini bildirirdi.478 Azərbaycanda yaşayan Alman 
koloniyalarının hüquq və azadlıqlarına aid olan bu müqavilə imzalanmasa da, 
sonralar Azərbaycan hökuməti respublikanın ərazisində yaşayan alman əhalisinin 
azad inkişafı və onların hüquqlarının müdafiəsi ilə bağlı öz üzərinə düşən 
öhdəlikləri müqaviləsiz də yerinə yetirdi. 
Azərbaycanla bağlı Almaniyanın atdığı addımlar və məqsədli "yardım" 
planları, Bakıya ingilis müdaxiləsi, habelə Sovet Rusiyasının işğalçılıq niyyətləri 
Azərbaycanın Türkiyə ilə daha çox yaxınlaşmasını zəruri edirdi. Dövr hadisələri о 
qədər kəskin və ziddiyyətli formada qoymuşdu ki, Türkiyədən başqa, Azərbaycana 
heç bir dövlətin hərbi, siyasi və diplomatik yardım göstərməsi real deyildi. 
İstanbulda olan Azərbaycan nümayəndələri məhz bu istiqamətdə Türkiyə siyasi 
dairələri ilə faydalı danışıqlar aparır, Azərbaycan istiqlaliyyətinin digər dövlətlər 
tərəfindən tanınmasına çalışırdılar. Azərbaycanın istiqlaliyyət bəyannaməsinin tam 
mətni İstanbulda olan bütün səfirliklərə çatdırıldı.479 Azərbaycanın istiqlaliyyətinin 
                                                        
476
 İstanbuldakı Azərbaycan nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 19.07.1918.//ARDA, f.894, s.10, i.31, v.4 
477
 T.Swietochowski. Russian Azerbaijan, p.138 
478
 ARDA, f.970, s.1,i.29, v.1-3 
479
 Азербайджан, 1918, 12 ноября. 
130 
 
tanınması barədə danışıqlar aparmaq üçün böyük dövlətlərin, habelə neytral 
ölkələrin paytaxtlarına tezliklə nümayəndəlik göndəriləcəyi bildirilirdi. Əlbəttə, 
İstanbulda təmsil edilən ölkələrin səfirliklərinin və konsul idarələrinin hamısı 
Azərbaycanın istiqlaliyyət bəyannaməsini eyni cür qarşılamırdı. Sentyabrın 
əvvəllərində Azərbaycan Xarici İşlər Nazirliyinə göndərdiyi teleqramda 
M.Ə.Rəsulzadə bildirirdi ki, İstiqlaliyyət bəyannaməsinin "bir surətini İran 
konsulluğuna göndərdik. Konsulluq onları bir zərfə qoyub bizim kağızların 
hamısını geri qaytardı. Və İran konsulluğu ayrıca bir kağız yazıb bildirdi ki, onlar 
Azərbaycan adında dövlətin müstəqilliyini tanımırlar. Xarici işlər nazirliyindən 
mən öyrəndim ki, o, nota verib Azərbaycanın guya İranın ayrılmaz bir hissəsi 
olduğunu bildirmişdir, ona görə də bizim müstəqilliyimizin əleyhinə çıxış edir. 
Konsul bu günlər Berlindən qayıtmışdır. O, özü Qacarlar sülaləsindəndir, türklərin 
əleyhdarıdır. Tehrandakı ingilispərəst kabinetin tərəfdarıdır. Bizim köhnə tanışlar 
olmağımıza baxmayaraq, kobud hərəkətinə görə mən onunla görüşməyi arzu 
etmirəm".480 Azərbaycan Respublikasına münasibətdə İranın belə mövqeyi 1919-
cu ilin yayına kimi davam etdi. Bu xeyli dərəcədə Azərbaycanın müstəqilliyinin 
elan edilməsinin Сənubi Azərbaycanda milli ideyanın inkişafına təsir göstərə 
biləcəyindən və Türkiyənin yardımı ilə vahid Azərbaycan dövlətinin 
yaranacağından meydana gələn qorxunun təzahürü idi. İran hökumətinin bu qeyri-
real mövqeyi Azərbaycanın Türkiyəyə olan meylinin güclənməsinə təbii xarakter 
verirdi. 
1918-ci ilin sentyabrın 6-da yeni hakimiyyətə gəlmiş Sultan VI Mehmedin 
İstanbulda olan Azərbaycan nümayəndələrini qəbul etməsi Azərbaycanın 
beynəlxalq vəziyyətinə müsbət təsir göstərdi. Həmin gün Qılınc asma mərasimi ilə 
bağlı İstanbulda olan bir sıra nümayəndəliklər Sultanın qəbuluna dəvət 
edilmişdilər. Lakin Sultanın şəxsi təşəbbüsü ilə birinci olaraq Azərbaycan 
nümayəndələri qəbul edildilər. M.Ə.Rəsulzadə, X.Xasməmmədov və 
A.Səfikürdskidən ibarət Azərbaycan nümayəndələrini Ənvər paşa qarşılayıb 
Sultana təqdim etdi. Azərbaycan Respublikası adından VI Mehmedi təbrik edən 
M.Ə.Rəsulzadə yüzillik əsarətdən xilas olmuş Azərbaycan xalqının öz 
istiqlaliyyətini və hürriyyətini qoruyub saxlamaq yolunda qardaş Türkiyəyə 
arxalandığını bildirdi. Sultan cavabında qeyd etdi ki, "sevimli Azərbaycanımızın 
nümayəndələri tərəfindən təbrik edildiyimi həyatımda xoşbəxt bir hadisə kimi 
qəbul edirəm. Əsarətdən xilas olmuş türk və müsəlman hökumətinin istiqlaliyyət 
və hürriyyətini təmin etmək mənim hökumətimin ən müqəddəs vəzifəsini təşkil 
edir. Azərbaycanın həyat və qüvvət kəsb edərək bizimlə birlikdə ümumi 
düşmənlərimizə qalib gələcəyinə ümid edirəm. Salamımın bütün azərbaycanlı 
                                                        
480
 İstanbuldakı Azərbaycan nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 01.09.1918.//ARDA, f.970, s.l, i.30, v.l 
 
131 
 
qardaşlara çatmasını arzu edirəm".481 Bu qəbul barəsində Azərbaycan hökumətinə 
məlumat verən M.Ə.Rəsulzadə yazırdı: "Biz çıxanda Sultanın Ənvər paşa 
həzrətlərinə yaxınlaşaraq "bu dəqiqələr ömrümün ən xoşbəxt dəqiqələridir" 
dediyini eşitdik və bundan köksümüz iftixarla doldu".482 
Az sonra oktyabr ayında isə Sultan Azərbaycanın İstanbulda olan fövqəladə 
səlahiyyətli nümayəndəsi, Azərbaycan hökumətinin üzvü Ə.M.Topçubaşovu qəbul 
etdi. Danışıqlar zamanı Ə.M.Topçubaşov Sultana müraciət edərək bildirdi: 
"Əlahəzrət, bir az əvvəl Siz, kiçik türk dövləti olan Azərbaycanın nümayəndələrini 
qəbul edərkən, böyük ehtiramla dediniz ki, "azərbaycanlılar mənim sevimli 
övladlarımdır". Biz azərbaycanlılar həmişə səmimiyyətlə və məmnuniyyətlə bu 
böyük şərəfi xatırlayırıq. Danışıqlar zamanı Ə.M.Topçubaşov qeyd etdi ki, 
azərbaycanlıları çoxlu istəməyənlər vardır, lakin azərbaycanlılar heç vaxt bu 
düşmənlərdən qorxmamışlar, çünki bilirlər ki, onların böyük dostu vardır. "Dost 
yox, qardaş" deyə Sultan söhbətə başlayır. O, bildirir ki, bütün türklər 
azərbaycanlıların qardaşıdır və bu qardaşlıq əbədi olmalıdır. "Biz həmişə Sizə 
həqiqi qardaş kimi baxmışıq və bundan sonra da baxacağıq. Siz Azərbaycanın 
nümayəndəsi kimi vəziyyəti düzgün qiymətləndirməlisiniz. Lakin heç vaxt ruhdan 
düşməməlisiniz. Bu, keçid dövrüdür. Mən inanıram ki, bütün müsəlman dünyası, 
xüsusilə Osmanlı və Azərbaycan türkləri tezliklə vəziyyətlərinin yaxşılaşmasının 
şahidi olacaqlar. Keçmişdə də belə hallar olub, lakin xalq ruhdan düşməməlidir və 
həmişə gələcəyə inanmalıdır. Мən inanıram azərbaycanlılar gələcəkləri naminə 
çalışacaqlar. Əmin ola bilərsiniz ki, Osmanlı türkləri heç vaxt sizdən köməyini 
əsirgəməyəcəkdir".483 
1918-ci ilin payızında İstanbuldan göndərdikləri məktub və teleqramlarda 
Azərbaycan nümayəndələri siyasi vəziyyətin dəyişdiyini vurğulayır, yaranmış 
mürəkkəb, hər an dəyişən şəraitdə güclü hərbi qüvvə və diplomatik təzyiqlə 
qarşılaşmış Bakının tezliklə azad edilməsini zəruri hesab edirdilər. Azərbaycan 
nümayəndələri ilə görüşündə Ənvər paşa qeyd edirdi ki, ingilislərin Bakıya daxil 
olması Almaniya tərəfindən Azərbaycan paytaxtının azad edilməsinə qarşı olan 
müqaviməti heçə endirmişdir. 
1918-ci ilin yayında və payızında ciddi hərbi, diplomatik hazırlıqdan sonra 
sentyabrın 15-də Bakıya həlledici hücum başlandı. Həmin gün ingilis hərbi 
qüvvələri Bakını tərk etdilər.484 Denstervildən acıqlı olan Sentrokaspi 
Diktaturasının rəhbərləri Bakı dəniz artilleriyası tərəfindən onun gəmilərinə atəş 
açılacağı ilə hədələsələr də, artıq gec idi. Beləliklə, general L.Denstervilin Bakı 
                                                        
481
 İstanbuldakı Azərbaycan nümayəndəliyinin sədri M.Ə.Rəsulzadənin xarici işlər naziri 
M.H.Hacınskiyə məktubu. 06.09.1918.//ARDA, f.970, s.l, i.30, v.l  
482
 Yenə orada. 
483
 Yüksək qəbul zamanı Türkiyə Sultanı ilə söhbətin məzmunu haqqında Ə.M.Topçubaşovun qeydləri. 
10.01.1918. //ARDA, f.970, s.1, i.158, v.1 
484
 Les Anglais battus à Bakou.// Ministère des Affaires Etrangères de France, Archives Diplomatique, 
vol.832, folio 3 
132 
 
macəraları uğursuz sonluqla başa çatdı. Bu avantüraya görə o, London tərəfindən 
vəzifədən uzaqlaşdırıldı, ordusu isə buraxıldı. Əslində, Müdafiə Nazirliyinin gizli 
direktivinə görə, ingilislər Bakıdan çıxanda neft kəmərini dağıdıb neft anbarlarını 
partlatmalı idilər. Lakin onlar elə böyük sürətlə qaçdılar ki, bu əmri yerinə 
yetirməyə macal tapmadılar.485 Axşama yaxın cəbhədən qaçan erməni dəstələrinin 
bir hissəsi də, "hərbi nazir" general Baqratuni başda olmaqla, Ənzəliуə yola düşdü. 
Sentrokaspi hökuməti tərəfindən həbs olunmuş Bakı XKS-nin rəhbərliyi həmin 
hökumətin rəsmilərindən olan A.Velunsun yardımı ilə A.Mikoyan tərəfindən azad 
edildi və onlar da həmin axşam Bakını tərk etdilər.486 Sentyabrın 15-də Azərbaycan 
ordu hissələri Bakıya daxil oldu. Bakının azad edilməsi ilə bağlı M.Ə.Rəsulzadə 
yazır: "Altı ay tamam xuni-cigər yeyən əhvali-islamiyyəsinin üzü gülüyor. Qurban 
bayramı kimi məsud bir gündə Bakı təkrar kəndi sahiblərinin əlinə keçiyor... 
Qafası məşhur Kilyotin məngənəsində bulunan bir adamın xilası nasıl bir həyati-
novin isə, Bakının azad olunması dəxi о nisbətdə ecazkar bir vəqiə idi".487 "Xalq 
qoşunu" adı ilə Bakını "müdafiə" edənlər indi limana tərəf qaçıb birinci çatdıqları 
gəmiyə minirdilər."488 Ermənilərin şəhəri tərk etmək cəhdləri mart hadisələrinə 
cavabdehlik qorxusundan irəli gəlirdi. Lakin sentyabrın 17-də Bakıya daxil olan 
Azərbaycan hökuməti milli qırğın törədilməsinin qarşısını aldı. Sonralar 
Azərbaycan parlamentinin açılışında hökumətin hesabatı ilə çıxış edən F.X.Xoyski 
bu məsələyə toxunaraq göstərirdi: "Doğrudur, şəhər alınarkən bəzi müəssəfi 
hadisələr vaqe olmuşdur, hökumət bunu gizlətmiyor və gizlətməyi layiq bilmiyor. 
Doğrudur, çox adam əziyyət çəkmişdir, fəqət mümkün idimi ki, hökumət bu 
hadisənin qabağını tamamilə ala idi? Zənnimcə, insaf gözü ilə baxanlar etiraf 
edərlər ki, dünyada heç hökumət ala bilməzdi, burada müsəlmanlar qırılmış, 
hüquqları ayaqlar altında tapdalanmış, şəhər üç ay dava etdikdən sonra alınmış, 
nəticədə acıqlı camaat - hökumət, əlbəttə, acıqlı deyildir - və əsgər şəhərə girərkən 
hadisənin önünü almaq mümkünmü idi? Bilxassə ki, hökumət şəhərə, ancaq üç gün 
sonra daxil olmuşdur. Hökumətin vürudunadək nə olmuşsa da, ondan sonra heç bir 
şey vaqe olmamışdır. Hökumət şəhərə varid olar-olmaz tədbirlər görüb yüzədək 
müsəlmanı asdırdı, qurşuna düzdürdü və asayişi təcdid etdi".489 Şəhərə daxil olan 
kimi hökumət məlumatı elan edildi. Orada göstərilirdi ki, respublikanın paytaxtı 
Bakı şəhərinə daxil olan Azərbaycan hökuməti şəhərin və ətrafının bütün əhalisinə 
bildirir ki, Azərbaycanda yaşayan bütün vətəndaşlar milliyyətindən və etiqadından 
asılı olmayaraq eyni hüquqa malikdirlər. Hökumət bərabər qaydada bütün 
vətəndaşların həyatını, əmlakını və hüququnu qoruyacaqdır. Soyğunçular, qatillər 
                                                        
485
 Британский Общественный Архив, Дело ФО 371. 3411, с. 161 а 
486
 Ətraflı məlumat üçün bax: Funtikovun işi üzrə A.İ.Mikoyanın şahid ifadəsi. 20.03.1926. // RDSSTA, 
f.84, s.3, i.283, v.40 
487
 M.Ə.Rəsulzadə. Azərbaycan Respublikası, c.42-43 
488
 A.Rowlinson. Adventures in the Near East, p.92 
489
 Azərbaycan, 1918, 9 dekabr. 
133 
 
və ümumiyyətlə, sakitliyi, ictimai qaydaları pozan şəxslər müharibə dövrü 
qanunlarının, ölüm hökmü də daxil olmaqla bütün ağırlığı ilə cəzalandırılacaqlar. 
F.X.Xoyski tərəfindən imzalanmış bu bəyanat çoxdan bəri hərc-mərclik hökm 
sürən, daxili çəkişmələr və bolşeviklərin, onun ardınca sentrokaspiçilərin avantürist 
siyasəti nəticəsində dağıdılmış şəhərdə qayda-qanunun bərpa edilməsində mühüm 
addım oldu. Lakin erməni təşkilatları Azərbaycan Xarici İşlər Nazirliyinin 
təqdimatı ilə yaradılmış Fövqəladə İstintaq Komissiyasının Bakıda mart soyqırımı 
və qəzalarda ermənilər tərəfindən törədilən qanlı hadisələr haqqında topladığı 
sənədlərin təsirini azaltmaq, Türkiyə və Azərbaycana qarşı yeni təbliğat 
kampaniyasına start vermək məqsədilə sentyabr hadisələrində guya çoxlu sayda 
erməni öldürüldüyü barədə hay-küy qaldırdılar.490 Erməni Milli Şurasının 
yarımleqal şəraitdə, faktlardan daha çox ehtimallar əsasında topladığı saxta 
materiallar 1920-ci ildə Tiflisdə kitab kimi buraxıldı.491 
Azərbaycanın paytaxtı azad edildikdən sonra Nuru paşanın komandanlığı 
altında şəhər ətrafında dayanmış türk qoşunları sentyabrın 18-də Bakıya daxil 
oldu.492 Şəhərin əsl sahibi olan azərbaycanlı əhali onları böyük hərarətlə, xilaskar 
kimi qarşıladı. Osmanlı qoşunları Bakıya daxil olduqda bildirdilər ki, onlar 
Azərbaycan hökumətinin arzusuna uyğun olaraq, Bakının azad edilməsində iştirak 
ediblər. 1918-ci ilin 28 mayından sonra Azərbaycanın həyatında ikinci mühüm 
hadisə baş verdi. Bakı azad edildi və Azərbaycan hökuməti tam heyətdə öz 
paytaxtına köçürüldü. Bu, təkcə Azərbaycan-Türkiyə uğurlu hərbi əməkdaşlığının 
deyil, eyni zamanda yeni formalaşan Azərbaycan diplomatiyasının ilk böyük 
qələbəsi idi. Bakının azad edilməsi ilə Azərbaycan hökuməti öz hakimiyyətini 
respublikanın ərazisində bərqərar etdi. Bu münasibətlə hökumətin yerləşdiyi kişi 
gimnaziyasının qarşısında şəhər ictimaiyyətinin çox böyük nümayişi oldu. 
Hökumət üzvləri nümayişçilər qarşısında təbrik nitqi ilə çıxış etdilər. 
Bakının ingilislərə arxalanan mürtəce Sentrokaspi qüvvələrindən 
təmizlənməsi münasibəti ilə Nazirlər Kabinəsinin rəisi F.X.Xoyski demişdi: 
"Bizim də həyatda azad yaşamağa hüququmuz vardır. Heç bir zirehli maşın, 
hidroplan, aeroplan, kanonerka, məftilli çəpər, mina və sairə texniki qurğu, heç bir 
ingilis, heç bir qüvvə və onların havadarları tarixin təbii axarına mane ola 
bilmədilər. Bakının 50 minlik qoşun və texnika ilə birlikdə kiçik bir qüvvənin 
həmləsi qarşısında süqutu başqasının fəlakəti üzərində öz xoşbəxtliyini qurmaq 
istəyənlərə ibrət dərsi olmalıdır.493 
                                                        
490
 Ministère des Affaires Etrangère de France, Archives Diplomatique, vol.832, folio 10, folio 12 
491
 Bax: Б.Ишханян. Великие ужасы в гор.Баку. Анкетное исследование сентябрских событий 
1918 г. Издание анкетной комиссии при Бакинском Армянском Национальном Совете. Тифлис, 
1920. 
492
 Вах: Colonel Chardigny, à Ministre Guerre-Paris.// Ministère des Affaires Etrangères de France, 
Archives Diplomatique, vol.832, folio 6. 
493
 Азербайджан, 1918, 19 сентября. 
134 
 
Bakının azad edilməsi barəsində məlumatı Ənvər paşa İstanbulda olan 
Azərbaycan nümayəndələrinə çatdırdı. İstanbuldan Baş nazir Xan Xoyskiyə və 
xarici işlər naziri M.H.Hacınskiyə yazdığı məktubda M.Ə.Rəsulzadə göstərirdi ki, 
Bakının alınması burada əhvali-ruhiyyəni qaldırmışdır. Qurban bayramına 
düşdüyündən Türkiyədə Bakının azad edilməsi iki dəfə bayram edildi. Neft Bakısı 
uğrunda böyük dövlətlər arasında başlanmış gərgin mübarizə Türkiyənin yardımı 
ilə Azərbaycanın qələbəsi ilə nəticələndi. Azərbaycan hökumətinin hərbi, siyasi və 
diplomatik addımları Bakının həmişəlik olaraq respublikanın paytaxtı olmaq 
missiyasını təmin etdi. 
135 
 
V FƏSİL 
 
Birinci dünya müharibəsinin sonunda 
Azərbaycan Xarici İşlər Nazirliyinin diplomatik fəaliyyəti 
və müttəfiqlərin Bakıya daxil olması 
 
Bakıya gələn kimi, Azərbaycan hökumətinin ilk addımı çoxdan bəri hərc-
mərclik yaranmış şəhərdə qayda-qanun yaratmaq və Nazirlər Şurasının normal 
fəaliyyətini təmin etmək oldu. Hökumət Bakıya köçdükdən sonra nəşrini paytaxtda 
davam etdirən "Azərbaycan" qəzetində oktyabr ayının ilk günlərində nazirliklərin 
və idarələrin müvəqqəti ünvanları dərc edildi.494 Bu məlumatlardan aydın olur ki, 
Xarici İşlər Nazirliyinin işini təmin etməkdən ötrü təcili olaraq onun dəftərxanası 
"Metropol" mehmanxanasının bir neçə nömrəsində yerləşdirilib. Az sonra isə 
"Azərbaycan" qəzeti Xarici İşlər Nazirliyinin Mirbabayevin Sahil küçəsindəki 
evinə köçdüyünü xəbər verirdi.495 Bu ev XX əsrin əvvəllərində Bakıda inşa edilən 
ən dəbdəbəli binalardan biri idi. 
Nazirlər Şurasının 16 oktyabr 1918-ci il tarixli iclasında hökumət 
kabinəsinə daxil olan nazirliklərin ştat cədvəlinə yenidən baxıldı və əhali ilə 
hakimiyyət orqanları arasında olan bürokratik maneələr aradan qaldırıldı.496 Xarici 
İşlər Nazirliyinin fəaliyyəti ilə bağlı qeyd olunurdu ki, bu nazirlik hökumətin xarici 
əlaqələr üzrə siyasətini həyata keçirmək və həmin siyasəti rəhbər tutmaq üçün 
yaradılmışdır. Ona görə də Xarici İşlər Nazirliyinə ən vacib və ən əhəmiyyətli 
nazirliklərdən biri kimi baxılırdı. 1918-ci ilin yayından payızına qədər hökumətin 
bütün fəaliyyəti Bakının azad edilməsinə yönəldiyindən Xarici İşlər Nazirliyinin 
strukturu Nazirlər Şurası Bakıya köçdükdən sonra quruldu. Azərbaycan 
hökumətinin "Azərbaycan Respublikası Xarici İşlər Nazirliyinin təsisi haqqında 
Əsasnamə"sində xarici siyasət idarəsinin rolu və fəaliyyət istiqamətləri belə 
əsaslandırılırdı: 
1. Xarici dövlətlərlə siyasi, iqtisadi, sosial və mədəni sahədə münasibətlər 
qurmaq; 
2. Xarici dövlətlərdə Azərbaycanın ticarət və digər maraqlarını qorumaq; 
3. Xarici dövlətlərlə sənaye və ticarət əlaqələrinin güclənməsinə və 
inkişafına təsir göstərmək; 
5. Xaricdə yaşayan Azərbaycan vətəndaşlarının şəxsiyyətini və əmlakını 
qorumaq; 
6. Xarici vətəndaşların şəxsi işləri ilə bağlı qanuni tələblərinin təmin 
edilməsinə yardım etmək. 
                                                        
494
 Azərbaycan, 1918, 8 oktyabr. 
495
 Azərbaycan, 1918, 5 noyabr. 
496
 Azərbaycan, 1918, 17 oktyabr. 
136 
 
Bu funksiyaları yerinə yetirmək üçün Xarici İşlər Nazirliyi Əsasnaməyə 
görə mərkəzi və xarici idarələrə bölünürdü. Mərkəzi idarəyə Nazirliyin Şurası, 
dəftərxana, daxili və xarici əlaqələri, şəxsi heyətlə iş şöbələrini özündə birləşdirən 
departament daxil idilər. Xarici idarəyə isə səfirlik və nümayəndəliklər, Baş 
konsulluq, konsulluq və konsul agentlikləri daxil idilər. Əsasnaməyə görə, nazirliyi 
müavini və müşaviri olan nazir idarə edir, o, olmadıqda isə onu müavin əvəz 
edirdi. Dəftərxananın direktoru, vitse-direktoru, xüsusi tapşırıqlar üzrə iki məmuru, 
diplomatik işlər, təsərrüfat, qeydiyyat üzrə şöbələri, "draqomanat" və arxivi olmalı 
idi. Diplomatik şöbə, nazirin göstərişi üzrə notalar hazırlamaq, cümhuriyyət 
hökumətinin tanınması, diplomatik nümayəndələrin, konsulların, agentliklərin 
qarşılıqlı tanınması, ərazi mübahisələri ilə bağlı işlərlə məşğul olmalı, məxfi və 
şifrələnmiş sənədlər də daxil olmaqla, diplomatik yazışmalarla məşğul olmalı idi. 
Nazirliyin istər ölkə daxilindəki, istər ölkə xaricindəki əmlakına sərəncam vermək, 
nazirliyin xərclər smetasını hazırlamaq, mühasibat işlərini aparmaq məsuliyyəti 
təsərrüfat şöbəsinin üzərinə düşürdü.497 Ümumi-qeydiyyat şöbəsi qeydiyyat 
aparmaqla yanaşı, həm də yazışmaların qəbulu və göndərilməsi, kuryer 
ekspedisiyalarının işinin yoxlanması ilə məşğul olurdu. Draqoman tərcümələr 
etməli, xarici dildə tərtib edilən sənədlərin və hüquqi aktların tərcümələrini 
yoxlamalı idi. 
1918-ci ilin sentyabrında Xarici İşlər Nazirliyi Bakıda fəaliyyətə başlayan 
kimi, nazirliyin arxivi yaradıldı. Təcili olaraq nazirliyin yazışmaları, Bakının azad 
olunması ilə bağlı diplomatik sənədlər və hüquqi aktlar toplanıb sistemləşdirildi və 
qaydaya salındı. Hökumətin dövlət dili haqqında 27 iyun tarixli qərarına uyğun 
olaraq, sənədləşmənin türk dilinə keçirilməsi istiqamətində ilk addımlar atıldı. 
Hələ Bakı uğrunda mübarizə getdiyi dövrdə qonşu ölkələrə diplomatik 
nümayəndələrin göndərilməsinə ilk təşəbbüslər edildi. Cənubi Qafqazda yaxşı 
tanınan Məmməd Yusif Cəfərov iyunun sonlarında Gürcüstana diplomatik 
nümayəndə təyin edilmişdi. O, bu vəzifədə olduğu müddətdə Azərbaycanla 
Gürcüstan arasında siyasi, iqtisadi, diplomatik münasibətlərin inkişafında, iki 
respublika arasında ərazi mübahisələrinin həllində, təmsil olunduğu ölkədə 
müsəlman əhalisinin maraqlarının qorunmasında mühüm rol oynadı. 
Bakıya girmək ərəfəsində, sentyabr ayının 12-də hökumət Almaniya, 
Ukrayna, İran və Ermənistana səlahiyyətli diplomatik nümayəndələr göndərmək 
haqqında qərar qəbul etdi.498 Sentyabr ayının 14-də isə erməni hökumətinin 
Azərbaycana göndərdiyi diplomatik nümayəndə T.Bekzadyanın vəkaləti tanındı.499 
                                                        
497
 Azərbaycan Respublikası Xarici İşlər Nazirliyinin təsisi haqqında Əsasnamə. 1918. //ARDA, f.970, 
s.2, i-35, v.15 
498
 Азербайджанская Демократическая Республика. Внешняя политика. Баку, 1998, с.71 
499
 Ermənistanın Azərbaycanda diplomatik nümayəndəsinin tanınması haqqında qərar. 14.09.1918. 
//ARDA, f.100, s.2, i.7, v.45 
137 
 
1918-ci ilin oktyabrında isə N.Kartsivadze başda olmaqla Gürcüstan 
Respublikasının Bakıda diplomatik nümayəndəliyi fəaliyyətə başladı. 
1918-ci ilin oktyabr ayının 6-da hökumət Avropa paytaxtlarına göndərilmək 
və Azərbaycanın müstəqilliyi haqqında məlumat vermək üçün xüsusi komissiya 
yaradılması haqqında qərar qəbul etdi. Bu missiyaya yüksək vəkalət vermək 
məqsədilə elə həmin gün, avqust ayının sonlarında İstanbula ezam olunmuş 
fövqəladə səlahiyyətli nümayəndə Əli Мərdan bəу Topçubaşov xarici işlər naziri 
təyin edildi. Teleqrafla ona tapşırıldı ki, təcili olaraq Avropa paytaxtlarına gedəcək 
missiyanın tərkibini formalaşdırsın.500 
Oktyabr ayının 22-də Azərbaycan Respublikası Ermənistanda diplomatik 
nümayəndəsinin təyin edilməsi barədə hökumətin qərarı elan edildi. Ermənistanla 
münasibətlərdə çoxlu mübahisəli məqamlar olduğu və azərbaycanlı əhalinin 
hüquqları addımbaşı tapdalandığı üçün ədliyyə nazirinin müavini Teymur bəy 
Makinski Ermənistana diplomatik nümayəndə təyin edildi.501 Nazirlər Şurası 1918-
ci ilin oktyabr ayının 23-də Krım hökumətində diplomatik nümayəndəlik yaratmaq 
haqqında qərar qəbul etdi. Qərara əsasən xarici işlər nazirinə tapşırıldı ki, Krım 
hökuməti yanında diplomatik nümayəndəlik açsın.502 Bu barədə noyabr ayının 
əvvəllərində Krım diyar hökumətinin baş naziri Məmməd bəy (Süleyman bəy) 
Sulkeviç Azərbaycan Nazirlər Şurasının sədri F.X.Xoyskiyə məktubla müraciət 
etmişdi. Orada göstərilirdi ki, bu yaxınlarda Kiyevdə olarkən Azərbaycanın 
Ukraynadakı diplomatik nümayəndəsi Krım hökuməti nümayəndələri ilə görüşmüş 
və Azərbaycanla Krım arasında qarşılıqlı münasibətlərin qurulmasının 
mümkünlüyünü müzakirə etmişlər. General M.Sulkeviç öz məktubunda 
Azərbaycanın Xəzər sahili ölkə olduğunu qeyd etsə də, lakin Qara dənizdə böyük 
marağının olduğunu bildirirdi.503 Bu müraciəti nəzərə alaraq noyabr ayının 1-də 
hökumətin qərarı ilə Ukraynaya diplomatik nümayəndə təyin olunan Mir Yusif 
Vəzirov az sonra Krımda da Azərbaycan Respublikasını təmsil etməyə başladı.504 
Noyabr ayının ortalarında Tiflisdə Qafqaz respublikalarının konfransının 
keçirilməsi nəzərdə tutulduğu üçün ayın 11-də Gürcüstan hökuməti yanında 
diplomatik nümayəndə M.Y.Cəfərov və doktor Mustafa Vəkilov Azərbaycanın 
Zaqafqaziya konfransında nümayəndələri təyin edildilər.505 Batumun Azərbaycan 
üçün əhəmiyyətini nəzərə alaraq Nazirlər Şurası noyabr ayının 10-da doktor 
Mahmud bəy Əfəndiyevi Azərbaycanın Batumda nümayəndəsi təyin etdi.506 Bir 
                                                        
500
 Азербайджанская Демократическая Республика. Законодательные акты (1918-1920). Баку, 
1998, с.240 
501
 Азербайджан, 1918, 2 октября. 
502
 Азербайджанская Демократическая Республика. Внешняя политика, с.89 
503
 Krım diyar hökumətinin baş naziri general M.A.Sulkeviçin diplomatik münasibətlər yaratmaq 
haqqında Nazirlər Şurasının sədri F.X.Xoyskiyə məktubu. Noyabr, 1918. //ARDA, f.970, s.1.i.40, v.l 
504
 Азербайджан, 1918, 3 ноября. 
505
 Азербайджан, 1918, 11 ноября. 
506
 Азербайджан, 1918, 10 ноября. 
138 
 
qədər sonra ətraf ərazilərdə yaranmış dövlət qurumları ilə diplomatik münasibətlər 
qurmaq üçün Əbdürrəhim bəy Haqverdiyev Dağlılar Respublikasında, doktor 
Cəfər bəy Rüstəmbəyov Kuban hökumətində, Əkbər ağa Sadıqov Zakaspi 
hökumətində Azərbaycan Respublikasının diplomatik nümayəndələri təsdiq 
olundular.507 
Azərbaycan hökuməti Gəncədən Bakıya köçdükdən sonra 1918-ci ilin 
sentyabr ayından başlayaraq xarici işlər nazirinin müavini təyin edilmiş Adilxan 
Ziyadxanov az sonra xarici siyasət idarəsində həlledici şəxslərdən birinə çevrildi. 
1918-ci ilin oktyabr ayının əvvəllərində yeni xarici işlər naziri olmuş 
Ə.M.Topçubaşov Bakıda olmadığı üçün A.Ziyadxanov həmin ilin dekabr ayının 
sonlarında yeni hökumət qurulana qədər xarici işlər nazirini əvəz etmişdi. 
Azərbaycan hökuməti Bakıya köçdükdən sonra Xarici İşlər Nazirliyinin 
qurulmasında və 1918-ci ilin payızında yaranmış böhranlı bir dövrdə Azərbaycanın 
xarici siyasətinin müəyyən edilməsində onun xidmətləri böyük idi. 
Beləliklə, hökumət Bakıya köçdükdən sonra qısa müddət ərzində 
Azərbaycan Xarici İşlər Nazirliyinin aparatı formalaşdırıldı və qonşu ölkələrlə 
diplomatik nümayəndəliklərin əsası quruldu. Lakin bu dövrdə Azərbaycan 
diplomatiyasının qarşısında duran ən ciddi məsələ dünya müharibəsinin sonunda 
gündən-günə dəyişən beynəlxalq aləmdə böyük dövlətlərlə Azərbaycanın 
maraqlarına uyğun münasibətlər qurmaq idi. 
Paytaxt Bakıya köçən kimi, Almaniya özünün hərbi və ticarət nümayəndəsi 
baron Fon der Qoltsı buraya göndərdi. Avstriya-Macarıstan diplomatik 
nümayəndələri də sentyabrın sonuncu ongünlüyündə Bakıya gəldilər. Almaniya 
nümayəndələri Azərbaycan hökumətinin ağır iqtisadi vəziyyətindən istifadə edərək 
neft sənayesində və pambıq ticarətində güzəştli imtiyazlar almaq fikrində idilər. 
Lakin onların bu tələblərinə qarşı milli hökumət "Azərbaycan azərbaycanlılar 
üçündür" şüarını qoydu və bütün istiqamətlərdə Azərbaycanın müstəqilliyini 
qorumağa başladı.508 Hətta Bakının azad edilməsində böyük xidmətləri olan türk 
komandanlığı belə Azərbaycan hökumətinin daxili işlərinə iyun böhranı zamanı 
müşahidə edilən müdaxilədən çəkinməyə başladı. Bakı azad edildikdən sonra 
Osmanlı-Azərbaycan münasibətlərinə toxunaraq T.Svyatoçevski yazır: "Osmanlı 
generalı artıq Azərbaycanın daxili işlərinə qarışmaqda son dərəcə ehtiyatlı hərəkət 
edirdi, hərbi məsələlər istisna olunmaqla, qalan bütün işlərin yerli hakimiyyət 
orqanları tərəfindən həyata keçirilməsini gözləyirdi."509 Türkiyə komandanlığının 
əvvəlki mövqeyinin dəyişməsi xeyli dərəcədə müstəqil dövlət idarəçiliyini bərqərar 
etmək istiqamətində Azərbaycan hökumətinin atdığı prinsipial addımlarla bağlı idi. 
Bununla belə, iki qardaş ölkə arasında münasibətlər Bakının fəthindən sonra daha 
intensiv xarakter almağa başladı. Türkiyə hökumətinin baş naziri Tələt paşanın 
                                                        
507
 Азербайджанская Демократическая Республика. Внешняя политика, с.156, 195-196 
508
 Azərbaycan, 1918, 9 dekabr 
509
 T.Swietochowski. Russian Azerbaijan, р. 140 
139 
 
sentyabrın 6-da Berlinə başlanan səfərinin əsas məqsədlərindən biri Azərbaycanla 
bağlı məsələ və xüsusilə Almaniyanı avqustun 27-də Rusiya ilə imzaladığı 
sazişdən çəkindirmək idi. Tələt paşa sentyabrın 5-də Dördlər İttifaqı ölkələri 
nümayəndələrinin Vyanada keçirilən konfransından sonra Berlinə yollandı və 
sentyabrın 24-nə qədər həm Almaniya rəsmiləri ilə, həm də Berlindəki Rusiya 
səfiri ilə çox gərgin danışıqlar apardı. 
Sentyabr ayının 7-də Almaniya nümayəndələrindən Hintze və Lossovla 
görüşən Tələt paşa Almaniyanın Türkiyədən xəbərsiz Rusiya ilə Qafqaz barəsində 
gizli müqavilə bağlamasından ciddi narahatçılıq ifadə etdi. Almaniya 
nümayəndələri isə Türkiyəni Bakıya hücum etməyəcəyi ilə bağlı Berlinə verdiyi 
vədi pozmaqda ittiham etdilər.510 
Sentyabr ayının 10-da Tələt paşanın Almaniya Xarici İşlər Nazirliyinə 
təqdim etdiyi Memorandumda Brest-Litovsk sülhündən sonra Cənubi Qafqazda 
yaranmış vəziyyət dəyərləndirilir və bildirilirdi ki, Bakı əyalətinin əhalisinin 85 
faizi müsəlmanlardan ibarətdir və Bakı coğrafi cəhətdən yalnız Azərbaycana 
aiddir. Eyni zamanda memorandumda qeyd olunurdu ki, Bakısız güclü həyat 
qabiliyyəti olan qüvvətli bir Azərbaycan dövlətinin qurulması mümkün deyildir. 
Eyni zamanda memorandumda Rusiyanın Türkiyəyə qarşı daimi düşmən 
fəaliyyətində olduğunu nəzərə alaraq, Şimali və Cənubi Qafqazda yaşayan 
müsəlmanlardan ibarət müstəqil bir dövlətin yaradılması fikri irəli sürülürdü. 
Danışıqlar zamanı Tələt paşa Bakı da daxil olmaqla, Azərbaycanın, Gürcüstan və 
Ermənistanın, habelə sərhədləri ayrıca müəyyənləşdiriləcək Şimali Qafqaz 
respublikasının Almaniya tərəfindən tanınmasını istəmişdi.511 
Almaniya Xarici İşlər Nazirliyinin nümayəndəsi doktor Kriqe sentyabr 
ayının 11-də Türkiyə memorandumunda irəli sürülən müddəaları Berlindəki 
Rusiya səfiri ilə müzakirə etdi. Sovet Rusiyasının nümayəndəsi Cənubi Qafqaz 
respublikaları ilə Türkiyənin imzaladığı müqavilələrin Moskva tərəfindən 
tanınmadığını bildirdi, lakin əlavə etdi ki, Sovet hökuməti Türkiyə ilə Rusiya 
arasında Qafqaz dövlətinin yaranmasını mümkün saysa da, müstəqil gürcü, erməni 
və Azərbaycan dövlətlərindən ibarət bufer dövlətin yaradılmasını daha məqbul 
hesab etsə də, Şimali və Cənubi Qafqaz müsəlmanlarının bir araya gələrək vahid 
dövlət yaratması fikrini qəti şəkildə rədd etdi. 
Almaniya tərəfi A.İoffenin fikirlərini öyrəndikdən sonra sentyabr ayının 12-
də bildirdi ki, onlar, ancaq Sovet Rusiyasının qəbul etdiyi müddəaları 
dəstəkləyəcəklər və Azərbaycanla Ermənistanın tanınmasına əsas verəcək elə bir 
beynəlxalq hüquqi normalar görmürlər. Bununla yanaşı, Almaniya hökuməti 
bildirdi ki, əgər müvafiq şərtlər yaranarsa, Almaniya Bakı şəhərinin də daxil 
olduğu Azərbaycanın müstəqilliyini tanımağa hazır olacaqdır. Bunun müqabilində 
                                                        
510
 A.N.Kurat. Türkiye ve Rusiya, s.517 
511
 Yenə orada, s.519; Əlavə məlumat üçün bax: M.Qasımov. Birinci dünya müharibəsi illərində böyük 
dövlətlərin Azərbaycan siyasəti. II hissə. Bakı, 2001, s.271-281 
140 
 
almanlar türk qoşunlarının 27 avqust sazişində müəyyən edilmiş sərhədlərdən geri 
çəkilməsini tələb edirdilər.512 
Danışıqların belə gərgin məqamında Bakının alınması barədə Tələt paşanın 
İstanbuldan aldığı teleqram Türkiyə nümayəndə heyətinin mövqelərini daha da 
gücləndirdi. İndi onlar Almaniyaya bir sıra iqtisadi güzəştlər vəd etməklə, Qafqaz 
respublikalarının müstəqilliklərinin tanınmasına nail olmaq istəyirdilər. Bakının 
azad edilməsi Azərbaycana münasibətdə Almaniya rəsmilərinin sərt müqavimətini 
aradan qaldırdı. Bu, açıq-aydın özünü sentyabr ayının 18-də Tələt paşaya təqdim 
olunmuş yeni müqavilə layihəsində göstərirdi. Müzakirələrin gedişində Tələt paşa 
türk qoşunlarının Azərbaycanda çox qalmayacağını bildirdi. Türkiyənin bu vədi 
sentyabr ayında imzalanmış 7 maddədən ibarət Almaniya-Osmanlı protokolunda 
təsbit edildi. Almaniya 27 avqust müqaviləsindən rəsmi şəkildə imtina etdi və 
Azərbaycanı diplomatik cəhətdən tanımaq arzusunda olduğunu, ilk addım kimi 
Bakıda tezliklə konsulluq açacağını bildirdi. Bundan əlavə, Osmanlı dövlətinin öz 
hərbi hissələrini Azərbaycan və Ermənistandan geri çəkməsi müqabilində 
Almaniya Azərbaycanın müstəqilliyinin Sovet Rusiyası tərəfindən tanınacağına da 
vəd verdi.513 Öz növbəsində Türkiyə öz üzərinə təhəddüd götürdü ki, neft 
sahəsində Almaniyaya bəzi güzəştlər verilməsi istiqamətində Azərbaycan 
Respublikasına təsir göstərəcək və Azərbaycan ərazisində yaşayan alman əhalisinin 
hüquqlarının qorunması ilə bağlı əlindən gələni edəcəkdir. 
Almaniya-Osmanlı protokolunun imzalanmasından bir gün sonra Tələt paşa 
Berlində olan gürcü nümayəndələrini qəbul etdi. "Adlon" mehmanxanasında 
danışıqlar zamanı sədr-əzəm Türkiyə-Gürcüstan münasibətlərinin 
yaxşılaşdırılmasının vacibliyini gürcü nümayəndələrinə bildirdi. O, qeyd edirdi: 
"Biz bütün mübahisəli məsələləri birlikdə aradan qaldırmalıyıq... Biz gərək 
Qafqazda möhkəm dayanaq. Bu gün rus səfiri İoffe mənə dedi ki, baxmayaraq 
onlar Gürcüstanın Almaniya tərəfindən tanınmasına razılıq veriblər, lakin özləri 
Gürcüstanı tanımırlar. Siz görürsünüz ki, biz müttəfiq olmalıyıq".514 Osmanlı 
imperiyası bolşevik təcavüzünə qarşı Cənubi Qafqaz həmrəyliyinin yaradılmasını 
Türkiyənin təhlükəsizliyinin və Qafqaz respublikalarının mövcudluğunun başlıca 
şərti hesab edirdi. Berlində olarkən Tələt paşa gürcü nümayəndələri ilə birlikdə 
Almaniyaya gəlmiş erməni nümayəndələri A.Zurabyan və A.Ohanyanı da qəbul 
etdi. Ümumqafqaz həmrəyliyinin yaradılması barədə onlarla fikir mübadiləsi 
edildi. 
Bakının azad edilməsi xəbərini alan kimi G.Çiçerin sentyabrın 19-da 
Almaniya hökumətinə nota kimi təqdim edilmək üçün uzun bir teleqram göndərdi. 
Teleqramda "Rusiya respublikasının əsas şəhərlərindən biri" hesab edilən Bakının 
azad edilməsi Sovet Rusiyasının ciddi etirazına səbəb olmuşdu. Sentyabrın 20-də 
                                                        
512
 A.N.Kurat. Türkiye ve Rusiya, s.523 
513
 T.Swietochowski. Russian Azerbaijan, p.140 
514
 З.Авалов. Независимость Грузии в международной политике, с. 122-123 
141 
 
RSFSR xalq xarici işlər komissarlığının Türkiyəyə notasında "tatar quldur 
dəstələrinin köməkliyi ilə" türk qoşunları tərəfindən Bakının azad edilməsi Sovet 
Rusiyasının ərazisinə təcavüz kimi qiymətləndirilirdi.515 Buna görə də Sovet 
Rusiyası Brest müqaviləsinin Türkiyəyə aid hissəsinin qüvvədən düşdüyünü 
bildirdi. Sovet respublikasının bu addımı belə fikir söyləməyə əsas verir ki, Rusiya 
üçün Brest müqaviləsinin Türkiyəyə aid olan hissəsi Bakı üzərində qurulmuşmuş. 
Halbuki, söhbət konkret mənada bu müqaviləyə riayət edilməsindən gedirsə, may 
ayından etibarən türk qoşunları Cənubi Qafqazda ayrı-ayrı hərbi əməliyyatlarda 
iştirak edirdilər və Rusiya da bunlara görə Brest müqaviləsinin ləğv edilməsi 
məsələsini qaldırmamışdı. Digər tərəfdən, Brest müqaviləsi Cənubi Qafqazda о 
vaxta qədər qüvvədə idi ki, Zaqafqaziya özünü Rusiyanın bir hissəsi hesab edirdi. 
Cənubi Qafqaz Seyminin öz müstəqilliyini elan etməsi, Qafqazda ayrı-ayrı 
xalqların öz müqəddəratını təyin edib milli respublikalarını yaratması Brest 
müqaviləsinin bu xalqlar üçün hüquqi qüvvəsini itirməsi demək idi. Üçüncü bir 
tərəfdən, Sovet Rusiyasının 27 avqust sazişinə görə Gürcüstanın müstəqilliyinin 
Almaniya tərəfindən tanınmasına razılıq verməsi öz-özlüyündə Brest 
müqaviləsinin Qafqaza aid olan hissəsinin ləğv edilməsi demək idi. Eyni zamanda 
sentyabrın 21-də Sovet Rusiyası tərəfindən Almaniyanın Moskvadakı baş konsulu 
Hauşildə nota təqdim edildi. Notada türk qoşunlarının Bakını tutmasında 
Almaniyanın öz müqavilə öhdəliklərini yerinə yetirmədiyi bildirilir və Almaniya 
27 avqust müqaviləsini pozmaqda ittiham edilirdi.516 
Sovet Rusiyasının Türkiyəyə notası sentyabrın 21-də "İzvestiya" qəzetində 
dərc edildi. Türkiyə səfiri Moskvada olmadığı üçün onu Berlində olan Osmanlı 
səfirliyi vasitəsi ilə İstanbula çatdırmaq qərara alındı. Lakin bu zaman Tələt paşa 
Berlində olduğu üçün Qafqazda yaranmış mübahisə barəsində Sovet səfirliyi ilə 
danışıqlar başlandı və nota Türkiyə hökumətinə göndərilmədi. Eyni zamanda Sovet 
Rusiyasının Xarici İşlər Komissarlığı Berlində olan A.İoffeyə təlimat vermişdi ki, 
"Bakı məsələsi"ni müzakirə etmək üçün Almaniyada olan Tələt paşa və Türkiyənin 
xarici işlər naziri Əhməd Nəsim bəylə görüşüb "Bakının türklər tərəfindən 
Sovetlərə təslimini təmin etsin".517 Bu görüşün baş tutması üçün A.İoffe 20 
sentyabr tarixli notanın Türkiyəyə rəsmi təqdimatının yubadılmasına Moskvadan 
razılıq aldı. Bununla belə, Tələt paşa və Ə.Nəsim bəy notanın məzmunu haqqında 
artıq məlumatlı idilər. Sentyabrın 21-də Berlində başlanan Türkiyə-Rusiya 
danışıqlarında Tələt paşa bildirdi ki, Bakı məsələsi yalnız sülh yolu ilə həll edilə 
bilər və bu məsələdə onun hökumətinin heç bir ilhaqçılıq niyyəti yoxdur. Belə bir 
mövqe Tələt paşa tərəfindən sentyabrın 22-də danışıqların davam etdirilməsi 
zamanı da nümayiş etdirildi. Hətta sədr-əzəm bildirdi ki, Türkiyənin Rusiyadan heç 
bir torpaq ilhaq etmək fikri yoxdur və Qafqazda olan türk hərbi hissələri dərhal 
                                                        
515
 Документы внешней политики СССР. Т.1, с.491-492 
516
 Документы внешней политики СССР, с.492-493 
517
 A.N.Kurat. Türkiye ve Rusiya, s.525 
142 
 
geri çəkiləcəkdir.518 Lakin Tələt paşanın belə loyal mövqeyinə baxmayaraq, 
A.İoffenin sözlərindən anlaşıldı ki, hətta Azərbaycanın müstəqilliyinin tanınacağı 
halda belə Rusiyanın neft Bakısını azərbaycanlılara vermək fikri yoxdur.519 
Sentyabrın 24-də Berlini tərk etməzdən əvvəl keçirilən sonuncu danışıqlarda 
A.İoffe Bakının Sovet hakimiyyəti orqanlarına təhvil verilməsi tələbini yenidən 
səsləndirdikdə Tələt paşa bildirdi ki, Türkiyə hər hansı ərazinin Rusiyaya təhvil 
verilməsi öhdəliyini öz üzərinə götürə bilməz, çünki onun Qafqaz millətlərinin 
daxili işlərinə qarışmaq niyyəti yoxdur.520 Elə həmin gün Tələt paşa Berlini tərk 
edib İstanbula gəldi və Berlində rus səfiri ilə danışıqları davam etdirmək 
Türkiyənin Almaniyadakı böyük elçisi Rıfat paşaya həvalə edildi. Oktyabr ayının 
2-də Ə.M.Topçubaşovu qəbul edən Tələt paşa Berlində aparılan danışıqlar barədə 
ona məlumat verdi və bildirdi ki, Azərbaycanın mənafeyi naminə nə mümkündürsə 
hamısını etmişdir. О qeyd edirdi ki, hələlik nə Avstriya-Macarıstan, nə də 
Almaniya müstəqil Azərbaycan dövlətini tanımaq istəmirlər. Rusiya səfiri isə 
danışıqlar zamanı göstərmişdi ki, guya "Qafqaz müsəlmanları yalnız Türkiyənin 
təzyiqi ilə müstəqil dövlət yaratmışlar". Müsəlman kəndlilərinin, bəylərin və 
varlıların zülmündən əzab çəkməyinə proletar Rusiyasının "dözməyəcəyini" qeyd 
edərək İoffe Tələt paşaya bildirmişdi ki, "orada /Qafqazda-C.H./ müsəlmanlar 
şiədirlər, siz türklər isə sünnüsünüz". Tələt paşa bu əsassız iddianı rədd edərək 
bildirmişdi ki, "bax mən türkəm və şiəyəm". Bu söhbəti dinləyən Ə.M.Topçubaşov 
isə əlavə etmişdi ki, "əgər mən sizinlə Berlində olsaydım cənab İoffeyə deyərdim 
ki, bax mən də Qafqaz müsəlmanıyam, lakin sünnüyəm". Bu məsələ ilə bağlı Tələt 
paşaya məlumat verən Ə.M.Topçubaşov Azərbaycanda və ümumilikdə 
müsəlmanlar arasında məzhəbçiliyin qızışdırılmasının Rusiyanın ənənəvi siyasəti 
olduğunu göstərmişdi. О bildirirdi ki, Rusiyadakı indiki hökumət də həmin siyasəti 
yeridir və bolşeviklər müsəlmanlara düşmən münasibətlərini Bakıda törətdikləri 
hərəkətləri ilə sübut etdilər.521 
Almaniyadakı türk səfiri Rıfat paşa Qafqazda hərbi vəziyyəti nizama 
salmaq üçün Rusiya ilə Türkiyə arasında imzalanması nəzərdə tutulan protokol 
layihəsini oktyabr ayının əvvəllərində A.İoffeyə təqdim etdi. Həmin layihəyə görə 
Sovet Rusiyası Azərbaycanın istiqlaliyyətini tanımalı və ona hərbi, yaxud digər 
yolla müdaxilə etməyəcəyi barədə təminat verməli idi. Bu təkliflər qəbul olunacağı 
təqdirdə Türkiyə öz qoşunlarını Brest müqaviləsində göstərilən hüdudlara çəkməyi 
öz üzərinə götürürdü. Oktyabr ayının əvvəllərində protokol layihəsini müzakirə 
edən Sovet tərəfi ona konkret cavab verməyə tərəddüd edirdi. Sentyabrın 29-da 
Salonikada Bolqarıstanın təslim aktını imzalaması Sovet hökumətinin Berlindəki 
                                                        
518
 Yenə orada, s.554-555 
519
 Y.H.Bayur. Türk İnkilabı Tarihi. Cilt III, s.246 
520
 A.N.Kurat. Türkiye ve Rusiya, s.555 
521
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
sədr-əzəmi Tələt paşa ilə söhbətinin yazılı qeydləri. 02.10.1918. //ARDA, f.894, s.10, i.150, v.1-2 
143 
 
səfirinə türk protokolunu imzalamaq haqqında göstəriş verməsi ilə nəticələndi. 
Dördlər İttifaqının məğlubiyyətini hiss edən Sovet Rusiyası oktyabr ayının 3-də 
Türkiyənin Almaniyadakı səfiri Rüfət paşaya göndərdiyi notada Türkiyənin Brest 
müqaviləsində göstərilən hüdudlara çəkilməsini, Türk qoşunları tərəfindən tərk 
edilən ərazilərin Sovet Rusiyasına təslim edilməsini, Brest müqaviləsinin 
pozulması nəticəsində türk ordusunun Rusiyaya vurduğu maddi ziyanı müəyyən 
etmək üçün xüsusi beynəlxalq komissiyanın yaradılmasına, hər iki tərəfin 
Almaniya imperatorluğuna müraciət edərək, bu öhdəliklərin yerinə yetirilməsində 
təminatçı olmasını xahiş etməkdən ibarət olan təkliflərini irəli sürdü.522 Berlində 
aparılan danışıqlar barəsində Moskvaya müntəzəm məlumat verən A.İoffe 
oktyabrın 7-də V.İ.Lenin və Y.Sverdlovun imzası ilə belə bir teleqram aldı: 
"Bakını hakimiyyət orqanlarımıza vermək barəsindəki təklif qəbul edilməyincə, 
Türkiyə protokolunu imzalamağa razı deyilik, çünki bu maddə olmadan güman 
etməyə əsas vardır ki, Bakını Antantaya təslim etmək barəsində Antanta ilə gizli 
saziş bağlanmışdır".523 Lakin bu ehtimal real həqiqətə uyğun deyildi. Sonralar 
hərbi qruplaşmalar arasında imzalanmış gizli müqavilələr aşkarlananda məlum 
oldu ki, Mudros barışığına qədər Türkiyə Bakı barəsində Antanta dövlətləri ilə heç 
bir gizli danışıqlar aparmamış və heç bir gizli müqavilə imzalanmamışdır. 
Oktyabrın 10-da RSFSR Xalq xarici işlər komissarı G.Çiçerin Türkiyə 
Xarici İşlər Nazirliyinə yeni nota ilə müraciət etdi. Bu notada əvvəlki sovet 
tələbləri təkrarlanır, Türkiyə Xarici İşlər Nazirliyindən oktyabrda alınan cavab 
teleqramında irəli sürülən müddəalar təkzib edilirdi. Notada ilk növbədə Bakının, 
sonra isə müstəqilliyi Almaniya tərəfindən tanınan Gürcüstanı çıxmaq şərti ilə 
Cənubi Qafqazın bütün qalan hissəsinin Sovet hakimiyyət orqanlarına verilməsi 
tələb edilirdi.524 Belə əsassız iddialara görə Berlində aparılan Türkiyə-Rusiya 
danışıqları baş tutmadı və hazırlanmış protokol imzalanmadı. 
İstanbulda olan Azərbaycan nümayəndələrinin Avropa dövlətlərinin 
paytaxtlarına nümayəndələr göndərmək təşəbbüsü faydalı və zəruri bir ideya idi. 
Hər an dəyişən siyasi proseslərin və beynəlxalq vəziyyətin nəbzini tutmaq üçün 
buna böyük ehtiyac var idi. M.Ə.Rəsulzadə İstanbuldan nazirlər kabinəsinin başçısı 
F.X.Xoyskiyə vurduğu təcili teleqramda qeyd edirdi ki, siyasi konyuktura 
tamamilə dəyişmişdir. Vilsonun prinsipləri əsasında sülh təklif edilmişdir. 
Konfrans olmayacaq. Ermənilər Qarabağı tələb edirlər. Təcili şəkildə Milli Şuranı 
çağırmaq və Avropada təbliğata başlamaq zəruridir.525 Halbuki, qonşu Gürcüstan 
və Ermənistan respublikaları avqust ayında artıq öz nümayəndələrini Berlinə 
                                                        
522
 Документы внешней политики СССР. Т.1, с.510 
523
 V.İ.Lenin Azərbaycan haqqında, s.151 
524
 Документы внешней политики СССР. Т.1, с.516; M.Qasımov. Birinci dünya müharibəsi illərində 
böyük dövlətlərin Azərbaycan siyasəti. II hissə, s.279 
525
 İstanbuldakı Azərbaycan nümayəndəliyinin sədri M.Ə.Rəsulzadənin Nazirlər Şurasının sədri 
F.X.Xoyskiyə məktubu. Oktyabr, 1918. //ARDA, f.970, s.1, i.5, v.2 
144 
 
göndərmişdilər. Avropanın mərkəzində hadisələrin gedişini yaxından izləyən bu 
nümayəndəliklər Dördlər İttifaqının gözlənilən məğlubiyyətini hiss etdikdə Norveç 
və İsveçin paytaxtlarında ABŞ, İngiltərə və Fransa diplomatik nümayəndələri ilə 
qeyri-rəsmi əlaqələr yaratmışdılar.526 Osloda Z.Avalov Britaniya və Fransa səfirləri 
ilə görüşdü. Böyük Britaniyanın Norveçdəki səfiri ser Mensfeld K.Findli onu qəbul 
edərək Cənubi Qafqazdakı vəziyyət barədə ətraflı məlumat aldı.527 Bakının azad 
edilməsi məsələsi ilə dərindən maraqlanan ingilis səfiri bu fikirdə idi ki, Türkiyə 
Almaniyanın təhriki ilə Bakı istiqamətində hərəkət etmişdir. Lakin Z.Avalov bu 
mübahisədə Almaniyanın Rusiya ilə müttəfiq olduğunu qeyd edib bildirdi: 
"Türkiyə ilə Azərbaycanın yaxınlaşması türk həmrəyliyi zəminində olmuşdur".528 
Norveçdə olan erməni və gürcü nümayəndələri Osloda olan ABŞ 
səlahiyyətli nümayəndəsi Artur Şoupfeld ilə görüşüb ona istiqlaliyyətin elan 
edilməsi haqqında memorandum təqdim etdilər. Az sonra bunun nəticəsi oldu. 
Artıq sentyabr ayında ABŞ-ın nufuzlu siyasi xadimlərindən olan keçmiş prezident 
Teodor Ruzvelt və respublikaçı senator Henri Kabot Loc azad Ermənistan 
dövlətinin yaradılması barədə çıxış etdilər. Senator H.Locun hazırladığı qətnamə 
əsasında müstəqil Ermənistan dövləti nəinki Rusiya və "Türkiyə Ermənistanı" 
ərazilərini əhatə etməli, eyni zamanda Kilikiya, Cənubi Azərbaycanın bir hissəsi və 
digər ərazilər də bura daxil olmalı idi. Az sonra senator Vilyam Kinq də 
Ermənistan barəsində buna bənzər bir qətnaməni müzakirə üçün senata təqdim 
etmişdi. 
Erməni və gürcü nümayəndələrinin 1918-ci ilin payızında Avropa 
dövlətlərinin paytaxtlarında Antanta dövlətlərinin diplomatik nümayəndələri ilə 
apardığı danışıqlar Dördlər İttifaqının məğlubiyyətindən sonra onların beynəlxalq 
vəziyyətinə müsbət təsir göstərdi. İstanbulda olan Azərbaycan nümayəndələri və 
xüsusilə fövqəladə səlahiyyətli nümayəndə Ə.M.Topçubaşov Avropa paytaxtlarına 
xüsusi nümayəndəlik göndərilməsinə böyük əhəmiyyət verirdi. Dörd aya yaxın 
Bakının azad edilməsi ilə məşğul olan Azərbaycan hökuməti bu istiqamətdə 
əhəmiyyətli addım ata bilmədiyi üçün Ə.M.Topçubaşov İstanbulda öz təşəbbüsü 
ilə Əli bəy Hüseynzadənin başçılığı ilə neytral ölkə olan İsveçrəyə göndərilmək 
üçün kiçik nümayəndəlik yaratdı. Burada onlar xarici ölkələrin diplomatik 
nümayəndələri ilə görüşməli, Hollandiya, İtaliya və Fransaya getməli idilər. Lakin 
bu missiyaya Avropa ölkələrinə getmək üçün Antanta ölkələri tərəfindən viza 
verilmədi. 
Berlinə və Vyanaya səfərə çıxmağa hazırlaşan Ə.M.Topçubaşov oktyabr ayı 
ərzində İstanbulda Türkiyənin rəsmi dövlət nümayəndələri ilə bir sıra görüşlər 
keçirdi. Lakin Türkiyə məğlubiyyət ərəfəsindəki böhran içərisində olduğu və ay 
yarım ərzində üç hökumət kabinəsi dəyişdiyi üçün Azərbaycanla Osmanlı dövləti 
                                                        
526
 З.Авалов. Независимость Грузии в международной политике, с. 115-116 
527
 F.Kazemzadeh. The Struggle for Transcaucasia, р. 162 
528
 З.Авалов. Независимость Грузии в международной политике, с.118 
145 
 
arasında sabit münasibətlər bərqərar etmək mümkün olmadı. Ə.M.Topçubaşov 
Azərbaycan hökumətinin başçısına noyabr ayının 14-də yazdığı məktubda bu 
barədə deyirdi: "Mənim gəldiyim müddətdə artıq üçüncü kabinet yaradılır, Tələt 
paşa kabinəsindən sonra yaradılmış İzzət paşa kabinəsi buraxıldı. Və bir neçə gün 
əvvəl köhnə diplomat Tevfik paşa xarici işlər naziri Mustafa Reşad paşa ilə yeni 
kabinet yaratdılar. Bir kabinetlə hər hansı bir əlaqə yaratmağa macal tapmamış, 
yeni kabinə yaranır".529 
İstanbula gəldikdən sonra birinci olaraq oktyabr ayının 2-də Azərbaycanın 
fövqəladə səlahiyyətli nümayəndəsini sədr-əzəm Tələt paşa qəbul etdi. Bundan iki 
gün əvvəl o, İstanbulda olan M.Ə.Rəsulzadə, X.Xasməmmədov və A.Səfikürdskini 
qəbul etmişdi. Tələt paşa Berlində apardığı danışıqlarda Azərbaycanın mənafeyini 
müdafiə etdiyini, lakin vəziyyətin xeyli çətinləşdiyini bildirdi. О qeyd edirdi ki, 
bizim yalnız bir arzumuz - Rusiya imperiyasının dağılması - yerinə yetmişdir: "Bu 
həm bizim üçün, həm sizin üçün, həm də bütün Qafqaz və Rusiya xalqları üçün 
yaxşı nəticədir". Bundan səmərəli istifadə etmək üçün azərbaycanlılar, ermənilər 
və gürcülər öz aralarında olan kiçik ziddiyyətləri və narazılıqları unudub, mehriban 
əlaqələr yaratmalıdırlar. Eyni zamanda, Tələt paşa qeyd edirdi ki, belə əlaqələrin 
yaradılmasına məhz indi başlanılmalıdır. "Əlbəttə, mübahisəli məsələləri həll 
etmək üçün yeni yaranan dövlətlər beş-altı mübahisəli kəndi bir-birinə güzəştə 
getməlidir. Yalnız bu halda biz Qafqaz dövlətləri ilə Sülh konqresində birlikdə ola 
bilərik".530 Tələt paşa danışıqlar zamanı müstəqil Azərbaycan dövlətinin 
yaradılmasının Türkiyənin çoxdankı arzusu olduğunu bildirdi. 
Ə.M.Topçubaşov Berlin səfəri zamanı Azərbaycanın mənafeyi uğrunda, 
habelə türk əsgərlərinin Bakının azad edilməsində iştirakına görə sədr-əzəm 
Azərbaycan hökuməti adından təşəkkürünü bildirdi. Qonşularla münasibətlərdə 
yarandığı gündən Azərbaycan Respublikasının mehriban qonşuluq prinsiplərini 
rəhbər tutduğunu göstərərək о bildirdi ki, bu xoş məqsədə nail olmağın böyük 
çətinlikləri vardır. Əgər gürcülərlə sülh yolu ilə keçinmək mümkünsə, lakin 
ermənilərlə çox çətindir, "bizim müsəlmanların bu işdə səmimiliyi çoxdan 
məlumdur. Ermənilərin isə yalnız indiki hərəkətlərini göstərmək kifayətdir. Nə 
qədər ölkə varsa, onların bir о qədər də oriyentasiyaları vardır. İstanbulda sizə öz 
məhəbbət və sədaqətlərini bəyan edirlər, Berlində almanlara. Ona görə də bizim 
hökumətimiz məni fövqəladə səlahiyyətli nazir kimi Avstriya-Macarıstan və 
Almaniya paytaxtına göndərməyi lazım bilmişdir".531 
                                                        
529
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Nazirlər 
Şurasının sədri F.X.Xoyskiyə məktubu. 14.11.1918. //ARDA, f.894, s.10, i.34, v.18  
530
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
sədr-əzəmi Tələt paşa ilə söhbətinin yazılı qeydləri. 02.10.1918. //ARDA, f.894, s.10, i.150, v.2 -3 
531
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
sədr-əzəmi Tələt paşa ilə söhbətinin yazılı qeydləri. 02.10.1918. //ARDA, f.894, s.10, i.150, v.3 
146 
 
Elə həmin gün, oktyabr ayının 2-də Ə.M.Topçubaşov Türkiyə xarici işlər 
naziri Əhməd Nəsim bəyin qəbulunda oldu. Azərbaycan hökuməti tərəfindən 
İstanbulda, Berlində, Vyanada, habelə Ermənistan və Gürcüstan nümayəndələri ilə 
danışıqlar aparmaq üçün ona verilmiş fövqəladə səlahiyyətli nazir mandatını 
Osmanlı Xarici İşlər Nazirliyinə təqdim etdi və Azərbaycan Respublikası barəsində 
məlumat verdi. Əhməd Nəsim bəy Ə.M.Topçubaşovun missiyası və Azərbaycan 
barəsində bu yaxınlarda sədr-əzəmlə söhbət etdiyini qeyd edib bildirdi: "İndi ümid 
etmək olar ki, sizin üçün, azərbaycanlılar üçün yaxşı günlər başlayır və siz öz 
dövlət quruculuğunuzla məşğul ola bilərsiniz".532 
Danışıqlar zamanı Türkiyə xarici işlər naziri Qafqaz respublikalarının öz 
aralarında olan ixtilafları aradan qaldırmağın, qarşılıqlı razılıq əsasında öz 
aralarında sərhədləri müəyyənləşdirməyin zəruriliyini qeyd etdi. Son vaxtlar dünya 
hadisələrinin istiqamətinin dəyişdiyini, İstanbul konfransının mümkün 
olmayacağını qeyd edərək o, Qafqazda sülhün və sabitliyin, mehriban qonşuluq 
münasibətlərinin bərqərar edilməsini vacib hesab edirdi. Danışıqlar zamanı Əhməd 
Nəsim bəy bildirdi: "Buna mümkün olduqca tez başlamaq lazımdır ki, Sülh 
konqresinə hazırlaşmaq mümkün olsun. Azərbaycanlılar, gürcülər və ermənilər ora 
bir ümumi arzu ilə getməlidir". 
Osmanlı xarici işlər naziri ilə razılaşsa da, Ə.M.Topçubaşov ermənilərlə bir 
yerdə işləməyin qeyri-mümkünlüyünü əsaslandırdı. О bildirdi ki, ermənilərin 
iştahası çox böyükdür və həm də bu iştahı özgələrinin, ilk növbədə isə bizim 
hesabımıza doyurmaq istəyirlər. Onlar demək olar ki, bütün ölkələrin 
paytaxtlarında bizə qarşı təbliğat aparıb, bizim millətin öz dövlət həyatını qurmağa 
qadir olmadığını və qonşu xalqlarla sülh şəraitində yaşamağı bacarmadığına dair 
saxta məlumatlar yayıb, Azərbaycanın mənafeyinə ziyan vururlar. 
Ə.M.Topçubaşov dedi: "Ona görə də mühüm Avropa paytaxtlarında 
nümayəndəliyimizin olması bizim üçün zəruridir". Türkiyə Xarici İşlər Nazirliyi 
bu fikrə tərəfdar idi. Bu barədə o, İstanbul konfransına gəlmiş Azərbaycan 
nümayəndələri ilə də söhbət etmişdi. Əhməd Nəsim bəy danışıqlar zamanı bildirdi 
ki, bu çox faydalı fikirdir, əgər siz xaricdə olsanız çox yaxşı olar və Azərbaycan 
haqqında özünüz danışmalı olarsınız.533 
Oktyabr ayının 3-də Azərbaycanın fövqəladə səlahiyyətli nümayəndəsini 
Osmanlı imperiyasının hərbi naziri Ənvər paşa qəbul etdi. Hərbi nazirliyin qəbul 
otağında Ə.M.Topçubaşov vaxtilə Batum danışıqlarında Türkiyə nümayəndə 
heyətinə başçılıq etmiş ədliyyə naziri Xəlil bəylə qarşılaşdı və Qafqaz 
                                                        
532
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
xarici işlər naziri Əhməd Nəsim bəylə söhbəti. 02.10.1918. //ARDA, f.894, s.10, i.150, v.4  
533
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
xarici işlər naziri Əhməd Nəsim bəylə söhbəti. 02.10.1918. //ARDA, f.894, s.10, i.150, v.5  
 
147 
 
respublikalarının sərhəd məsələlərinə və qarşılıqlı münasibətlərinə dair qısa fikir 
mübadiləsi edildi. 
Hərbi nazirlikdə danışıqlar zamanı Azərbaycan ordusunun yaradılmasına, 
bilavasitə qayğısına və Bakının azad edilməsində yardımına, habelə Azərbaycan 
xalqı qarşısında xidmətləri olan İslam Ordusuna hərbi nazirin qardaşı Nuru paşanın 
rəhbərlik etdiyinə görə Ənvər paşaya öz minnətdarlığını bildirdi. Azərbaycan 
ordusu üçün zəruri olan kadrların hazırlanması, silah və hərbi sursat təchizatı ilə 
bağlı bir sıra məsələlər danışıqlarda müzakirə edildi. Avropa paytaxtlarına 
Azərbaycan nümayəndələrinin göndərilməsinə Ənvər paşa böyük əhəmiyyət 
verirdi. О qeyd edirdi ki, nəinki Berlin və Vyanaya, hətta vuruşan ölkələrin 
səfirlikləri ilə əlaqə saxlamaq üçün neytral dövlətlər olan İsveçrə və Hollandiyaya 
da getmək lazımdır. Belə səfərlər nəticəsində Azərbaycanın müstəqil bir dövlət 
olduğunu qəzetlər və digər vasitələrlə təbliğ etmək olar. Ənvər paşa deyirdi: "Uzun 
müddət, ən azı ümumi sülh bağlanana qədər İsveçrədə qalmaq, Berlinə və digər 
mərkəzlərə getmək lazımdır. Əgər sizə orada çox qalmaq olmazsa, indiki 
nümayəndəliyinizdən kimisə göndərmək olar. Daha yaxşı olardı ki, məsələn 
Cenevrə və Lozannada bütöv bir Azərbaycan nümayəndəliyi olsun".534 
Lakin dünya müharibəsinin çətinlikləri Türkiyədə hökumət böhranını 
dərinləşdirmişdi. Oktyabrın əvvəllərində Almaniyada hökumət dəyişikliyinin 
Osmanlı dövlətinə də təsiri oldu. Oktyabr ayının 8-də Tələt paşa kabineti istefa 
verdi və oktyabr ayının 19-da Türkiyənin siyasətini ABŞ prezidenti V.Vilsonun 
"14 maddəsinə" uyğunlaşdırmağa çalışan İzzət paşa kabineti yaradıldı. 
Oktyabrın ortalarında Türkiyənin siyasi dairələrində ingilispərəst meyl 
güclənmişdi. Mətbuatda köhnə kabinə və xüsusi ilə Ənvər paşa ciddi tənqid 
obyektinə çevrilmişdi, bir növ "bütün günah" onun üzərinə qoyulurdu. Və hətta 
belə bir sual verilirdi ki, "nə üçün o, Azərbaycanı Türkiyə ilə bağladı?" Bununla 
belə yeni kabinənin də mövqeyi güclü deyildi. Azərbaycan hökumətinin rəisinə 
yazdığı məktubda Ə.M.Topçubaşov göstərirdi ki, "indiki kabinet özünün zəifliyini 
etiraf edir".
535
 Türkiyədə yaranmış yeni kabinetin zəifliyi Baş nazir və xarici işlər 
nazirinin Ə.M.Topçubaşovla danışıqlarında da özünü göstərirdi. Oktyabrın 21-də 
yeni sədr-əzəm İzzət paşa Azərbaycanın fövqəladə səlahiyyətli nümayəndəsini 
qəbul etdi. Ə.M.Topçubaşov yeni hökumət kabinəsini təbrik etdi və sədr-əzəmə 
Azərbaycan Respublikası, İstanbulda keçirdiyi görüşlər, habelə yaranmış vəziyyət 
barədə məlumat verdi. İzzət paşa vəziyyətin böhranlı bir mərhələyə çatdığını qeyd 
edərək dedi: "Bəli, zaman sürətlə gedir, indi hər şey gün ərzində deyil, saat ərzində 
dəyişir. Baxın, dünən nə var idi, bu gün nələr baş verir. Dünən biz elə vəziyyətdə 
idik ki, özümüzü yaxşı hiss edirdik, bu gün biz... məğlubuq. İndi bizə birlikdə 
                                                        
534
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
hərbi naziri Ənvər paşa ilə söhbəti. 03.10.1918. //ARDA, f.894, s.10, i.150, v.8  
535
 Osmanlı hökumətində Azərbaycan Respublikasının fövqəladə səlahiyyətli nümayəndəsi 
Ə.M.Topçubaşovun F.X.Xoyskiyə məktubu. 31.10.1918. //ARDA, f.894, s.10, i.34, v.12-13 
148 
 
fəaliyyət göstərmək lazımdır ki, öz mənafelərimizi saxlaya bilək. Heç kim üçün 
sirr deyildir ki, biz sizin Azərbaycanı sevirik və indiyə kimi nə mümkündürsə 
etmişik".536 Danışıqlarda Azərbaycan tərəfi indiyə kimi göstərilən yardıma görə 
təşəkkürünü bildirdi və yeni kabinənin də Azərbaycana münasibətdə köhnə xətti 
davam etdirəcəyinə ümidvar olduğunu qeyd etdi. Cavabında İzzət paşa böyük 
qardaşın kiçik qardaşa imkanları daxilində kömək göstərməsinin vacibliyini təsdiq 
edərək, daha çox yaranmış obyektiv reallıqlar baxımından çıxış edərək dedi: "Siz 
özünüz görürsünüz ki, şərait dəyişir, bizim və bizim müttəfiqlərin də vəziyyəti 
kəskin şəkildə dəyişir. Ona görə indi söz bizim yox, Vilsonun və onun 
tərəfdarlarınındır".537 Uzun müzakirələrdən sonra razılıq əldə edildi ki, Türkiyənin 
Azərbaycana əvvəlki münasibətinin dəyişməz qaldığı barədə Ə.M.Topçubaşov 
Azərbaycan hökumətinə məlumat versin. Oktyabr ayının 24-də yeni sədr-əzəm 
İzzət paşa türk ordularının Qafqazdan çıxarılıb Brest-Litovsk sülhündə 
müəyyənləşmiş sərhədlərə çəkilməsi haqqında əmr verdi. Bu əmr Türkiyənin 
təslimçiliyə doğru getdiyinin aydın təzahürü idi. 
Oktyabr ayının 27-də Ə.M.Topçubaşov yeni xarici işlər naziri Nəbi bəylə 
görüşdü. Danışıqlar zamanı Azərbaycan-Türkiyə münasibətlərinin bir sıra mühüm 
istiqamətləri müzakirə edildi və yeni xarici işlər naziri Türkiyənin Azərbaycana 
olan münasibətinin dəyişməz qaldığını bir daha təsdiq etdi. Azərbaycan tərəfi yeni 
yaradılmış milli ordunun komplektləşdirilməsi üçün zəruri olan hərbi sursatı 
Osmanlı dövlətindən alacağına ümidvar olduğunu bildirdi. Türkiyə xarici işlər 
naziri müttəfiqlərin təzyiqi ilə Osmanlı ordusunun Azərbaycandan çıxmaq 
məcburiyyətində qalacağını göstərdi. Lakin Nəbi bəy türk zabit və əsgərlərinin 
könüllü şəkildə Azərbaycan ordusunda qalıb xidmət etməsinin mümkünlüyünü də 
qeyd etdi. Danışıqlar zamanı Nəbi bəу türk qoşunlarının çıxacağı təqdirdə 
Azərbaycana tezliklə diplomatik nümayəndə təyin ediləcəyi barədə məlumat verdi. 
Söhbətin gedişində Qarabağ məsələsinə və bu məsələ ətrafında İstanbul 
konfransına gəlmiş erməni nümayəndələrinin qaldırdığı təbliğat kampaniyasına da 
toxunuldu. Ə.M.Topçubaşov bu məsələ ilə bağlı göstərdi ki, ermənilərin iddia 
etdikləri Gəncə quberniyasının Şuşa, Cavanşir, Cəbrayıl və Zəngəzur qəzaları 
Azərbaycanın ərazisinə daxildir və bizim hökumətimiz Andronik kimi 
avantüristlərin bandasının pozduğu öz ərazi sabitliyini təmin etmək üçün bu 
rayonlara ordu göndərmək hüququna malikdir. О dedi: "Ermənilərin bəyanatının 
əksinə olaraq sizə bildirməliyəm ki, bu bizim ordu hissələrimizdir və öz 
ərazilərimizə göndərilmişdir".538 Qarabağa Azərbaycan Ordusunun göndərilməsi 
barədə İstanbulda olan erməni nümayəndələri Tiflisdəki daimi nümayəndələri 
A.Camalyandan teleqram almışdı. Bu teleqram əsasında erməni nümayəndəliyinin 
                                                        
536
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
yeni sədr-əzəmi İzzət paşa ilə söhbəti. 21.10.1918. //ARDA, f.894, s.10, i.150, v.8  
537
 Yеnə orada, v.9 
538
 Yenə orada, v.12 
149 
 
rəhbəri A.Ağaronyan Andronikin Qarabağda törətdiyi cinayətlərin üstündən 
sükutla keçərək bura Azərbaycan ordusunun yeridilməsinin guya problemin dinc 
yolla həll edilməsinə maneçilik törətdiyi barədə Ə.M.Topçubaşova məktubla 
müraciət etmişdi.539 Belə bir müraciət Almaniya və Avstriya-Macarıstan səfirliyinə 
də verilmişdi. Lakin almanların ermənilərə münasibəti о qədər də yaxşı deyildi, 
onların şıltaqlığına dözsələr də, regionda ağalıq etmək arzularına mənfi münasibət 
bəsləyirdilər.540 
Bundan əlavə, Tiflisdə olan Ermənistanın səlahiyyətli nümayəndəsi 
Almaniyanın Gürcüstandakı diplomatik heyətinin başçısı fon Kressə də müraciət 
etmişdi. Lakin fon Kress Qarabağ məsələsində Ermənistana heç bir kömək göstərə 
bilməyəcəyinə təəssüfləndiyini bildirib Gürcüstanda olan Osmanlı nümayəndəsi 
Əbdül Kərim paşa ilə görüşməyi məsləhət görmüşdü. Əbdül Kərim paşa da bu işin 
Türkiyəyə dəxli olmadığını və öz növbəsində Tiflisdə olan Azərbaycan 
nümayəndəsi M.Y.Cəfərovla görüşməyin lazım olduğunu A.Camalyana 
bildirmişdi.541 
Oktyabr ayının 28-də Azərbaycan Respublikasının səlahiyyətli 
nümayəndəsi İstanbulda - Türkiyə Xalq Maarifi Nazirliyində qəbul edildi. Maarif 
naziri xəstə olduğu üçün onun müavini ilə Azərbaycan-Türkiyə mədəni əlaqələri 
barədə danışıqlar aparıldı. İlk növbədə hələ 1918-ci ilin yayında M.Ə.Rəsulzadə və 
Ə.Ağayev tərəfindən qaldırılan Türkiyədən müəllimlər dəvət etmək məsələsinə 
toxunuldu. Türkiyə tərəfi bu işin Maarif Nazirliyi tərəfindən aparıldığını və 
Azərbaycan tərəfinin bu təşəbbüsünün yaxın vaxtlarda həyata keçiriləcəyini 
bildirdi.542 Danışıqlarda azərbaycanlı gənclərin Türkiyəyə oxumağa göndərilməsi, 
habelə əvvəlcədən burada təhsil alan azərbaycanlı tələbələrin təhsilini başa 
çatdırdıqdan sonra Azərbaycana qayıtması məsələləri müzakirə edildi. Türkiyənin 
maarif və mədəniyyət nazirlikləri, qabaqcıl ziyalılarının yardımı ilə 
Ə.M.Topçubaşov İstanbulda "Azərbaycan mətbuat bürosu" yarada bilmişdi.543 Bu 
büronun da Azərbaycan haqqında olan materialların toplanması və yayılmasında 
böyük rolu oldu. 
Yenə həmin gün oktyabr ayının 28-də günün ikinci yarısı Azərbaycanın 
fövqəladə səlahiyyətli nümayəndəsinin yeni seçilmiş Şeyxülislamla görüşü oldu. 
Şeyxülislam özü Qafqazdan idi. O, vaxtı ilə Dağıstanın Qünyub aulu 
yaxınlığındakı İnax kəndindən Türkiyəyə təhsil almağa gəlmişdi və sonra 
                                                        
539
 Ermənistanın İstanbuldakı nümayəndəliyinin sədri A.Ağaronyanın Azərbaycan Respublikasının 
fövqəladə səlahiyyətli naziri Ə.M.Topçubaşova məktubu. Oktyabr, 1918. //ARDA, f.894, s.10, i.34, v.7  
540
 Ermənistanın İstanbulda olan nümayəndəliyinin sədri A.Ağaronyanın Almaniya və Avstriya-
Macarıstanın Türkiyədəki səfirlərinə müraciəti. Oktyabr, 1918. //ARDA, f.894, s.10, i.31,v.4  
541
 ARPİİ SPİHDA, f.276, s.9, i.17, v.44-46 
542
 Azərbaycan Respublikasının fövqəladə səlahiyyətli nümayəndəsi Ə.M.Topçubaşovun Türkiyənin 
xalq maarifi nazirinin müavini ilə söhbəti. 28.10.1918. //ARDA, f.894, s.10, i-150, v.13-14 
543
 Osmanlı hökumətində Azərbaycan Rcspublikasının fövqəladə səlahiyyətli nümayəndəsi 
Ə.M.Topçubaşovun F.X.Xoyskiyə məktubu. 31.10.1918. //ARDA, f.894, s.10, i.34, v.15  
150 
 
Türkiyədə qalmışdı. Ona görə də Şeyxülislam Qafqazdakı vəziyyət, Azərbaycan-
Dağıstan, azərbaycanlı gənclərin dinə münasibəti barədə xeyli sual-cavab apardı, 
şəriətin bəzi vacib cəhətləri üzərində dayandı. Ə.M.Topçubaşov Azərbaycandakı 
vəziyyət, yüzillik rus müstəmləkəçiliyinin Azərbaycanın mənəviyyatına vurduğu 
ziyanlar, habelə Qafqazda olan din xadimlərinin rus idarəçiliyinin əlində bir alətə 
çevrildiyi barədə ətraflı məlumat verdi. Uzun müddət müsəlmanların 
düşmənlərinin sünni şiə ədavətindən məharətlə istifadə etdiklərini və indi artıq 
Azərbaycanda belə ziyanlı ideyaların aradan qaldırıldığını eşidən Şeyxülislam 
bundan çox razı qaldı. О bildirdi: "Bunu sizdən eşitməyə çox-çox şadam. Əlbəttə, 
bu fərq bir Allahı tanıyan və Quranı qəbul edən müsəlmanları ayırmamalıdır və 
ayıra bilməməlidir. Nə qədər bu ziyan vurub... Şükür olsun Allaha ki, artıq 
Qafqazda bu bəlanı başa düşürlər". Ə.M.Topçubaşov bunun ənənəvi rus siyasəti 
olduğunu göstərib Birinci Pyotrun vəsiyyətlərini misal gətirdi. Vaxtı ilə Birinci 
Pyotr öz varislərinə məsləhət görürdü ki, sünni və şiəlik zəminində daimi farsları 
türklərlə salışdırsınlar, müfti və Şeyxülislamları qızılla ələ alsınlar. O, əlavə etdi ki, 
"indinin özündə də, hətta bolşevik hökuməti belə bunun vasitəsi ilə müsəlmanlar 
arasında nifaq salmaq istəyir". Danışıqlar zamanı islam dini və milli dil məsələləri 
müzakirə edildi. Qafqazda bəzi nüfuzlu din xadimlərinin "bütün müsəlmanlar 
yalnız ərəb dilində danışmalıdırlar" zərərli ideyası tənqid edildi. Həmin din 
xadimləri bu fikirdə idilər ki, "Osmanlılar türk dilini dövlət dili elan etməklə 
özlərini məhv etmişlər". Bununla əlaqədar olaraq, Şeyxülislam qeyd etdi ki, "bu 
mümkün deyildir, hər bir xalq ona əziz olan öz dilini sevir və sevməlidir. Nəinki 
türklər, eləcə də heç kəs öz doğma ana dilindən imtina edə bilməz".544 1918-ci ildə 
deyilmiş bu sözlər bir çox cəhətlərinə görə bu gün də öz aktuallığını saxlayır. 
Ə.M.Topçubaşovun oktyabr ayı ərzində İstanbulda keçirdiyi görüşlər, 
apardığı diplomatik danışıqlar Azərbaycan Respublikasının beynəlxalq vəziyyətinə 
müsbət təsir göstərdi. Vəziyyətin günbəgün sürətlə dəyişməsi, Osmanlı dövlətində 
hökumət kabinetlərinin tez-tez istefa verməsi Azərbaycan səlahiyyətli 
nümayəndəsinin Berlinə və Vyanaya gözlənilən səfərini ləngitdi. Sonra isə bu 
səfərə ehtiyac olmadı. Azərbaycan hökumətinin sədrinə yazdığı məktubda indi 
artıq Ə.M.Topçubaşov təcili şəkildə ABŞ, Böyük Britaniya, Fransa, İtaliya və 
digər ölkələrin nümayəndələri ilə danışıqlar aparmaq üçün ona mandat verilməsini 
xahiş edirdi. 
Azərbaycan ətrafında gərgin bir vəziyyət yarandığı hiss edilirdi. 
Müharibənin sonunda regionda yaranmış vəziyyət Forin Ofisin kəşfiyyat idarəsinin 
1918-ci ilin oktyabrın 28-də hazırladığı "Zaqafqaziyada siyasi şərait haqqında" 
Memorandumda belə səciyyələndirilirdi: "Türkiyənin gözlənilən məğlubiyyəti ilə 
bağlı Azərbaycan haqqında məsələ açıq qalır. Gürcüstan və Ermənistan müstəqil 
dövlətlərinin mövcudluğu Türkiyə ilə İran və Azərbaycan əraziləri arasında 
                                                        
544
 Azərbaycan Respublikasının fövqəladə nümayəndəsi və səlahiyyətli naziri Ə.M.Topçubaşovun 
Türkiyənin yeni Şeyxülislamı ilə söhbəti. 28.10.1918. //ARDA, f.894, s.10, i.150, v.17-18 
151 
 
əlaqələrin kəsilməsi və onlar arasında maneə yaradılması üçün zəruridir. 
Azərbaycanlılarla türklərin arasında sədd yaradılmasının başlıca zərurəti onunla 
bağlıdır ki, əgər Şərqi Qafqazın azərbaycanlıları və Azərbaycan (İran Azərbaycanı 
nəzərdə tutulur - C.H.) Türkiyə ilə bilavasitə əlaqədə olsa, onda Türkiyə Şimali 
İran, Əfqanıstan və Türküstana birbaşa təsir göstərmək imkanına malik olacaq. 
İstanbul və Dardanel boğazlarının açılması nəticəsində bu üç müstəqil dövlətə 
(Azərbaycan, Gürcüstan və Ermənistan) asan nəzarət edilə bilər. Müəyyən müddət 
ərzində bu üç dövlət müharibənin doğurduğu çətinlikləri aradan qaldırdıqdan sonra 
onlar arasında federasiya yaratmaq haqqında razılığa gəlmək elə də çətin 
olmayacaq və üç dövlətin daxil olduğu Zaqafqaziya federasiyası yaradılacaqdır. 
Lakin başlıca çətinlik ondan ibarətdir ki, bu federasiya qeyd edilən ölkələr arasında 
etnik düşmənçiliyi və sonu olmayan həyəcanları aradan qaldırmadan yaradıla 
bilməz. Burada yalnız siyasi və mədəni proseslərin uzunmüddətli təbii təkamülü 
federasiyanın prinsipi kimi götürülə bilər".545 
1918-ci ilin payızında alman-türk bloku dünya müharibəsində məğlub oldu. 
Oktyabrın 30-da Türkiyə Mudros barışığının ağır şərtlərinə imza atmalı oldu. Bu 
məğlubiyyət Azərbaycan Respublikasının taleyində acınacaqlı izlər buraxdı. Hələ 
saziş imzalanmazdan əvvəl oktyabr ayının 27-də Türkiyənin yeni xarici işlər naziri 
Nəbi bəyin qəbulunda olan Ə.M.Topçubaşov qarşıdakı Vyana və Berlin səfərini 
dayandırıb Antanta nümayəndələri ilə Sülh danışıqları aparılan Lemnos (Sakkız) 
adasına getmək istədiyini bildirdi. Lakin Türkiyə xarici işlər naziri danışıqların 
tezliklə başa çatacağını qeyd edib, gözləmək lazım olduğunu bildirdi.546 Və üç 
gündən sonra təkcə Türkiyə üçün deyil, Azərbaycan Respublikası üçün də son 
dərəcə ağır olan Mudros barışığı imzalandı. Mudros barışığının on birinci 
maddəsinə görə, Türkiyə ordusu tezliklə Cənubi Azərbaycanı və Zaqafqaziyanı 
tərk etməli idi. Azərbaycanda olan Osmanlı dəstələrinə bir həftədən gec olmayaraq 
Bakıdan, bir aydan gec olmayaraq bütün Azərbaycandan çıxmaq barədə ultimatum 
verdilər. Qafqaz ordusunun baş komandanı Nuru Paşa İstanbuldakı qarşılıqlı 
razılığa uyğun olaraq son anda Azərbaycan Respublikasının hərbi xidmətinə 
keçmək fikrində olduğunu bildirərək Bakıda qalmağa çalışdı.547 Lakin bunun heç 
bir faydası olmadı. Müttəfiqlərin ultimatumu qəti idi. Mudros barışığının on 
beşinci maddəsinə görə, Batum müqaviləsinə görə Türkiyənin nəzarəti altında olan 
Cənubi Qafqaz dəmir yolu müttəfiqlərin nəzarətinə verilirdi. Müttəfiqlər Batumu 
tutmaq hüququna malik idi və nəhayət, "Türkiyə müttəfiqlər tərəfindən Bakının 
                                                        
545
 "Zaqafqaziyada siyasi şərait haqqında" Forin ofisin kəşfiyyat şöbəsinin memorandumu. 28.10.1918. 
Azərbaycan Xalq Cümhuriyyəti. Böyük Britaniyanın arxiv sənədləri, s.111-112; M.Qasımlı. Birinci 
dünya müharibəsi illərində böyük dövlətlərin Azərbaycan siyasəti. III hissə. Bakı, 2004, s.417 
546
 Azərbaycan Respublikasının fövqəladə səlahiyyətli nümayəndəsi Ə.M.Topçubaşovun Türkiyənin 
yeni xarici işlər naziri Nəbi bəylə söhbəti. 27.10.1918. //ARDA, f.894, s.10, i.150, v.11 
547
 Süleyman İzzet. Büyük Harbte (1918) 15 Piyade Tümeninin Azerbaycan ve Şimali Kafkasiyadakı 
Hareket ve Müharibeleri, s.140 
152 
 
işğal edilməsinə heç bir etiraz etməməli idi."548 Barışığın iyirmi dördüncü 
maddəsinə görə isə, Türkiyənin altı erməni vilayətlərindən hər hansı birində 
qarışıqlıq, iğtişaş baş verərdisə müttəfiqlər oranı tutmaq ixtiyarına malik idilər. Bu 
maddə erməniləri Türkiyənin üzərinə qaldırmağa səsləyirdi və onları 
şirnikləndirmək məqsədi güdürdü. Noyabrın əvvəlində Avstriya-Macarıstan və 
Almaniya təslim aktını imzalayan kimi Sovet Rusiyası Brest müqaviləsinin 
qüvvədən düşdüyünü bildirdi, bu, о demək idi ki, Ermənistan və Gürcüstan Qars, 
Batum və Ərdəhana olan iddialarını qaldıra bilərlər. Brest müqaviləsinin ləğv 
edilməsi 27 avqust sazişinin də qüvvədən düşməsi demək idi. Sadəcə olaraq, bu 
saziş Rusiya ilə Almaniya arasında gizli bağlandığı üçün Sovet Rusiyası Brest 
sülhünün ləğv edilməsinə dair ÜRMİK-nin qətnaməsinə həmin müqavilənin ləğv 
olunmasını salmamışdı. 
Oktyabr ayının axırlarında İstanbul konfransında iştirak etmək üçün 
Türkiyədə olan Azərbaycan nümayəndələri, Mərkəz ölkələri tərəfindən 
respublikanın istiqlaliyyətini tanıyacaqlarına ümidini itirərək və yaranmış böhranlı 
vəziyyətlə əlaqədar olaraq konfransın artıq baş tutmayacağına əmin olaraq Bakıya 
qayıtdılar. Sonuncu olaraq noyabr ayının 1-də X.Xasməmmədov İstanbuldan 
Bakıya yola düşdü. Lakin, ümumiyyətlə, M.Ə.Rəsulzadənin, X.Xasməmmədovun 
və A. Səfikürdskinin İstanbul səfəri əhəmiyyətsiz olmadı. 
Birinci dünya müharibəsinin başa çatması Azərbaycan üçün yeni çətinliklər 
gətirdi. Mudros barışığının şərtlərinə görə, müttəfiqlər Bakını işğal etməli idi. 
Azərbaycan hökuməti və onun Osmanlı dövlətində olan diplomatik nümayəndəsi 
Mudros barışığının Azərbaycana aid ağır şərtlərinə biganə qalmadı. Türkiyə 
tərəfindən barışıq şərtlərini vaxtilə Trabzon danışıqlarını aparmış, İzzət paşa 
kabinetində donanma naziri Rauf bəy imzalamışdı. Noyabr ayının 3-də rəsmi 
şəkildə Mudros barışığının şərtləri elan edildi. Azərbaycanın fövqəladə səlahiyyətli 
nümayəndəsi yazır: "Mən elə həmin gün axşam Rauf bəyin yanında oldum".549 
Rauf bəylə danışıqlarda Ə.M.Topçubaşov Azərbaycan nümayəndəsinin iştirakı 
olmadan Bakı və Azərbaycan dəmir yolu haqqında Mudros barışığına bəndlər daxil 
edilməsinə öz etirazını bildirdi. Rauf bəy qeyd etdi ki, biz müttəfiqlərlə Bakı 
barəsində danışıqlar aparmamağa çalışdıq, lakin orada türk ordusunun olduğunu 
əsas tutaraq onlar bu maddəni bizə qəbul etdirdilər. "Nə etmək olar onlar 
qalibdirlər, biz məğlub". Rauf bəy məsləhət gördü ki, Azərbaycanın 
müstəqilliyinin Antanta tərəfindən tanınmasına nail olmaq lazımdır. O, 
Ə.M.Topçubaşova bildirdi ki, yaxın vaxtlarda müttəfiqlərin nümayəndələri 
                                                        
548
 Ю.В.Ключников и A.Сабанин. Международная политика новейшего времени в договорах, 
нотах и декларациях. Часть II. Москва, 1926, с. 188 
549
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Nazirlər 
Şurasının sədri F.X.Xoyskiyə məktubu. 14.11.1918. //ARDA, f.894, s.10, i.34, v.18  
153 
 
İstanbula gələcəklər. Hökmən onlarla danışıqlara girmək lazımdır.550 Noyabr 
ayının 4-də Ə.M.Topçubaşov Mudros barışığının Azərbaycana aid hissəsi ilə bağlı 
Osmanlı hökumətinin xarici işlər nazirinin müavini Rişad Hikmət bəyə etiraz 
notası verdi. Notada deyilirdi ki, Osmanlı hökumətinin Azərbaycan Respublikasını 
tanımasına baxmayaraq, Azərbaycan Respublikasının paytaxtı Bakı şəhəri 
haqqında maddənin Mudros barışığına daxil edilməsi beynəlxalq hüquqa və 
qaydalara zidd olub, Azərbaycanın ingilislər tərəfindən işğal edilməsinin 
asanlaşdırılmasına xidmət edir. О dedi: "Bu maddənin Osmanlı hökumətinin 
mənafeyinə cavab verməsi fikrindən uzaq olmaqla yanaşı, mən bu maddəyə etiraz 
etmək məcburiyyətindəyəm".551 Notada qeyd edilirdi ki, barışığın Qafqaza və 
xüsusən Azərbaycana aid olan bəzi maddələri yaxşı olardı ki, Azərbaycan 
hökumətinə izah edilsin. Danışıqlar zamanı Hikmət bəy qeyd etdi ki, Osmanlı 
hökuməti özünə məxsus olmayan bir şəhəri Antantaya verə bilməz, Mudros 
barışığına görə Türkiyə hökuməti müttəfiqlərin Bakını tutmasına etiraz 
etməyəcəkdir. Təcrübəli hüquqşünas kimi Ə.M.Topçubaşov bu maddəni şərh 
edərək göstərdi ki, bu birbaşa olmasa da, dolayısı yolla о deməkdir ki, "gedin 
Bakını götürün".552 Mudros barışığının Cənubi Qafqaza aid olan on beşinci 
maddəsi ilə bağlı notada göstərilirdi ki, Azərbaycan Respublikasının dəmir yolları 
heç bir halda bu maddənin subyekti ola bilməz. "Müstəsna şəkildə Azərbaycan 
Respublikasına məxsus olan dəmir yollarının xarici dövlətə güzəştə gedilməsi 
beynəlxalq hüquqla bir araya sığışmır". Azərbaycan Respublikası ilə Osmanlı 
hökuməti arasında dəmir yollarına aid müqaviləyə əsasən, Osmanlı hökuməti 
yalnız hərbi məqsədlərlə dəmir yollarından istifadə hüququna malikdir. Qeyd 
edilən məsələdən başqa Osmanlı hökumətinin Azərbaycan dəmir yoluna heç bir 
hüququ aidiyyəti yoxdur. Notanın axırında bildirilirdi ki, Mudros barışığında 
Azərbaycanın mənafeyinə toxunan məsələlərlə bağlı Azərbaycan hökuməti birbaşa, 
yaxud Osmanlı hökuməti vasitəçiliyi ilə danışıqlar aparmağı zəruri hesab edir. 
"Bununla əlaqədar təvəqqe edirəm Osmanlı hökuməti öz nöqteyi-nəzərini mənim 
vasitəmlə Azərbaycan hökumətinə çatdırsın. Əgər о /Osmanlı hökuməti-C.H./ 
Azərbaycanı siyasi baxımdan taleyin ümidinə qoymaq istəmirsə, biz xahiş edirik 
ki, bu siyasi danışıqların platformasını hazırlasın və öz dostanə ideyalarını təklif 
etsin".553 Noyabr ayının 5-də isə Ə.M.Topçubaşov Türkiyə xarici işlər naziri Nəbi 
                                                        
550
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
dənizçilik naziri Rauf bəylə söhbəti. 03.11.1918. //ARDA, f.894, s.10, i.151, v.1 -2 
551
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Mudros 
barışığının Azərbaycana aid maddələri ilə bağlı Türkiyənin Xarici İşlər Nazirliyinə etiraz notası. 
04.11.1918. //ARDA, f.970, s.l, i.68, v.2 
552
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyə 
xarici işlər nazirinin müavini Rişad Hikmət bəylə söhbəti. 04.11.1918. //ARDA, f.894, s.10, i.151,v.4 
553
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Mudros 
barışığının Azərbaycana aid maddələri ilə bağlı Türkiyənin Xarici İşlər Nazirliyinə etiraz notası. 
04.11.1918. //ARDA, f.970, s.l, i.68, v.2-3 
154 
 
bəylə görüşdü. Nəbi bəу Mudros barışığını imzalamaqdan ayrı Türkiyənin yolu 
qalmadığını bildirdi. Onun fikrincə, əgər 15 gün də Türkiyə barışığı gec 
imzalasaydı, müttəfiqlər İstanbulu tuta bilərdilər. Eyni zamanda, о bildirirdi ki, 
Bakıdan başqa ingilislər Batuma və bütün Cənubi Qafqaza daxil olacaqlar.554 Baş 
verən hadisələrə münasibət barədə İstanbuldakı Azərbaycan diplomatik 
nümayəndəliyi Azərbaycan hökumətinin başçısına 15 noyabr tarixli məktubunda 
yazırdı: "Qəbul olunmuş sazişin şərtlərinə görə, Türkiyə öhdəlik götürmüşdür: 
birincisi, Antanta qoşunlarının Bakını tutmasına maneçilik törətməsin, ikincisi, 
Cənubi Qafqaz üzərində nəzarət hüququnu Antantaya versin, üçüncüsü isə 
Antantanın tələbi ilə öz qoşunlarını Cənubi Qafqazdan çıxarsın. Birinci iki 
öhdəliklə bağlı burada xarici işlər nazirliyinə noyabrın 4-də yazılı etiraz vermişəm. 
Нəm də yazılı şəkildə xahiş etmişəm ki, Azərbaycana diplomatik nümayəndə təyin 
edilməsi işini sürətləndirsinlər. Belə bir etiraz notası bura gələn kimi Antanta 
nümayəndələrinə də təqdim ediləcək". Məktubun sonunda Ə.M.Topçubaşov 
Azərbaycana aid bütün məsələlər barəsində İstanbulda təmsil edilən diplomatik 
nümayəndəliklərin hamısı ilə danışıqlar aparmaq üçün təcili şəkildə bir ümumi 
mandat göndərilməsini xahiş edirdi.555 
Azərbaycanda diplomatik nümayəndəliyin təsis edilməsinə gəldikdə, uzun 
müddət Türkiyənin Qafqaz Ordusunun siyasi işlər üzrə müşaviri bu missiyanı 
yerinə yetirirdi. Osmanlı qoşunlarının Azərbaycanı tərk etmək məsələsi meydana 
çıxdıqda Ə.M.Topçubaşovun 27 oktyabr tarixli müraciətinə cavab olaraq noyabr 
ayının əvvəllərində Türkiyə hökuməti bildirdi ki, yaxın vaxtlarda Azərbaycanda 
diplomatik nümayəndəlik təsis ediləcəkdir.556 Ə.M.Topçubaşov Azərbaycan Xarici 
İşlər Nazirliyinə yazdığı məktubda xahiş edirdi ki, bu nümayəndəliyi yüksək 
səviyyədə qəbul edib onunla əlaqədə olsunlar. Lakin noyabrın axırlarında yenidən 
bu məsələyə qayıdıldı. Bakı ingilislər tərəfindən işğal edildiyi üçün ora məğlub 
Türkiyənin diplomatik nümayəndəliyini göndərmək mümkün olmadı. Türkiyənin 
xarici işlər naziri Mustafa Reşad qeyd edilən nota ilə bağlı Azərbaycan hökumətinə 
məktubunda Antanta dövlətləri ilə Osmanlı imperiyası arasında imzalanmış 
Mudros barışığının Azərbaycana aid hissəsinə Türkiyənin mövqeyi baxımından 
bəzi izahatlar verdi. Bakı ilə bağlı о bildirirdi ki, Bakı heç vaxt Osmanlıların 
ixtiyarında olmamışdır. Ona görə də Osmanlı hökuməti ixtiyarında olmayan bir 
ərazini Antantaya güzəştə gedə bilməz. Münaqişədən qaçmaq məqsədi ilə Osmanlı 
imperiyası öz hərbi hissələrini şəhərdən çıxarmalıdır, "bu da Azərbaycan 
Respublikasının Bakıya olan hüququnu pozmaq deyildir". 30 oktyabr Mudros 
                                                        
554
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyənin 
xarici işlər naziri Nəbi bəylə söhbəti. 05.11.1918. //ARDA, f.894, s.10, i.151, v.8  
555
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Nazirlər 
Şurasının sədri F.X.Xoyskiyə məktubu. 15.11.1918. //ARDA, f.970, s.l, i.68, v.20  
556
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Türkiyə 
xarici işlər nazirinin müavini Rişad Hikmət bəylə söhbəti. 03.11.1918. //ARDA, f.894, s.10, i.151, v.5 
155 
 
barışığının şərtlərinə əsasən, Türkiyə öz qoşunlarını bütün Cənubi Qafqazdan geri 
çağırmışdır. Şübhəsiz ki, bu Azərbaycanda olan Osmanlı qoşunlarına da aiddir. 
Dəmir yolları məsələsi ilə bağlı о qeyd edirdi ki, Osmanlı hökuməti dəmir yollarını 
deyil, onun bəzi hissələrinə nəzarət hüququnu barışıq müqaviləsinə əsasən, 
Antantaya verməli olmuşdur. "İngilis hökuməti ilə sizin hökumətiniz arasında saziş 
yaratmaq xahişinizə gəldikdə isə, Osmanlı hökuməti ilk imkandan sizin arzunuzu 
yerinə yetirmək məqsədi ilə istifadə edəcəkdir".557 
Mudros barışığının Azərbaycana aid maddələrinə görə Osmanlı 
imperiyasından narazı qalmasına baxmayaraq, Azərbaycan xalqı vaxtilə türk 
ordusunu böyük hərarətlə qarşıladığı kimi, dünya müharibəsində məğlub dövlətlər 
arasında olmasından ehtiyat etməyərək onu dərin hörmət və ehtiramla yola saldı. 
Noyabr ayının 10-da, bazar günü Azərbaycan hökuməti Nuru paşanın şərəfinə 
ziyafət verdi. Ziyafətdə 400 nəfər tanınmış ziyalı və siyasi xadim, sənayeçilərin 
nümayəndələri, siyasi partiyaların və cəmiyyətlərin liderləri, Azərbaycan 
ordusunun rəhbərliyi iştirak edirdi. Ziyafətdə birinci çıxış edən F.X.Xoyski dedi: 
"Azərbaycanın döyüş meydanlarında bizim türk qardaşlarımızın qanı bizim 
qanımızla bir-birinə qarışdı. Mənşə etibarı ilə biz bir-birimizə qohumuq, indi 
Azərbaycan torpaqlarında bir-birinə qarışan qanımız bu qohumluğu daha da 
möhkəmləndirdi. Azərbaycanın azadlığı uğrunda tökülmüş qanlar Osmanlı və 
Azərbaycan türkləri arasında dostluğun və qırılmaz əlaqələrin möhkəm 
təminatıdır".558 
Sonra "Müsavat" partiyasının lideri, İstanbuldan yenicə qayıtmış 
M.Ə.Rəsulzadə çıxış edərək bildirdi ki, bir il bundan əvvəl bu zalda müsəlmanlara 
təyini müqəddərat vermək barəsində gərgin mübahisələr gedirdi. S.Şaumyanın 
başçılıq etdiyi Bakı "sosialistləri" bunu azərbaycanlı müsəlmanlar üçün 
yolverilməz hesab edirdilər və müsəlmanların təyini müqəddəratına hər cür 
maneçilik törədirdilər. Bu elə bir dövr idi ki, digər Qafqaz xalqları onların belə 
müqaviməti ilə qarşılaşmışdılar. Azərbaycan türkləri öz ideyalarını həyata 
keçirəcəyi təqdirdə onlar Azərbaycanı xarabalığa çevirəcəkləri ilə hədələyirdilər. 
"İndi Azərbaycan türkləri qan qardaşlarının köməyi ilə hüququna nail oldu".559 
Ziyafətdəki çıxışında Əhməd bəy Ağayev qeyd edirdi: "Vaxt var idi ki, 
Azərbaycan türklərinin öz qardaşları olan Osmanlı türkləri haqqında danışması az 
qala cinayət hesab edilirdi /çar Rusiyasında/. Bolşeviklər Rusiyası xalqların hüquq 
bəyannaməsini elan etdi və bildirdi ki, siz öz müqəddəratınızı təyin edə bilərsiniz, 
lakin biz istədiyimiz kimi".560 Ziyafətdə Osmanlı imperiyası və Türk Qafqaz 
komandanlığı adından çıxış edən Nuru paşa onun rəhbərlik etdiyi ordunun 
Azərbaycan üçün nə edibsə, bundan sonra da etməyə hazır olduğunu bildirdi. O, 
                                                        
557
 ARDA, f.970, s.1.i.68, v.14 
558
 Азербайджан, 1918, 12 ноября. 
559
 Азербайджан, 1918, 12 ноября. 
560
 Yenə orada. 
156 
 
nitqinin sonunda dedi: "Qardaş Azərbaycan türkünün mənafeyi hər bir türk üçün 
müqəddəsdir... Əgər Azərbaycanın azadlığı yolunda yeni qurbanlar lazım olarsa 
ona da hazırıq".561 
Elə həmin gün noyabr ayının 10-da baş nazir F.X.Xoyski və xarici işlər 
naziri vəzifəsini icra edən Adilxan Ziyadxanov dünya müharibəsinin son 
mərhələsində həlledici dövlətə çevrilmiş ABŞ-ın prezidenti, müharibədən sonrakı 
yenidənqurmanın banisi hesab edilən ən nüfuzlu siyasi xadim kimi Vudro Vilsona 
teleqramla müraciət etdilər. Teleqramda Azərbaycan Respublikasının 
müstəqilliyinin dünya dövlətləri tərəfindən tanınmasına prezident V.Vilsonun 
kömək etməsi xahiş edilirdi. Orada deyilirdi: "Avropanın böyük dövlətlərinə 
müraciət etməzdən əvvəl, Azərbaycan xalqı və hökuməti əzilən kiçik xalqların 
müdafiəçisi kimi sizin humanist şəxsiyyətinizə müraciət edib yardım almağa və 
tanınmağa ümid bəsləyir".562 
İstanbulda olan fövqəladə səlahiyyətli nümayəndə Ə.M.Topçubaşov oktyabr 
ayının 31-də Baş nazir F.X.Xoyskiyə yazdığı məktubda məsləhət görürdü ki, təcili 
surətdə Rəştdə və Ənzəlidə olan ingilislərlə danışığa girməyə tələsmək lazımdır.563 
Buna görə də 1918-ci ilin noyabr ayının əvvəllərində təcili olaraq N.Usubbəyov, 
Ə.Ağayev və M.Rəfiyevdən ibarət Azərbaycan nümayəndələri Ənzəliyə yollanıb 
Böyük Britaniyanın Şimali İran Ordusunun komandanlığı ilə danışıqlara başladı.564 
Sentyabr ayının 15-də Bakıdan çıxmış Denstervilin ordusu /"Densterfors"/ 3 
gün sonra Ənzəlidə rəsmi şəkildə buraxılmışdı. Yeni yaradılmış Şimali İran 
ordusuna general V.Tomson komandan təyin edilmişdi. V.Tomsonla danışıqlar о 
qədər də asan keçmədi. Əvvəlcə o, ümumiyyətlə, Azərbaycan adlı dövlətin 
mövcudluğunu inkar edirdi. Lakin uzun mübahisədən sonra ingilis generalı 
bildirdi: "Bizə məlum olduğuna görə, Azərbaycan xalqının ümumi fikrindən 
meydana gəlmiş bir respublika mövcud deyildir, yalnız türk komandanlığının 
intiriqası ilə təşəkkül tapmış bir hökumət vardır. Madam ki, siz bunun əksini iddia 
edirsiniz, о halda hər şeyi yerində yoxlayıb buna münasib də qərar verərik".565 
Həmçinin general Tomson bildirdi ki, müttəfiqlər "dağıtmaq üçün deyil, qurmaq 
üçün gəlirlər".566 Danışıqların sonunda V.Tomson bəyan etdi ki, noyabr ayının 17-
si səhər saat 10-a qədər Bakı istər Azərbaycan və istərsə də türk ordusundan 
təmizlənməlidir, Bakı və onun neft mədənləri ingilislərin nəzarəti altına 
keçəcəkdir, ölkənin qalan hissəsi Azərbaycan hökumətinin və onun ordusunun 
nəzarəti altında olacaqdır, Azərbaycan rəsmi şəkildə tanınmır, lakin İngiltərə, 
Fransa və ABŞ nümayəndələri onun hökuməti ilə de-fakto əlaqə yaradacaqlar, 
                                                        
561
 Yenə orada. 
562
 28 may 1918. Azərbaycan Cümhuriyyəti istiqlalının birinci sənei dövriyyəsi. Bakı, 1919, s.12  
563
 Osmanlı hökumətində Azərbaycan Respublikasının fövqəladə səlahiyyətli nümayəndəsi 
Ə.M.Topçubaşovun F.X.Xoyskiyə məktubu. 31.10.1918. //ARDA, f.894, s.10, i.34, v.17 
564
 A.Ziyadxanlı. Azərbaycan, s.59 
565
 M.B.Mehmetzade. Milli Azerbaycan hareketi, s.99 
566
 Азербайджан, 1918, 18 ноября. 
157 
 
bütün idarə və təşkilatlar bəzi dəyişikliklərlə fəaliyyət göstərəcəklər", o, 
(V.Tomson - C.H.) Bakının general-qubernatoru olacaqdır. İngilislər şəhər polisinə 
rəhbərlik edəcəklər, şəhər Duması yenidən azad şəkildə fəaliyyətə başlayacaq, 
Azərbaycan Paris sülh konfransında milli müqəddəratını təyinetmə prinsipi 
əsasında iştirak edəcəkdir, L.Biçeraxov və onun dəstələri Britaniya ordusu ilə 
birlikdə Bakıya daxil olacaqdır və nəhayət, silahlı ermənilər şəhərə 
buraxılmayacaqlar.567 Ənzəlidə olan Azərbaycan nümayəndələri danışıqların 
nəticəsi barədə Bakıya, Nazirlər Şurasının sədrinə teleqrafla məlumat verib 
bildirdilər ki, "Müttəfiq orduların nümayəndəsi Azərbaycan hökumətilə əlaqədə 
bulunmaq istəyir. Bütün siyasi, ictimai idarələr və təşkilatlar öz qaydasında 
qalacaqdır. Тəkcə Bakıda Tomson general-qubernator vəzifəsində olacaq və Bakı 
polis işlərinin üstündə ingilislərdən bir nəfər olacaqdır".568 Bütün çətinliklərə 
baxmayaraq Azərbaycan nümayəndələrinin Ənzəlidəki danışıqları əhəmiyyətsiz 
deyildi. Azərbaycandakı və ümumən Cənubi Qafqazdakı vəziyyətin bəzi mühüm 
cəhətləri haqqında general Tomsonla faydalı fikir mübadiləsi edildi, ən başlıcası 
isə Azərbaycanın Paris sülh konfransında iştirak edəcəyi və Bakıya erməni hərbi 
hissələrinin daxil olmayacağı barədə V.Tomson öz üzərinə təhəddüdlər götürdü. 
Noyabrın 14-də ingilislərlə məhəlli xarakterdə digər bir görüş keçirildi. 
İranda olan Böyük Britaniya konsulu Qevelek Lənkəran qəzasının nümayəndələri 
Teymur bəу Bayraməlibəyovu, Axund Molla Əli Tağızadəni və Yusif Qəribzadəni 
qəbul etdi. Teymur bəy kommuna adı altında Avetisovun silahlı dəstəsinin 
Muğanda və Lənkəranda dinc əhaliyə tutduğu divan, törətdiyi cinayətlər barədə 
ingilis konsuluna məlumat verdi və bu barədə toplanmış sənədləri ona təqdim etdi. 
Teymur bəу bildirdi ki, ingilislərin Azərbaycana daxil olması bu qüvvələri yenidən 
fəallaşdıra bilər. Konsul qeyd etdi ki, bu və digər məsələlər barəsində Azərbaycan 
nümayəndələri ilə Ənzəlidə danışıqlar aparılır və o, lənkəranlıların arzusunu ingilis 
komandanlığına çatdıracağını vəd etdi.569 
İstanbuldan yazdığı məktubda Ə.M.Topçubaşov Milli Şuranın çağırılmasını 
birinci dərəcəli vəzifələr sırasına aid edirdi. Noyabr ayının 16-da yaranmış 
vəziyyətlə əlaqədar hələ iyun böhranı zamanı buraxılmış Milli Şura yenidən 
toplandı. İclasda Azərbaycanın müstəqilliyini tanımaq barədə bütün dünya 
dövlətlərinə müraciət qəbul edildi. İclasın qərarı ilə Nazirlər Şurasının sədri həmin 
gün general V.Tomsona teleqramla müraciət etdi. Orada deyilirdi ki, "Azərbaycan 
hökuməti noyabr ayının 17-də Sizin komandanız altında müttəfiq ordunun 
dəstələrinin Bakıya daxil olmasına etiraz etmir. Hökumət əmindir ki, müttəfiq 
ordunun Azərbaycana gəlməsi ölkəmizin istiqlaliyyətinin və suverenliyinin 
pozulmasına xidmət etməyəcəkdir. Hökumət ümid edir ki, Ənzəlidə 
nümayəndələrimizlə edilən danışıqdan sonra bir daha şəxsi görüşməklə əlaqəmiz 
                                                        
567
 Ministère des Affaires Etrangère de France, Archives Diplomatique, vol.832, folio 15 
568
 A.Ziyadxanlı. Azərbaycan, s.41 
569
 Азербайджан, 1918, 17 ноября. 
158 
 
və münasibətlərimiz daha da aydın olacaqdır".570 Cavab teleqramında general 
Tomson Azərbaycan hökumətinin müəyyən etdiyi istiqamətdə əməkdaşlığa hazır 
olduğunu vəd etdi. 
Noyabrın 17-də hindli əsgərlərdən ibarət ingilis qoşunları Mudros 
razılaşmasının şərtlərinə əsasən, Bakıya daxil oldu.571 Rəsmi qəbul edilmə 
mərasimində daxili işlər naziri B.Cavanşir, xarici işlər nazirini əvəz edən 
A.Ziyadxanov və xarici işlər nazirliyinin bir sıra işçiləri, müxtəlif milli təşkilatların 
nümayəndələri iştirak edirdilər.572 Xarici işlər naziri vəzifəsini icra edən 
A.Ziyadxanov Tomsonu qarşılayaraq bildirdi: "Azərbaycan hökuməti tərəfindən 
mən xariciyyə naziri vəzifəsini ifa edən, sizi pişvaz etməyə vəkil edildim. Bu 
surətlə Müttəfiq ordunun baş komandanı və nümayəndəsi sifətilə paytaxtımıza 
vürudunuzu hökumət namından təbrik edirəm. Cahan müharibəsi nəticəsində 
millətlərin bir-birindən ayrı düşmələrindən, eyni zamanda qan içinə qərq 
olmalarından sonra yeni işıqlı bir aləmə gedəcəkləri aşkardır. Cavan Azərbaycan 
türk xalqı cahan müharibəsinin fəlakətindən xilas olub əbədi rifah və müstəqil 
səltənət həyatına qədəm qoyur. Bizim millətimiz əmindir və ümid edir ki, onların 
Avropa və Amerikalı mədəni qardaşları insaniyyət tərəqqisini nəzərə alıb onu 
mədəni ailələrinə daxil etməkdən boyun qaçırmayacaqlar".573 General Tomsonun 
Bakı limanında qarşılanma mərasimindəki cavabı bir qədər ümidverici idi. O, 
deyirdi: "Dünya müharibəsinin qurtarması münasibəti ilə sizi təbrik edirəm. 
Birləşmiş fransız, ingilis və Amerika qüvvələrinin komandanı kimi, bildirirəm: biz 
bura Türkiyə ilə imzalanmış müqaviləyə uyğun olaraq gəlmişik ki, indiyə qədər 
sizin ərazilərinizi qoruyan Osmanlı ordusunu əvəz edək. Biz nə indi, nə də 
gələcəkdə sizin daxili işlərinizə müdaxilə etmək fikrində deyilik. Ümidvaram ki, 
sıx əməkdaşlıq şəraitində hər şey yaxşılığa doğru dəyişəcəkdir".574 Elə həmin gün 
L.Biçeraxovun ordusunun Bakıya daxil olmasını şəhərin xristian əhalisi xüsusi 
rəğbətlə qarşıladı. Onun ordusunun böyük əksəriyyətini ermənilər təşkil edirdi. 
Bakı limanında söylədiyi qısa çıxışdan fərqli olaraq V.Tomsonun və 
L.Biçeraxovun bəyanatlarında söhbət Rusiyanın 1914-cü il hüdudlarının bərpa 
edilməsindən gedirdi. Ona görə də L.Biçeraxovun azğınlaşmış dəstəsi Bakıya daxil 
olan kimi milli hökumətlə bağlı dövlət rəmzlərini təhqir edir, tezliklə onun 
dağıdılacağı barədə şayiələr yayırdılar. L.Biçeraxovun gəlişi ilə Bakıda olan rus və 
erməni milli şuraları belə bir qərar çıxardılar ki, "heç bir Azərbaycan yoxdur, 
yalnız Rusiya vardır. Azərbaycan hakimiyyəti devrilməlidir və L.Biçeraxovun 
başçılıq etdiyi Xəzəryanı hökuməti ilə əvəz edilməlidir".575 
                                                        
570
 Азербайджанская Демократическая Республика. Внешняя политика, с. 105 
571
 Les troupes anglo-russes sont à Bakou.// Ministère des Affaires Etrangère de France, Archives 
Diplomatique, vol.832, folio 14 
572
 Азербайджан, 1918, 18 ноября. 
573
 A.Ziyadxanlı. Azərbaycan, s.60-61 
574
 28 may 1918. Azərbaycan Cümhuriyyəti istiqlalının birinci sənei dövriyyəsi, s.13 -14 
575
 Б.Байков. Воспоминания о революции в Закавказье, с. 147 
159 
 
Noyabrın 17-də axşam rus milli şurasının üzvləri M.Podşibyakin, 
Y.Smirnov, B.Baykov və A.Leontoviçin general Tomson tərəfindən qəbul edilməsi 
Azərbaycan hökumətinin narahatçılığını daha da artırdı. Görüş zamanı rus milli 
şurasının üzvləri özlərini Azərbaycanın sahibi kimi aparırdılar. Onlar Tomsonun 
yaradılacaq koalisiyon hökumətə daxil olmaq haqqında təklifini həm öz adlarından, 
həm də erməni milli şurasının adından rədd etdilər. Onların fikrincə, xristianların 
Azərbaycan hökumətinə daxil olması onun müttəfiqlər tərəfindən tanınmasını 
asanlaşdıra bilərdi. Rus kadeti B.Baykov öz xatirələrində yazır: "Azərbaycan 
Respublikasının müstəqilliyinin Avropa tərəfindən tanınmasına nail olunması ilə 
siyasi avantürizmin Azərbaycanın taleyində ən yüksək nöqtəyə çatmasını biz 
nəzərə almaya bilməzdik. Rusiya milli təşkilatlarının nümayəndələrinin hökumətə 
və parlamentə daxil olma faktı ilə biz heç bir halda tanımaq istəmədiyimiz 
Azərbaycanın müstəqilliyinin təsdiqlənməsinə nail olmaq istəyənlərin əlinə başlıca 
dəlil vermiş olardıq. Qeyd etmək vacibdir ki, ermənilərin nümayəndələri bizimlə 
tamamilə həmrəy idilər".576 Rus Milli Şurasının üzvləri Paris konfransının yeni 
yaranmış dövlətlərə münasibəti aydınlaşana qədər bölünməz Rusiya ənənələrini 
qorumağa çalışırdılar. F.Kazımzadənin qeyd etdiyi kimi, "ruslar üçün Cənubi 
Qafqaz bir Rusiya vilayəti idi və onlar azərbaycanlıların öz milli müqəddəratlarını 
təyin etməsinin əleyhinə idilər".577 Nəhayət, görüş zamanı Tomson rus milli 
şurasının üzvlərinə xatırlatmağa məcbur oldu ki, hazırkı vəziyyətdə Rusiya, sadəcə 
olaraq mövcud deyildir. 
Antanta qoşunlarının Bakıya daxil olması ilə bağlı noyabr ayının 18-də 
Azərbaycan hökumətinin rəsmi məlumatı elan edildi. Burada xatırladılırdı ki, 
müvəqqəti olaraq, ancaq Bakıya daxil olan müttəfiq qoşunları öz əlində yalnız 
hərbi hakimiyyəti cəmləşdirir, qarşılıqlı razılığa əsasən, ölkənin və onun 
paytaxtının daxili işlərinə müdaxilə edilməməlidir, bütün hökumət idarələri əvvəlki 
qaydada fəaliyyət göstərməlidir, son nəticədə Rusiya xalqlarının öz müqəddəratını 
müəyyən etməsi məsələsi beynəlxalq sülh konqresində /Paris sülh konfransı - C.H./ 
həll edilməlidir. Məlumatda göstərilirdi ki, biz hələ bilmirik Azərbaycan 
Müəssislər Məclisinin ölkənin siyasi taleyini müəyyən etmək istiqamətində son 
qərarı necə olacaqdır, bununla belə hazırkı çətin şərait Azərbaycanın siyasi 
rəhbərliyindən ölkədə mövcud qayda-qanunu saxlamağı tələb edir. Biz ümidvarıq 
ki, Bakıya daxil olmuş müttəfiq qoşunları Azərbaycan xalqının suveren hüquqlarını 
tapdalamayacaqdır.578 
General V.Tomson bir neçə gün Bakıda olub vəziyyətlə yaxından tanış 
olduqdan sonra yəqinlik hasil etdi ki, rus kadetlərinin "Azərbaycan bir neçə yüz 
siyasi fırıldaqçının uydurduğu xəyaldan başqa bir şey deyildir" fikri real 
həqiqətdən tam uzaqdır. О elan etdi ki, Britaniya komandanlığı Azərbaycan 
                                                        
576
 Б.Байков. Воспоминания о революции в Закавказье, с. 151 
577
 F.Kazemzadeh. The Struggle for Transcancasia, р. 167 
578
 Азербайджан, 1918, 19 ноября. 
160 
 
hökumətinə və onun baş nazirinə böyük hörmət bəsləyir, F.X.Xoyski "Bakıda ən 
bacarıqlı adamlardan biridir və yeni koalisiyon hökumət təşkil olunana qədər onun 
hökuməti ölkədə yeganə təsirli hökumət olaraq qalır".579 1918-ci ilin noyabrında 
Londona göndərdiyi məlumatda V.Tomson Azərbaycan Nazirlər Şurasının sədri 
Fətəli xan Xoyski haqqında yazırdı: "O, ağıllı adamdır, hüquqşünasdır və öz 
bacarığı ilə Qafqazda bizə məlum olan bütün əvvəlki dövlət qurumlarından daha 
mükəmməl dövlət qurumu yaratmışdır... Mənimlə görüş zamanı o, ermənilərin 
xəyanətindən yana-yana danışırdı".580 Y.V.Tomsonun belə mövqeyi müttəfiqlərin 
gəlişi ilə imperiya ənənələrinin bərpa olunacağına böyük ümid bəsləyən rus milli 
şurasının üzvlərini məyus etdi. 
Noyabr ayının 23-də Tomson erməni milli şurasının üzvlərini qəbul etdi. 
Bakı erməniləri adından yepiskop Baqrat ona məlumat təqdim etdi. On bir 
səhifədən ibarət olan bu məlumatda ingilislər gələnə qədər cərəyan etmiş hadisələr 
əsaslı şəkildə saxtalaşdırılmışdı. Sentyabr ayında Ваkı şəhərinin azad edilməsi ilə 
bağlı guya Bakıda 20 min erməninin öldürüldüyü iddia edilirdi.581 Bu rəqəm о 
qədər şişirdilmişdi ki, sonralar Bakı hadisələrinə toxunan erməni müəllifləri belə 
həmin rəqəmə şübhə ilə yanaşırdılar. Bakıya daxil olarkən Azərbaycan 
hökumətinin milliyyətindən asılı olmayaraq bütün vətəndaşları qoruyacağı 
haqqında bəyanatını yepiskop Baqrat V.Tomsona "diplomatik bir priyom" kimi 
təqdim edirdi. Sentyabr hadisələri barədə geniş danışmağı lazım bilən erməni 
yepiskopu Bakıdakı mart hadisələrinin üstündən sükutla keçməli olmuşdu. O, 
Bakıda və Azərbaycanda ermənilərin əvvəlki imtiyazını bərpa etmək üçün general 
Tomsona dörd təklif vermişdi: 1. Həbs edilmiş minlərlə erməni məhbusunu azad 
etmək /onlar mart hadisələrinə görə həbs edilmişdilər. Daxili işlər naziri Behbud 
ağa Cavanşir bildirmişdi ki, əgər istintaq onların günahsız olduğunu sübuta yetirsə, 
onlar buraxılacaqlar/; 2. Soyuqlar düşənə qədər İrana və Krasnovodskiyə getmiş 
erməniləri Bakıya qaytarmaq; 3. Azərbaycan hökuməti və türk komandanlığı 
tərəfindən müsadirə edilmiş əmlakı ermənilərə qaytarmaq; 4. Bakıdan kənarda 
yaşayan ermənilərin təhlükəsizliyini təmin etmək.
582
 Bundan əlavə, Bakı erməni 
milli şurası Yelizavetpol quberniyasının dağlıq hissəsi olan Qarabağa ermənilərin 
iddiasını general Tomsona təqdim etdi. Yepiskop Baqratın general Tomsona 
təqdim etdiyi məlumatlar təxminən bir ay əvvəl onun Azərbaycan hökumətinin 
başçısı F.X.Xoyskiyə və İslam Ordusunun komandanı Nuru paşaya təqdim etdiyi 
müraciətlərdən kəskin şəkildə fərqlənirdi.583 Lakin bu məsələdə Tomson erməniləri 
                                                        
579
 T.Swietochowski. Russian Azerbaijan, p.142 
580
 Azərbaycan Xalq Cümhuriyyəti. Böyük Britaniyanın arxiv sənədləri, s.77; M.Qasımlı. Birinci dünya 
müharibəsi illərində böyük dövlətlərin Azərbaycan siyasəti. III hissə, s.437 
581
 Bakı erməni milli şurası adından yepiskop Baqratın müttəfiq qoşunların komandanı general-mayor 
V.Tomsona müraciəti. 23.10.1918. //ARPİİ SPİHDA, f.276, s.9, i.3, v.7 
582
 Yenə orada, v.73-79 
583
 A Monsieur le Ministre-President de la Rèpublique d'Azerbaïdjan - Fataly Han Hoïsky. Le prèsent 
mèmoire du rapport, traduit en allemand, a ètè transmis au Commandant de l'Armèe musulmane de 
161 
 
müdafiə etmədi. Noyabr ayının 17-dən 24-nə qədər Bakıda keçirdiyi görüşlər 
haqqında Londona hesabat göndərən V.Tomson yepiskop Baqratın ona verdiyi 
"məsləhətləri" belə şərh edirdi: "Hər hansı bir xeyirli işi həyata keçirərkən ruslara 
və tatarlara (azərbaycanlılara - C.H.) qarşı qətiyyətli olmaq lazımdır. Təhsil 
görmüş ruslar ağıllarını itirmişlər və о qədər də böyük nüfuza malik deyillər. Lakin 
onlar ermənilərdənsə tatarlarla (azərbaycanlılarla - C.H.) daha asanlıqla əlaqəyə 
girirlər. Hamı erməniləri tərəfdar olduqları bütün işlərə görə, istər bolşevizmlə 
bağlı olsun, istərsə də britaniyalılarla, xəyanətkar olduqları üçün rüsvay edirlər".584 
Osmanlılar gedəndən sonra Andronik Qarabağda baş qaldırdı, ingilislərin Bakıya 
daxil olması ilə Ermənistan hökuməti Qarabağa və Zəngəzura olan iddiaları həyata 
keçirmək üçün əlverişli şəraitin yetişdiyinə güman edirdi. Dekabrın 1-də 
F.X.Xoyskinin Andronikin Cəbrayıl qəzasında törətdiyi vəhşiliklərlə bağlı 
məktubuna istinad edərək Tomson Andronikdən Azərbaycan əhalisinə qarşı hərbi 
əməliyyatların dayandırılmasını tələb etdi. Az sonra isə ingilis general-
qubernatorluğu tərəfindən Qarabağ və Zəngəzurun Azərbaycan hökumətinin 
idarəsi altında olduğu tanındı. Ermənilərin etirazlarına baxmayaraq, Qarabağ və 
Zəngəzurda çox yaxşı tanınan Xosrov bəy Sultanov Tomson tərəfindən hər iki 
ərazinin qubernatoru təyin edildi. Buna etiraz edən ermənilərə general Tomson 
bildirmişdi: "Məsələ bundadır ki, bəzi ermənilər Azərbaycanın Britaniya tərəfindən 
tutulmasından intiqam məqamı kimi istifadə edə bilmədiklərindən çox mütəəssir 
olmuşlar. Onlar başa düşməyə borcludurlar ki, məsələni hərbi qüvvələr deyil, Sülh 
konfransı həll edəcəkdir".585 Dekabrın ilk günlərində isə general Tomson Gəncə, 
Qazax və Cavanşir qəzalarında yaşayan ermənilərin liderlərinə vurduğu teleqramda 
tələb edirdi ki, ermənilər qeyd edilən ərazilərdə törətdiyi qanunsuzluqlara və 
soyğunçuluğa son qoysunlar. О bildirirdi: "Bütün ermənilərə xəbər verilsin ki, öz 
evlərində sakit otursunlar. Əgər onlar bu əmri yerinə yetirməsələr, tökülən qanlar 
və baş verən qanunsuzluqlara görə bilavasitə cavab verməli olacaqlar.586 
General Tomsonun Azərbaycan hökumətinə etimadını bir sıra xarici 
tarixçilər Bakıya daxil olan qoşunların hindlilərdən ibarət olması ilə 
əlaqələndirirlər.587 Lakin bu о qədər də inandırıcı deyildir, çünki həmin hindli 
əsgərlərlə Bakıya daxil olan V.Tomson özünün ilk bəyanat və çıxışlarında 
"Azərbaycan" ifadəsini belə işlətməyi lazım bilməmişdi. Lakin vəziyyətlə 
bilavasitə tanış olduqdan sonra azərbaycanlılar barədə ona verilən məlumatların 
qərəzli olduğunu anlamışdı. Bununla əlaqədar olaraq, Ü.Hacıbəyli sonralar yazırdı: 
                                                                                                                                
Caucase Noury Pacha. // Ministère des Affaires Etrangère (МАЕ) de France (Archives Diplomatique) 
Correspondanse politique et commerciale, 1914-1940 Sèrie «Z» Europe 1918-1940 Sous-Serie USSR 
Russia-Caucase (Azerbaidjan). Direction des Affaires Politiques et Commerciales 11 janvier 1919-31 
mars 1920. Vol.638, folio 1 
584
 Azərbaycan Xalq Cümhuriyyəti. Böyük Britaniyanın arxiv sənədləri, s.23 
585
 T.Swietochowski. Russian Azerbaijan, p.143 
586
 Азербайджан, 1918, 3 декабря. 
587
 R.Ullman. Anglo-Soviet Relations 1917-1921, p.78-79 
162 
 
"Bizi vəhşi bilənlər və bizdən yalnız qan içməkligi gözləyənlər ilə və bizim 
vicudimizi aləmi-mədəniyyət üçün təhlükəli ədd edənlər ilə bir balaca təmas lazım 
imiş ki, bu fikrin və bu nəzərin sırf yalan və yanlış olduğu meydana çıxsın. 
İngilislər bizim içərimizə girərkən, özlərini vəhşi bir heyvan qarşısına çıxmış bir 
avçı vəziyyətində saxlamaq ehtiyatına heç bir lüzum olmadığını bir-iki gündən 
sonra kəmali-təəccüblə anladılar..."588 
Azərbaycan Respublikası üçün ən ağır vaxtlarda Milli Şura həmişə böhranın 
aradan qaldırılması yolunda faydalı addımlar atıb. Bu dəfə də belə oldu. Avropa 
demokratiyası ilə əlaqə yaratmaq üçün parlament üsul idarəsinin təsis edilməsi 
zəruri idi. Hələ ingilislər Bakıya gəlməmişdən bir gün əvvəl, noyabr ayının 16-da 
Milli Şura öz iclasında bu məsələyə baxdı və noyabr ayının 19-da seçki qanunu 
qəbul edildi. Azərbaycanın gələcək taleyi üçün Təsis Məclisi və seçkilər haqqında 
qanunların mühüm əhəmiyyəti oldu. Bu addım böhranlı vəziyyətdən Azərbaycan 
siyasi xadimlərinin bacarıqla istifadə etmək iqtidarında olduğuna dəlalət edirdi. 
Milli Şuranın qəbul etdiyi qərarda Azərbaycanda yaşayan bütün xalqların və siyasi 
partiyaların parlamentdə təmsil edilməsi nəzərdə tutulmuşdu.589 Seçkilərin vaxtı 
dəqiq müəyyənləşdirilməmişdi, əslində yaranmış vəziyyət buna imkan vermədi, 
belə olduqda Milli Şura öz işini geniş əsasda yenidən qurdu. Onun tərkibi hər 24 
min əhalidən 1 deputat olmaqla, inzibati ərazi bölgüsü üzrə yerlərdən göndərilən və 
milli azlıqda qalan xalqların nümayəndələrinin kooptasiya edilməsi hesabına xeyli 
genişləndirildi. Azərbaycan Parlamenti 120 deputatdan ibarət olmalı idi, milli 
tərkibə uyğun olaraq 80 yer azərbaycanlılara, 21 yer ermənilərə, 10 yer ruslara 
verilməli idi. Yəhudi, alman, gürcü və polyak nümayəndələrinin hər biri üçün bir 
yer, həmkarlar ittifaqı şurası və neft sənayeçiləri ittifaqı üçün üç yer nəzərdə 
tutulmuşdu.590 Respublika ərazisində yaşayan bütün xalqların və hər iki cinsin 
seçki hüququ təsbit edilirdi. Bununla da, Azərbaycan bütün Şərqdə qadınlara seçki 
hüququ verən ilk ölkə olurdu. Parlamentin açılışından bir neçə gün əvvəl 
Azərbaycan Milli Şurasının Azərbaycan xalqına müraciətində deyilirdi: "Müharibə 
və İnqilab zamanının fövqəladə əhvalını nəzərə alaraq tətil etmiş olan Azərbaycan 
Şurayi Millisi Zamanın hökmü ilə təkrar Azərbaycan paytaxtı Bakıda toplandı. 
Şurayi-Millinin ən əvvəl qəbul etdiyi qanun sırf Azərbaycan müsəlmanlarına 
məxsus olan Şurayi-Millini milli bir şəkildən çıxarıb da dövləti bir şəklə salmaq 
oldu. Bu ayın 19-da qəbul etdiyi qanunnaməyə görə, Şurayi-Milli, dekabrın 3-nə 
qədər 120 əzalıq bir, bir məclisi-məbusan /parlaman/ halına gələcəkdir. Bu məclisə 
azlıqda qalan millətlərdən nümayəndələr cəlb olunduğu kimi, məmləkətin 
vilayətlərindən də vəkillər çağırılmışdır. Bu surətdə yığılacaq məclisi-məbusan 
irəlidə ümumi intixab üsuli ilə Azərbaycan Məclisi müəssisanı yığışıncayə qədər 
                                                        
588
 Azərbaycan, 1919, 28 may. 
589
 Azərbaycan Məclisi-Məbusanı təsisi haqqında qanun. 19.11.1918. //ARDA, f.895, s.10, i.2, v.23 
590
 Yenə orada, v.24 
163 
 
yurdumuzun sahibi olacaq, onun müqəddəratını həll, hökuməti təşkil və 
mənafeyini mühafizə edəcəkdir".591 
Azərbaycan Parlamenti dekabrın 3-də açılmalı idi. Onun açılışının dekabrın 
7-nə keçirilməsini bəzi texniki səbəblərlə əlaqələndirirlər. Əslində isə Parlamentin 
dekabrın 3-də açılmasına ingilislər mane oldular. Britaniya baş qərargahının rəisi 
polkovnik S.Stoks mayor Rolansona dekabrın 3-də göndərdiyi təcili məktubda 
koalisiyon hökumətin müttəfiqlərin komandanlığı tərəfindən tanınmasına qədər 
Parlament iclasının açılmasını, qadağan edilməsini tələb edirdi. Məktubda 
deyilirdi: "Xahiş edirəm, Nazirlər Şurasının sədri cənab Xan Xoyskiyə çatdırın: 
Müttəfiq qoşunları komandanlığının əmrinə əsasən, Bakıda Parlamentin iclası 
müttəfiqlər tərəfindən bəyənilən koalisiyon hökumətin yaradılmasından tez 
açılmamalıdır".592 İngilis komandanlığının bu kobudluğuna biganə qalmayan Milli 
Şura ciddi çətinliklərdən sonra dekabrın 7-də Azərbaycan parlamentinin açılmasına 
nail oldu. Bu ölkənin istər daxili və istərsə də beynəlxalq həyatında çox mühüm 
hadisə idi. Parlamentin açılışında 120 deputatdan 96-sı iştirak edirdi. Erməni 
deputatların bir hissəsi Parlamenti boykot etməyə başladılar. Parlamentin açılışında 
müttəfiq dövlətlərin Bakıda olan hərbi qüvvələrinin nümayəndəsi polkovnik 
Q.Kokkerel, İranın baş konsulu Səədülvəzir, İran maliyyə agenti Vəkilülmülk, 
Şimali Qafqaz Dağlıların nümayəndələrindən hökumətin sədri T.Çermoyev və 
Azərbaycanda Dağlılar İttifaqının səlahiyyətli nümayəndəsi Ə.Qandəmirov, 
Gürcüstan Respublikasının nümayəndəsi Korçevadze və digərləri iştirak edirdilər. 
Parlamentin ilk iclasını Milli Şuranın sədri M.Ə.Rəsulzadə açıb, qısa təbrik nitqi 
söylədi. 1917-ci ilin fevral inqilabından sonra baş vermiş hadisələrin dərin təhlilini 
verərək M.Ə.Rəsulzadə dedi: "Biz Rusiyanın səadətini istəriz, Rusiya camaatını 
sevəriz, fəqət, kəndi istiqlalimizi da əziz tutarız. Cəbr ilə qəbul etdirilən bir şeydə 
səadət olmaz. Çünki səadət və hürriyyət istiqlaldır. İştə bunun üçün əfəndilər, 
müstəqil Azərbaycanı təmsil edən о üç boyalı bayrağı Şurayi-Milli qaldırmış, türk 
hürriyyəti, islam mədəniyyəti və müasir Avropa iqtidarı -əhrarınəsini təmsil edən 
bu üç boyalı bayraq daima başlarımızın üstündə ehtizaz edəcəkdir. Bir dəfə 
qaldırılmış bayraq bir daha enməyəcəkdir". Ədalətli dünya düzəninin qurulacağına 
inamını ifadə edərək M.Ə.Rəsulzadə beynəlxalq siyasətin bir sıra mühüm 
cəhətlərinə toxunub dünya siyasətinin demokratikləşməsinə böyük ümid 
bəslədiyini bildirərək demişdi: "Mən bəşəriyyətin vicdanına inanıram. Milyonlarla 
insan bahasına qətali-ümumidən sonra vicdani-bəşər qazandığı həqiqətləri 
asanlıqla əldən verməz. "Millətlər birliyi" fikri bu gün hər kəsin qəbul etdiyi bir 
fikirdir. Bu, mənə ümid verir, qüvvətlə inanıram ki, artıq milləti öldürmək, millətin 
hüququnu tapdalamaq qətiyyən mümkün deyildir. Qaliblər də, məğlublar da 
millətlərin hüququ etiraf edilməlidir, - deyirlər. Yaxında açılacaq ümumi sülh 
konqresində bu fikir mütləqi hakim olacaq. Bu gün vəziyyətə hakim olanlar 
                                                        
591
 Azərbaycanın bütün vətəndaşlarına. 28.11.1918. //ARDA, f.895, s.l, i.25, v.2 
592
 Polkovnik Stoksdan mayor Rolansona. 03.12.1918. //ARDA, f.895, s.1, i.11, v.2 
164 
 
müttəfiqlərdir. İngilis, Amerika, Fransa dövlətlərinin bayraqlarında "millətlərin 
təmini hüququ" və "millətlər cəmiyyəti" şüarı yazılmışdır. Dövlətlərin Bakıda olan 
nümayəndələri adından general Tomson Qafqaz məsələlərinin ümumi sülh 
konqresində həll olunacağını rəsmən elan etmişdir. Biz azərbaycanlılar bütün 
mövcudiyyətimiz ilə kəndi müqəddəratımızı, kəndi istiqlalımızı müdafiə və 
mühafizədə israr edər, səbat və mətanət göstərər isək, heç şübhəsiz ki, Azərbaycan 
Cümhuriyyəti payidar olar".593 
Ümumiyyətlə, yaranmış vəziyyətdə Müsavat partiyasının rəhbərliyi xarici 
təhlükəsizliyin əsaslı şəkildə təmin olunması üçün Qafqaz federalizmi 
prinsiplərinin davam etdirilməsinə üstünlük verirdi. M.Ə.Rəsulzadə ABŞ 
prezidenti V.Vilsonun on dörd sülh təşəbbüsünün sonuncu maddəsinə əsasən, təsis 
ediləcək Millətlər Cəmiyyəti ilə hərtərəfli beynəlxalq əlaqələr yaratmağa ümid 
bəsləyirdi, mövcud şəraitdə isə o, digər Cənubi Qafqaz respublikaları və Dağıstanla 
sıx regional əlaqələrin tərəfdarı idi. Parlamentin açılışındakı çıxışının sonunda 
M.Ə.Rəsulzadə dedi: "Bu gün firqə ehtirasları, şəxsi qərəzləri və bütün bu kimi 
vətən və millət qayəsi qarşısında səqit qalan qərəzlər atılmalı, vətən qayğısı, millət 
duyğusu hər şeydən yüksək tutulmalıdır".594 
Sonda isə M.Ə.Rəsulzadə bildirdi ki, Parlamentin sədrini seçmək zəruri 
məsələlərdən biridir. Ciddi müzakirələrdən sonra Türkiyədəki fövqəladə 
səlahiyyətli nümayəndə, 1918-ci ilin oktyabr ayının 6-dan xarici işlər naziri təyin 
edilmiş Ə.M.Topçubaşov Parlamentin sədri, H.Ağayev sədrin birinci müavini, 
R.Vəkilov isə katib seçildi. Heç bir siyasi partiyanın üzvü olmayan Ə.Topçubaşov 
öz dövrünün görkəmli siyasi xadimi, diplomatı, geniş əhatəli dünyagörüşə malik 
demokratik ruhlu ziyalısı idi. Amerika tarixçisi F.Kazımzadə yazır: "Parlamentin 
prezidenti seçilən Ə.M.Topçubaşov yüksək təhsilli hüquqşünas, öz görüşlərində 
dözümlü, məhdud millətçilikdən uzaq bir şəxs idi".595 
Parlamentin qarşısında duran mühüm məsələlərdən biri də yeni hökuməti 
təşkil etmək idi. Ona görə də parlamentin işinə sədrlik edən Həsən bəу Ağayev 
hökumətin hesabatı ilə çıxış etmək üçün sözü Nazirlər Şurasının sədri Fətəli xan 
Xoyskiyə verdi. F.Xoyski hökumətin daxili və xarici siyasəti barəsində hesabat 
xarakterli məruzə ilə çıxış etdi. O, öz məruzəsində hökumətin keçirdiyi ən böhranlı 
anları dərindən təhlil edib hər bir addımı, hər bir hadisəni obyektivcəsinə 
qiymətləndirdi. Osmanlı imperiyasının dünya müharibəsində məğlubiyyətinə, 
ingilis-türk ziddiyyətlərinə və habelə Müttəfiqlərin nümayəndəsinin Parlamentdə 
olmasına baxmayaraq Xan Xoyski türk qoşunlarının Azərbaycanda olmasına 
obyektiv qiymət vermiş və bunun Azərbaycanın müstəqilliyinə xələl gətirmədiyini 
göstərmişdi. О deyirdi: "Türkiyə ilə imzaladığımız sülhnamədə bir fəsil var ki, 
                                                        
593
 Azərbaycan Xalq Cümhuriyyəti (1918-1920). Parlament (Stenoqrafik hesabatlar). I cild, Bakı, 1998, 
s.33-35 
594
 Yenə orada. s.36 
595
 F.Kazemzadeh. The Struggle for Transcancasia, p.167 
165 
 
Azərbaycan hər vaxt lazım görsə, müdafiə hüququ üçün Türkiyə bir qədər əsgər 
versin. Hökumət bu çarəyə təvəssül etdi. Özünüz bilirsiniz, Türkiyə öz borcunu 
yerinə yetirdi. Qonşumuzun köməyi ilə mümkün olmayan bir çox şeylər çətinlik ilə 
yavaş-yavaş əldə edilirdi. Bu təklif ilə başqasına müraciət etmək mümkün deyil idi. 
İstəsək də bir fayda olmaz idi. Türkiyə həmdinimiz, həmvətənimiz idi. Ona görə 
ondan kömək istədik".596 X.Xoyski göstərirdi ki, "Türk komandanlığı bizim 
ərazimizə bizim sərhədlərimizi qorumaq, daxili hərc-mərcliyə son qoymaq, daxili 
işlərimizə xaricdən zor gücünə müdaxilənin qarşısını almaq üçün bizim öz 
dəvətimizlə daxil olmuşdu. Biz bir tərəfdən suveren hüquqlarımızı qoruyub 
saxlamağı arzulayır, digər tərəfdən isə türk komandanlığının xidmətlərindən 
istifadə etməyə möhtac idik. Ona görə də biz elə etməli idik ki, özümüzü həm 
xarici müdaxilədən qoruyaq, həm də bizim fiziki mövcudluğumuzu böyük 
qurbanlar vermək hesabına xilas edənləri özümüzdən incitməyək". Azərbaycan 
hökumətinin xarici siyasətilə bağlı məsələlərə gəldikdə Fətəli xan dedi: "Xarici 
işlər bilirsiniz ki, nə halda idi. Zülmət zamanı qayalıq içində nazik taxta bir qayığa 
bənzər idi ki, hər dəqiqə qayalara toxunub dağılmaq təhlükəsi var idi... İştə bizim 
vəzifəmiz bu idi ki, qayığı qayalar arasından keçirə bilək".597 Müttəfiqlərin Bakıya 
daxil olması, ingilislərin siyasəti ilə bağlı Xan Xoyski bildirdi: "İngilislər ən qədim 
mədəni və hüquq muxtariyyəti müdafiə edən bir millətdir. İngiltərənin hakimiyyəti 
altında hamıdan ziyadə müsəlman var. Onlar ingilislər ilə çiyin-çiyinə dava 
edirdilər. Burası göstərir ki, ingilislər onların hüququna təcavüz etmiyor, onları 
özlərindən incitmiyorlar. Əlbəttə, bizimlə də onlar arasında heç bir inciklik ola 
bilməz. Ona görədir ki, 3 dövlət sülhi-ümumiyyədək Azərbaycanda asayiş və 
müsalimət müdafiəsi üçün buraya əsgər göndərmək istədikdə hökumət və Milli 
Şura razı oldular. Çünki burası millətin hüquq və istiqlalına, Azərbaycanın 
mövcudiyyətinə bir zərər və qüsur görülmüyordu. Bizim rizamızla müttəfiqlər 
gəldilər, şimdi görüyorsunuz ki, heç bir zərər də olmamış və hüququmuzu 
əlimizdən almamışlardır. Millətin haqqı, hüququ və həqqi-idarəsi olan daxili 
işlərimizə əsla əl uzatmırlar. Bunlar öylə millətlərdir ki, bunlardan xəta baş 
verməz".598 F.Xoyski qonşu Dağlılar ittifaqı, Gürcüstan və Ermənistan 
Respublikası ilə münasibətlərin bəzi məsələlərinə toxunub rəhbərlik etdiyi 
hökumət kabinəsinin səlahiyyətinin qurtardığını bildirdi və hakimiyyəti Parlamentə 
təhvil verdi. Çıxışının sonunda о dedi: "Hökumətin fəaliyyətində nə qədər qüsur və 
nöqsan olmuşsa da, yol göstərən işıqlı yıldızı bu şüar olmuşdur. Millətin hüququ, 
istiqlalı və hürriyyəti".599 
F.X.Xoyskinin hesabatından sonra parlament köhnə hökumətin istefasını 
qəbul etdi və yeni hökumətin qurulmasına qərar verildi. Yeni hökumətin təşkil 
                                                        
596
 Azərbaycan Xalq Cümhuriyyəti. Parlament. I cild, s.39 
597
 Yenə orada, s.41 
598
 Yenə orada, s.43 
599
 Yenə orada, s.44 
166 
 
edilməsi yenidən F.X.Xoyskiyə tapşırıldı. Dekabrın 26-da hökumətin tərkibi elan 
edildi. İngilislərin təkid etdiyi yeni koalisyon tərkibdə üç yer ruslara, iki nazir 
vəzifəsi isə ermənilərə verilmişdi. Lakin ermənilər onlara təklif edilən yerlərdən 
imtina etdilər. Yeni kabinetdə F.X.Xoyski Nazirlər Şurasının sədri və xarici işlər 
naziri, S.Mehmandarov hərbi nazir, M.Əsədullayev ticarət və sənaye naziri, 
İ.Protasyev maliyyə naziri, K.Lizqar /polyak idi - C.H./ ərzaq naziri, X.Məlik-
Aslanov yollar naziri, A.Səfikürdski neft, teleqraf və əmək naziri, M.Hacınski 
dövlət nəzarətçisi, M.Makinski ədliyyə naziri, X.Sultanov əkinçilik naziri, 
R.Xoyski himayəçilik naziri, A.Qindes xalq səhiyyə naziri vəzifəsini tutdular. 
Azərbaycan Xalq Cümhuriyyətinin üçüncü hökumət kabinetini təşkil edən Fətəli 
xan Xoyski eyni zamanda Məmməd Həsən Hacınski və Əli Mərdan bəy 
Topçubaşovdan sonra respublikanın üçüncü xarici işlər naziri oldu. 
Yeni yaranmış hökumətin ən birinci vəzifəsi müttəfiqlərin komandanlığı 
tərəfindən tanınmağa nail olmaq idi. F.Kazımzadənin fikrincə, Bakıda olan ruslar 
Azərbaycan millətçiliyi və separatizmini gözə soxmaq üçün dəridən-qabıqdan 
çıxırdılar. Lakin parlamentə seçkilər, Xoyski kabinetinin konstitusion proseduraları 
ingilisləri əmin etdi ki, onların qarşısındakı nüfuzlu bir hökumətdir.600 Yeni 
hökumətin yaradılmasından iki gün sonra dekabrın 28-də müttəfiqlərin Bakıda olan 
nümayəndəsi V.Tomson Azərbaycan hökumətini tanıdığını bildirdi. Tomsonun 
bəуаnatında deyilirdi ki, bütün Azərbaycan ərazisində F.Xoyskinin sədrliyi ilə 
yaradılmış Azərbaycan koalisiyon hökuməti yeganə qanuni hakimiyyətdir və 
müttəfiq ölkələrin hərbi qüvvələrinin komandanlığı bu hökumətə hərtərəfli yardım 
göstərəcəkdir.601 Az sonra Bakıya gələn Balkanlarda və Qafqazda olan ingilis 
qoşunlarının baş komandanı general Corc Miln V.Tomsonun bəyanatını təsdiq etdi 
və bildirdi ki, Böyük Britaniya hökuməti Azərbaycan hökumətini bu ölkənin bütün 
ərazisində yeganə qanuni hakimiyyət kimi tanıyır.602 Azərbaycan hökumətində 
qəbul zamanı о dedi: "Mən buraya böyük müttəfiq millətlərin nümayəndəsi 
hesabına gəldim. Məqsədimiz bu məmləkətdə sülh və ədalət payidar etməkdir. 
Müttəfiqlərin qələbəsi hüquqi-ədalət və millətlərin təyini müqəddərat ixtiyarı 
təminin rəhnidir. Sülh konfransında burası bəyan ediləcəkdir. İbraz etdiyiniz hüsni-
istiqbaldan yana təşəkkürümü bəyan edirəm. Qoşunlarımız məmləkətinizdə 
bulunduqca hüsni-qəbul və hər dürlü müzahirət görəcəklərinə ümidvaram. 
Məmləkətinizin ticarət və sənaətinin tərəqqisinə var qüvvəmiz ilə çalışacağıq".603 
Xan Xoyski ilə danışıqlar zamanı C.Miln bildirdi ki, "Azərbaycan 
dairəsində İngiltərə hökuməti Azərbaycan hökumət Cümhuriyyəsini tanıyır və 
qəbul edir və hökumətə müttəfiqlər komandanlığı hər məsələdə kömək edəcəkdir. 
Ayrı-ayrı millətlərin təyini müqəddərat hüququ İngiltərə hökuməti nöqteyi-
                                                        
600
 F.Kazemzadeh. The Struggle for Transcaucasia, p.168 
601
 Наше время, 1918, 30 декабря. 
602
 28 may 1918. Azərbaycan Xalq Cümhuriyyəti istiqlalının sənei dövriyyəsi, s.18  
603
 A.Ziyadxanlı. Azərbaycan, s.63 
167 
 
nəzərincə müdafiə edilməlidir. Sülh konfransında İngiltərə nümayəndələri bunu 
müdafiə edəcəklərdir. Bundan əlavə general bəyan etmişdir ki, Müttəfiqlər 
komandanlığı təzə təşkil edilmiş Zaqafqaziya hökumətlərinin daxili işlərinə 
qarışmayacaqdır. Və müttəfiqlərin yeganə məqsədi bu dövlətlərdə asayiş və 
musaimətə kömək etməkdir".604 Əlbəttə, bu tək general C.Milnin fikri deyildi, 
1918-ci ilin dekabr ayında Cənubi Qafqaz məsələsi bir neçə dəfə Britaniya 
hökumətinin iclaslarında müzakirə edilmişdi. Lord Kerzon bu fikirdə idi ki, Cənubi 
Qafqazda sabitlik lazımdır, əks təqdirdə "anarxiya, qarmaqarışıqlıq, yaxud 
bolşevizm" bu regionda ingilis siyasətinə maneçilik törədə bilərdi. Hətta ilk gündən 
ingilislər Cənubi Qafqazda Fransanın marağını duyub, onunla qarşılaşmamaq üçün 
1917-ci ilin dekabr sazişinin əksinə olaraq, Ermənistanı Fransaya güzəştə getmək 
qərarına gəldilər. 1918-ci il dekabr ayının 9-da Kerzon hökumət kabinəsinin 
iclasında elan etdi ki, "Ermənistan Fransaya verilməlidir, ona görə ki, Fransadan 
başqa heç kim bu qeyri-adi, ürəyə yatmayan adamlarla hər hansı formada əlaqədə 
olmaq istəmir.605 Eımənilərin Cənubi Qafqazda, xüsusilə Bakıda dağıdıcı rolları 
haqqında Böyük Britaniyanın Balkanlardakı ordusunun baş komandanı general 
C.Miln Bakıya səfərindən sonra İmperiya Baş qərargahının rəisinə məlumat 
verirdi. О yazırdı: "Bakı erməniləri xüsusilə xoşagəlməz vəziyyət yaradırlar. 
Onların yoxsul təbəqələri bolşeviklərlə və gizli "Daşnaksütyun" cəmiyyətinə 
qoşulmuşlar. Onlar Rusiyanın Azərbaycana olan iddialarını müdafiə edirlər. 
Onların rus milli şurası ilə əlbir olaraq tatarlardan (azərbaycanlılardan - C.H.) 
intiqam almaqdan başqa heç bir məqsədləri yoxdur".606 
Dekabr ayında ingilislər Batum və Tiflisi də tutdular və 1919-cu ilin yayına 
qədər Qafqazda qaldılar. İngilislərin Azərbaycanın daxili işlərinə, əsasən, müdaxilə 
etməsinə baxmayaraq, Azərbaycan hökuməti addımbaaddım tam müstəqilliyə 
doğru can atır və bütün işləri öz əlində toplayırdı. U.Çerçil 1932-ci ildə nəşr 
olunmuş xatirələrində yazır ki, Cənubi Qafqaza daxil olmuş 20 minlik Britaniya 
Ordusunun yardımı ilə Gürcüstan, Ermənistan və Azərbaycan tam müstəqil olmalı 
idilər və bu müstəqil dövlətlər İrana və Türkiyəyə bolşeviklərin gözlənilən 
müdaxiləsinin qarşısında durmalı idilər.607 
Yeni yaradılmış hökumətin birinci addımı dekabr ayının 28-də Parlamentin 
ağsaqqallar şurasının üzvləri ilə birlikdə Paris Sülh konfransına göndəriləcək 
nümayəndə heyətinin tərkibini və statusunu müəyyən etmək oldu. Azərbaycanda 
yeni nazirlər kabinəsinin təşkilini və Paris Sülh konfransına gedəcək nümayəndə 
heyətinin yaradılması haqqında məlumatı Ə.M. Topçubaşov Bakıdan İstanbula 
                                                        
604
 Yenə orada, s.64 
605
 R.Ullman. Anglo-Soviet Relations 1917-1921, p.73 
606
 General C.Milnin təcili diplomatik məlumatı. 06.02.1919. //Azərbaycan Xalq Cümhuriyyəti. Böyük 
Britaniyanın arxiv sənədləri, s.238; M.Qasımlı. Birinci dünya müharibəsi illərində böyük dövlətlərin 
Azərbaycan siyasəti. III hissə, s.460 
607
 У.Черчиль. Мировой кризис. М., 1932, с. 106 
168 
 
gəlmiş və oradan da Parisə gedəcək İranın xarici işlər naziri Əliqulu xan Ənsaridən 
öyrəndi. Əliqulu xan onunla söhbətində bildirdi: "Siz Parisə gedəcək nümayəndə 
heyətinin sədri seçilmisiniz. Sizin hökumət istefa verib. Baş nazir sizi nəzərdə 
tutublarmış, amma sonra təzədən Fətəli Xan Xoyskini dilə tuta biliblər. 
Eşitdiklərimizdən belə məlum oldu ki, ingilislər özlərini çox nəzakətli aparırlar və 
sizin hökumətin işlərinə qarışmırlar."608 
Müttəfiq qoşunlarının Bakıya daxil olması ilə yaranmış çətinlik 
Azərbaycanın qabaqcıl siyasi xadimlərinin səyi nəticəsində nəinki aradan 
qaldırıldı, eyni zamanda böyük diplomatik təşəbbüslər sayəsində hər tərəfdən 
sıxılan Azərbaycan demokratiyası Müttəfiq komandanlığı tərəfindən de fakto 
tanınmağa nail oldu. Böyük Britaniyanın Balkanlardakı qoşunlarının komandanı 
general C.Miln 1919-cu ilin əvvəllərində Londona yazırdı ki, Azərbaycan 
Respublikasının ərazisi Bakı və Yelizavetpol quberniyalarını, Zaqatala dairəsini və 
İrəvan quberniyasının bir hissəsini əhatə edir. Azərbaycan adı İranın şimal-
şərqində olan bir regionun adı idi və bu ad respublikaya türklərin təklifi, eləcə də 
panislamçı təşkilat olan Müsavatın təklifi ilə verildi. İran Azərbaycanında hələ də 
bu dildə danışırlar və bu bölgənin əhalisinin çox hissəsi islam dininə itaət edir. 
C.Miln əlavə edirdi ki, 1918-ci ilin noyabr ayında Azərbaycan britaniyalılar 
tərəfindən yenidən tutulduqdan sonra Azərbaycan hökumətinin öz fəaliyyətini 
davam etdirməsinə icazə verildi. Hökumətdə idarəçilik işləri demək olar ki, 
Bakının köhnə sakinləri olan müsəlmanların əlindədir. Bizim azərbaycanlılarla 
əlaqələrimizə ruslar qısqanclıqla yanaşırlar. Onlar başa düşürlər ki, Britaniya 
Azərbaycana tam nəzarət etmək və Bakı neftini ələ keçirmək niyyətindədir. Ruslar 
arasında güclü antiingilis meylləri vardır. Ən nəhayət, C.Miln belə bir həqiqəti də 
etiraf edirdi ki, ingilislərin gəlişi Bakının müsəlman cəmiyyəti tərəfindən müsbət 
qəbul edilmirdi.609 
Beləliklə, çox çətin beynəlxalq şəraitdə Azərbaycanın istiqlaliyyətinin 
qorunub saxlanması Azərbaycan diplomatiyasının tarixində əlamətdar bir hadisə 
idi. Yeni yaranmış respublikanın bütün diplomatik fəaliyyəti Azərbaycan 
istiqlaliyyətinin qorunub saxlanması vəzifəsinə tabe edilmişdi. Azərbaycan 
Respublikasının ilk diplomatik addımları onun beynəlxalq hüququn subyektinə və 
beynəlxalq münasibətlərin iştirakçısına çevrildiyini təsdiq etdi. 
Göründüyü kimi, Azərbaycanın zəngin təbii ehtiyatları, strateji coğrafi 
mövqeyi onu imperialist qruplaşmaları və Sovet Rusiyası mübarizə obyektinə 
çevirmişdi. Sovet Rusiyasının Azərbaycana münasibəti inqilabi ideyalardan daha 
çox iqtisadi-siyasi və diplomatik mülahizələrlə izah edilməlidir. Bu nöqteyi-
                                                        
608
 Azərbaycan Rcspublikasının fövqəladə səfiri və səlahiyyətli naziri Ə.M.Topçubaşovun İranın xarici 
işlər naziri Müşavirəl Məmalek Əli Qulu xan Ənsari ilə söhbəti. 09.01.1919. //ARDA, f.894, s.1, i. 151, 
v.21 
609
 Bax: M.Qasımlı. Birinci dünya müharibəsi illərində böyük dövlətlərin Azərbaycan siyasəti. III hissə, 
s.455-459 
169 
 
nəzərdən Bakının yadellilərdən azad edilməsi beynəlxalq əhəmiyyətli hadisə idi. 
Məhz bu baxımdan Azərbaycan ətrafında gedən siyasi-diplomatik proseslər yerli, 
regional hadisələr olmayıb, ümumdünya tarixi prosesinin bir hissəsi idi. 
Dünya müharibəsində Dördlər İttifaqının məğlub olması Azərbaycan 
Respublikasının beynəlxalq vəziyyətinə ağır təsir göstərdi. İstanbulda və Berlində 
aparılan danışıqlarda Azərbaycan Respublikasının tezliklə Mərkəz Dövlətləri 
tərəfindən tanınacağı gözlənilirdi. Lakin Dördlər İttifaqının dünya müharibəsindəki 
məğlubiyyəti Azərbaycan Respublikasının paytaxtı Bakı şəhərinə beynəlxalq 
sazişlər əsasında Antanta qüvvələrinin daxil olması ilə nəticələndi. 
Antanta qoşunlarının Bakıya daxil olması gənc Azərbaycan Respublikasının 
istiqlaliyyəti, suverenliyi və ərazi bütövlüyü üçün ciddi təhlükə törədirdi. Yerli 
qeyri-müsəlman pozucu dairələr keçmiş Rusiyanın müttəfiqlərinə arxalanaraq 
Azərbaycan istiqlalına son qoyub, imperiya ənənələrini bərpа etməyə cəhd 
göstərirdilər. Lakin Azərbaycan siyasi xadimlərinin, milli hökumətin rəhbərlərinin 
diplomatik bacarığı, yaranmış böhranlı vəziyyətdən düzgün çıxış yolu müəyyən 
etmək qabiliyyəti respublikanın mövcudluğunu xilas etdi. Milli hökumət 
Azərbaycanda yeganə qanuni hakimiyyət orqanı kimi müttəfiq komandanlığı 
tərəfindən de-fakto tanındı. 1918-ci ilin dekabrında parlamentli respublika üsul-
idarəsinin yaradılması Azərbaycanı siyasi cəhətdən qabaqcıl ölkələr səviyyəsinə 
qaldırdı və onun az sonra dünyanın taleyini müəyyən edən dövlətlər tərəfindən 
diplomatik cəhətdən de-fakto tanınması yolunda mühüm mərhələ oldu. 
 
  
170 
 
VI FƏSİL 
 
Azərbaycan diplomatiyası Paris Sülh Konfransına hazırlıq dövründə 
 
1918-ci ilin payızında Dördlər İttifaqına daxil olan ölkələr bir-birinin 
ardınca təslim aktını imzaladılar. Antanta bloku Birinci dünya müharibəsində 
qələbə çaldı. Noyabr ayından başlayaraq dünya müharibəsinin nəticələrini təsbit 
etmək, qalib ölkələrin əldə etdiyi qələbəni rəsmiləşdirmək, müharibədən sonrakı 
vəziyyəti tənzimləmək və mübahisəli məsələləri həll etmək üçün beynəlxalq Sülh 
konfransına ciddi hazırlıq gedirdi. Açılışına hazırlıq gedən Versal Sülh 
konfransının əsas təşkilatçıları Fransa, İngiltərə, ABŞ, İtaliya və Yaponiya idi. 
Bütün təşkilati məsələlər bu məhdud dairədə həll edilirdi. Konfransa hansı 
dövlətlərin dəvət edilməsi və onun iş qaydası məsələləri ciddi mübahisələrə səbəb 
olmuşdu. Fransanın baş naziri Jorj Klemanso bu fikirdə idi ki, bütün məsələlər baş 
dövlət tərəfindən həll edildikdən sonra konfransın müzakirəsinə təqdim edilsin. O, 
fikrini əsaslandırmaq üçün deyirdi: «Yeni müharibə baş verərsə Almaniya bütün 
ordusunu Kuba və Honduras üzərinə deyil, Fransanın üzərinə yeridəcəkdir, Fransa 
yenidən cavab verməli olacaqdır».610 ABŞ prezidenti V. Vilson məsələlərin 
məhdud dairədə həll edilməsinin əleyhinə idi. Böyük Britaniya nümayəndələri 
Klemansonun təklifinin əleyhinə getməsələr də, təkid edirdilər ki, kiçik xalqlara da 
konfransın işində iştirak etmək imkanı verilməlidir. 
Uzun müzakirələrdən sonra fransızlar tərəfindən hazırlanmış və 1919-cu il 
yanvar ayının 12-də qəbul edilmiş sənəd əsasında konfransa dəvət edilən ölkələr 
dörd kateqoriyaya bölünürdü. Birinciyə ümumi mənafe baxımından çıxış edərək, 
vuruşan ölkələr daxil idi. Bu ölkələr Sülh konfransının bütün işində və 
komissiyalarında iştirak etməli idilər. İkinci kateqoriyaya məhəlli mənafe 
baxımından vuruşan ölkələr daxil idi. Bu ölkələr yalnız özlərinə aid məsələlərin 
müzakirəsində iştirak edə bilərdilər. Üçüncü kateqoriyaya müharibənin gedişində 
Almaniya bloku ilə diplomatik əlaqələrini kəsmiş ölkələr daxil idilər. Həmin 
ölkələrin nümayəndələri də yalnız onlara aid olan iclaslarda iştirak etməli idilər. 
Nəhayət, dördüncü kateqoriyaya neytral və yeni yaranma mərhələsində olan 
dövlətlər daxil idilər. Bu qrupa daxil olan ölkələr bilavasitə onlara aid olan xüsusi 
məsələlərin müzakirəsində birinci kateqoriyaya daxil olan beş dövlətdən birinin 
dəvəti ilə iştirak edə bilərdilər. Onlar şifahi və ya yazılı formada öz arzu və 
təkliflərini iclasa təqdim edə bilərdilər. Almaniya və onun müttəfiqləri barədə 
reqlamentdə heç nə deyilmirdi. 
Versal Sülh konfransı rəsmi olaraq Antanta dövlətləri ilə məğlub olmuş 
Almaniya bloku arasında sülh müqavilələrini işləyib hazırlamaq üçün çağırılmışdı. 
Lakin aydın idi ki, konfransın gündəliyində «rus məsələsi» əsas yer tutacaqdır. 
                                                        
610
 С.Бекeр. Вудро Вильсон. Мировая война. Версальский мир. М, 1923, с 204 
171 
 
Dağılmış Rusiya imperiyasının ərazisində yeni yaranmış milli respublikalar Sülh 
konfransından çox şey gözləyirdilər. Öz istiqlaliyyətini elan etmiş Azərbaycan 
Respublikası dünya dövlətləri tərəfindən tanınmaq, beynəlxalq birliklərin bərabər 
hüquqlu üzvü olmaq, respublikanın suverenliyi və ərazi bütövlüyünü təmin etmək 
baxımından ümumdünya Sülh konfransına böyük ümid bəsləyirdi. 
Azərbaycan hökumətinin nümayəndələri hələ 1918-ci ilin noyabrında 
Ənzəlidə Müttəfiq qoşunlarının baş komandanı general V.Tomsonla danışıqlar 
zamanı Azərbaycanın beynəlxalq Sülh konfransında iştirak edəcəyinə ümüdverici 
vəd almışdılar.611 Antanta qoşunları Bakıya daxil olduqdan sonra general Tomson 
və az sonra Böyük Britaniya hökumətinin rəsmi nümayəndəsi general Corc Miln 
dəfələrlə verdikləri bəyanatlarda Azərbaycan Respublikasının Paris Sülh 
konfransında iştirak edəcəyini bildirmişdilər. Qeyd edilən şəxslər Antanta 
dövlətlərinin regionda rəsmi nümayəndələri olduğu üçün onların bəyanatları 
Azərbaycan hökumətinin Paris Sülh konfransına dəvəti kimi qəbul edilirdi. General 
Tomson Azərbaycan hökumətinə yazılı şəkildə bildirirdi ki, bütün mübahisəli ərazi 
məsələləri Sülh konfransının qərarları ilə həll ediləcəkdir.612 Bu barədə o, rəsmi 
göstəriş aldığını qeyd edirdi. 
İstanbulda olan Azərbaycanın səlahiyyətli nümayəndəsi Ə.M. Topçubaşov 
da 1918-ci ilin oktyabr-dekabr aylarında bu istiqamətdə faydalı addımlar atmışdı. 
Oktyabr ayı ərzində Türkiyə rəsmi dairələri ilə keçirdiyi görüşlərində o, Sülh 
konqresinə hazırlığın bəzi cəhətlərini müzakirə etmişdi. Oktyabr ayının 31-də 
F.X.Xoyskiyə göndərdiyi məktubda Ə.M.Topçubaşov gələcək Sülh konqresinə 
ciddi hazırlaşmağı, göndəriləcək nümayəndə heyətinin üzvlərinin müəyyən 
edilməsini məsləhət görürdü ki, beynəlxalq konfransa təsadüfi nümayəndə heyəti 
göndərilməsin. Eyni zamanda o, müəyyən edilmiş nümayəndə heyətinin Sülh 
konfransına ciddi hazırlaşmasını zəruri hesab edirdi. Beləliklə, yaranmış 
vəziyyətdə beynəlxalq Sülh konfransına hazırlaşmağı Azərbaycanın İstanbuldakı 
fövqəladə səlahiyyətli nümayəndəsi ən vacib vəzifə hesab edirdi. О bildirirdi ki, 
yaranmış vəziyyətlə əlaqədar bizim hər birimiz daha gərgin və səmərəli 
işləməliyik, taleyin gətirdiyi şıltaqlıqlara və zərbələrə hazır olmalıyıq. Durub fal 
açmamalıyıq ki, bizi nə gözləyir, indiyə qədər nə olubsa, hər halda ondan pis 
olmayacaq. Yalnız lazımdır ki, qüvvələri düzgün bölək, hərə öz yerində olsun, öz 
gücünə inansın. Onun fikrincə, "söhbət xalqın taleyindən getdikdə, şəxsi xarakterli 
fikirlərə yer yoxdur və olmamalıdır."613 
Mudros barışığının Bakıya aid maddələri barədə Osmanlı hökumətinə etiraz 
notası təqdim edən Ə.M.Topçubaşov noyabr ayının ortalarında həmin notanın 
surətini İstanbula gələn müttəfiqlərin hərbi nümayəndələrinə də təqdim etmişdi. 
                                                        
611
 А.Раевский. Английское интервенция и мусоватское правительство, с 33 
612
 АВДА, f. 970, s.3, i.4, v.6. 
613
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Nazirlər 
Şurasının sədri F.X.Xoyskiyə məktubu. 31. 10. 1918. // ARDA, f. 994, s. 10, i. 34, v. 17  
172 
 
Bundan əlavə o, müttəfiq dövlətlərin İstanbula gələcək diplomatik 
nümayəndələrinə təqdim etmək üçün Azərbaycan Respublikası adından 
memorandum hazırlamışdı. Eyni zamanda Əli Mərdan bəy İstanbuldakı ingilis 
nümayəndələri ilə görüşüb Sülh konfransı barədə məlumat almışdı. Noyabr ayının 
20-də Azərbaycan nazirlər kabinəsinin sədrinə göndərdiyi məktubda 
Ə.M.Topçubaşov bir gün əvvəl ingilis nümayəndəsi polkovnik Tampl ilə 
görüşdüyünü bildirib yazırdı ki, Sülh konfransı iki-üç ay ərzində Parisdə 
keçiriləcəkdir.614 İngilis nümayəndələri ilə danışıqlardan aydın olmuşdu ki, Cənubi 
Qafqaz respublikalarının konfransa müştərək nümayəndə heyəti göndərməsi və 
Azərbaycan respublikasının orada kifayət qədər təmsil ediləcəyi nəzərdə 
tutulmuşdu. Belə bir fikir yəni Cənubi Qafqaz respublikalarının vahid 
nümayəndəliklə Sülh konfransında iştirak etməsi Türkiyə Xarici İşlər Nazirliyində 
oktyabr ayının əvvəllərində aparılan danışıqlarda da müzakirə edilmişdi. Bu, həmin 
respublikaların arasında kiçik ziddiyyətlərin aradan qaldırılmasına və onların 
müstəqilliyinin tanınmasına böyük yardım göstərmiş olardı. Ona görə 
Ə.M.Topçubaşov erməni və gürcü nümayəndələri ilə təmasda olub əlaqələri 
möhkəmləndirməyi və Azərbaycanın konfransa hazırlaşmasını zəruri hesab edirdi. 
Dekabr ayının 16-da Azərbaycan respublikası Nazirlər Şurasının sədrinə yazdığı 
məktubda Ə.M.Topçubaşov Qafqazın Rusiya əsarətindən azad olması və gələcəkdə 
yenidən Rusiyanın əsarətinə düşməməsi üçün vahid nümayəndəlikdə birləşməsini 
zəruri hesab edirdi. О bildirdi ki, indiki yaranmış şəraitdə Qafqaz xalqlarının 
müstəqilliyinin tanınmasının yeganə yolu "azərbaycanlıların, gürcülərin və 
ermənilərin birgə addımlarındandır. Bu xalqların milli siyasi ideallarında hər hansı 
fərq olursa-olsun, indi onların hamısının müstəqilliyi Sülh konfransında birgə 
işlərindən və birgə çıxışlarından asılıdır". Ə.M.Topçubaşov Paris Sülh 
konfransında etimad qazanmaq üçün Qafqaz, yaxud Cənubi Qafqaz konfederativ 
nümayəndəliyi yaratmağı təklif edib yazırdı: "Mənim fikrimcə, hələlik bu yeganə 
çıxış yoludur".615 İstanbuldakı Antanta diplomatik nümayəndələrinə təqdim edilən 
memorandumu Ə.M.Topçubaşov Cənubi Qafqazın hər üç millətinin mənafeyini 
ədalətli şəkildə nəzərə almaqla hazırlamışdı və memorandumun surəti erməni və 
gürcü nümayəndələrinə də verilmişdi.616 Fransa, İngiltərə, Amerika, İtaliya, 
Yunanıstan və Yaponiya diplomatik nümayəndələrinə təqdim edilmiş 
memorandumda qeyd edilirdi ki, Azərbaycan Respublikası Azərbaycan xalqının 
əsrlər boyu qonşuluq etmiş erməni və gürcü xalqları ilə daha da yaxınlaşması, bu 
                                                        
614
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Nazirlər 
Şurasının sədri F.X.Xoyskiyə məktubu. 20. 11. 1918.// ARDA, f. 70, s.1, i. 68, v. 21 
615
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Nazirlər 
Şurasının sədri F.X.Xoyskiyə məktubu. 16.12.1918. // ARDA, f.894 , s.10, i.66, v.3  
616
 Dövləti - Aliyeyi - Osmaniyə, Gürcüstan və Ermənistan hökumətləri yanında Azərbaycan 
Respublikasının fövqəladə səlahiyyətli naziri Ə.M.Topçubaşov tərəfindən İstanbuldakı Antanta 
dövlətlərinin yüksək nümayəndələrinə təqdim olunmuş memorandum. Noyabr, 1918.// ARDA, f.970, 
s.1, i.108, v.1-27 
173 
 
xalqların bir konfederasiyada birləşməsini mümkün hesab edir.617 Antanta 
ölkələrinin İstanbuldakı diplomatik nümayəndələrinə təqdim edilən memorandum, 
eyni zamanda İngilis və Fransız dillərinə tərcümə edilib Stokholma, Parisə, 
Cenevrəyə, Londona və Nyu-Yorka göndərilmiş, həmin sənədin mətni Türkiyə 
Xarici İşlər Nazirliyinə təqdim edilmişdi. Memorandumun fransız dilində olan 
mətni xüsusi başlıqla İstanbulda olan xarici mətbuat üçün yayılmış, eyni zamanda 
onun türk dilinə tərcümə edilmiş variantı İstanbulda yayılmaq məqsədilə 750 
nüsxəlik bir broşura formasında nəşr edilmişdi.618 Memorandum Azərbaycanla 
bağlı siyasi, iqtisadi, mədəni, etnik-milli məsələləri əhatə edən, gənc respublikanın 
təbliği və tanıdılması zərurətindən meydana gələn kifayət qədər ciddi diplomatik 
bir sənəd idi. Orada istər Qafqaz haqqında, istərsə də Azərbaycan haqqında çox 
maraqlı məlumatlar verilirdi. Qafqazın cografiyası, inzibati bölgüsü, regionun 
demoqrafik vəziyyəti haqqında memorandumda çox saylı faktlar, statistik 
materiallar yer almışdı. Sənəddə Azərbaycan Xalq Cümhuriyyətinin qurulmasından 
qısa müddətdə ölkədə aparılan islahatlarından, 1918-ci ilin martında Bakıda 
törədilmiş faciəli hadisələrindən bəhs edilir və Qarabağ məsələsi, onun tarixi və 
çağdaş durumu haqqında geniş məlumat verilirdi. Ə.M.Topçubaşov əsaslandırırdı 
ki, Azərbaycan Respublikasının müstəqil yaşamağa haqqı və qüdrəti çatır, məhz 
elə bu məqsədlə də Azərbaycan türkləri qurduqları çağdaş cümhuriyyətin dünya 
tərəfindən tanınacağına ümid bəsləyirlər. 
Paris Sülh konfransına hazırlıqla, Azərbaycan nümayəndə heyətinin təşkili 
və mandatların hazırlanması ilə bağlı o, Bakıya gəlmək niyyətində olduğunu 
Azərbaycan hökumətinin sədrinə yazırdı. 1918-ci ilin dekabr ayında sədr-əzəm 
Əhməd Tevfik Paşaya yazdığı məktubda Ə.M.Topçubaşov onun rəhbərlik etdiyi 
missiyanın (bura Azərbaycan Xarici İşlər Nazirliyinin nümayəndəsi Səlim Bəy 
Behbutov, Ə.M.Topçubaşovun iki katibi, Mustafa bəy Vəkilov və Əli Mərdan 
bəyin oğlu Rəşid bəу Topçubaşov daxil idilər-C.H.) Azərbaycana qayıtmasını 
təşkil etməyi və müvafiq sənədlərin verilməsini xahiş edirdi.619 Lakin bu məktub 
qeyd edilən ünvana göndərilmədi, çünki Sülh konfransının yanvar ayında açılacağı 
artıq elan edilmişdi. Ona görə Paris Sülh konfransına hazırlıqla bağlı Azərbaycan 
hökuməti ilə diplomatik kuryer vasitəsi ilə əlaqə saxlanılmışdı və məsləhətləşmələr 
keçirilmişdi. Dekabr ayının ortalarında, o, aydın fəaliyyət proqramı almaqdan ötrü 
                                                        
617
 Azərbaycan Respublikasının fövqəladə səlahiyyətli naziri Ə.M.Topçubaşovun İstanbuldakı Fransa, 
İngiltərə, Amerika, İtaliya, Yunanıstan və Yaponiya diplomatik nümayəndəhrinə məktubu. Dekabr, 
1918. //ARDA, f,970, s.1, v.25 
618
 Дипломатические беседы А.М.Топчубашeва Стамбуле (записи чрезвычайного посланника и 
полномочного министра Азербайджанской республики). 1918-1919 гг. Баку, 1994, с. 143 
619
 Azərbaycan Respublikasının fövqəladə səlahiyyətli naziri Ə.M.Topçubaşovun Türkiyənin sədri-
əzəmi Əhməd Tevfik Paşaya məktubu. Dekabr, 19187/ ARDA, f. 970, s. 1, i. 68, v.25 
174 
 
fövqəladə səlahiyyətli nümayəndəliyin katibi Mustafa bəу Vəkilovu Azərbaycana 
göndərdi.620 
Digər tərəfdən, İstanbula gələn Antanta ölkələrinin diplomatik 
nümayəndələri ilə görüşmək zərurəti də Ə.M.Topçubaşovun orada qalmasını zəruri 
edirdi. Noyabr-dekabr aylarında Ə.M.Topçubaşov Türkiyə dövlət başçıları və 
İstanbula gələn müttəfiqlərin nümayəndələri ilə bir sıra faydalı görüşlər keçirmişdi. 
Noyabr ayının 3-də Türkiyə tərəfindən Mudros danışıqlarını aparmış Rauf bəylə, 
noyabrın 4-də xarici işlər nazirinin müavini Reşad Hikmət bəylə, noyabrın 5-də 
xarici işlər naziri Nəbi bəуlə, noyabrın 8-də maliyyə naziri Hüseyn Cavid bəylə, 
noyabrın 15-də Ukrayna nümayəndəsi Sukovçinlə, noyabrın 16-da və 18-də 
Türkiyənin yeni xarici işlər naziri Mustafa Reşad paşa ilə, yenə həmin gün yeni 
sədr-əzəm Tevfik paşa və İstanbulda olan İngiltərə diplomatik nümayəndəsi Tampl 
ilə, noyabrın 25-də Türkiyənin maliyyə naziri Əbdülrəhman bəylə, hərbi naziri 
Abdulla paşa ilə, dekabrın 7-də Rusiya nümayəndəsi P.N.Milyukovla, dekabrın 23-
də Amerika diplomatik nümayəndəsi Braunla, dekabrın 31-də İtaliya krallığının 
nümayəndəsi qraf Sfors ilə görüşüb danışıqlar aparmışdı.621 Bu danışıqlarda 
müharibənin qurtarması ilə bağlı dünyada yaranmış şərait və Azərbaycanın 
vəziyyəti ilə bağlı məsələlər müzakirə edilmişdi. 
Yeni təsis edilmiş Azərbaycan Parlamenti özünün ilk iclaslarında dünya 
xalqlarına və parlamentlərinə, habelə müharibədən sonrakı dünya düzəninin baş 
memarı hesab edilən ABŞ prezidenti V.Vilsona müraciət qəbul etdi. Müraciətdə 
parlamentli respublika kimi, Azərbaycanın istiqlaliyyətinin tanınması xahiş 
edilirdi. Parlament müzakirələrində Paris Sülh konfransına hazırlığa xüsusi 
əhəmiyyət verilirdi və qeyd edilirdi ki, gürcü və erməni nümayəndələri artıq 
Avropada öz ölkələrinin xeyrinə fəaliyyətə başlayıblar. "Azərbaycan" qəzeti 1918-
ci il 21 dekabr tarixli nömrəsində Paris Sülh konfransına hazırlıq məsələsini bütün 
kəskinliyi ilə qoymuşdu. Qəzet yazırdı: "Azərbaycana münasibətdə biz nə görürük. 
Parisdə, yaxud Londonda onun mənafeyini kim müdafiə edəcək, onun xaricdə 
hansı "mətbuatı" var, kim Qərbi Avropada və Amerikada Azərbaycan haqqında 
ictimai rəy yaradacaq."622 Bu suallarla bağlı Qərbi Avropa ölkələrinə və ABŞ-a 
xüsusi nümayəndəlik göndərilməsi zəruri hesab edilirdi. Müxtəlif ölkələrdə 
Azərbaycanın mənafeyinin müdafiə olunması, ictimai rəyin obyektiv məlumatlar 
əsasında Azərbaycanın xeyrinə formalaşdırılması, Azərbaycanda hansı hökumətin 
olması, onun müstəqilliyə can atması və demokratiya uğrunda mübarizəsinin əsl 
səbəbləri barədə məlumat vermək, danışıqlar aparmaq bu nümayəndəliyin əsas 
vəzifəsi olmalı idi. Azərbaycan Xarici İşlər Nazirliyinin hazırladığı proqrama görə 
Avropaya və ABŞ-a gedəcək diplomatik nümayəndəlik, əsasən, dörd mühüm 
                                                        
620
 Ə.M.Topçubaşovun Azərbaycan Respublikası Nazirlər Şurasının sədri F.X.Xoyskiyə məktubu. 
16.12.1918. // ARDA, f.894, s.10, i.66, v.3 
621
 Дипломатические беседы А.М.Топчибашева в Стамбуле, с 33-88. 
622
 Aзербайджан, 1918, 21 декабря. 
175 
 
vəzifəni yerinə yetirməli idi. Birincisi, Böyük Britaniya, ABŞ, Fransa və İtaliya 
müttəfiq hökumətlərin, habelə İsveçrə və Hollandiya kimi, neytral dövlətlərin 
nümayəndələri ilə danışıqlar aparıb suveren dövlət kimi, Azərbaycanın 
müstəqilliyinin tanınmasına nail olmaq, Azərbaycan respublikasını bütün digər 
iştirakçılarla birlikdə Paris Sülh konfransında bərabər hüquqda iştirakını təmin 
etmək; ikincisi, müttəfiq dövlətlərdə tanınmış ictimai xadimlərlə, sosialist hərəkatı 
liderləri, beynəlmiləl təşkilatların başçıları ilə görüşmək və onların diqqətini 
Azərbaycana cəlb etmək; üçüncüsü, ictimai fikri Azərbaycan haqqında 
məlumatlandırmaq, onun gələcəkdə xalqlar ailəsində oynaya biləcəyi rolu, 
mənafeyi ilə bağlı məsələləri yerli mətbuatda işıqlandırmaq; dördüncüsü isə, yerli 
ticarət-sənaye dairələri ilə kommersiya əlaqələrinə girib Azərbaycanın gələcəyi 
üçün zəruri olan materiallar toplamaq.623 Belə bir nümayəndəliyin İstanbul 
vasitəsilə Romaya və Parisə, oradan neytral ölkələrin paytaxtlarına, Londona, 
Vaşinqtona göndərilməsi təklif edilirdi. Azərbaycan hökuməti bu məsələyə böyük 
əhəmiyyət verirdi. Ona görə də noyabr ayında Avropa və Amerikaya fövqəladə 
nümayəndə heyəti göndərmək üçün Xarici İşlər Nazirliyinə 2,5 milyon manat 
həcmində vəsait ayrılmışdı. Nümayəndəlik Avropa və Amerika ictimaiyyətini 
Azərbaycana aid müxtəlif tarixi, etnoqrafik və statistik materiallarla tanış etməli 
idi.624 Heç şübhəsiz ki, belə bir addım Azərbaycanın istiqlaliyyətinin tanınmasına 
müsbət təsir göstərərdi. Lakin Paris Sülh konfransının açılmasına az qalırdı, 
dünyanın bütün siyasi dairələri Versala toplanmalı idi. Ona görə hökumət Parisə 
elə bir nümayəndə heyəti göndərmək istəyirdi ki, Versal Sülh konfransında 
Azərbaycan Respublikasını təmsil etməklə yanaşı, yuxarıda qeyd edilən dörd 
prinsipi də yerinə yetirmiş olsun. 
Dekabr ayının 26-da keçirilən parlament iclasında hökumət proqramı ilə 
çıxış edən F.X.Xoyski xarici siyasət məsələlərinə, ümumdünya Sülh konfransına 
hazırlığın gedişi və xarici işlər nazirliyinin fəaliyyət istiqamətlərinə geniş yer verdi. 
О qeyd etdi ki, beşillik dünya müharibəsindən sonra çağırılan Sülh konfransında 
bizim başlıca məsələmiz istiqlaliyyətimizin təsdiqi məsələsi olacaqdır. Fətəli xan 
dedi: "Hökumət bütün vəzifələrindən qabaq, bu istiqlaliyyəti göz bəbəyi kimi 
müdafiə və mühafizə etməyi özünə borc bilir. Azərbaycan istiqlaliyyəti ondan 
ibarət deyil ki, özümüz ilə özgə dövlətlər arasında bir divar yapaq. Aşkardır ki, 
müstəqil Azərbaycan hökuməti özgə dövlətlər ilə rabitəyə girməyə çalışacaqdır. Bu 
rabitə əvvəlki qonşu Rusiyada təşkil olunmuş məmləkətlər və Rusiyanın özü 
olacaqdır". Beynəlxalq Sülh konfransından Azərbaycanın gözləntiləri ilə bağlı 
Fətəli xan bildirdi: "İstiqlalımız Sülh konfransında qəbul olunub tanınacaqdır. Biz 
ümidvarıq ki, Sülh konfransında Amerikanın bütün cahana elan etdiyi deklarasiya 
                                                        
623
 Азербайджан, 1918, 21 декабря. 
624
 Avropa və Amerikaya fövqəladə nümayəndəlik göndərilməsi ilə bağlı Azərbaycan Xarici İşlər 
Nazirliyinə maliyyə vəsaiti ayrılması haqqında Nazirlər Şurasının qərarı. Noyabr, 1918. // ARDA, 
f.894, s.10, i.147, v.34 
176 
 
ilə demokratik İngiltərə və Fransa cümhuriyyətləri tərəfindən öz istiqlalına cəhd 
edən bir millətin hüququ tapdalanmayacaqdır. Bu cür hökumət nümayəndələrindən 
ibarət cahan məhkəməsi olan Sülh konfransında bizim sözümüz eşidiləcəkdir." 
Xarici İşlər Nazirliyinin başlıca vəzifəsini qonşu dövlətlərlə sülh yaratmaqda, 
mübahisəli məsələləri dinc yolla nizama salmaqda, xarici dövlətlərlə əlaqə 
yaratmaqda görən baş nazir yeni hökumətin proqramını təqdim edərkən dedi ki, 
xarici işlər nazirliyi başqa dövlətlərlə həm siyasi, həm də ticari rabitə qurmalı və 
həm də sülhü təmin etməlidir. Amma sülhü təmin etmək о demək deyildir ki, 
hökumət özü üçün bir qüvvə hazırlamayacaq. Gərək hər bir dövlət daima özünü 
müdafiə etmək üçün qüvvə hazırlasın. Ona görə də bizim həm xarici 
düşmənlərimizə qarşı, bizim istiqlalımıza hücum edənlərə qarşı müdafiə edəcək bir 
qüvvəmiz olsun.625 
Dekabr ayının 28-də yeni yaranmış hökumət kabinəsi Paris Sülh 
konfransına gedəcək Azərbaycan nümayəndə heyətinin tərkibini təsdiq etdi. 
Nümayəndə heyətinə parlamentin sədri Əli Mərdan bəy Topçubaşov rəhbərlik 
etməli idi, onun müavini hökumət üzvü Məmməd Həsən Hacınski təyin edildi. 
Nümayəndə heyətinə iki nəfər parlament üzvü Əhməd bəy Ağayev və Əkbərağa 
Şeyxülislamov daxil edildilər. Parlament üzvləri Mir Yaqub Mehdiyev, Məmməd 
Məhərrəmov və "Azərbaycan" qəzetinin redaktoru Ceyhun bəy Hacıbəylidən ibarət 
məsləhətçilər müəyyən edildi. Hökumət başçısı və xarici işlər naziri kimi 
F.X.Xoyskinin imzaladığı etimadnamədə göstərilirdi ki, beynəlxalq Sülh 
konfransında iştirak etməklə yanaşı, bu heyət müxtəlif dövlət və millətlərlə 
Azərbaycan adından hər cür siyasi, iqtisadi və maliyyə xarakterli müqavilələr 
imzalamaq səlahiyyətinə malikdir. Texniki işçiləri nümayəndəlik özü seçməli idi. 
Ə.M.Topçubaşov Bakıda olmadığı üçün M.H.Hacınski İstanbula çatana qədər 
hökumətin tapşırığı ilə müvəqqəti olaraq nümayəndə heyətinə başçılıq etməli idi. 
Yanvarın ilk günlərində nümayəndə heyətinin üzvlərinə diplomatik 
pasportlar və zəruri sənədlər təqdim edildi. Müttəfiq qoşunlarının baş komandanı 
V.Tomson Parisə səfəri asanlaşdırmaq üçün onlara öz imzası ilə rəy məktubu 
verdi. Xarici işlər nazirliyinin qərarı ilə nümayəndə heyəti sədrinin müavini 
M.H.Hacınskiyə 150 min manat pul verildi, Avropa və Amerika nümayəndəlik 
göndərmək üçün ayrılmış 2,5 milyon manat vəsait xarici işlər nazirliyi tərəfindən 
nümayəndəliyin hesabına keçirildi.626 
Xarici işlər nazirliyi tərəfindən Azərbaycanın Tiflisdə olan səlahiyyətli 
nümayəndəsi M.Y.Cəfərova göndərilən teleqramda bildirilirdi ki, aşağıdakı 
tərkibdə Azərbaycan nümayəndə heyəti Avropaya yola düşür: 
1. Nümayəndə heyətinin müvəqqəti sədri M.H.Hacınski. 
                                                        
625
 Azərbaycan Xalq Cumhuriyyəti (1918-1920). Parlament, I cild, s. 122-123 
626
 Paris Sülh konfransında iştirak etmək üçün Azərbaycan nümayəndə heyətinə verilmiş etimadnamə. 
04.01.1919.// ARPİİ SPİHDA, f.277, s.2, i.22 , v.18 
177 
 
2. Nümayəndəliyin üzvləri: Ə.Ağayev, Ə.Şeyxülislamov, M.Mehdiyev, 
C.Hacıbəyli və M.Məhərrəmov.627 
Azərbaycan nümayəndələri Tiflisə gəldikdən sonra ilkin danışıqlardan 
aydın oldu ki, Cənubi Qafqaz respublikalarının birgə nümayəndəlikdə təmsil 
olunmaları qeyri-mümkündür, hər bir nümayəndəlik ayrı-ayrılıqda fəaliyyət 
göstərməlidir. Lakin buna baxmayraq, Tiflisdə E.Geqockori ilə danışıqlarda razılıq 
əldə edildi ki, Azərbaycan və Gürcüstan nümayəndəlikləri öz fəaliyyətlərini 
əlaqələndirsinlər. Bunun əksinə olaraq, özünü Antantanın bir hissəsi "hesab edən" 
Ermənistan nə gürcülərlə, nə də azərbaycanlılarla heç bir əməkdaşlıq etmək 
fikrində deyildi. Qısa danışıqlardan sonra Azərbaycan nümayəndələri Qafqazdan 
gedən Dağlılar Respublikası və Gürcüstan nümayəndə heyəti ilə birlikdə yanvar 
ayının 8-də İstanbula yola düşdülər. Bu barədə Tiflisdə olan M.Y.Cəfərov 
Azərbaycan Xarici İşlər Nazirliyinə teleqramla məlumat verdi.628 Elə həmin vaxt 
xarici işlər nazirinin müavini A.Ziyadxanov Azərbaycanın Paris Sülh konfransına 
göndərilən nümayəndə heyətinin başçısı Ə.M.Topçubaşova təcili diplomatik 
məlumat göndərdi ki, Qafqaz xalqlarının taleyi Sülh konfransında həll edilənə 
qədər Azərbaycanın ayrılmaz hissəsi olan İrəvan quberniyasının müsəlman 
rayonlarının, eyni zamanda Batum, Qars və Axalsıx vilayətlərinin müsəlman 
əhalisinin fiziki mövcudluğunu qorumaq və bu ərazilərdə mövcud "status kvo"nu 
saxlamaq məsələsini müttəfiqlərin nümayəndələri qarşısında qaldırsınlar. Təcili 
diplomatik məlumatda göstərilirdi ki, Ermənistan ordusu İrəvan quberniyasının 
müsəlman əhalisini məhv edir və onları yaşadıqları ərazidən təmizləyir. 
A.Ziyadxanov yazırdı: "Böyük Avropa dövlətlərinin İstanbulda və Parisdə olan 
nümayəndələri qarşısında vəsadət qaldırmaq lazımdır ki, məsələlər Sülh 
konfransında həll olunana qədər qeyd edilən vilayətlərin dinc əhalisinin həyatını 
hər cür cinayətkar qəsdlərdən qorumaq üçün, bu ərazilərə öz hərbi dəstələrinin 
göndərilməsi məqsədilə Qafqazda olan mütəffiq komandanlığına göstəriş 
verilsin."629 
Gürcüstan nümayəndə heyətinə daxil olan üzvlərin bir hissəsi artıq bir neçə 
ay idi ki, Avropa ölkələrində idilər. Hələ sentyabr ayında Dördlər ittifaqının 
məğlubiyyəti hiss edildikdə gürcü menşevikləri və Gürcüstan hökumətinin tapşırığı 
ilə Z.Avalov Fransa, İngiltərə, İsveç və digər ölkələrin diplomatik nümayəndələri 
ilə görüşmək üçün İstanbula gəlmişdi.630 Noyabr ayında isə Almaniyanın 
məğlubiyyətindən sonra Berlində olan gürcü nümayəndələrindən Z.Avalov təcili 
                                                        
627
 ARDA, f. 970, s. 1, i. 34, v. 24 
628
 Avropaya Azərbaycan Sülh nümayəndəliyinin göndərilməsi ilə bağlı yazışmalar. Yanvar, 
1919.//ARDA, f.894, s.10, i.147, v.34 
629
 Avropaya Azərbaycan Sülh nümayəndəliyinin göndərilməsi ilə bağlı yazışmalar. 08.01.1919. 
//ARDA, f. 970, s.1, i. 147, v.34 
630
 Xarici işlər nazirinin müavini A.Ziyadxanovun Paris Sülh konfransında Azərbaycan nümayəndə 
heyətinin sədri Ə.M.Topçubaşova təcili diplomatik məlumatı. Yanvar, 1919. //ARPİİ SPİHDA, f.277, 
s.2, i.22, v.40 
178 
 
şəkildə Londona və Parisə, M.Sereteli Skandinaviya ölkələrinə, A.Çxenkeli 
İsveçrəyə yollanmışdılar.631 Dekabr ayında İngiltərəyə gələn gürcü nümayəndələri 
Z.Avalov və D.Qambaşidze Londonda faydalı danışıqlar apardılar, Britaniyaya 
gedərkən onlar Norveçin Bergen şəhərində Cənubi Qafqazın gələcək Ali komissarı 
Oliver Uordrop ilə tanış oldular və ondan yardım alacaqlarına təminat aldılar. 
Azərbaycanın Londonda nümayəndəsi olmadığı üçün ədalət naminə qeyd 
edilməlidir ki, bir sıra məsələlərdə gürcü nümayəndələri Azərbaycanın da 
mənafeyini müdafiə etmişdilər və Cənubi Qafqazın "vahid və bölünməz" Rusiyaya 
bir daha qayıtmayacağını hər iki respublika adından bildirmişdilər. Londonda olan 
gürcü nümayəndələrinin gərgin mübarizəsindən sonra Böyük Britaniya xarici işlər 
nazirinin müavini ser Luis Mallet dekabr ayının 31-də belə bir notanı imzaladı ki, 
İngiltərə Gürcüstan Respublikasının elan edilməsinə rəğbətlə yanaşır və onun 
müstəqilliyinin Sülh konfransı tərəfindən tanınması məsələsini qaldırmağa 
hazırdır.632 Bununla da Parisə yollanmaq ərəfəsində gürcülər öz vəziyyətlərini bir 
qədər yaxşılaşdırdılar. Versal konfransına gedən Gürcüstan nümayəndə heyətinə 
N.Çxeidze rəhbərlik edirdi və gürcü nümayəndəliyi bir çox məsələlərdə 
Azərbaycan nümayəndəliyi ilə birgə çıxış edirdi. 
Yanvar ayının 11-də Batuma çatan Azərbaycan nümayəndələri bir gün 
sonra Ermənistan Respublikasının nümayəndələri ilə burada görüşdülər. Yanvar 
ayının 13-nə kimi gürcü nümayəndələri ilə də bir sıra görüşlər keçirildi. Gürcü 
nümayəndələri bu fikirdə idi: "Nə qədər ki, ermənilər onları təmin edən qədər ərazi 
əldə etməyiblər bizim həyatımızı zəhərləyəcəklər". Ona görə gürcülər təklif 
edirdilər ki, Ermənistanın ərazi iddiaları Türkiyənin hesabına ödənilməli və 
Türkiyədə müstəqil Ermənistan dövləti yaradılmalıdır. Bu məsələnin Azərbaycan 
üçün əhəmiyyətini nəzərə alaraq M.H.Hacınski Batumdan vurduğu şifrəli 
teleqramda Azərbaycan hökumətinin mövqeyini bilmək istəyirdi. Vəziyyətlə 
yaxından tanış olduqdan sonra o, özü "Türkiyə Ermənistanın muxtariyyəti 
haqqında məsələdə müəyyən həddə bəzi güzəştlərə getməyi"633 mümkün hesab 
edirdi. 
Batumda olarkən Azərbaycan nümayəndələri buradakı vəziyyətlə tanış 
olduqdan sonra yerli müsəlmanların nümayəndələri ilə bir sıra görüşlər keçirdilər. 
Qəflətən türklərin Batumdan çıxması və ingilislərin bura daxil olması ilə Batumun 
və Qarsın müsəlman əhalisi ağır vəziyyətdə qalmışdı və bundan istifadə edən 
gürcülər dərhal burada öz xeyrlərinə təbliğata başlamışdılar. Azərbaycan 
nümayəndələri Acariyanın tanınmış adamları ilə danışıqlarda məsləhət gördülər ki, 
qonşu Qars, Sürməli və digərləri ilə birlikdə öz dövlətlərini yaratsınlar. Bu işdə 
Batumdakı Azərbaycan konsulu Mahmud bəy Əfəndiyev yerli müsəlman əhalisinə 
yaxından köməklik göstərməli idi. Yanvar ayının 17-də F.Xoyskiyə göndərdiyi 
                                                        
631
 З.Авалов. Независимость Грузии в международной политике, с. 138 
632
 Yenə orada, s.153 
633
 Yenə orada, s.163-164 
179 
 
teleqramda M.H.Hacınski bildirdi: "Belə düşünmək olar ki, bizim məsləhətimiz 
həyata keçiriləcək... Bizim Batumdakı konsula şərait yaradılmalı... və onun 
ixtiyarına hesabat tələb etmədən təcili şəkildə təbliğat işləri üçün 200 min manata 
qədər pul buraxılmalıdır. Bunu yalnız Mahmud bəy Əfəndiyev bilməlidir".634 
Konsulluğun işini gücləndirmək məqsədilə M.Əfəndiyev yanvar ayının ortalarında 
1919-cu il üçün xərclər smetasını hazırlayıb xarici işlər nazirliyinə göndərdi. O, 
doktor Əziz bəy Qədimbəyovun Konsulluqda katib vəzifəsinə qəbul edilməsini, 
Səfvət Ağayevin isə kargüzarlıq işlərinə rəhbərlik etməsini xahiş edirdi. 
M.Əfəndiyev diplomatik işə cəlb edilən hər iki şəxsi yaxşı tanıdığını onların 
yüksək mənəvi keyfiyyətlərə malik vətənpərvər, öz millətinə sədaqətli olan 
adamlar kimi dəyərləndirirdi.635 
Batumdan Azərbaycan hökuməti başçısına və xarici işlər nazirinə vurduğu 
teleqramda M.Hacınski daha iki məsələyə - Paris Sülh konfransına yollanan 
nümayəndəliyin qüvvətləndirilməsi və maliyyə məsələlərinə toxunmuşdu. О 
yazırdı: "Fətəli xan, Bakıdan nə qədər çox uzaqlaşırıqsa, bizim nümayəndəliyin 
tərkibinin zəifliyi bir о qədər güclü hiss edilir. Bizim qonşularımız öz 
nümayəndəliklərinə 12 nəfər çox nüfuzlu və məşhur üzvlər daxil ediblər, 
məsləhətçiləri də ciddi şəkildə nümayəndəliyə kömək etmək səviyyəsindədir. 
Nəzərə almalıyıq ki, həm Parisdə və həm də Londonda onların öz adamları və öz 
komitələri vardır. Siz nümayəndəliyi möhkəmləndirmək barədə ciddi şəkildə 
fikirləşməlisiniz." Bu, həm də onunla bağlı idi ki, Azərbaycan nümayəndə 
heyətinin texniki personalı hələ rəsmiləşdirilməmişdi. 
Maliyyə məsələlərinə gəldikdə isə M.H.Hacınskinin məlumatından aydın 
olur ki, qonşularla müqayisədə Azərbaycan nümayəndəliyi çox az maliyyə vəsaiti 
ilə yola çıxıblar. Halbuki Parisdə və ümumilikdə Qərbi Avropada nəzərdə tutulan 
işi yerinə yetiımək üçün külli miqdarda maliyyə vəsaiti lazım idi. M.H.Hacınski 
yazırdı: "Deyirlər iri həcmli maliyyə vəsaiti olmadan orada /Parisdə - C.H./ heç bir 
iş görmək mümkün deyil". Bunu nəzərə alaraq erməni nümayəndələri 10 milyon, 
gürcülər isə hələlik 5 milyon manat pul götürmüşdülər.
636
 Bunlarla müqayisədə 
Azərbaycan nümayəndələrinin maliyyə imkanları çox az - 2,5 milyon manata 
bərabər idi.637 
Yanvar ayının 18-də Azərbaycan, Gürcüstan və Şimali Qafqaz 
nümayəndələri Batumdan İstanbula yola düşdülər. Onlar gələnə qədər İstanbulda 
yanvar ayının ilk günlərindən başlayaraq, Ə.M.Topçubaşov çox mühüm işlər 
                                                        
634
 M.H.Hacınskinin Azərbaycan Respublikası Nazirlər Şurasının sədri F.Xan Xoyskiyə teleqramı. 
13.01.1919.// ARDA, f.894, s.10, i. 66, v.l 
635
 Azərbaycan Respublikasının Batumdakı Konsulu M.Əfəndiyevin 1919-cu ildə Konsulluğu saxlamaq 
üçün xərclər smetasına qoşma məktubu. 15.01.19197/ ARDA, f.970, s.1, i.43, v.l  
636
 M.H.Hacınskinin Azərbaycan Respublikası Nazirlər Şurasının sədri F.Xan Xoyskiyə teleqramı. 
17.01.1919. //ARDA, f.894, s.10, i. 66, v.5 
637
 M.H.Hacınskinin Azərbaycan Respublikası Nazirlər Şurasının sədri F.Xan Xoyskiyə teleqramı. 
17.01.1919. //ARDA, f.894, s.10, i. 66, v.6 
180 
 
görmüşdü. Türkiyə mətbuatı artıq məlumat vermişdi ki, o, Parisə yollanan 
Azərbaycan nümayəndə heyətinə rəhbərlik edəcəkdir. "Zaman" qəzeti yanvar 
ayının 12-də yazırdı: "Ə.M.Topçubaşov Azərbaycanın hüququnu müdafiə etmək 
üçün Bakıdan Paris Sülh konfransına gedən nümayəndə heyətinin sədri təyin 
edilmişdir. Ona görə Əli Mərdan bəу vətənə dönmək əvəzinə Parisə gedəcəkdir". 
Elə həmin yazıda qəzet Ə.M.Topçubaşov haqqında və onun İstanbuldakı dörd aylıq 
missiyası barədə məlumat verirdi: Əli Mərdan bəу Peterburq Universitetini bitirib 
və Rusiyanın çox tanınmış hüquqşünaslarından sayılır. 30 il yorulmadan çarizmin 
təqiblərinə və zorakılığına qarşı Rusiya türklərinin siyasi hüquqlarını müdafiə edib. 
İstanbula gəldiyi müddətdən bəri, əlverişli siyasi şəraitin olmamasına baxmayaraq 
Əli Mərdan bəу kifayət qədər ciddi və aktiv fəaliyyət göstərmişdir."638 
Yanvarın ilk günlərində o, İstanbulda olan müttəfiqlərin və neytral ölkələrin 
nümayəndələri ilə görüşmüş, onlara Mudros sazişi ilə bağlı Azərbaycan 
Respublikasının etiraz notasını təqdim etmiş, İran və Rusiya diplomatları ilə 
danışıqlar aparmış, yanvar ayının 11-də Türkiyə Sultanı tərəfindən qəbul 
edilmişdi.639 Yanvar ayının 6-da Ə.M.Topçubaşov İstanbulda olan Amerika 
diplomatik nümayəndəsi mister Heyk ilə görüşüb danışıqlar aparmış və prezident 
V.Vilsonun "on dörd sülh prinsiplərinin" Azərbaycana şamil edilməsini, 
respublikanın istiqlaliyyətinin ABŞ tərəfindən tanınmasına köməklik göstərməyi 
ondan xahiş etmişdi.640 Yanvarın 10-da isə o, Hollandiya nümayəndəsi Van Der 
Does de Villebua ilə görüşmüşdü. Görüş zamanı Villebua Ə.M.Topçubaşovun 
göndərdiyi memorandumu və oradan Qafqaz, habelə Azərbaycan haqqında çoxlu 
maraqlı məlumatlar aldığını bildirdi. О dedi: "Мən diqqət yetirdim ki, sizin zəngin 
ölkəniz var, ona görə də siz öz vəsaitləriniz hesabına yaşaya bilərsiniz. Sizdə çoxlu 
neft, pambıq var, lakin dəmir yollarınız yetərli deyildir." Söhbətin sonunda 
Villebua Avropanın xəritəsində böyük dəyişikliklər olacağının ehtimal edildiyini 
xatırlatdı.641 Hollandiya nazirinin bu ehtimalı müharibənin gətirdiyi dəyişikliklər 
fonunda Avropada, о cümlədən Rusiya imperiyasının yerində yeni dövlətlərin 
qurulacağı üzərində qurulmuşdu. 
Hələ dekabrın 30-da Ə.M.Topçubaşov Azərbaycanın hazırki vəziyyəti 
haqqında hazırladığı memorandumu İstanbulda olan İsveç səfiri S.Anşarsveldə 
təqdim etmişdi. İsveç səfiri ilə razılıq əsasında bu Memorandumla Stokholmda 
olan böyük dövlətlərin diplomatik nümayəndələri də tanış edilməli idi. Yanvar 
ayının 12-də S.Anşarsveld Ə.M.Topçubaşova yazırdı: "Sizin dekabrın 30-da 
                                                        
638
 Ə.M.Topçubaşovun Türkiyə Sultanı tərəfindən qəbul edilməsi haqqında "Zaman" qəzetinin 
məlumatı. 12.01.1919. //ARDA, f.970, s.1, i.158, v.3 
639
 Yenə orada, v.3 
640
 Azərbaycan Respublikasının Sülh nümayəndəliyinin başçısı Ə.M.Topçubaşovun Türkiyədəki 
Amerika diplomatik nümayəndəsi Heyklə söhbəti. 06.01.1919.// ARDA, f.894, s.10. i. 151,v.45 
641
 Azərbaycan Respublikasının Sülh nümayəndəliyinin başçısı Ə.M.Topçubaşovun Türkiyədəki 
Hollandiya nümayəndəsi Van Der Does de Villebua ilə söhbəti. 10.01.1919.// ARDA, f.894, s.10. i. 
151, v.52-53 
181 
 
göndərdiyiniz Azərbaycanın indiki vəziyyəti haqqında memorandumu Stokholma, 
İsveç kral hökumətinin xarici işlər nazirliyinə göndərdim."642 Belə bir məlumatı 
İstanbulda olan ingilis Ali komissarı R.Vebb də bildirdi. О da öz növbəsində 
Ə.M.Topçubaşovun dekabrın 30-da ingilis nümayəndəliyinə təqdim etdiyi sənədi 
Böyük Britaniya kral hökumətinə göndərdiyini yazırdı."643 
Yanvar ayının 5-də və 6-da xarici nümayəndəliklərin yerləşdiyi İstanbulun 
Pera Palas mehmanxanasında Ə.M.Topçubaşov ağqvardiyaçı Kolçak və Denikin 
hökumətlərinin nümayəndəsi kimi, Paris Sülh konfransına gedən S.D.Sazonovla 
görüşdü. S.D.Sazonov 1883-cü ildən fəaliyyətə başlayan tanınmış rus diplomatı 
idi. Böyük Britaniyada, ABŞ və Vatikanda diplomatik işdə olmuşdu, 1909-cu ildən 
1916-cı ilə kimi, Rusiya imperiyasının xarici siyasət aparatına rəhbərlik etmiş, 
Antantanın yaradılmasında xüsusi xidmətləri olmuşdu.644 Lakin o, Rusiya 
imperiyasının dağılması və yeni dövlətlərin yaranması ilə heç cürə razılaşmaq 
istəmirdi. Düz bir ay əvvəl, 1918-ci ilin dekabr ayının 7-də Ə.M.Topçubaşovun 
belə bir görüşü Rusiyanın keçmiş xarici işlər naziri Pavel Milyukovla da olmuşdu. 
Rusiyada gedən mürəkkəb proseslər geniş müzakirə edildikdən sonra, 
Ə.M.Topçubaşov hələ birinci rus inqilabı dövründə Xalq Azadlıq partiyasından 
yaxşı tanıdığı P.Milyukov qeyri-rus xalqlara münasibət məsələsinə aydın cavab 
verməkdən çəkinmiş, hazırda başlıca məsələnin Rusiyanın bolşeviklərdən azad 
olunmasından ibarət olduğunu bildirmişdi. О demişdi: "Əgər bolşeviklər səhnədən 
getsələr, Rusiya xilas olacaq". Əli Mərdan bəyin öz hökuməti və ordusu olan üç 
müstəqil Cənubi Qafqaz respublikalarına münasibətlə bağlı sualına cavab olaraq 
P.Milyukov bildirmişdi ki, mən başa düşürəm, sizin xalqlar özlərini xilas etməli 
idilər, bu baxımdan sizin respublikaların yaranması təbiidir və siz belə də addım 
atmalı idiniz. Lakin digər tərəfdən, sizin respublikaların yaranmasında almanların 
əlinin olduğunu, son dövrlərdə onların Şərq siyasətinin rolu olduğunu da inkar 
etmək mümkün deyildir. P.Milyukovun bu eyhamına cavab olaraq 
Ə.M.Topçubaşov bildirmişdi ki, xalqlar artıq öz talelərini həll ediblər, о cümlədən 
biz azərbaycanlılar da.
645
 İlk danışıqlardan P.N.Milyukovun və S.D.Sazonovun 
Paris Sülh konfransında "vahid və bölünməz Rusiya" uğrunda mübarizə 
aparacaqları göz qabağında idi. Ə.M.Topçubaşov Azərbaycanın Rusiyanın 
əsarətindən qurtarıb müstəqil respublika yaratdığını və Rusiyanın daxili işlərinə 
qarışmayacağını əsaslandıraraq bildirdi: "Biz azərbaycanlılar rusların düşməni 
deyilik və onlara öz ölkələrində istədikləri kimi, bolşevizm, sosializm, ya da lap elə 
                                                        
642
 İsveçin İstanbulda olan nümayəndəsi S.Anşarsveldin Azərbaycan Respublikası Sülh 
nümayəndəliyinin başçısı Ə.M.Topçubaşova məktubu. 12.01.1919.// ARDA, f.970, s.1, i. 37, v.1  
643
 İstanbulda olan Britaniya Ali Komissarı R.Vebbin Azərbaycan Respublikası Sülh nümayəndəliyinin 
başçısı Ə.M. Topçubaşova məktubu. Yanvar, 1919.// ARDA, f.970, s.1, i. 139, v.2  
644
 Дипломатический словарь. Том III, М, 1986, с.6-7 
645
 Azərbaycan Respublikasının fövqəladə səfiri və səlahiyyətli naziri Ə.M.Topçubaşovun Rusiya 
müvəqqəti hökumətinin keçmiş xarici işlər naziri P.N.Milyukovla söhbəti. 07.12.1918.// ARDA, f.894, 
s. 10, i. 151.v.34 
182 
 
monarxizm əsasında öz həyatlarını sahmana salmağı arzu edirik. Ancaq mən 
bildirirəm ki, azərbaycanlılar və təkcə azərbaycanlılar deyil, həm də Terek və 
Kuban kazakları istisna olmaqla, yerdə qalan Qafqazlılar daha ruslarla birgə yaşaya 
bilməzlər. Əvvələn, baxın, sizdə nə qədər yeni dövlət qurumları meydana çıxıb: 
Don, Kuban, Şimali Qafqaz respublikası, Dağıstan. Deməli fiziki, əlaqələr qırılıb. 
Mənəvi əlaqələr, həyat tərzi və xüsusən də sosial siyasi dünyagörüş fərqlilikləri 
daha böyük əhəmiyyət kəsb edir. Bu cəhətdən ciddi problemlər, son dərəcə böyük 
uyğunsuzluqlar olub və indi də mövcuddur. Əvvəlki rejim bunu nəzərə almamışdı 
və Allahın bizdən anadangəlmə istedad və əməyə məhəbbət hissini əsirgəmədiyi 
bir vaxtda bizi geridə qalmış bədbəxt xalqa döndərən rusların məşum səhvi də 
bunda idi. Əgər siz yenə də bizim Rusiyanın əsarətində olmağımızı arzu 
edirsinizsə, onda deməli, taleyimiz belədir ki, bədbəxt qalaq, çünki biz, bizim xalq 
xalis rus vilayətlərində kök atmış, bütün Mərkəzi Rusiyanı çulğamış bolşevizm 
formasını alan ifrat sosializmdən son dərəcə uzaqdır. Bizi təzədən belə bir ölkəyə 
birləşdirsələr, biz həmişə geridə qalacaq və öz geriliyimizlə sizin ümumi 
hərəkətinizə maneçilik törədəcək, eyni zamanda da mənasız ömür sürməyə düçar 
olacağıq. Azərbaycanlılar 5-6 milyondurlar, Vilsonun prinsiplərinə əsasən, 
müstəqil yaşamaq üçün onların əlində əsasları var və biz həmişə müstəqil 
yaşamağa can atacağıq, yaxın qonşularımızla birgə həyata cəhd göstərəcəyik."646 
Ə.M.Topçubaşovun ayrılmaq, müstəqil olmaq və zərurət olarsa, qonşu xalqlarla 
birlikdə Qafqaz konfederasiyası yaratmaqla bağlı fikirləri ilə tanış olduqdan sonra 
S.D.Sazonov bildirdi: "Deməli, Qafqazda tatarlar (azərbaycanlılar - C.H.), yəni 
müsəlmanlar artıq Rusiyanı dəfn ediblər və onun üzərinə böyük xaç qoyublar." 
Ə.M.Topçubaşov etiraz edərək bildirdi ki, əksinə, biz azərbaycanlılar öz yolumuzla 
getməyi, öz gücümüz və imkanlarımızla yaşamağı arzulamaqla, xalis rus 
əhalisindən və əyalətlərindən ibarət olacaq gələcək Rusiyanın işini asanlaşdırmış 
oluruq. Belə Rusiyaya biz həmişə xoşbəxtlik arzulayacağıq. Daha sonra biz 
azərbaycanlılar öz qonşularımız olan gürcü və ermənilərlə dinc şəraitdə birgə 
yaşamağı arzulayırıq və İsveçrə ittifaqına bənzər vahid federativ respublika 
yaratmaq niyyətindəyik. Böyük siyasi təcrübəsi olan Sergey Sazonov haqlı olaraq 
dedi: "Çətin ki, bu mümkün olsun. Qafqaz xalqları arasında çox böyük fərqliliklər 
vardır. Xüsusilə ermənilər sizinlə birgə addımlamazlar. Axı Qafqazda nə qədər 
tatarlarla (azərbaycanlılarla - C.H), yəni, müsəlmanlarla qanlı toqquşmalar olub. 
Ayrı-ауrı xalqlar arasında gedən müharibələri unutmaq mümkündür, lakin qırğını 
bilmirəm, sizin Bakıda ermənilər tatarları (azərbaycanlıları - C.H) qırdılar, 
sentyabrda isə əksinə. Əvvəllər də dəfələrlə qırğın olub... Bir də mən sizə 
deməliyəm ki, Qafqaz müsəlmanlarının Rusiyaya meyli və Rusiyadan uzaqlaşmaq 
istəmədikləri haqqında tez-tez eşitməli oluram. Onun bu sözləri ilə bağlı Əli 
Mərdan bəу bildirdi ki, hər şeydən əvvəl biz Rusiyadan deyil, Rusiya özü bizdən 
                                                        
646
 Azərbaycan Respublikası Sülh nümayəndəliyinin başçısı Ə.M.Topçubaşovun Rusiya imperiyasının 
keçmiş xarici işlər naziri S.D.Sazonovla söhbəti. 06.01.1919. // ARDA, f.894, s.10. i.151,v.42 
183 
 
uzaqlaşdı.647 Danışıqlar zamanı S.D.Sazonov Rusiyanın bərpa ediləcəyini, 
xalqların hüquqlarının tanınacağını və eyni zamanda "yaxşı idarə olunan Rusiya 
olacağını" vəd edirdi. Bolşevizmə münasibətdə о bildirdi: "Bu heç ideya da deyil, 
öz tamahkar məqsədləri üçün özgənin malını qənimət bilmək və dağıtmaqdır. Bir 
ovuc ağılsız və satqın Rusiyanı zəbt edə bilməz". Dağılmış Rusiya imperiyasına 
daxil olan xalqlara münasibətdə S.D.Sazonovun mövqeyi onilliklər boyunca 
formalaşmış velikorus şovinizminin açıq təzahürü idi. Maraqlıdır ki, köhnə rus 
diplomatı Avstriya-Macarıstan və Osmanlı imperiyasına daxil olan xalqlara 
müstəqillik verilməsinə tərəfdar olduğu halda, bolşevizmdən yaxa qurtardıqdan 
sonra, Polşa istisna olmaqla yenidən Rusiya imperiyasının bərpa olunacağını 
bildirirdi. Bu baxımdan Ə.M.Topçubaşovla S.D.Sazonovun danışıqlarının 
stenoqramı çox maraqlıdır və ondan bir parçaya diqqət yetirək: "Sazonov. Мən 
Rusiyanın günahını, təkcə Polşaya münasibətdə görürəm. Biz ona qarşı ədalətsiz 
olmuşuq və bu tarixi səhvi düzəltmək bizim üzərimizə düşür. Мən həmişə bu fikrin 
üstündə durmuşam və bu məsələnin ucbatından öz vəzifəmi qurban vermişəm. 
Qalan xalqların qarşısında isə bizim Rusiyanın vicdanı təmizdir və elə ki, 
bolşeviklərdən yaxa qurtardıq, biz Rusiyadan ayrılmaq istəyən xalqlara deyəcəyik: 
buyurun, geriyə yenə bizə /şəhadət barmağı ilə işarə edir/ qayıdın. 
Topçubaşov. Neynəyək, deməli, yüz il bundan qabaqkı kimi kazaklarınızı 
üstümüzə göndərəcəksiniz, biz öyrənmişik. 
Sazonov. /Sözünü kəsərək/ Bilmirəm necə olacaq? Ancaq Rusiyanın 
Qafqazdan ayrılmasına hər şeydən qabaq müttəfiqlər çətin ki, razılaşsınlar. İnanın 
ki, onlar bunu sizə, gürcülərə, ermənilərə deyəcəklər. Onların Rusiya və bütün 
Qafqaz xalqlarının mənafeləri ilə üst-üstə düşən maraqları bundadır. 
Topçubaşov. Siz belə düşünürsünüz? 
Sazonov. Мən əminəm ki, Qafqaz xalqları müstəqil yaşamaq iqtidarında 
deyillər. Buyurun, deyin görüm bu səfeh, qoyun gürcülər öz dövlətlərini yarada 
bilərlərmi? Onların cürbəcür rəhbərləri - Çxeidze, Çxenkeli, yaxud bu yaramaz 
Sereteli Rusiyanı dağıtmağa kömək etsələr də, nə isə bir şey yaratmağa qadir 
deyillər. Ermənilər nisbətən maraqlı xalqdır. Sizin azərbaycanlılar isə Rusiyadan 
ayrılmaq istəmirlər, baxmayaraq ki, siz bunun əksini iddia edirsiniz. О ki, qaldı 
Ukraynaya, onun yaranması Rusiyanın cənubunda ayrıca dövlət yaratmaq yolunda 
çoxdan bəri əlləşib-vuruşan alman-avstriyalıların işləridir... 
Topçubaşov. Elə isə, bəs sizcə, hansı xalqlar müstəqil yaşamaq 
iqtidarındadır? 
Sazonov. Bax, serblər, çexlər. Bu müharibədə serblər necə gözəl rol 
oynadılar? Bax, mən bunu başa düşürəm. 
Topçubaşov. Hansı rol? 
                                                        
647
 Azərbaycan Respublikası Sülh nümayəndəliyinin başçısı Ə.M.Topçubaşovun Rusiya imperiyasının 
keçmiş xarici işlər naziri S.D.Sazonovla söhbəti. 05.01.1919.// ARDA, f.894, s.10. i.151, v.39 -41 
184 
 
Sazonov. /Bu suala cavab verməyərək/ Bəs çexlər? Görürsünüzmü onlar 
necə qətiyyət və inad göstərdilər? Ümumiyyətlə, keçmiş Avstriya-Macarıstan 
xalqları. Və elə bu Türkiyə - axı bu ölü ölkədir, ölü xalqdır, düşünürəm ki, 
türklərin özləri də bunu dərk ediblər ........................................ 
Topçubaşov. Əksinə, türklər özlərini məhz indi yaşamağa qabil xalq hesab 
edirlər və bunun üçün onların əsasları var. Ancaq məni Qafqazla əlaqədar 
baxışlarınız maraqlandırır. Bax, siz gürcülər barədə bu cür fikir söyləməyi özünüzə 
rəva gördünüz. Siz Parisə gedirsiniz və orada, əlbəttə, Gürcüstanın və Ermənistanın 
nümayəndələrini görəcəksiniz... 
Sazonov. Onları görmək mənim nəyimə gərəkdir? Ümidvaram ki, bu mənə 
lazım olmayacaq. Bundan başqa, mən, hətta, düşünürəm və əminəm ki, onlardan 
heç birini Sülh konqresinə buraxmayacaqlar. 
Topçubaşov. Yəni başqa sözlə desək, belə çıxır ki, Qafqaz xalqlarından heç 
birinin müstəqilliyi tanınmayacaq. Bəs onda Vilson prinsipləri necə olsun? 
Sazonov. Vilson prinsipləri yalnız ideologiyadır. Axı o, təzə bir şey demir. 
O, yalnız təcrübədə və ümumiyyətlə, həyatda çətin tətbiq oluna bilən nəzəri 
müddəaları sistem halında cəmləşdirib. İnanın ki, həlledici rolu bu prinsiplər 
oynamayacaqdır.648 
Bir gün sonra, yanvar ayının 7-də Ə.M.Topçubaşov hələ Tiflisdən tanıdığı 
Rusiya nümayəndəliyinin üzvü V.İ.Savitski ilə də təxminən bu məzmunda söhbət 
keçirdi. V.İ.Savitskinin atası İ.K.Savitski uzun müddət Tiflis dairə məhkəməsi 
sədrinin müavini işləmişdi. İndi V.Savitski A.Denikinin mandatı ilə iqtisadi 
məsələlər üzrə xüsusi müvəkkil kimi Parisə gedirdi. S.D.Sazonov kimi, о da iddia 
edirdi ki, Sülh konfransında mədəni, iqtisadi, coğrafi və başqa səciyyəvi çoxlu 
mülahizələrə görə yeni yaranmış respublikaların müstəqilliyi tanınmayacaqdır. 
V.İ.Savitski Antantanın yeni dövlətlərə münasibətini xeyli dərəcədə rus borcları ilə 
əlaqələndirirdi ki, sonralar rus diplomatları, doğrudan da, bu amillə Antanta 
dövlətlərini qorxuda bilmişdilər. О deyirdi: "Rusiyanın 65-68 milyardlıq borcunun 
taleyi onları qorxutmaya bilməz. Onda onlar öz pullarını haradan, necə 
qaytaracaqlar? Ona görə də onlara vahid Rusiyanın olması sərf edəcək, bir-
birindən yoxsul onlarca yeni dövlətdənsə, bir borcludan borcu geri qaytarmaq daha 
asandır."649 Bu dövrdən başlayaraq beynəlxalq miqyasda "vahid və bölünməz 
Rusiya" iddiasında olan ağqvardiyaçı hökumətlərin diplomatlarına qarşı 
Azərbaycan və digər yeni yaranmış respublikaların Parisə gedən nümayəndələrini 
çətin mübarizə gözləyirdi. 
Yanvar ayında Ə.M.Topçubaşovun İranın xarici işlər naziri ilə keçirdiyi 
görüşün mühüm əhəmiyyəti oldu. 1919-ci ilin yanvar ayının 9-da o, İranın xarici 
                                                        
648
 Yenə orada, v.42-44 
649
 Azərbaycan Respublikası Sülh nümayəndəliyinin başçısı Ə.M.Topçubaşovun Könüllü Ordunun 
Parisə gedən nümayəndəsi V.İ.Savitski ilə söhbəti. 07.01.1919.// ARDA, f.894, s.10, i. 151.v.44  
 
185 
 
işlər naziri Müşavirülməmalik Əliqulu xan Ənsari ilə danışıqlar apardı. Əvvəllər 
qeyd olunduğu kimi, İranın Azərbaycan Respublikasının yaranmasına münasibəti о 
qədər də müsbət deyildi. İstanbuldakı yanvar danışıqları zamanı İran tərəfinin 
düşmənçilik mövqeyini bir qədər yumşaltmaq mümkün oldu. İran xarici işlər naziri 
ilə görüş barəsində Ə.M.Topçubaşov Azərbaycan Nazirlər Şurasının sədrinə 
yazırdı: "İranın nümayəndə heyəti, о cümlədən xarici işlər naziri 
Müşavirülməmaliklə görüş məsələsinin müsbət həlli xəbərini alanda bir qədər 
tərəddüd etdim. Salonda /diplomatik nümayəndələrin toplandığı Pera Palas 
mehmanxanasının salonu nəzərdə tutulur - C.H./ özlərini hamıdan təcrid etmələri, 
mənim göndərdiyim M.Mirzəyevə verilən cavab /nazirin hüquqşünaslıq 
məktəbində təhsil alan oğlunun Mirzəyevə dediyi "biz türkcə danışmırıq" sözləri/, 
İran hökumətindən ümumi narazılıq, eləcə də İranın diplomatik nümayəndəsi ilə 
olan söhbətim, bütün bunlar mənə bir qədər xoşagəlməz anlaşılmazlıq xofu 
aşılayaraq yolumu kəsirdi... Təsadüfən üçüncü gün İran nazirinin yanına getməyə 
hazırlaşan təbrizli Seyid Həsən söz verdi ki, elə həmin gün mənə bir cavab 
deyəcək, amma vədinə xilaf çıxdı. Bununla belə, mən bu münasibəti qeyri-normal 
hesab etdiyimdən bu gün başına qabaqcadan Qafqazlı papağı geydirdiyim katibim 
Rəhim bəylə öz tanınma kartımı İranın xarici işlər nazirinə göndərdim. Rəhim bəy 
çox tezliklə qayıdıb gəldi və bildirdi ki, Müşavirülməmalik yanına gəlməyimi 
xahiş edir. Dərhal durub getdim və əslən, deyəsən, İran Azərbaycanından olan şair 
Hüseyn Daneş bəyi də onun yanında gördüm. Nazir məni çox mehriban qarşıladı... 
Özümü təqdim eləyib qurtarmağa macal tapmamış o, bütün çöhrəsi ilə 
gülümsünərək dedi: axı biz, sizinlə köhnə tanışlarıq, keçmiş diplomatik nümayəndə 
Müşirilmülklə birlikdə Bakıda, sizin evinizdə qonağınız olmuşuq. О zaman sizin 
evinizə yığışan müsəlman ziyalılarının ürəkaçan mühiti indi də mənim 
yadımdadır"650 
İranın Azərbaycana iddiasının əsassızlığı ilə bağlı hələ İstanbula gələrkən 
Bakıda iki gün qalmış İran xarici işlər naziri ilə Nəsib bəy Usubbəyov, Əhməd bəy 
Ağayev arasında ciddi mübahisələr olmuşdu. Əliqulu xan belə hesab edirdi ki, 
guya Azərbaycan İran şahlarının hakimiyyətinə tabe olmuşdur. Əhməd bəy Ağayev 
isə tarixi dəlillərlə Azərbaycan xanlıqlarının yüz illərlə müstəqil yaşadığını sübut 
etmişdi. Azərbaycan hökumətinə belə bir məlumat daxil olmuşdu ki, İran hökuməti 
Sülh konqresi üçün hazırladığı proqramın 8-ci bəndində Gülüstan müqaviləsinə 
qədərki sərhədlərin bərpa edilməsi tələbini irəli sürmüşdür. Bunu dəqiqləşdirmək 
məqsədi ilə xarici işlər naziri F.X.Xoyski İranın Bakıdakı konsuluna məktubla 
müraciət edib belə bir tələb olub-olmadığını soruşmuşdu. Bununla bağlı Fətəli xan 
yazmışdı ki, əgər belə bir tələb yoxsa, onda konsul bunu qəzet vasitəsi ilə təkzib 
etsin. Azərbaycan Xarici İşlər Nazirliyinin məktubu haqqında konsul yolüstü 
Bakıda olan Əliqulu xan Ənsariyə хəbər verdikdə İran xarici işlər naziri belə bir 
                                                        
650
 Azərbaycan Respublikasının Sülh nümayəndəliyinin başçısı Ə.M.Topçubaşovun İranın xarici işlər 
naziri Əliqulu xan Ənsari ilə söhbəti. 09.01.1919.// ARDA, f.894, s.10. i.151, v.50 -51 
186 
 
tələbin olmadığını bildirmiş və konsula göstəriş vermişdi ki, bunu təkzib etsin.651 
Lakin sonralar aydın oldu ki, belə bir tələb İranın Paris Sülh konfransına təqdim 
etdiyi memorandumda vardır. 
Danışıqlar zamanı Ə.M.Topçubaşov İran hökumətinin Azərbaycana 
münasibətinin yaxşı olmamasının əsassız olduğunu bildirdi. О qeyd edirdi ki, 
"bizim istiqlaliyyətimiz, təkcə özümüz üçün deyil, İrana da fayda gətirəcək, 
xüsusən də məhz indiki vaxtda. Buna görə də güman edirəm ki, Sülh konqresində 
sizin nümayəndə heyətiniz, xüsusilə də siz özünüz bizim istiqlaliyyətimizə tərəfdar 
çıxacaqsınız". İranın xarici işlər naziri Azərbaycanın istiqlaliyyətinə tərəfdar 
olduğunu və bu işdə ona yardım edəcəyinə vəd verdi. Hətta o, Əli Mərdan bəyə 
bildirdi ki, "siz, təkcə Qafqazda deyil, bizdə də məşhur adamsınız. Yadınızdadırmı, 
İran hökuməti məhkəmənin işinin təşkili üçün sizi Tehrana dəvət etmişdi. Siz 
həmişə müsəlmanların mənafeyini müdafiə edirdiniz və mən də müsəlmanların 
mənafeyi naminə sizi əmin etmək istəyirəm ki, biz iranlılar sizin Azərbaycana 
ürəkdən səadət arzulayırıq və onun istiqlaliyyətinə sizinlə birlikdə şad olacağıq."652 
Yanvar ayının 11-də və 15-də Əli Mərdan bəy İranın xarici işlər naziri ilə daha iki 
görüş keçirdi. Əliqulu xan bir daha Qafqaz respublikalarının, ilk növbədə isə 
Azərbaycanın İran tərəfindən tanındığını və bu respublikaların İran üçün gələcək 
Rusiya əleyhinə müəyyən təminatlar verə biləcəyini söylədi. Azərbaycanın dövlət 
başçısı bu sözlərdən məmnun olduğunu bildirərək əlavə etdi ki, bir qədər əvvəl 
İran nümayəndəsi Azərbaycan dövlətinin İran Azərbaycanını İrandan qoparmaq 
istəyən türklərin diktəsi ilə yarandığını bildirmişdi. Əliqulu xan bu anlaşılmazlığın 
"Azərbaycan" adı ilə bağlı olduğunu bildirərək dedi: "Mənim fikrimcə, bu 
məsələdə sizin tərəfinizdən səhvə yol verilib. Axı indiyə qədər mərkəzi Təbriz 
olmaqla bizim ərazilər Azərbaycan adlanıb. Ancaq məsələ bunda deyil. Bəs siz öz 
müstəqilliyinizi necə saxlayacaqsınız? Axı sizin qonşularınız olan ermənilər və 
gürcülər sizə düşmən kimi baxır. Antantaçılar da çətin ki, Türkiyəyə görə sizə 
rəğbət bəsləsinlər." Əliqulu xan gürcü və xüsusilə ermənilərlə birgə konfederasiya 
yaradılmasının mümkünlüyünə şübhə ilə yanaşdığını bildirdi və dedi ki, 
ümumiyyətlə, ermənilərlə yola getmək sizin üçün çətin olacaq. İndi onların güclü 
müdafiəsi var və sizinlə federasiya yaratmağa razı olmayacaqlar, indi onlar öz 
çarlıqlarını bərpa etməyə can atırlar. Əli Mərdan bəу bildirdi ki, onlar can ata 
bilərlər, lakin çətin ki, bu onlara nəsib olsun. Söhbət zamanı İran xarici işlər naziri 
"tarixi hüquqlara" istinadən ölkəsinin də Azərbaycana iddialı olduğuna eyham 
vurdu. Ə.M.Topçubaşov bu halda İranın "tarixi hüquqlarına" qarşı daha əsaslı 
xarakter daşıyan digər tarixi hüquqların ortaya qoyulacağını bildirdi. Danışıqların 
sonunda İran naziri bəzi həqiqətləri dilə gətirməli oldu. О dedi: "İndi gərək siz və 
biz zamanın ağırlığını unutmayaq, xüsusilə biz müsəlmanlar gərək bir yerdə olaq. 
Doğrudanmı, hələ indi də biz anlamayacağıq ki, bütün zərbələr bizə dəyəcək. 
                                                        
651
 Yenə orada, v.59. 
652
 Yenə orada, v.51. 
187 
 
Baxın Türkiyə ilə nə edirlər, çətin ki, bu dövlət bir də dirçəlsin. Deməli, bütün 
ümidlər itir. Əgər indi də bizim həmrəyliyimiz olmasa, demək biz hamımız məhvə 
məhkumuq. Xüsusilə, Qafqazda hər şeydən əvvəl ruslar, sonra isə gürcülər və 
ermənilər sizi, sonra isə bizi yeyəcəklər. Düşmənçilik etsələr də, hər halda 
xristiandılar. Ona görə bizim aramızda gərək etimad olsun. Lakin hələki bu 
yoxdur.653 Yanvar ayının 16-da isə Ə.M.Topçubaşov İstanbula gəlmiş 
Ermənistanın Paris Sülh konfransına yollanan nümayəndə heyətinin başçısı erməni 
milli şurasının sədri A.Ağaronyanı qəbul etdi. A.Ağaronyan son vaxtlarda Cənubi 
Qafqazda baş vermiş hadisələr, xüsusilə erməni-gürcü müharibəsi, Azərbaycan-
Ermənistan münasibətləri haqqında Ə.M.Topçubaşova geniş məlumat verdi və 
gürcülərlə dolanmağın mümkün olmadığını bildirdi. O, Lori üstündə başlanmış 
müharibədən sonra ermənilərin Tiflisdə təqib olunduğunu və ümumiyyətlə, bütün 
hadisələrin Tiflis üstündə başladığını vurğuladı. A.Ağaronyan izah etdi ki, gürcülər 
ermənilərin Tiflisə iddialı olmasından şübhələnirdilər. Lakin bizim Tiflisə heç bir 
iddiamız yoxdur. Biz bu şəhəri gürcülərə buraxırıq. Мən Tiflisdə də dedim, biz 
qərara aldıq ki, hər şeyi Tiflisdə qoyub bütün erməniləri oradan çıxaraq, onda Tiflis 
gürcü kəndinə çevriləcək və məhv olacaq. Azərbaycanla münasibətlərə gəldikdə 
isə Ağaronyan dedi ki, hələ bir çox məsələlər həll olunmayıb, ermənilər, xüsusilə 
tanınmış adamlar Bakıya gedə bilmirlər. Zaqafqaziya dəmir yolunun Azərbaycana 
aid olan hissəsində ermənilərlə müsəlmanlar arasında tək-tük toqquşma halları baş 
verir. A.Ağaronyan bildirdi ki, sizin hökumətin başında Fətəli xan Xoyski 
durduqca ermənilərin Azərbaycana münasibəti qeyri-normal olacaqdır. Fətəli xanı 
ermənilər, sentyabrda - Bakı alınan zaman çoxlu sayda ermənilərin öldürülməsinin 
və zorakılığın günahkarı hesab edirlər. Bizimkilər fikirləşirlər ki, Fətəli xan buna 
yol verməyə bilərdi. Bununla belə, A.Ağaronyan münasibətlərin tənzim 
olunmasına tərəfdar olduğunu bildirdi. Qafqaz federasiyası məsələsinə gəldikdə isə 
o, indi bunun mürəkkəb məsələ olduğunu dedi və əlavə etdi ki, bu məsələ ilə bağlı 
onun məktubuna A.Çxenkeli cavab verib ki, bizim ayrı-ayrı respublikalar 
möhkəmlənmədiyi halda, federasiya haqqında düşünmək olmaz. Ə.M.Topçubaşov 
məsələnin belə qoyuluşundan və Qafqaz xalqlarının qarşıdurması haqqında aldığı 
məlumatlardan təəssüfləndiyini bildirdi.654 
Yanvar ayının 20-də Azərbaycan nümayəndə heyəti İstanbula gəldi. 
M.H.Hacınskinin müvəqqəti sədrliyi başa çatdı. O, Parisdə keçiriləcək Sülh 
konfransında Azərbaycan nümayəndə heyətinə rəhbərlik etmək haqqında 
Azərbaycan hökumətinin qərarını və bu məsələ ilə bağlı digər mühüm sənədləri 
Ə.M.Topçubaşova təqdim etdi. Yanvar ayının 22-də Ə.M.Topçubaşovun 
                                                        
653
 Azərbaycan Respublikasının Sülh nümayəndəliyinin başçısı Ə.M.Topçubaşovun İranın xarici işlər 
naziri Əliqulu xan Ənsari ilə söhbəti. 11-15.01.1919.// ARDA, f.894, s.10, i.151, v.54-55, 58-59 
654
 Azərbaycan Respublikasının Sülh nümayəndəliyinin başçısı Ə.M.Topçubaşovun erməni milli 
şurasının sədri və Paris Sülh konfransında erməni nümayəndəliyinin başçısı A.Ağaronyanla söhbəti. 
16.01.19197/ ARDA, f.894, s.10, i.151, v.60-62 
188 
 
mənzilində Azərbaycan nümayəndə heyətinin ilk iclası keçirildi və bir sıra təşkilati 
məsələlərə baxıldı.655 İlk növbədə nümayəndə heyətinə bəzi əməkdaşlar əlavə 
edildi və texniki işçilər aşağıdakı tərkibdə təsdiq edildi: Ə.M.Topçubaşov 
nümayəndə heyətinin sədri, M.Hacınski, Ə.Ağayev, Ə.Şeyxülislamov 
nümayəndəliyin üzvləri, M.Məhərrəmov, M.Mehdiyev, C.Hacıbəyli məsləhətçilər, 
Ə.Hüseynzadə, V.Marçevski əməkdaşlar, Səfvət bəy Məlikov və Ələkbər bəу 
Topçubaşov katiblər, A.Qafarov fransız dili, Q.Qafarova ingilis dili, Н.Мəmmədov 
fransız və türk dilləri tərcüməçiləri və nəhayət, Rəşid bəy Topçubaşov sədrin şəxsi 
katibi kimi təsdiq olundular. 
İclasda iş bölgüsü üzrə üç bölmə yaradıldı. Bunlar siyasi və milli, iqtisadi 
kommersiya, təbliğat və məlumat məsələləri ilə məşğul olan bölmələrdən ibarət idi. 
Siyasi və milli məsələlərlə məşğul olan bölməyə Ə.M.Topçubaşov, Ə.Ağayev, 
Ə.Hüseynzadə, M.Məhərrəmov, S.Məlikov və H.Məmmədov daxil oldular. İkinci 
iqtisadi kommersiya bölməsi M.Hacınski, V.Marçevski, Ə.Şeyxülislamov, 
M.Mehdiyev, Ə.Topçubaşov, A.Qafarovdan ibarət idi. Üçüncü bölmə isə 
Ə.M.Topçubaşov, Ə.Ağayev, C.Hacıbəyli, Q.Qafarova və Ə.Hüseynzadədən ibarət 
idi. Nümayəndə heyətinin hər bir üzvünün aydın fəaliyyət dairəsi müəyyən edildi. 
Ə.M.Topçubaşov nümayəndəliyin siyasi və milli məsələlərlə bağlı işlərinə 
rəhbərlik etməli, memorandum hazırlamalı idi. M.H.Hacınski iqtisadi və maliyyə 
məsələləri, Ə.Hüseynzadə tarixi-etnoqrafik və ədəbi materiallar hazırlanması, 
Ə.Şeyxülislamov statistika, sərhəd və xəritələr hazırlanması, M.Məhərrəmov xalq 
təsərrüfatı və əkinçilik, M.Mehdiyev ticarət və sənaye, Ə.Ağayev siyasi 
publisistika, C.Hacıbəyli məlumat məsələləri ilə məşğul olmalı idilər. S.Məlikov 
sədrə, V.Marçevski M.H.Hacınskiyə, Ə.Topçubaşov Ə. Hüseynzadəyə kömək 
etməli idi.656 Bundan əlavə, nümayəndəliyin öz daxili işləri ilə bağlı vəzifə bölgüsü 
də keçirilmişdi. Ə.M.Topçubaşov nümayəndəliyin, bölmə və komissiyaların 
iclaslarını təyin etməli, bütün orqanların, xərclənən bütün vəsaitin üzərində nəzarət 
etməli idi. M.H.Hacınski sədrin müavini və xəzinədar idi. Ə.Hüseynzadə məsul 
katib və protokolların qısa məzmununun fransızca yazılmasına cavabdeh idi. 
M.Məhərrəmov protokolları ana dilində, Ə.Topçubaşov rus dilində yazmalı idilər, 
Ə.Şeyxülislamov nümayəndəliyin kitabxanasına baxmalı, M.Mehdiyev maliyyə 
hesabatlarına nəzarət, S.Məlikov isə dəftərxanaya rəhbərlik etməli idi. 
İstanbulda olduğu ilk günlərdə Azərbaycan nümayəndələri təşkilatı 
məsələlərlə yanaşı, bir sıra mühüm sənədlər hazırladılar, fəaliyyət proqramı tərtib 
etdilər və qarşıda duran əsas məsələləri müəyyən etdilər. Sosial-iqtisadi həyat 
məsələlərinə dair hazırlanmış sənəddə siyasi vəziyyət və siyasi partiyalar, milli və 
dini məsələlər, mədəniyyət məsələləri öz əksini tapmışdı. Bütün bunlara 
                                                        
655
 А.Раевский. Мусаватское правительство на Версальской конференции. Донесения 
председателя Азербайджанской мусаватской делегации. Баку, 1930, с.25 
656
 Paris Sülh konfransına gedən Azərbaycan nümayəndə heyətinin iclasının protokolu. 22.01.1919.// 
ARDA, f.970, s.l, i. 147, v.1-3 
189 
 
baxmayaraq, yanvar ayının 27-də M.H.Hacınski qarşıdakı mübarizənin çətinliyini 
nəzərə alaraq F.X.Xoyskiyə yazdığı məktubda nümayəndə heyətinin tanınmış 
siyasi xadimlər hesabına qüvvətləndirilməsini və bir sıra mütəxəssislərin Bakıdan 
göndərilməsini xahiş edirdi. О yazırdı: "Fətəli xan, bir daha xahiş edirəm 
nümayəndəliyin gücləndirilməsi barədə fikirləşin... Demək olar ki, bütün xalqlar 
ora /Parisə - C.H./ böyük tərkibdə ən güclü adamları göndərirlər. Axı böyük 
mübarizə gözlənilir." Xüsusən Ə.Ağayevin xəstələnməsi və onun haqqında 
ermənilərin müttəfiqlərin mətbuatında qaldırdıqları kampaniya, habelə 
Ə.Hüseynzadənin Parisə buraxılmayacağı barədə yayılmış şayiələr vəziyyəti daha 
da ağırlaşdırırdı. Azərbaycan nümayəndə heyəti İstanbula gələn günün səhərisi 
fransız dilində çıxan qəzetlərin çoxu və xüsusən, ermənilərin fransız dilində nəşr 
etdiyi "Renaissanse" qəzeti Ə.Ağayevi müttəfiqlərə qarşı yazmış və türk 
parlamentində Antantaya qarşı mübarizə aparmış fəal jurnalist kimi təqdim edirdi. 
Ona qarşı başlanmış güclü təbliğat kampaniyası о dəqiqə müttəfiqlərin İstanbulda 
olan nümayəndələrinin diqqətini cəlb etdi. Ə.M.Topçubaşovun və 
M.H.Hacınskinin ciddi cəhdləri, Ə.Ağayevin Qarabağdan olması və Azərbaycan 
Parlamentinin nümayəndə heyətində olmasının vacibliyi, habelə bilavasitə 
müttəfiqlərin Bakıda olan silahlı qüvvələrinin Baş komandanı general 
V.Tomsondan zəmanət məktubu barədə gətirilən dəlillər şübhələri dağıda bilmədi. 
İstanbulda olan ingilis və fransız nümayəndələri açıq şəkildə bildirdilər: 
"Azərbaycan nümayəndə heyəti Ə.Ağayevi özü ilə götürməməlidir. Biz məsləhət 
görmürük, o, arzuolunmaz adamdır, türk jurnalisti və Türkiyə Parlamentinin 
deputatı kimi bizim əleyhimizə yazmış və danışmışdır." Yanvar ayının 27-də 
M.H.Hacınski Bakıya yazırdı ki, burada Ə.Ağayevə qarşı ciddi şəkildə kampaniya 
başlanmışdır, ingilislər onun Parisə getməsinin əleyhinədirlər. Bu və ya digər 
formada artıq aydındır ki, о gedə bilməyəcək.657 Ə.M.Topçubaşov mart ayının 
əvvəllərində Bakıya göndərdiyi ilk geniş hesabatda qeyd edirdi ki, "İttihad və 
Tərəqqi" partiyasının, xüsusilə, Tələt-Ənvər kabinetinin bütün günahlarını Əhməd 
bəу Ağayevin adına yazırlar. Bununla kifayətlənməyən "Renaissanse" qəzeti bütün 
Azərbaycan və Gürcüstan nümayəndə heyətini "İndiserable" - yəni arzuolunmayan 
heyət adlandırdı.658 
Azərbaycana qarşı Avropa və Amerikada ermənilərin apardığı təbliğat 
kampaniyasının gedişində, ya "Azərbaycan" adlı dövlətin mövcud olmadığı 
əsaslandırılır, ya da Azərbaycan Antantaya qarşı vuruşmuş məğlub Türkiyənin 
ayağına yazılırdı və bütün vasitələrlə müttəfiqlərin rəhbər xadimlərinə Azərbaycan 
haqqında qərəzli məlumatlar verilirdi. İlkin addım kimi onlar Ə.Ağayevin "İttihad 
və Tərəqqi" komitəsinin üzvləri ilə birlikdə həbs edilib, ingilislərin nəzarəti altında 
olan Malta adasına sürgün edilməsinə nail oldular. T.Svyatoçevski haqlı olaraq bu 
                                                        
657
 Yenə orada, v.3 
658
 А.Раевский. Мусаватское правительство на Версальской конферунации, с.26  
190 
 
hadisəni müttəfiqlərin Azərbaycan nümayəndə heyətinə birinci hörmətsizliyi kimi 
qiymətləndirir.659 
İstanbulda olduğu dövrlərdə Azərbaycan nümayəndə heyəti ehtiyac və 
çətinliklər içərisində yaşayan Ə.Ağayevin ailəsinə hər ay 150 türk lirəsi həcmində 
maddi yardım göstərirdi. İstanbulda Azərbaycan nümayəndə heyətinə daxil edilmiş 
Əli bəу Hüseynzadə də Əhməd bəу Ağayevlə birlikdə həbs edilmişdi.660 Lakin onu 
həbsdən azad etmək mümkün olsa da, Parisə getməyə Ə.Hüseynzadəyə viza 
verilmədi. Ermənilər, təkсə azərbaycanlılara qarşı deyil, eyni zamanda gürcülərə və 
Dağlılar İttifaqının nümayəndələrinə qarşı da mübarizə aparırdılar. "Renaissanse" 
qəzeti Parisə gedən Çxeidze və Sereteli haqqında yazırdı ki, onlar Fransaya ona 
görə gedirlər ki, Petroqrad Sovetinin nümayəndələri kimi bolşevizmi sosializm 
ruhunda Avropada təbliğ etsinlər.661 Ermənilərin və yeni yaradılmış ağ rus 
hökumətlərini təmsil edən nümayəndələrin təbliğatı öz işini gördü. Bu iki qüvvənin 
təsiri altına düşmüş Fransa hökuməti Azərbaycan nümayəndələrini Parisə 
buraxmamaq üçün tez-tez müxtəlif bəhanələrə əl atırdı və nəticədə Azərbaycan 
nümayəndələri üç ay İstanbulda gözləməli oldu. 
Paris Sülh konfransı 1919-cu ilin yanvar ayının 18-də Versal sarayında 
təntənəli şəkildə açıldı. Konfransa mindən artıq nümayəndə gəlmişdi. Lakin işə 
operativ xarakter verməkdən ötrü beş böyük dövlətin hər birindən beş həlledici 
səsə malik nümayəndəlik müəyyən edilmişdi. 150-dən artıq jumalist konfransın 
işini işıqlandırmaq üçün qeydə alınmışdı. 
Konfransın işini Fransanın prezidenti R.Puankare qısa təbrik nitqi ilə açdı 
və ölkənin baş naziri Jorj Klemanso Sülh konfransının prezidenti seçildi. 
Əvvəlcədən əldə edilmiş razılaşmaya görə Robert Lansinq /ABŞ/, Devid Lloyd 
Corc /Böyük Britaniya/, Orlando /İtaliya/ və Sayandzi /Yaponiya/ konfransın vitse-
prezidentləri seçildilər və Jorj Klemanso, Devid Lloyd Corc və Vudro Vilsondan 
ibarət "böyük üçlük" yaradıldı. İlk vaxtlarda Vilsonun "14 maddəsi" problemlərin 
müzakirəsi üçün əsas kimi götürüldü. Konfransın işçi orqanında Onlar Şurası 
həlledici əhəmiyyətə malik idi. Bura ABŞ-ın prezidenti V.Vilson və Dövlət katibi 
R.Lansinq, Böyük Britaniyanın Baş naziri Lloyd Corc və xarici işlər naziri Balfur, 
müvafiq olaraq Fransadan Klemanso və Pişon, İtaliyadan Orlando və Sonnino, 
Yaponiyadan Makino və Şinda daxil idilər. 
Konfransın gündəliyində çoxlu məsələlər olmasına baxmayaraq, "rus 
məsələsi" diqqət mərkəzində olan məsələlərdən biri idi. Rusiyanın konfransa dəvət 
edilib - edilməməsi siyasi müzakirələrə hələ üç ay əvvəl 1918-ci ilin noyabrında 
daxil olmuşdu. 1918-ci ilin dekabrında Klemansoya göndərdiyi notada Lloyd Corc 
Sovet Rusiyasının konfransa buraxılmasına tərəfdar olduğunu bildirmişdi. 
                                                        
659
 T.Swietochowski. Russian Azerbaijan, p. 154 
660
 M.H.Hacınskinin Nazirlər Şurasının sədri və XARİCİ İŞLƏR NAZİRİ F.X.Xoyskiyə məktubu. 
27.01.1919.// ARDA, f.894, s.10, i.66, v.9 
661
 А.Раевский.Мусаватское правительство на Версальской конференции, с.26  
191 
 
Müttəfiqlərarası müşavirədə Balfur, lord Kerzon və Klemanso bunun əleyhinə 
oldular. Lakin Lloyd Corc bildirdi ki, Rusiya Avropa ərazisinin üçdə iki, Asiyanın 
isə böyük bir hissəsini əhatə edir. 200 milyon nəfər əhaliyə aid olan məsələləri 
onları dinləmədən həll etmək olmaz. Bolşeviklər əhalinin böyük bir hissəsini öz 
ardlarınca aparırlar. Heç şübhəsiz ki, bu xoşagələn fakt deyildir, lakin 
xoşagəlmədiyi üçün hər hansı faktı inkar etmək olmaz.662 Lloyd Corc Sovet 
Rusiyası ilə birlikdə ağqvardiyaçı hökumətlərin və yeni yaranmış respublikaların 
da konfransa dəvət edilməsinə tərəfdar idi.663 J.Klemanso müzakirələrin gedişində 
bildirdi ki, indi bərqərar edilməsi olan sülhün Rusiyaya heç bir dəxli yoxdur. 
Yanvar ayının 12-də Onlar Şurasının iclasında Fransanın xarici işlər naziri Pişonun 
təklifi üzrə qərar qəbul edildi ki, Rusiya rəsmi şəkildə konfransa dəvət edilməsin. 
Lakin Sazonov, Lvov, Milyukov və digər şəxslər öz fikirlərini bildirmək və bəzi 
məsləhətlər vermək üçün konfransın işinə buraxılsınlar... 
Yanvar ayının 22-də Onlar Şurasının iclasında "rus məsələsi" yenidən 
ətraflı şəkildə müzakirə edildi. ABŞ prezidenti V.Vilsonun Rusiyada bütün qarşı-
qarşıya duran qüvvələrə müraciəti elan edildi. Burada göstərilirdi ki, Rusiyada 
vuruşan qüvvələr öz aralarında müvəqqəti razılığa gəlməli, hərbi əməliyyatları 
dayandırmalı, həm bolşeviklər, həm ağqvardiyaçı hökumətlər və həm də Rusiya 
imperiyası ərazisində yaranmış yeni dövlətlər öz aralarında danışıqlar aparmaq 
üçün fevral ayının 15-nə qədər Мərmərə dənizində, İstanbulun yaxınlığındakı 
Şahzadə /İl de Prins/ adasında xüsusi konfrans keçirməlidirlər.664 Fransa, İngiltərə, 
Amerika və İtaliya nümayəndələri də Şahzadə adasında keçiriləcək konfransda 
iştirak etməli idilər.665 Əslində bu layihənin müəllifi Lloyd Corc idi, lakin bir sıra 
mülahizələrə görə həmin layihə ilə V.Vilson çıxış etmişdi. 
Lakin "rus konfransı" üçün heç də uğurlu yer seçilməmişdi. Мərmərə 
dənizindəki Şahzadə adası çoxdan baxılmayan bir ada idi, hətta orada konfrans 
keçirmək üçün münasib bina belə yox idi. Ona lap yaxın olan adaların birinə isə 
müharibə illərində türklər İstanbulun küçələrini dolanan on minlərlə yoluxucu 
xəstəliyə tutulmuş itləri aparıb tökmüşdülər. Əvvəlcə, onlar bir-birinin ətini 
yeməklə bir müddət dözmüş, sonra isə hamısı acından ölmüşdü. Qırılmış itlərin 
ağarmış sümükləri adada qar təpələrini xatırladırdı. U.Çörçil yazırdı ki, onların 
sümükləri hələ indiyə qədər bu qonaq sevməyən adaları bəzəyirdi və bu hadisə 
ətraf yerlərdə hələ unudulmamışdı.666 
Yanvarın axırında İstanbulda olan ingilis zabitləri "rus konfransı" üçün 
yararlı bir yer hazırlamaq üçün Şahzadə adasına getdilər. Polşa və Finlandiyanı 
                                                        
662
 Д.Ллойд Джордж. Правда о мирных договорах. В 2-х томах. Москва, 1957, том 1, с.278-279 
663
 З. Авалов. Независимость Грузии в международной политике, с. 178 
664
 Международная политика новейшего времени в договорах, нотах и декларациях. Москва, 
1926, ч.2, с.219-220 
665
 M.H.Hacınskinin Nazirlər Şurasının sədri və xarici işlər naziri F.X.Xoyskiyə məktubu. 27.01.1919.// 
ARDA, f.894, s.10, i. 66, v.3 
666
 У.Черчиль. Мировой кризис. М., 1932, с. 108 
192 
 
çıxmaq şərti ilə keçmiş Rusiya imperiyasının ərazisində yaranmış bütün dövlətlərə, 
о cümlədən Azərbaycan respublikasının İstanbulda olan nümayəndələri də Şahzadə 
adasında keçiriləcək "rus konfransı"na dəvət almışdı. İlk anda konfransın 
mahiyyətini müəyyənləşdirmək о qədər də asan deyildi və dəvət edilən tərəflərin 
cavabları da eyni olmamışdı. Sovet Rusiyası fevral ayının 4-də radio vasitəsi ilə 
Böyük Britaniya, Fransa, İtaliyaya, ABŞ və Yaponiyaya verdiyi notada Şahzadə 
adalarında keçiriləcək konfransda iştirak etməyə hazır olduğunu bildirdi.667 
Pribaltika dövlətləri bu şərtlə konfransda iştirak etməyə razı idilər ki, onların 
müstəqilliyi böyük dövlətlər tərəfindən tanınsın və bu konfrans Sovet Rusiyası ilə 
sülh danışıqları ilə məhdudlaşsın. Dağlılar İttifaqının xarici işlər naziri 
H.Bammatovun Berndə ABŞ nümayəndəsinə konfransda iştirak etməyə razılıq 
verməsini çıxmaq şərti ilə Qafqaz respublikalarından heç birisi "rus konfransı"nda 
iştirak etməyə razılıq vermədi.668 İstanbulda olan ingilis, fransızların təzyiqinə 
baxmayaraq yanvar ayının 28-də Azərbaycan və Gürcüstan nümayəndəliyi 
Şahzadə adalarındakı konfransda iştirak etməyəcəklərini bildirdilər. Onların 
fikrincə, konfrans ancaq Rusiyanın özündə qarşı-qarşıya duran tərəflərin 
mübahisəli məsələlərini müzakirə etməli, rus xalqının birliyini bərpa etməli idi. 
Azərbaycan və Gürcüstan nümayəndələri öz respublikalarının istiqlaliyyətinin 
tanınması uğrunda mübarizə apardıqları üçün nə bolşevik Rusiyası, nə də köhnə 
Rusiya nümayəndələri ilə bir masa arxasında danışıqlar aparmağı və konfransda 
iştirak etməyi lazım bilmirdilər. M.Hacınski Azərbaycan hökumətinin sədrinə 
yazdığı məktubda bildirirdi ki, bu konfransda iştirak etməyi "biz özümüz üçün 
yolverilməz hesab edirik."669 
Fevral ayının 8-də Gürcüstanın Parisdə olan nümayəndələri /Gürcüstan 
nümayəndə heyətinin əsas hissəsi İstanbulda idi, nümayəndəliyə daxil edilərkən 
Avropa paytaxtlarında olan gürcü nümayəndələri Parisə gələ bilmişdilər. - C.H/ 
ABŞ-ın Sülh konfransında olan nümayəndələrinə nota ilə müraciət edib bildirdilər 
ki, onların məsələsi rus məsələsindən ayrılıqda həll edilməlidir və Gürcüstanın 
müstəqilliyinin tanınması Sülh konfransının gündəliyinə qoyulmalıdır.
670
 Parisdə 
olan Ukrayna nümayəndəsi Sidorenko yazılı şəkildə konfransın sədri 
J.Klemansoya bildirdi ki, onun hökuməti Şahzadə adalarında keçirilən konfransda 
iştirak edə bilməz.671 Rusiyanın ağqvardiyaçı hökumətlərinin /Sibir, Arxangelsk və 
Cənubi Rusiya/ Parisdə olan nümayəndələrinin bu konfransa münasibəti müsbət 
deyildi. Onlar Fransa siyasi dairələri ilə sıx əlaqədə idilər, fransızlar isə Vilsonun 
                                                        
667
 Документы внешней политики СССР. М., 1958, т.2, с.58  
668
 Foreign Relations of the United States. Russia. 1919, pp.43-44 
669
 M.H.Hacınskinin Nazirlər Şurasının sədri və xarici işlər naziri F.X.Xoyskiyə məktubu. 27.01.1919. 
//ARDA, f.894, s.10, i.66, v.3 
670
 З. Авалов. Независимость Грузии в международной политике, с. 181 
671
 Foreign Relations of the United States. Russia, 1919, p.54 
193 
 
və Lloyd Corcun "rus konfransı" keçirmək təşəbbüslərinə açıq etiraz etməsələr də, 
lakin bolşeviklərlə danışıqlar aparmağı da arzulamırdılar.672 
Rus mühacirləri, Rusiyanın siyasi xadimləri və bolşevik inqilabından sonra 
Avropaya yayılmış köhnə rus diplomatları yeni zəmində köhnə Rusiyanı bərpа 
edəcəklərinə ümid bəslədikləri üçün bolşeviklərlə hər hansı danışıqlar aparmaqda 
maraqlı deyildilər. Bu məsələ yanvar ayının 30-da Rusiya siyasi xadimlərinin 
Fransanın xarici işlər naziri Pişona təqdim etdikləri bəyanatda öz əksini tapmışdı. 
Bəyanatda Rusiyada əsl xalq hakimiyyətinin bərqərar ediləcəyinə, dini 
məhdudiyyətlərin və vətəndaş azadlıqlarına tətbiq edilən qeyri-bərabərliyin aradan 
götürüləcəyinə, dərin iqtisadi dəyişikliklər keçiriləcəyinə, aqrar məsələnin qısa 
müddətdə həll ediləcəyinə, idarəçilikdə mərkəzləşmənin aradan qaldırılacağına və 
"nəhayət yeni Rusiyanın qeyri-rus xalqlara münasibətində yeni siyasət 
yeridəcəyinə" vədlər verilirdi.673 
Ona görə də Parisdə olan Sazonov, Lvov, Çaykovski, Maklakov və digərləri 
Fransa rəsmi dairələrinə təsir göstərirdilər ki, keçmiş Rusiya ərazisində yaranmış 
yeni dövlətlərlə heç bir məsələni müzakirə etməsinlər və Paris konfransında yalnız 
Ümumrusiya məsələsini qoysunlar. Rusiya nümayəndələrinin Şahzadə adalarına 
getmək istəməməsi bir tərəfdən də yeni yaranmış respublikaları tanımamaq və 
onlarla heç bir danışıqlar aparmamaq niyyətindən irəli gəlirdi. Fevral ayının 12-də 
Sazonov və Çaykovski Versal konfransının Baş katibliyinə nota ilə müraciət edib 
bildirdilər ki, "indiki şəraitdə bolşeviklərlə fikir mübadiləsi etməkdən söhbət gedə 
bilməz və bu mümkün deyildir."674 Bununla da Şahzadə adasında konfrans 
keçirmək ideyası özünü doğrultmadı, lakin konfransa tərəflərin münasibəti yeni 
yaranmış respublikalarla Rusiyanı təmsil edən hər iki tərəf arasında, habelə 
Rusiyanın özündəki siyasi qüvvələr arasında ziddiyyətin xeyli dərin olduğunu əks 
etdirirdi. Parisə gedən Azərbaycan nümayəndə heyətinin məsləhətçisi M.Mehdiyev 
yazırdı: "Mərkəzi Rusiyada hadisələrin heyrətamiz dərəcədə sürətli inkişafı bu 
planın həyata keçirilməsinə mane olmuşdur. Az sonra о dövrdə ingilis-sakson 
ölkələrində çox tanınan Lloyd Corc parlamentə bəyan etdi ki, "indi heç bir ölkənin 
Rusiyanın adından danışmağa hüququ yoxdur..." Bu minvalla Rusiyada yeni 
yaranmış dövlətlərin birgə konfransının çağırılması planı beləcə dəfn olundu."675 
Bundan sonra amerikanların "Rus məsələsində" cəhd göstərdiyi Bullit missiyası da 
elə bir uğurlu nəticə vermədi. Bullitin sülh təkliflərində keçmiş Rusiya ərazisində 
yaranmış yeni dövlətlərin öz aralarında barışığa gəlib sülh konfransı çağırana qədər 
hər birinin öz ərazisində rəsmi hakimiyyət kimi tanınması məsələsi qoyulmuşdu və 
                                                        
672
 З.Авалов. Независимость Грузии в международной политике, с. 182 
673
 ARDA, f.894, s.10, i.64, v. 12-17 
674
 Б.Е.Штейн. «Русский вопрос» на Парижской мирной конференции /1919-20 гг./. М., 1919, с. 
107 
675
 Mir Yacoub. Le probleme du Caucase, p.119 
194 
 
bu layihədə digər yeni dövlətlərlə yanaşı, Azərbaycan respublikası da 
xatırladılırdı.676 
Yeni respublikalardan olan nümayəndə heyətləri İstanbulda gözləyərkən 
fevral ayının 13-də gürcü nümayəndələrindən iki nəfərin Çxeidze və Seretelinin 
Parisə buraxılması haqqında məlumat gəldi. О zaman İstanbulda bunu müxtəlif cür 
izah edirdilər. Bir fərziyyəyə görə guya onlara "rus ictimai xadimləri" kimi icazə 
vermişdilər, digərlərinin fikrincə, sosialist hərəkatında xidmətlərinə görə fransız 
sosialistləri onlara icazə almışdır, üçüncü bir fərziyyədə guya bu icazəni 
Seretelinin fransızda ərdə olan bacısının yaxın tanışları vasitəsi ilə alındığı qeyd 
edilirdi. Əslində isə bu işi əvvəlcə Londonda olan, sonra isə Parisə gələn gürcü 
nümayəndələri Avalov və Qambaşidze görmüşdülər. Onlar hələ yanvar ayında 
Londonda, sonralar Paris Sülh konfransının katibi olmuş fransız səfiri Pol 
Kambonla görüşmüş, gürcü nümayəndələrinin Parisə gəlmək məsələsini onunla 
müzakirə etmiş və ondan yardım istəmişdilər. Versal konfransı başlandıqdan sonra 
onlar konfransın katibliyinə də müraciət etmişdilər. Burada onlara Almaniya və 
Türkiyə ilə əməkdaşlıq etməklə, Çxeidze və Seretelinin özlərini nüfuzdan 
salmaları, gürcü məsələsi haqqında aydın təsəvvürün olmaması, Rusiya və digər 
qonşularla sabit münasibətlərin olmaması, rus borclarına Gürcüstanın qeyri-
müəyyən münasibəti və ən nəhayət, erməni və azərbaycanlılarla ciddi ixtilafların 
olduğu xatırladıldı, lakin son nəticədə İstanbulda olan gürcü nümayəndəliyindən 
iki nəfərin Parisə gəlməsinə icazə verildi.677 
Fevral ayının 14-də Ə.M.Topçubaşov İstanbuldakı Fransa nümayəndəliyinə 
gedib, onların bu sayğısız münasibətinin Azərbaycan nümayəndəliyinə pis təsir 
göstərdiyini bildirdi. Fransa nümayəndəliyi azərbaycanlılardan da iki nəfərin qeyri-
müəyyən vaxtda Parisə buraxılacağını bildirdi. Fevral ayının 22-də 
Ə.M.Topçubaşov Azərbaycan hökumətinin sədrinə vurduğu teleqramda bildirirdi: 
"Təəssüflər olsun ki, hələ Parisə gedə bilməmişik, icazə gözləyirik".678 
Əvvəllər daha çox texniki məsələlərlə izah edilən yubanmaların az sonra 
siyasi məzmuna malik olduğu bəlli oldu. Azərbaycan hökumətinə mart ayının 5-də 
göndərdiyi hesabatında Ə.M.Topçubaşov yazırdı: "İlk əvvəllər bu bizə asan iş kimi 
görünürdü, Marsel vasitəsilə Parisə arabir gedən paraxodlara yer tapmaq kimi 
texniki xarakterli maneələrlə rastlaşa biləcəyimizi düşünürdük. Lakin iki dəfə 
mənim ingilis və fransız nümayəndələri ilə görüş və danışıqlarımdan, bəzi heyət 
üzvlərinin İngiltərə qərargahlarına baş vurmaları, onların yanına heyətin 
tərcüməçilərinin dəfələrlə ezam edilməsi və nəhayət, ingilis qərargahına şəxsən 
                                                        
676
 Документы внешней политики СССР. Т.II. М., 1958, с.92 
677
 З.Авалов. Независимость Грузии в международной политике, с. 180-187 
678
 Azərbaycan Respublikasının Sülh nümayəndəliyinin başçısı Ə.M.Topçubaşovun Nazirlər Şurasının 
sədri və xarici işlər naziri F.X.Xoyskiyə teleqramı. 22.02.1919. // ARDA, f.894, s.10, i. 66, v.42 
195 
 
özümün getməyim nəticəsində aydın oldu ki, Parisə səfərin ləngiməsi texniki 
çətinliklərdən əlavə, məhz siyasi xarakterli mülahizələrlə bağlıdır."679 
Azərbaycan nümayəndələri hələ İstanbulda ikən Parisdə olan Ermənistan və 
İran nümayəndələri Azərbaycanın mənafeyinə toxunan böyük ərazi iddiaları ilə 
çıxış etdilər. İran xarici işlər naziri Paris Sülh konfransında İranın "tarixi 
hüquqlarına" istinad edərək Qafqazda Dərbənddən aşağı, Orta Asiyada Aral 
dənizindən Şimala qədər ərazilərin, habelə Türkiyə ərazisinin bir hissəsinin XVII-
XVIII əsrlərdə ona məxsus olması haqqında bəyanat verib, 578 min kvadrat 
kilometrlik böyük bir ərazinin İrana qaytarılmasını tələb edirdi.680 
Müttəfiqlərin onlara göstərdiyi isti münasibətdən ruhlanaraq ermənilər 
1919-cu ilin əvvəllərində qonşu xalqlara qarşı ərazi tələblərinin geniş 
kampaniyasına başlamışdılar. İstər iki tərəfli görüşlərdə və istərsə də özlərinə yaxın 
olan mətbuat səhifələrində onlar "Böyük Ermənistan" ideyasının təqdimatına 
başlamışdılar ki, burada da, ilkin hədəf Naxçıvan, Zəngəzur və Qarabağın dağlıq 
hissəsi idi. 1919-cu ilin yanvarında müttəfiqlərin Bakıda olan komandanı general 
V.Tomsonun Qarabağın dağlıq hissəsini və Zəngəzur qəzasını Azərbaycanın 
idarəçiliyində olmasını təsdiqləməsi və Xosrov bəу Sultanovun bu ərazilərə 
general-qubernator kimi göndərilməsini bəyənməsi erməniləri daha da 
əsəbləşdirmişdi. V.Tomson bölgənin demoqrafiyası ilə yaxından tanış olduqdan 
sonra belə qənaətə gəlmişdi ki, böyük miqyasda olmasa da, köçürmə və 
yerdəyişmə zəruri olacaqdır. Məsələn, nə Qarabağda erməni anklavı qala bilər, nə 
də hal-hazırdakı kimi "düşmən" sayılan müsəlmanlar İrəvanın cənubi-qərbində 
oturub qala bilərlər.681 Bakıya səfərindən sonra fevral ayının 6-da Londona 
məlumat göndərən general Corc Miln ermənilərin Qarabağda törətdiyi vəhşiliklərlə 
bağlı yazırdı: bizim Bakını tutmağımızdan əvvəl Şuşanı iki türk alayı Andronikin 
ordusunun hücumlarından qoruyurdu. İndi isə ermənilər şəhərə dolmuşlar və 
tatarları (azərbaycanlıları- C.H.) qırırlar. Hökumət (Azərbaycan hökuməti - C.H.) 
qayda-qanunu qorumaq üçün mümkün olan hər şeyi edir. Qayda-qanun yaratmaq 
üçün oraya Britaniya əsgərlərindən ibarət bir batalyon göndərmək lazımdır.
682
 
Ermənilər Zəngəzur və Qarabağın dağlıq hissəsi ilə bağlı başladıqları 
pozuculuq işlərini diplomatik müstəviyə keçirməyə cəhd göstərdiklərindən 
Azərbaycan Xarici İşlər Nazirliyi qeyd edilən ərazilərlə bağlı bir sıra təbliğat 
xarakterli addımlar atmalı oldu. Bu məqsədlə nazirliyin informasiya şöbəsinin 
məsul əməkdaşı A.S.Şepotovun rəsmi hökumət qəzeti olan "Azərbaycan"da 
"Qarabağ" adlı geniş məqaləsi dərc olundu. A.S.Şepotov Qarabağın tarixinin 
həlledici məqamları, XIX əsrin 20-30-cu illərindən başlayaraq, oraya ermənilərin 
                                                        
679
 А.Раевский. Мусаватское правительство на Версальской конференции, с.25 
680
 История дипломатии. Т.3., М., 1945, с.33 
681
 T.Swietochowski. Russia and Azerbaijan, p.76 
682
 General C.Milnin təcili diplomatik məlumatı. 06.02.1919. // Azərbaycan Xalq Cümhuriyyəti. Böyük 
Britaniya Arxiv sənədləri, s.237 
196 
 
köç etməsinin intensiv xarakter almasından maraqlı məlumatlar verirdi. O, yazırdı 
ki, Qarabağın Rusiya imperiyasına birləşdirilməsi başa çatdırıldıqdan sonra bu 
ərazi 1844-cü ildə "Zaqafqaziya müsəlman vilayətləri"nin tərkibinə daxil edildi və 
sonra Gəncə quberniyası yaradılan zaman Qarabağ dörd qəzaya bölünərək onun 
inzibati hüdudlarına birləşdirildi. A.S.Şepotov 1917-ci ilin statistik məlumatlarına 
əsasən, Qarabağda 170 min erməninin və 415 min türkün yaşadığını bildirir, onun 
coğrafi baxımdan vahid bir inzibati məkan olduğunu izah edirdi. О yazırdı: 
Türklərin Qarabağa tarixi hüquqları şəksizdir, belə ki, doqquz əsrdən çoxdur ki, 
türk etnosu Qarabağda oturuşmuşdur. Ona görə də Ermənistan hökumətinin son 
vaxtlar Qarabağa qarşı iddiaları daşnak nazirlərinin fantaziyasından ibarət olub heç 
nə ilə əsaslandırılmır. Erməni hökumətinin Qarabağa münasibətdə belə iddiaları nə 
tarixi, nə iqtisadi, nə də etnoqrafik məlumatlarda öz təsdiqini tapmır. A.S.Şepotov 
belə hesab edirdi ki, Borçalını ələ keçirmək uğrunda mübarizədə məğlub olan 
daşnaklar indi Azərbaycanın tarixən ayrılmaz hissəsi olan Qarabağa qarşı iddialar 
irəli sürürlər. Məqalədə bildirilirdi ki, erməni hökumətinin bir vaxtlar rəsmi şəkildə 
imtina etdiyi, indi isə öz himayəsi altına aldığı "general" Andronikin 
müraciətlərindən bu iddiaların çoxdan hazırlandığı bəlli olur. A.S.Şepotovun 
fikrincə, Qarabağın qalan Azərbaycan ərazisinə bağlılığı hər bir Azərbaycan türkü 
üçün о qədər mübahisəlidir ki, bu barədə heç bir söhbət ola bilməz. Məqalə 
Qarabağla tanış olmayan və ermənilər tərəfindən birtərəfli məlumatlandırılan 
xaricilərə regionun keçmişi və çağdaş vəziyyəti haqqında geniş məlumat verməklə 
ermənilərin iddialarının tamamilə əsassız olduğunu ortaya qoyurdu.683 Bu 
materialdan Azərbaycanın xaricindəki nümayəndələri təbliğati işlərində səmərəli 
istifadə etdilər. 
Ermənilərin azğınlığının və Könüllü ordunun nümayəndələrinin 
özbaşınalığının qarşısını almaq üçün Baş nazir F.X.Xoyski 1919-cu ilin fevral 
ayının ortalarında Bakının hərbi qubernatoru V.Tomsona müraciət etmişdi. О 
yazırdı: "Əlimizdə olan məlumatlara görə son vaxtlar Bakı şəhərində baş verən 
hadisələr dövlətin maraqları və hökumətin ləyaqəti nöqteyi-nəzərindən yol 
verilməzdir. Könüllü ordunun nümayəndələri Prjevalski və Erdeli Bakı şəhərində 
və onun rayonlarında səfərbərlik aparırlar, topladığı adamlara silah paylayır və 
hərbi təlimlər keçirirlər, bir sözlə hərbi hissələrin güclü hazırlığına başlayıblar. 
Digər tərəfdən, özünü erməni xadimləri adlandıran, о cümlədən bütün keçmiş 
fəaliyyəti Azərbaycanın müsəlman əhalisinin məhv edilməsinə yönəlmiş Amazasp 
adlı birisi silah gəzdirə bilən erməni əhalisinin qeydiyyatını aparır, onları 
qruplaşdıraraq, silahlandıraraq və təşkilatlandıraraq hərbi hissələr yaradır. Hansısa 
qarışıq rus-erməni hərbi hissələri şəhərin bütövlükdə müsəlmanlar yaşayan Qala 
hissəsindəki Duma meydanının qapılarının yanındakı kazarmaları tutmuşdur. 
Bakının müsəlman əhalisi içərisində qorxu və həyəcan ən yüksək həddə çatıb. Belə 
                                                        
683
 Азербайджан, 1919, 11 февраля. 
197 
 
vəziyyətdə ölkənin paytaxtındakı hərəkətləri ilə, nəinki, dövlətin suverenliyini 
pozmuş, hətta onun mövcudluğuna qarşı yönəlmiş addımların qarşısının 
alınmamasına görə, həm əhali arasında, həm də parlamentdə hökumətin ünvanına 
ədalətli tənqidi eyhamlar səsləndirilmişdir. Мən əminəm ki, siz belə vəziyyətin 
hökumət üçün tamamilə dözülməz olduğu ilə razılaşarsınız. Heç bir dövlətdə, heç 
bir ölkədə elə bir nümunə yoxdur ki, dövlətə və hökumətə tamamilə yad olan, ona 
münasibətdə qərəzkar əhvali-ruhiyyədə olan müxtəlif təşkilatlar bu dövlətin 
paytaxtında belə azad şəkildə yerləşsinlər və hökumətin gözü qarşısında, hətta 
dövlətin əsaslarına qarşı yönəlmiş öz silahlı qüvvələrini bu cür açıq şəkildə 
yaratsınlar".684 Fətəli xan bu azğın qüvvələrin fəaliyyətinin dayandırılmasını 
Könüllü ordunun hər hansı təşkilatının və əməkdaşları ilə birlikdə Amazaspın 
Azərbaycanın hüdudlarından uzaqlaşdırılmasını tələb edirdi. Bu məlumat xarici 
işlər nazirliyi tərəfindən İstanbulda viza gözləyən Azərbaycan Sülh heyətinə də 
çatdırılmışdı. 
Qonşu dövlətlər Parisdə öz ərazi iddiaları ilə çıxış edən zaman Azərbaycan 
nümayəndələri İstanbulda viza gözləməyə məcbur idilər. Azərbaycan nümayəndə 
heyətinin bu çətin vəziyyəti ilə bağlı professor T.Svyatoçovski yazır: 
"Qonşularından fərqli olaraq onlara heç bir kömək göstərilmədi. Qərbdəki 
ermənipərəstlik hərəkatı, yaxud gürcü menşeviklərinin beynəlxalq sosializm ilə 
əlaqələri fonunda azərbaycanlıların mövqeyi zəif idi."685 Lakin fransızların 
ermənipərəst mövqeyi ilə müqayisədə ingilislərin Azərbaycana münasibəti 
ümidverici idi. Burada Böyük Britaniya imperiyasının müəyyən dərəcədə marağı 
və mənafeyi vardı. İstanbulda olan ingilis nümayəndəsi admiral R.Vebblə 
söhbətində Ə.M.Topçubaşov bunu nəzərə alaraq bildirirdi: "Azərbaycanın müstəqil 
yaşamasında Böyük Britaniya maraqlı olmalıdır, sizin İranda mənafeyinizi 
qorumaq üçün müstəqil Azərbaycan dövləti şimal təhlükəsinə qarşı etibarlı 
sipərdir. Bizim coğrafi vəziyyətimiz dövlət müstəqilliyimizi tanımaq üçün başlıca 
təminatdır. Buna mən və mənim ölkəmdə çoxları inanır ki, kiçik Azərbaycanın 
mənafeyi ilə Böyük Britaniyanın mənafeyi tamamilə bir-birinə uyğun gəlir". Bu 
məsələlər admiralın böyük marağına səbəb olmuşdu və o, bildirmişdi: "Dinc 
həyatınızı qoruyun və Paris konfransının qərarını gözləyin. Sizi hələ rəsmi 
tanımayıblar, ona görə görüşlər xüsusi xarakterdə olacaqdır".686 Admiral Vebb 
Azərbaycan nümayəndələrinə Parisə Sülh konfransına getmək üçün kömək 
edəcəyinə söz verdi. Bundan sonra ingilis nümayəndələri ilə keçirilən görüşlər az 
da olsa müəyyən irəliləyişə səbəb oldu. Mart ayının 6-da Londondan məlumat 
gəldi ki, Böyük Britaniya hökuməti Azərbaycan nümayəndələrinin Paris Sülh 
konfransında iştirak etməsinin əleyhinə deyildir və yalnız, Versala getmək üçün 
                                                        
684
 Fətəli xan Xoyski. Həyat və fəaliyyəti, s.48-49 
685
 T.Swietochowski. Russia and Azerbaijan, p.154 
686
 Ə.M.Topçubaşovun Azərbaycan Nazirlər Şurasının sədri və xarici işlər naziri F.X.Xoyskiуə 
məktubu. 29.03.1919.//ARDA, MDA f.894, s.10, i. 66, v.9 
198 
 
Fransa hökumətinin vizası lazımdır.687 Lakin Fransa nümayəndələrindən hələlik 
heç bir müsbət cavab eşidilmirdi. Azərbaycan nümayəndələrindən başqa, Don, 
Kuban, Dağlılar İttifaqı nümayəndələri, Ukrayna və gürcü nümayəndəliklərinin bir 
hissəsi hələ İstanbulda idi. Ona görə nümayəndəliklər bir sıra məsələlərdə və 
xüsusən Parisə buraxılış almaq məsələsində birgə hərəkət etmək qərarına 
gəldilər.688 Ə.M.Topçubaşovun sədrliyi ilə memorandum hazırlandı və onu 
Azərbaycan, Ukrayna, Don, Kuban və Dağlılar İttifaqının nümayəndələri 
imzaladılar. Gürcüstan nümayəndəliyində Çxeidzeni əvəz edən Çixiladze siyasi 
xarakterli addım atmamaq haqqında ondan göstəriş aldığı üçün memorandumu 
imzalamadı. Memorandumda deyilirdi: "Keçmiş Rusiya imperiyasında yaşayan 
xalqlar, 1917-ci ilin oktyabrında bolşeviklər hakimiyyəti qəsb etdikdən sonra bir-
birinin ardınca öz istiqlaliyyətlərini elan etmiş və müstəqil hökumətlərini 
yaratmışlar. Müstəqillik uğrunda mübarizədə ukraynalı, donlu, kubanlı, dağlı və 
azərbaycanlılar çoxlu sayda öz oğullarını qurban vermişlər və bundan sonra da 
müstəqilliklərini qorumaq üçün nə lazımsa edəcəklər. Öz ədalətli mübarizəsində bu 
xalqlar prezident Vilson tərəfindən elan edilmiş humanist prinsiplərə arxalanırlar. 
Öz xilaslarını Saziş ölkələrinin maddi və mənəvi yardımında görürlər. Müstəqilliyə 
qədəm qoymuş xalqlar Paris Sülh konfransına böyük ümid bəsləyirlər. Ona görə də 
memorandum imzalayan ölkələrin parlament və hökumətləri təcili şəkildə 
nümayəndəlik yaratmış, onlara lazımi səlahiyyətlər verib, Sülh konfransına yola 
salmışdır. Nümayəndə heyətləri onların üzərinə qoyulan məsuliyyəti dərindən dərk 
edərək, Parisə vaxtında getmək arzusunda idilər. Lakin təəssüflər olsun ki, bizim 
nümayəndələrimiz bir aydan çoxdur ki, İstanbulda viza gözləyir. Yaranmış 
vəziyyətlə əlaqədar Ukrayna, Azərbaycan, Don, Kuban və Dağlılar İttifaqının 
nümayəndələri Saziş ölkələrinin İstanbuldakı hakimiyyət orqanlarına müraciət 
edərək, onların Parisə səfərini tezliklə təşkil etməyi xahiş edir".689 Memorandum 
nümayəndə heyətlərinin sədrləri tərəfindən imzalanaraq mart ayının əvvəllərində 
İstanbulda olan ingilis ali komissarı admiral Vebbə təqdim edildi. O, viza verilməsi 
barədə fransız komissarı admiral Amedlə danışacağına söz verdi. Mart ayının 5-də 
memorandumu imzalayan nümayəndələr İtaliya və Amerika komissarlıqlarında da 
oldular. Fransa siyasi dairələrinin belə inadkarlığında yeni yaranmış dövlətləri 
tanımaq fikrindən uzaq olan rus mühacirlərinin şovinist mövqeyi az rol 
oynamamışdı. Ə.M.Topçubaşov ürək ağrısı ilə Bakıya yazırdı ki, bizi hələ ki, 
nəinki, konfransa, heç almanlar, avstriyalılar, macarlar, bolqarlar və türklər kimi 
                                                        
687
 ARDA, f.970, s.1, i. 139, v.1 
688
 ARDA, f.894, s.10, i. 152, v.7 
689
 Ukrayna, Don, Kuban, Şimali Qafqaz və Azərbaycan nümayəndələrinin Paris Sülh konfransına və 
müttəfiqlərin İstanbuldakı nümayəndələrinə memorandumu. Mart, 1919.// ARDA, f.894, s.10, i.147, 
v.65-67 
199 
 
"məğlubların" buraxılmadığı Parisə də buraxmırlar. Lakin konfransda görünən 
kimi biz də öz sözümüzü deyəcəyik.690 
Yeni yaradılmış respublikaların nümayəndə heyətləri İstanbulda olarkən, 
Versal Ali Şurasının qərarı ilə Rusiyanın cənubunda siyasi və iqtisadi vəziyyəti 
öyrənmək üçün 30 nəfərdən ibarət xüsusi komissiya yaradılıb yerlərə ezam 
edilmişdi. Nümayəndə heyəti üç hissəyə bölünmüşdü. Onlardan biri Qafqazda olan 
vəziyyəti öyrənməli idi. Bu bölməyə amerikalı polkovnik Bencamin Burçeq Moore 
rəhbərlik edirdi. Martın 3-də Ə.M.Topçubaşov və M.H.Hacınski yolüstü İstanbulda 
dayanan Moore ilə görüşüb çox mühüm məsələlər ətrafında fikir mübadiləsi 
etdilər. Danışıqlar zamanı Moore Azərbaycanla bağlı aşağıdakı məsələləri 
öyrənmək istəyirdi: 
1. Siz əminsinizmi Qafqaz Azərbaycanı siyasi və iqtisadi baxımdan 
müstəqil fəaliyyət göstərə bilər? 
2. Bunun üçün sizin maddi və mənəvi gücünüz bəs edirmi? 
3. Qafqazda və уa Cənubi Qafqazda siz federasiya və уа konfederasiya 
yarada bilərsinizmi? 
4. Əgər Rusiya Federativ Respublikası yaranarsa, Azərbaycan onun 
tərkibinə daxil olmağı arzulayırmı? 
5. Нər hansı başqa bir dövlətin sizə təsiri məsələsi barədə 
düşünürsünüzmü? 
6. İndi Azərbaycanın daimi, yaxud müvəqqəti neytrallığını təmin etmək 
barədə məsələ qaldırmaq mümkündürmü?691 
Əslində birinci iki sualın cavabını Ə.M.Topçubaşov Sülh konfransına 
təqdim etmək üçün hazırladığı memorandumda əsaslandırmışdı və ona görə də bu 
suallara müsbət cavab verdi. Cənubi Qafqaz federasiya yaxud konfederasiya 
yaratmağın mümkünlüyü ilə bağlı Ə.M.Topçubaşov bildirdi ki, indiki şəraitdə o, 
bunun mümkünlüyünə şübhə edir. Çünki Saziş ölkələri regionda mövcud 
reallıqlarla hesablaşmayaraq, Türkiyənin və Azərbaycanın hesabına Böyük 
Ermənistan yaratmaq arzusu ilə çıxış edən ermənilərin hədsiz tələblərini müdafiə 
edirlər. Rusiya Federativ Respublikasına münasibətə gəldikdə isə o, aydın formada 
bildirdi ki, Rusiyada hər hansı hökumətin olmasından asılı olmayaraq, öz 
istiqlaliyyətini elan etmiş, öz parlamenti və hökuməti olan Azərbaycan bir daha 
onun tərkibinə qayıtmayacaqdır. Moorenin Azərbaycana qəyyumluq edə biləcək 
ölkəni öyrənmək arzusuna cavab olaraq, Ə.M.Topçubaşov bildirdi ki, bizdən 
maddi heç nə ummayacağı və prezident V.Vilsonun 14 sülh prinsiplərinin 
ümumbəşəri və mənəvi dəyərlərinə əsaslanacağı halda ABŞ Azərbaycan üçün 
                                                        
690
 Azərbaycanın Paris Sülh konfransındakı nümayəndəliyinin başçısı Ə.M.Topçubaşovun Nazirlər 
Şurasının sədri və xarici işlər naziri F.X.Xoyskiyə məlumatı. 05.05.1919.// ARDA, f.894, s.10, i.152, 
v.16 
691
 Bencamin Burçeq Moorenin Azərbaycan Respublikası Sülh heyətinin sədrinə məktubu. 
03.03.1919.//ARDA, f.970, s.l, i.68, v.21. 
200 
 
qəyyum dövlət ola bilər.692 Neytrallıq məsələsi ilə bağlı o, bildirdi ki, bu, Cənubi 
Qafqazda sabitlikdən asılıdır. Əgər Azərbaycana qarşı xarici təhlükə olmazsa, 
istiqlaliyyəti böyük dövlətlər tərəfindən tanınarsa, onun daimi neytrallığının elan 
edilməsinin mümkünlüyü Mooreyə bildirildi. Diplomatik missiyanın Bakıya 
gedəcəyini nəzərə alaraq Azərbaycan nümayəndələri Moorenin maraqlandığı 
məsələlər barədə Azərbaycan hökumətinə yazılı məlumat göndərdi.693 
Yaranmış vəziyyətlə əlaqədar Azərbaycan nümayəndə heyəti Paris Sülh 
konfransı sədrinin adına qısa məktubla müraciət etməyi qərara aldı. Mart ayının 
21-də bu məktub hazırlanıb, nümayəndə heyətinin sədri Ə.M.Topçubaşov və katibi 
M.Məhərrəmovun imzası ilə Parisə göndərildi.694 Orada göstərildi ki, hələ 1918-ci 
ilin may ayının 28-də öz müstəqilliyini elan etmiş, paytaxtı Bakı olan Azərbaycan 
Respublikasının dörd milyon əhalisi və 100 min kvadrat kilometrə qədər ərazisi 
vardır. Azərbaycan Parlamentinin rəhbərliyi altında ölkə, respublikada yaşayan 
əhalinin nümayəndələrindən təşkil olunmuş 14 nazirliyi olan hökumət tərəfindən 
idarə olunur. Sülh konfransında bu respublikanın tanınması və onun mənafeyinin 
qorunması məqsədi ilə altı nəfərlik parlament və hökumət üzvlərindən ibarət xüsusi 
nümayəndəlik təsis edilmişdir. Bu nümayəndəlik Bakıdan çıxarkən, müttəfiq 
qoşunlarının komandanı general Tomsondan tam təminat almış, onun üzvlərinə 
zəmanət məktubu verilmişdir. Azərbaycan nümayəndələri yanvar ayının 20-də 
İstanbula gəlmiş və özünün bütün cəhdlərinə baxmayaraq iki aydır Parisə getmək 
üçün icazə gözləyir. Gürcüstanla Şimali Qafqaz xalqlarının nümayəndələrinə viza 
verilmişdir və onlar artıq Sülh konfransının müxtəlif komissiyalarında öz 
ölkələrinin mənafeyini qoruyurlar. Lakin onlarla bağlı olan iqtisadi, ərazi, sərhəd 
və digər mühüm məsələlər Azərbaycanın iştirakı olmadan həll edilə bilməz. Yarım 
il ərzində öz istiqlaliyyəti uğrunda bolşeviklərə qarşı fədarkarcasına mübarizə 
aparan azərbaycanlılar ədalətli qayğıya möhtac olub, prezident Vilsonun böyük 
prinsiplərinə ümid bağlayıb, öz səslərinin eşidiləcəyinə inanırlar. Məktubun 
sonunda Sülh konfransının sədrindən xahiş edilirdi ki, iki ay İstanbulda gözləyən 
Azərbaycan nümayəndələrinin Parisə buraxılmasına və Sülh konfransında digər 
yeni yaranmış dövlətlərlə bərabər şəkildə iştirak etməsinə köməklik göstərilsin.695 
Eyni zamanda müraciətin surəti ABŞ, İngiltərə, Fransa və İtaliyanın hökumət 
başçılarına göndərildi.696 
                                                        
692
 A.Раевский. Мусаватское правительство на Версальской конференции, с.29  
693
 ARDA, f.970, s.1,i. 68,v.21 
694
 Prèsident de la Dèlègation de Paix de la Rèpublique d'Azerbaïdjan Ali Mardan Toptchibacheff, 
Secrètaire Mahomed Maheramoff - A Son Excellence Monsieur le Prèsident de la Confèrence de la 
Paix. Constantinople, le 21 mars 1919.// Ministère des Affaires Etrangère de France, Archives 
Diplomatique, vol.638, folio 9 
695
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Sülh konfransının sədrinə məktubu. 21.03.1919.// ARDA, f.894, s.10, i. 66,v.11  
696
 Bax: Prèsident de la Dèlègation de Paix de la Rèpublique d'Azerbaïdjan Ali Mardan Toptchibacheff, 
Secretaire Mahomed Maheramoff - A Son Excellence Monsieur le Prèsident des Etats-Unis d'Amèrique. 
201 
 
Sülh heyəti üzvlərinin Azərbaycan hökuməti ilə yazışmalardan aydın olur 
ki, mart ayının ortalarında Fransa hökuməti nümayəndəliyin bəzi üzvlərinin 
əvvəlcə M.H.Hacınski, sonra isə Ə.Şeyxülislamov və C.Hacıbəylinin Parisə 
getmələrinə etiraz etməyibdir.697 Lakin nümayəndə heyətinin rəhbəri 
Ə.M.Topçubaşovun adı bu siyahıda xatırlanmırdı. Azərbaycan nümayəndələri ilk 
əvvəl Ə.M.Topçubaşov olmadan Parisə getməyi uyğun hesab etmirdilər və onun 
Parisə buraxılmamasının səbəbləri də aydın deyildi. Ona görə yenidən 
müttəfiqlərin İstanbulda olan nümayəndələrinə müraciət edildi. Buna cavab olaraq, 
mart ayının 27-də İstanbuldakı Amerika komissarı Devis Hek Azərbaycan 
nümayəndə heyətinin sədrinə bildirdi ki, sizin nümayəndəliyin Sülh konfransında 
iştirak etmək məqsədilə Parisə getmək arzusu barədə şifahi sorğusuna cavab 
olaraq, sizə bildirməyi özümə şərəf sayıram ki, Amerika missiyası Azərbaycan 
nümayəndələrinin Fransaya getmək üçün səlahiyyətli hakimiyyət orqanlarından 
viza alınmasına heç bir maneə görmür.698 Mart ayının 29-da belə bir məlumatla 
İtaliya komissarlığının nəzarət bölməsinin nümayəndəsi Serezoli də çıxış etdi. O, 
Azərbaycan nümayəndəliyinə göndərdiyi yazılı cavabda qeyd edirdi: "Əlahəzrət 
cənab, İtaliya ali komissarı mənə tapşırmışdır sizə bildirim ki, Azərbaycan sülh 
nümayəndələrinin Parisə getməsinə qarşı heç bir maneçiliyi yoxdur".699 Demək iş, 
ancaq fransızlardan asılı idi. Mart ayının 15-də Fransa Аli komissarı polkovnik 
Foulon Azərbaycan nümayəndələrindən bəzilərinin Parisə getməsinə razılıq 
vermişdisə də, mart ayının 25-də Ali komissarın müavini İ.Seon Fransa Xarici İşlər 
Nazirliyinin Azərbaycan nümayəndələrinin Parisə buraxılmasına icazə vermədiyini 
bildirdi və bunun səbəbləri də izah edilmirdi.700 Ə.M.Topçubaşov Azərbaycan 
hökumətinə mart ayının 29-da yazırdı ki, Parisdən mənfi cavab aldıqdan sonra 
Azərbaycan nümayəndələrindən M.H.Hacınski, C.Hacıbəyli və M.Məhərrəmov 
ingilis nümayəndələrinin yanında olublar və bizim Parisə getməyimizə yardım 
göstərməyi, bu mümkün olmadıqda isə Londona getməyə icazə verməyi xahiş 
ediblər. İngilis nümayəndəsi M.Holer Fransa nümayəndəsi Q.Dyupe ilə 
danışacağına vəd vermiş və söz vermişdir ki, əgər Parisə getməyə icazə verilməsə 
nümayəndəliyi Londona yola salacaqdır".701 Mart ayının 28-də Ə.M.Topçubaşov 
Müttəfiq qoşunlarının Şərqdə Ali Baş komandanı, Birinci dünya müharibəsində 
                                                                                                                                
(La mème lettre a ètè envoyè à M. Clemenceau).Constantinople, le 21 mars 1919.// Ministère des 
Affaires Etrangère de France, Archives Diplomatique, vol.832, folio 40 
697
 Ə.M.Topçubaşovun Azərbaycan Respublikası Nazirlər Şurasının sədri F.X.Xoyskiyə məlumatı. 
17.03.1919.//ARDA, f.894, s.10, i. 66, v.11 
698
 Amerikalı komissar Devis Hekin Ə.M.Topçubaşova məktubu. 27.03.1919.// ARDA, f.970, s.1.i. 139. 
v.1; i. 5,v.4 
699
 İtaliya komissarlığının nümayəndəsi Serezolinin Ə.M.Topçubaşova məktubu. 29.03.1919.// ARDA, 
f.970, s.l, i. 5, v.5 
700
 Fransa Ali komissarının müavini İ.Seonun Ə.M.Topçubaşova məktubu. 25.03.1919.// ARDA, f.970., 
s.l.i. 140, v. 1-5 
701
 Ə.M.Topçubaşovun Azərbaycan Nazirlər Şurasının sədri F.X.Xoyskiyə məlumatı. 29.03.1919.// 
ARDA, f 894, s.10, i. 66, v 11 
202 
 
mühüm hərbi əməliyyatlara rəhbərlik etmiş tanınmış fransız generalı Franş 
D'Esperinin qəbulunda oldu. Azərbaycan nümayəndə heyətinin sədrini diqqətlə 
dinləyən general onlara kömək edəcəyini bildirdi və nəticəni söhbətdə iştirak edən 
fransız zabiti vasitəsilə ona bildirəcəyini vəd etdi. Doğrudan da, general vədinə 
əməl etdi. Bir gün sonra Azərbaycan nümayəndəliyinə məktubla məlumat göndərdi 
ki, Fransa nümayəndəsi Dyupenin yanına getsinlər və onlardan iki-üç nəfərinə 
icazə verilmişdir.702 Ə.M.Topçubaşov yazır: "General Franş D'Esperin 29 mart 
tarixli göstərişinə əsasən, mən 31 martda Fransanın diplomatik nümayəndəsi 
Dyupenin yanında oldum. Aydın oldu ki, bizim üç nəfərimizə Parisə getmək 
imkanı veriləcəkdir. Həmin nümayəndənin tələbi ilə nümayəndə heyətinin siyahısı 
ona təqdim olundu /üçüncü dəfə/. Üç gün sonra adı çəkilən nümayəndənin 
dəftərxanasından bildirildi ki, M.H.Hacınski, M.Məhərrəmov, C.Hacıbəyli gedə 
bilərlər. Bununla əlaqədar Fransa nümayəndəliyinin nəzərinə çatdırılmışdır ki, 
Parisə gedəcək nümayəndə heyətinin əvəzinə nümayəndəliyin ayrı-ayrı üzvlərinin 
seçilməsi məqsədəuyğun deyildir".703 Bu elə bir dövr idi ki, Azərbaycan 
nümayəndələrindən başqa İstanbulda Parisə gedən heç bir heyət qalmamışdı. Bütün 
sənədlərdən aydın olur ki, ermənilərin yalan məlumatlarının təsiri altına düşən 
Fransa hakimiyyət dairələrinin bu süründürməçiliklərdə məqsədi nümayəndə 
heyətinin başçısı, Azərbaycanın görkəmli siyasi xadimi Ə.M.Topçubaşovu Parisə 
buraxmamaq idi. M.H.Hacınski mart ayının 30-da Tiflisdəki Azərbaycan 
nümayəndəsi M.Y.Cəfərova yazırdı ki, əvvəllər Ə.Ağayevə qarşı kampaniya 
qaldırmışdılar, indi də Topçubaşovu ləkələmək istəyirlər, açıq surətdə bildirirlər ki, 
o, Parisə buraxılmamalıdır. "Bunun hamısını fransızlar edirlər. İngilislərdən də, 
amerikanlılardan da yazılı xəbərdarlıq almışıq. Onlar bizim Parisə getməyimizin və 
tam heyətdə konfrasda iştirakımızın əleyhinə deyillər. Mart ayının axırlarında 
yaranmış vəziyyətlə əlaqədar Ə.M.Topçubaşovun Sülh heyətinə sədrlikdə 
dəyişdirilməsi məsələsi meydana çıxmışdı. M.H.Hacınski göstərirdi ki, İstanbulda 
olan nümayəndələrdən heç kim Əli Mərdan bəyi əvəz etmək məsuliyyətini öz 
üzərinə götürmək istəmir. Onun fikrincə, işə az-çox tanış olan M.Y.Cəfərovun və 
X.Xasməmmədovun nümayəndə heyətinə əlavə edilməsi yaxşı olardı. О yazırdı: 
"Fətəli xanı təklif etməyə qorxuram, çünki Parisdə Azərbaycan hökumətinin 
başçısı kimi guya erməni qırğını törətməkdə onu günahlandırıb, ləkələməyə 
başlayacaqlar".704 
Azərbaycan Respublikasının Batumda olan konsulu da Bakıya göndərdiyi 
məlumatda təsdiq edirdi ki, ermənilərin intriqası nəticəsində müttəfiqlər Əli 
Mərdan bəyi Parisə buraxmaq istəmirlər. M.Əfəndiyev yazırdı: "Məndə olan 
məlumata görə xaricdə olan erməni nümayəndələrinin ciddi cəhdləri nəticəsində 
bizim Əli Mərdan bəy, Əhməd bəy kimi yaxşı xadimlərimiz, indi bizə lazım olan 
                                                        
702
 Yenə orada, v. 11 
703
 ARDA, f.970, s.1, i.142, v.4 
704
 M.H.Hacınskinin M.Y.Cəfərova məktubu. 30.03.1919.// ARDA, f.970, s.l, i. 141, v.6  
203 
 
məqamda, o, xaricilərin gözündə hörmətdən salınır ki, həmin xaricilər bizim 
taleyimizi həll etməlidirlər. İstanbulda çıxan müttəfiqlərin mətbuatı və xüsusən, 
fransız qəzetləri Əhməd bəydən sonra, bizim çox hörmətli, tanınmış xadimimiz və 
Azərbaycanın patriotu Əli Mərdan bəyin nüfuzunu aşağı salmaq üçün ona 
böhtanlar yağdırmağa başlamışlar".705 Ə.Ağayev və Ə.M.Topçubaşova qarşı 
qaldırılan kampaniya heç də təsadüfi deyildi. Ermənilər çox yaxşı bilirdilər ki, 
bunlar Qafqazda milli məsələni çox gözəl bilən, məhdud millətçilikdən uzaq, geniş 
dünyagörüşə malik demokratik ruhlu ziyalılar idi. Onların hər ikisi hələ 1905-ci il 
hadisələrindən sonra 1906-cı ildə ermənilərlə müsəlmanlar arasında Tiflisdə 
keçirilən sülh danışıqlarının iştirakçısı olmuşdular. Ə.M.Topçubaşov 1915-ci ildə 
Türkiyənin Şərq vilayətində baş verən hadisələr barəsində ermənilərin də, 
ermənipərəst rus mətbuatının da qaldırdığı hay-küylə bağlı bilavasitə hadisələrin 
baş verdiyi vilayətlərdə olmuş və ermənilərin qaldırdığı təbliğat kampaniyasının 
müxtəlif məqsədlərə xidmət etdiyini göstərmişdi. İndi ermənilər bu iki tanınmış 
siyasi xadimlərə qarşı kampaniya aparmaqla, Qərb siyasi dairələrində onlar 
haqqında yanlış təsəvvürlər yaratmaqla, Azərbaycan nümayəndə heyətini həm güc, 
həm nüfuz, həm də intellekt baxımından zəiflətmək istəyirdilər. 
Fransa nümayəndəliyindəki mübahisədən sonra M.H.Hacınski Bakıya 
vurduğu teleqramında bildirirdi ki, Fransa hökuməti bizim nümayəndəliyin Parisə 
buraxılmasına icazə vermir. Burada söhbət nümayəndəliyin tam heyətdə Fransa 
paytaxtına buraxılmasından gedirdi. Azərbaycan hökuməti də yaranmış vəziyyətlə 
əlaqədar bərk narahatçılıq keçirirdi. Mart ayının 30-da F.X.Xoyski İstanbula ingilis 
komandanlığı vasitəsi ilə göndərdiyi teleqramda işlərin vəziyyətini və nümayəndə 
heyətinin yola düşəcəyi vaxtı bildirməyi xahiş edirdi. Bununla yanaşı, Azərbaycan 
nümayəndə heyətinə bildirilirdi ki, Batum və Qars vilayətlərində təşkil olunmuş 
Cənub-Qərbi Qafqaz Respublikasının müstəqilliyinə, general Denikinin Dağlılar 
Respublikasından çıxarılmasına nail olsunlar. Teleqramda deyilirdi: "Qarabağ, 
Naxçıvan və Sürməlini Ermənistanın, Axalsıx, Axalkələk və Borçalını gürcülərin 
iddialarından müdafiə edin".
706
 Artıq aprel ayının əvvəllərində nümayəndəlik tam 
heyətdə gedə bilmədiyinə əmin olduqdan sonra öz üzvlərindən üç nəfərin Parisə 
getməsinə razılıq vermişdi. Aprel ayının 7-də Bakıya bu məzmunda bir teleqram 
göndərildi: "Bakıya - Azərbaycan Respublikası Nazirlər Şurasının sədri Fətəli Xan 
Xoyskiyə. Nümayəndəlik yola düşə bilmir. Parisə Hacınskinin, Ceyhunun və 
Məhərrəmovun getməsinə icazə verirlər. Mən burada qalmağa məcburam. Başqa 
nümayəndələr Londona getməyə çalışırlar. Bura təzə adamlar göndərəcəyiniz halda 
                                                        
705
 Azərbaycan Respublikasının Batumdakı konsulu M.Əfəndiyevin Xarici İşlər Nazirliyinə məktubu. 
03.04.1919.//ARDA, f.970. s.1, i.141, v.6 
706
 Azərbaycan Respublikası Nazirlər Şurasının sədri və xarici işlər naziri F.X.Xoyskinin 
Ə.M.Topçubaşova teleqramı.30.03.1919.//ARDA, f.970, s.l, i.141, v.10 
 
204 
 
onların Parisə buraxılışını orada, Bakıda təmin edin. Nümayəndə heyətinin 
prezidenti Topçubaşov".707 
Azərbaycan nümayəndələri ümidlərini üzməyərək, Parisə gedib 
Azərbaycanın hüququnu və mənafeyini müdafiə etmək üçün döymədikləri qapı 
qoymadılar. Nümayəndə heyətinin iclasında qərara alındı ki, Sülh konfransının 
sədrinə, Amerika, Böyük Britaniya, Fransa və İtaliya Baş Nazirlərinə teleqramla 
müraciət edilsin. Aprel ayının 8-də həmin teleqramın mətni hazırlanıb, qeyd edilən 
ünvanlara göndərildi. Orada göstərildi: "Cənab sədr, sizə bildirməyi özümə şərəf 
hesab edirəm ki, tərkibində Azərbaycan parlamentinin sədri və beş üzvü olan 
Azərbaycan Respublikasının sülh nümayəndə heyəti yanvar ayının əvvəllərində 
Bakıdan çıxmış, yanvarın 20-də İstanbula çatmış və indiyə qədər Parisə getməyə 
icazə ala bilmədiyi üçün burada yubanırlar. Nəzərə alın ki, Qafqazda Azərbaycan 
Respublikası ilə qonşu olan erməni, gürcü və Şimali Qafqaz nümayəndələri artıq 
Parisdədirlər və öz xalqlarını təmsil edirlər. Cənab sədr Azərbaycan sülh 
nümayəndə heyəti sizdən xahiş edir ki, qeyd edilən nümayəndəliyin Parisə gəlməsi 
üçün buraxılış verilməsinə və Sülh konfransına buraxılmasına köməklik 
edəsiniz".708 
Elə həmin gün Fransa Respublikasının İstanbulda olan fövqəladə 
səlahiyyətli nazirinə də məktubla müraciət edildi. Məktubun mətni də yuxarıda 
qeyd edilən teleqramın məzmununa uyğun idi. Lakin məktubda Azərbaycan 
nümayəndələrinin konfransın çağırıldığı şəhərə buraxılmamasına gətirilən texniki 
səbəblərin əsassız olduğu göstərilir, öz parlamentindən və hökumətindən vəkalət 
alan bir nümayəndəliyin sülh konfransında iştirakına maneçilik törədilməsinin 
beynəlxalq hüquq normalarına zidd olduğu xatırladılırdı. Eyni zamanda Fransa 
Xarici İşlər Nazirliyinin texniki şöbəsi məlumat vermişdi ki, Azərbaycan 
nümayəndələrinin Parisə buraxılmaması texniki məsələlərlə bağlı deyildir. 
Məktubda göstərilirdi ki, fransız generalı Franş D'Esperi ilə razılaşdırılmış 3 nəfər 
nümayəndənin də Parisə göndərilməsində uzun süründürməçiliyə yol verilir və 
əsassız maneələr irəli sürülür. Parisə gedəcək üç nəfərin Azərbaycan 
nümayəndələri tərəfindən deyil, Fransa səlahiyyətli orqanları tərəfindən müəyyən 
edilməsi Azərbaycan parlamentinə və hökumətinə hörmətsizlik kimi 
qiymətləndirilirdi və göstərilirdi ki, nə qədər ki, gec deyil Parisə gedəcək üç 
nəfərin nümayəndəliyin özü tərəfindən müəyyən edilməsinə şərait yaradılsın.709 
İngilis nümayəndəliyində aparılan danışıqlarda məlum oldu ki, onlar da 
Ə.M.Topçubaşovu Londona buraxmaq istəmirlər, yalnız Ə.Şeyxülislamov və 
                                                        
707
 Ə.M.Topçubaşovun Azərbaycan Respublikası Nazirlər Şurasının sədri və xarici işlər naziri 
F.X.Xoyskiyə teleqramı. 07.04.1919.// ARDA, f.894, s.10, i. 70, v.2  
708
 Ə.M.Topçubaşovun Sülh konfransının sədrinə, ABŞ, Böyük Britaniya, Fransa və İtaliya hökumət 
başçılarına teleqramı. 08.04.19197/ ARDA, f.970, s.1, i. 140, v.11 
709
 Ə.M.Topçubaşovun Fransa hökumətinin İstanbuldakı fövqəladə səlahiyyətli nazirinə məktubu. 
08.04.19197/ARDA, f.970, s.1, i.140, v.6-8 
205 
 
M.Mehdiyevin İngiltərəyə getməsinə razılıq verirlər. Aprel ayının 12-də isə Fransa 
nümayəndələri aprelin 8-də onlara təqdim edilmiş məktuba cavab olaraq bildirdilər 
ki, yalnız fransızların müəyyən etdikləri üç nəfərə Parisə getməyə icazə verilir. 
Nəhayət, Azərbaycan nümayəndə heyəti yaranmış vəziyyəti müzakirə edərək belə 
qərara gəldi ki, bir neçə hissəyə bölünsün. Üç nəfər - M.H.Hacınski, 
M.Məhərrəmov və C.Hacıbəyli Parisə, iki nəfər - Ə.Şeyxülislamov və 
M.Mehdiyev Londona getməli, Ə.M.Topçubaşov nümayəndə heyətinin katibliyi, 
əməkdaşları və texniki işçiləri ilə birlikdə İstanbulda qalmalı idi. Belə olduqda 
razılıq əldə edilmişdi ki, hərə öz gedəcəyi yerdə nümayəndə heyətinin adından 
deyil, yalnız onun üzvü kimi fəaliyyət göstərsin. Bu zaman Parisə gedən üç nəfər 
ən əvvəl bütün səylərini ona yönəltməli idilər ki, nümayəndə heyətinin qalan 
üzvlərinə də Fransaya gəlmək üçün viza alsınlar.710 
Ə.M.Topçubaşovun teleqramları və göndərilən kuryer vasitəsi ilə vəziyyətlə 
tanış olduqdan sonra Azərbaycan hökuməti belə qərara gəldi ki, M.H.Hacınski 
nümayəndə heyətinin başçısı təyin edilsin və bu məqsədlə aprel ayının 17-də Ə.M. 
Topçubaşova təcili radioqram göndərildi. Orada bildirilirdi: "Hökumət təklif edir 
ki, nümayəndə heyətinin üzvləri yubanmasınlar, tezliklə Parisə getməyə çalışsınlar. 
Əgər şəxsən sizə Paris konfransına getmək mümkün deyilsə, hökumət təklif edir 
ki, sədrliyi Hacınskiyə verəsiniz, nə olur-olsun nümayəndəliyi göndərmək 
lazımdır. Nümayəndəliyin tərkibini qüvvətləndirmək üçün bu yaxınlarda yeni 
adamlar gələcək".711 Lakin bu teleqramın müzakirəsinə ehtiyac olmadı. ABŞ 
prezidenti Vudro Vilsonun rəsmi şəkildə Versal Sülh konfransında Qafqaz 
məsələsini qoymasına bir neçə gün qalmış təcili şəkildə Azərbaycan 
nümayəndələrini Parisə çağırdılar.712 1919-cu ilin aprel ayının 14-də ABŞ-ın dövlət 
katibi R.Lansinqə Bakı nefti haqqında təqdim olunmuş qısa xülasə Amerikanların 
Qafqaza marağından xəbər verirdi.713 Ə.M.Topçubaşovun prezident V.Vilsona 
müraciətini əsas tutaraq ABŞ dövlət katibi R.Lansinq Azərbaycan 
nümayəndələrinə viza verilməsi xahişi ilə Fransanın xarici işlər naziri J.M.Pişona 
məktub göndərdi.
714
 Nəhayət, uzun yazışmalardan sonra nümayəndə heyətinin 
bütün üzvlərinə, texniki işçiləri çıxmaq şərti ilə Parisə getmək üçün pasport və viza 
verdilər. Aprel ayının 22-də Azərbaycan nümayəndələri İstanbuldan çıxdılar. 
                                                        
710
 Azərbaycan Sülh nümayəndəliyinin iclasının protokolu. 12.04.19197/ ARDA, f.970, s.1, i- 142, v.5 
711
 Azərbaycan Respublikası Nazirlər Şurasının sədri və xarici işlər naziri F.X.Xoyskinin 
Ə.M.Topçubaşova radioqramı. 17.04.19197/ ARDA, f.894, s.10, i. 70, v.l 
712
 Azərbaycan SSR EA Tarix institutunun əsərləri. XIII cild. Bakı, 1958, s.345 
713
 Gouvernement d'Azerbaïdjan. Lettre du 14 avril 1919 à M. Lansing Ministre des Affaires Etrangères 
des Etats-Unis d'Amèrique, la Commission amèricaine auprès de la Confèrence de la Paix, au sujet de 
fournitures de pètrole au Gouvemement des Soviets.// Ministère des Affaires Etrangère de France, 
Archives Diplomatique, vol. 832, folio 52 
714
 R.Lansing (American commission to negotiate peace) - His Excellency M.Pichon, Minister of 
Foreign Affairs of France.// Ministère des Affaires Etrangère de France, Archives Diplomatique, vol. 
638, folio 24 
206 
 
İstanbul-Saloniki-Pirey /Afina/-Messina-Neapol xətti ilə üzən gəmi ilə onlar 
İtaliyaya gəldilər və may ayının 7-də qatarla Romadan Parisə yola düşdülər.715 
Beləliklə, Azərbaycan nümayəndələrinin İstanbulda üç aydan artıq apardığı 
gərgin mübarizə öz nəticəsini verdi. Ə.M.Topçubaşov başda olmaqla Azərbaycan 
Sülh heyəti Versal Sülh konfransının keçirildiyi Paris şəhərinə buraxıldı. Bu, süni 
maneələrlə üzləşmiş Azərbaycan diplomatiyasının böyük uğuru idi. Yeni yaranmış 
gənc bir dövlətin nümayəndələri ilk dəfə olaraq, Birinci dünya müharibəsinin hərbi 
nəticələrini siyasi baxımdan yekunlaşdıran ümumdünya Sülh konfransında 
Azərbaycanı təmsil edəcəkdilər. Bununla da, Azərbaycan diplomatiyasının 
qarşısında öz ölkəsini dünyanın taleyini həll edən dövlətlər tərəfindən tanıdılması 
baxımından yeni üfüqlər açılırdı. 
 
  
                                                        
715
 ARDA, f.894, s.10, i.70, v.3 
207 
 
VII FƏSİL 
 
Azərbaycan Xarici İşlər Nazirliyinin fəaliyyətinin genişlənməsi və Versalda ilk 
diplomatik addımlar 
 
1919-cu ilin əvvəllərində Azərbaycanın beynəlxalq və daxili vəziyyəti 
gərgin olaraq qalmaqda idi. Lakin Bakı azad edildikdən sonra hökumətin paytaxta 
köçməsi və dövlət quruculuğuna başlaması, istər ölkə daxilində və istərsə də 
Azərbaycanda müvəqqəti yerləşən müttəfiq ordu komandanlığında ona olan 
etimadı artırmışdı. Noyabr böhranı arxada qalmış, ölkədə parlamentli üsul-idarə 
yaranmışdı. Əvvəllər müxtəlif bəhanələrlə, daha çox siyasi mülahizələrlə 
Azərbaycan parlamentində onlar üçün ayrılmış yerlərdən imtina edən rus və erməni 
deputatları tədricən məclisin işində iştirak etməyə üstünlük verdilər. 
Hələ, 1918-ci ilin noyabrında müttəfiqlərin gəlişindən ruhlanıb Azərbaycanı 
Rusiyanın bir hissəsi hesab edən, "Rusiyanın iradəsindən xəbərdar olmadan biz nə 
Azərbaycan Respublikasının müstəqilliyini, nə də onun parlamentini tanıma 
hüququna malik deyilik"716 - deyən rus milli şurasının nümayəndələri 1919-cu ilin 
yanvar ayının 30-da Azərbaycanın mövcudluğu faktı ilə barışıb parlamentin işinə 
qatılmağa qərar verdilər. Rusların bu addımından "ruhlanan" erməni Milli Şurası 
da Azərbaycan dövlətinin inkar edilməsinin uğursuzluğunu başa düşüb 1919-cu 
ilin fevral ayının 9-da Nazirlər Şurasının sədri F.X.Xoyskiyə göndərdikləri 
məktubda parlamentdə iştirak etmək istəklərini bildirdilər. Azərbaycan hökuməti 
bu müraciətləri dəyərləndirərkən, Azərbaycan parlamentində oturan hər kəsin onun 
müstəqilliyini tanımasını mühüm şərt kimi irəli sürdü. Rus və erməni Milli 
Şuralarının üzvləri bu şərtləri qəbul edib Azərbaycan parlamentində təmsil 
olundular. Azərbaycan Milli Məclisi 1919-cu ilin fevralından başlayaraq tam 
heyətdə fəaliyyət göstərməyə başladı. Milli azlıqların parlamentdə təmsil olunması 
müəyyən çətinliklər yaratsa da, hökumət bu məsələni səbr və təmkinlə yoluna 
qoyurdu. Lakin siyasi xarakterli çətinliklər yalnız bununla bitmirdi. Parlamentdə 
təmsil olunan sol və islamçı partiyalar ölkənin daxilindəki, xüsusilə onun 
beynəlxalq aləmə inteqrasiya olmaq yolundakı çətinlikləri nəzərə almayaraq tez-tez 
hakimiyyət böhranı yaratmağa meylli idilər. Yanvar ayının 28-də parlamentin on 
birinci iclasında İttihad fraksiyasının 3 bənddən ibarət sorğusu belə meyllərin aydın 
təzahürü idi. Sorğuda neft möhtəkirliyi, taxıl məhsullarının talanması və 
H.Z.Tağıyev fabrikində bezlə bağlı məsələlərin araşdırılması tələb edilirdi.717 Bir 
sıra nazirlərin izahatından sonra fevral ayının 5-də baş nazir Fətəli xan parlament 
iclasında çıxış edərək bəzi məsələlərə aydınlıq gətirdi. О dedi: "Siz bunu bilirsiniz 
ki, Azərbaycanın istiqlalı hər dəqiqə təhlükədədir. Bilirsiniz, indi elə vaxtdır ki, 
nəinki bez və çit, hətta elə əhval çıxa bilər ki, Azərbaycan belə qalmaz, istiqlalımız 
                                                        
716
 Единая Россия, 1918, 17 декабря. 
717
 Azərbaycan Xalq Cümhuriyyəti. Parlament, I cild, s.213-226 
208 
 
əldən gedər. Belə mühüm zamanlarda hökumət işlərini Tağıyev fabrikasının bezi 
ilə ölçmək olarmı? Bilirsiniz ki, hökumətin həftədə 5-6 iclası olur, gecə saat 
ikiyədək otururuq, lakin bu neçə vaxtda iş о qədər olmuşdur ki, sorğudakı 
məsələlərə keçmək mümkün olmamışdır. Xarici siyasət о qədər gərgin olmuşdur 
ki, sıradakı məsələlərə keçmək mümkün olmamışdır. Bu halda mümkündürmü 
hökumət gedib sənin bezlərini ölçsün, Azərbaycanın başına bir bəla gələrsə, onda 
bez nəyə gərək, çit və neft nəyə gərək olar."718 F.X.Xoyskinin bu sözlərinə və 
Müsavat partiyasının ciddi cədhlərinə baxmayaraq hökumət böhranının qarşısını 
almaq mümkün olmadı. Baş nazir fevral ayının 25-də səhhəti ilə bağlı 
səlahiyyətlərinin təhvil verilməsi haqqında bəyanatla çıxış etdi. Yeni hökumətin 
təşkili N.Usubbəyova tapşırıldı. 
Uzun müzakirələrdən sonra N.Usubbəyov aprel ayının 14-də dördüncü 
hökumət kabinetinin tərkibini parlamentə təqdim etdi. Yeni hökumətdə Nazirlər 
Şurasının sədri və daxili işlər naziri N.Usubbəyov, maliyyə naziri Əliağa Həsənov, 
ticarət və sənaye naziri Ağa Əminov, xarici işlər naziri Məmməd Yusif Cəfərov, 
poçt və teleqraf naziri Cəmo bəy Hacınski, ədliyyə və əmək naziri Aslan bəy 
Səfikürdski, hərbi nazir Səməd bəу Mehmandarov, təminat naziri V.Klenovski, 
səhiyyə naziri A.Dostakov, maarif və dini etiqad naziri Rəşid bəу Kaplanov, 
əkinçilik naziri A.Qardaşov, portfelsiz nazir X.Amaspur, nazir müfəttiş 
N.Nərimanbəyov təsdiq edildilər. Yeni baş nazir N.Usubbəyov aprel ayının 14-də 
parlamentdə hökumət proqramı ilə çıxış etdi. Xarici siyasət məsələlərinə 
toxunaraq, о dedi: "Azərbaycan türklərinin yaxın bir zamanda dünyanın bilcümlə 
mədəni millətləri ailəsinə daxil olacağına ümidimiz qəvidir... Çünki millətin bu 
əzminə bilavasitə şahid olan böyük və demokratik İngiltərə komandanlığı heyətinin 
aldığı təəssüratı qərəzsiz, mübaliğəsiz Parisdə toplanan ümumdünya məhkəməsinə 
ərz edəcəyi şübhəsizdir". N.Usubbəyov Muğanda, Borçalıda, İrəvanda baş verən 
hadisələrə toxunaraq bildirdi ki, Azərbaycanın ayrılmaz bir hissəsini təşkil edən 
Lənkəran qəzası hələ yadellilərin əlindədir. 100 minə qədər vətəndaşımızın 
həyatlarına, irz və namuslarına təcavüz edilir. Azərbaycanın Tiflis və İrəvan 
vilayətlərində bulunan hissələrinə göz dikənlər dəxi vardır. Şimali Qafqazda 
cərəyan edən hadisələrə toxunaraq, N.Usubbəyov dedi ki, Şimali Qafqaz 
azərbaycanlıların vətəni, Azərbaycan Şimali qafqazlı dindaşlarımızın yurdu, ocağı 
məsabəsindədir. Məlumi-alilərinizdir ki, Denikinin orduları Şimali Qafqazın 
üzərinə hücum edərək cəsur və şücaətli dindaşlarımızın qarlı dağlarını al qanlara 
boyayıb, onları və onlarla bərabər bizləri yenidən təhti-əsarətinə almaq 
fikrindədirlər."719 Baş nazir hökumətin proqramını elan edərkən, Qarabağın adını 
çəkmədiyindən müəyyən qüvvələr bundan onu tənqid etmək məqamı kimi 
istifadəyə cəhd göstərdilər. N.Usubbəyov onlara üzünü tutaraq dedi: "Mənim 
bəyannaməmdə nə qədər mübahisəli yerlər və məsələ varsa о xüsusda sözümü 
                                                        
718
 Yenə orada, s.263-264 
719
 Azərbaycan Xalq Cümlıuriyyəti. Parlament, I cild, s.444-445. 
209 
 
dedim. Çox mübahisəsiz məsələlər vardır ki, hökumət о xüsusda söz söyləməyi 
artıq bilir. İrəvan, Lənkəran, Tiflis sözü oldusa о da ondan ötəridir ki, onlar 
mübahisəlidir. Qarabağ xüsusunda mübahisə yoxdur. Onun üçün də mən 
mübahisəli olmayan məsələ haqqında bir söz söyləməyi artıq bildim. Müsavat 
fraksiyasının rəhbəri M.Ə.Rəsulzadə söz alaraq, N.Usubbəyovun mövqeyini 
müdafiə etdi. О dedi: "Meydanda Lənkəran məsələsi var. Çünki Lənkəran daha 
əlimizdə deyil, çünki oraya hələ Azərbaycan məmuriyyəti təyin edilməmişdir. 
Tiflis quberniyasında Borçalı məsələsi var. Çünki orası da bizim hökumət və 
qüvvətimizin xaricindədir. İrəvan quberniyasının bəzi yerlərinə aid məsələlər var. 
Çünki hökumət oralara hələ nüfuz etməyib, torpaqlarımız başqa əllərdədir. Halbuki 
Qarabağ məsələsi belə layənhəll halda deyildir. Oraya general-qubernator təyin 
edilmişdir. Oradakı hüquqi-mülkiyyəmiz, hətta bir dərəcəyə qədər beynəlmiləl bir 
halı iktisab eləmişdir. Bir də İrəvan quberniyasının davasını edən hökumətdən 
qalxıb da Qarabağ məsələsini istizah etmək yersizdir. Çünki İrəvana gedən 
hökumət təbiidir ki, Qarabağ dağlarını aşıb keçmədən gedəməzdi. Bizcə və 
hökumətcə Qarabağ məsələsi yoxdur. Necə ki, Bakı məsələsi yoxdur. Buna görə də 
Qarabağ ünvanı ilə vaqə olan hər növ təklifi rədd edirik".720 
Azərbaycan hökumətinin yeni baş naziri N.Usubbəyov 1881-ci ildə 
Gəncədə doğulmuş, XX əsrin əvvəllərində Odessa Universitetinin hüquq 
fakültəsində oxumuş, 1907-ci ildə məşhur türkçü mütəfəkkir İsmayıl bəу 
Qaspralının "Tərcüman" qəzetinin əməkdaşı olmuşdu. Krımda olarkən, 
İ.Qaspralının qızı Şəfiqə Soltanla ailə həyatı quran Nəsib bəу 1908-ci ildə 
Türkiyəyə mühacirət etmiş və 1909-cu ildə Gəncəyə qayıtmışdı. Fevral 
inqilabından sonra Gəncədə Türk Ədəmi-Mərkəziyyət partiyasını yaradan 
N.Usubbəyov 1917-ci ilin aprelində Qafqaz müsəlmanlarının Bakı, həmin ilin 
mayında Rusiya müsəlmanlarının Moskva qurultayının fəal iştirakçısı olmuşdu. 
M.Ə.Rəsulzadə sonralar onun haqqında yazırdı: "Azərbaycan ideyasını siyasi bir 
tələb maddəsi şəklində formula etmək şərəfi mərhum Nəsib bəyindir".721 
Azərbaycana səfər edən və baş nazir kimi N.Usubbəyovla görüşən xaricilər onu 
çox yüksək qiymətləndirirdilər. 1919-cu ilin payızında Qafqaza Britaniya Ali 
Komissarı təyin edilmiş Oliver Uordrop sentyabrda Bakıya ilk səyahətindən və 
N.Usubbəyovla keçirdiyi görüşlərdən sonra oktyabrın 2-də Londona göndərdiyi 
hesabatda yazırdı: "Baş nazir Usubbəyov geniş dünyagörüşə malik, yüksək təhsil 
görmüş, itiağıllı, liberal ideyalara sədaqətli, səmimi, vicdanlı, qarşısına qoyduğu 
məqsədə nail olmağa çalışan nəzakətli bir insandır... Baş nazirin ideyaları dini 
ideyalar deyil, milli ideyalardır. O, bolşevizmə nifrət edir. Onun istədiyi bircə şey 
varsa, о da ölkəsinin müstəqilliyidir. Onun komandası və kabineti bəzi Avropa 
ölkələri üçün nümunə ola bilər... Onlar öz işlərini yaxşı idarə edirlər və bütün 
                                                        
720
 Azərbaycan parlamentinin iyirmi doqquzuncu iclasının stenoqramı. 14.04.1919.// ARDA, f.895, 
s.1,i-82, v.70-71 
721
 Azərbaycan Xalq Cümhuriyyəti ensiklopediyası. II cild. Bakı, 2005, c.441 
210 
 
ləyaqətli adamlar kimi, hər şeydən daha çox yeni dünyada öz yerlərini tutmağa can 
atırlar."722 
Dördüncü hökumət kabinetində xarici işlər naziri vəzifəsini tutan Məmməd 
Yusif Cəfərov artıq xeyli vaxt idi ki, diplomatik fəaliyyətlə məşğul olurdu. O, 
1918-ci ilin iyunundan xarici işlər naziri vəzifəsinə təyin olunana qədər 
Azərbaycan hökumətinin Tiflisdə diplomatik nümayəndəsi olmuşdu. Dövrünün 
savadlı, istedadlı, geniş dünyagörüşə malik adamlarından olan M.Y.Cəfərovun 
Gürcüstandakı fəaliyyəti faydalı olmuş, o, burada Azərbaycanın siyasi və iqtisadi 
maraqlarının qorunması istiqamətində qonşu dövlətlərin, Avropa ölkələri və 
Türkiyənin nümayəndələri ilə diplomatik danışıqlar aparmış, Tiflisdə keçirilən 
Zaqafqaziya konfransında Azərbaycanı təmsil etmişdi. 1919-cu ilin payızında 
Bakıya səfər emiş Tiflisdəki Britaniya Ali Komissarı O.Uordrop xarici işlər naziri 
M.Y.Cəfərovla görüşündən aldığı təəssüratı Londona göndərdiyi şifrəli teleqramda 
belə ümumiləşdirirdi: "Keçmiş Rusiya Dövlət Dumasında Kadet partiyasının üzvü 
və eyni zamanda müsəlman fraksiyasının lideri olmuş M.Y.Cəfərov müharibə və 
inqilablar dövründə Rusiyanın və Сənubi Qafqazın tarixində böyük rol oynamışdır. 
O, bacarıqlı və çox tanınmış bir natiqdir".723 
M.Y.Cəfərov 1919-cu ilin aprel ayının 14-də xarici işlər naziri vəzifəsinə 
başladıqdan sonra həm nazirliyin mərkəzi aparatında, həm də xaricdəki diplomatik 
nümayəndəliklərdə bir sıra dəyişikliklər etdi. Aprel ayının 15-də xarici işlər 
nazirliyi üzrə verilmiş 2 saylı əmrdə nazirliyin şəxsi heyəti və diplomatik 
missiyaların başçıları öz yerlərinə təsdiq edildilər. Yeni əmrə əsasən, Mir Yusif 
Vəzirov Ukrayna, Polşa və Krımda, Mahmud bəу Əfəndiyev Batumda, Məmməd 
Xan Təkinski Ermənistanda, Əbdürrəhim bəу Haqverdiyev Dağlılar İttifaqında, 
Cəfər bəу Rüstəmov Kuban hökumətində, Əkbər ağa Sadıxov Aşqabadda öz 
diplomatik fəaliyyətlərini davam etdirməli idilər.724 M.Y.Cəfərovun Bakıya 
dönüşündən sonra Tiflisdəki Azərbaycan diplomatik nümayəndəliyinə onun 
müavini olmuş Fariz bəy Vəkilov başçılıq etməyə başladı. Elə fəaliyyətinin ilk 
günlərində F.Vəkilov 1919-cu ilin martında ermənilər tərəfindən əsir alınmış 
müsəlman dinc əhalisinin təcili şəkildə azad edilməsi ilə bağlı müttəfiqlərin 
komandanlığı qarşısında məsələ qaldırdığını xarici işlər nazirliyinə yazırdı. 
General Biç ilə söhbətində F.Vəkilov ermənilərin bu azğınlığının qarşısının 
alınmasını ingilis komandanlığından tələb etmişdi. Eyni zamanda Azərbaycanın 
Paris Sülh konfransındakı nümayəndə heyətinin başçısı Ə.M.Topçubaşovun 
                                                        
722
 Cənab O.Uordropun şifrəli teleqramı. 02.10.1919.// Azərbaycan Xalq Cümhuriyyəti. Böyük 
Britaniyanın Arxiv sənədləri, s. 188-194 
723
 Cənab O.Uordropun şifrəli teleqramı. 02.10.1919.// Azərbaycan Xalq Cümhuriyyəti. Böyük 
Britaniyanın Arxiv sənədləri, s.188 
724
 Diplomatik missiyaların başçılarının təyin olunması haqqında xarici işlər nazirliyinin əmrindən 
çıxarış. 15.04.1919.//ARDA, f.970, s.2, i.157, v.1-2 
211 
 
Bakıya göndərdiyi diplomatik yazışmaların Batumda Britaniya komandanlığı 
tərəfindən açılmasına qarşı da o, öz etirazını general Biçə bildirmişdi.725 
M.Y.Cəfərov xarici işlər nazirliyinin operativliyini artırmaq məqsədilə bir 
sıra struktur islahatların aparılmasına cəhd göstərirdi. Bu məqsədlə o, 1919-cu ilin 
may ayının 18-də gündəlik informasiyalar üzrə məruzələrin hazırlanması və 
onların surətlərinin diplomatik nümayəndələrə göndərilməsi haqqında əmr verdi. 
Əmrdə göstərilirdi: "Dəftərxana direktoruna təklif edilir ki, nazirlik üzrə səliqəli 
şəkildə gündəlik məlumatlar haqqında məruzələr hazırlanması və onların 
surətlərinin respublikanın diplomatik nümayəndəlikləri, səfirlik və konsulluqlarına 
göndərilməsi haqqında sərəncam versin. Eyni zamanda respublikanın bütün 
diplomatik nümayəndəlikləri və konsulluqları akkreditə olunduqları ölkələrin 
gündəlik siyasi və dövlət həyatı haqqında eyni məzmunlu məruzələr hazırlayıb 
nazirliyə təqdim etməli idilər."726 
M.Y.Cəfərovun təşəbbüsü ilə 1919-cu ilin iyul ayının 9-da xarici işlər 
nazirliyinin dəftərxanasının müvəqqəti ştat cədvəli təsdiq edildi. Sənədə görə 
dəftərxana diplomatik, ümumi işlər və təsərrüfat şöbələrindən ibarət olmalı idi. 
Yeni əsasnamədə ilk dəfə olaraq, xarici işlər nazirliyi şöbələrinin vəzifələri 
dəqiqliklə göstərilirdi. Əsasnaməyə görə, diplomatik şöbəyə nazirliyin katibi 
rəhbərlik etməli idi. Şöbə diplomatik xarakterli yazışmalar aparmalı, nazirin 
göstərişi ilə xarici dövlətlərə təqdim edilmək üçün etiraz notaları, cavab notaları, 
hökumətin adından məktublar hazırlamalı, müxtəlif akt və sənədlərin xarici və türk 
dillərindən tərcüməsini təşkil etməli, məxfi xarakterli yazışmalar və şifrələnmə 
işlərini təmin etməli idi. Ümumi şöbəyə gəldikdə isə, bu şöbə mərkəzi və yerli 
idarələrlə yazışmaları, respublikaya gələn xaricilərin, xaricə gedən Аzərbaycan 
vətəndaşlarının sənədlərinin qaydaya salınmasını, nazirliyin bütün strukturlarında 
olan şəxsi heyətin işlərini yoxlamalı, respublikanın müxtəlif idarələrindən 
parlamentə göndərilən qanun layihələri ilə tanış olmalı, nazirliyin adından qanun 
layihələri hazırlamalı və rəhbərlik üçün müxtəlif məsələlərə aid hesabatlar tərtib 
etməli idi.
727
 Aparılan struktur islahatlarından sonra xarici işlər nazirliyinin ştat 
cədvəli 60 nəfərdən ibarət idi. Bura nazir, nazir müavini, məsləhətçi, 4 nəfər 
dəftərxana, 11 nəfər diplomatik şöbənin, 10 nəfər informasiya şöbəsinin, 10 nəfər 
ümumi şöbənin, 5 nəfər təsərrüfat şöbəsinin, 17 nəfər arxiv, draqomanat, ümumi 
qeydiyyat işçiləri daxil idi.728 Əsasnaməyə görə Azərbaycan Respublikası Xarici 
İşlər Nazirliyinin kollegial orqanı kimi Şura yaradılmışdı, Şuraya nazir, onun 
müavini və məsləhətçiləri daxil idi. Şöbə müdirləri Şuraya dəvət edilir və rəhbərlik 
etdikləri sahələr üzrə hesabatlar verirdilər. Şura nazirliyin fəaliyyəti ilə bağlı ən 
                                                        
725
 Gürcüstandakı Azərbaycan Respublikasının diplomatik nümayəndəsinin müavini F.Vəkilovun xarici 
işlər naziri M.Y.Cəfərova məlumatı. 31.03.1919.//ARDA, f.970, s.1, i.54, v.2 
726
 Азербайджанская Демократическая Республика. Внешняя политика, с.223 
727
 ARDA, f.970, s.2, i.80, v.33-34 
728
 ARDA, f.970, s.2, i.132, v.7-69 
212 
 
zəruri məsələləri müzakirə edir və müvafiq qərarlar qəbul edirdi. Məsələn, 
diplomatik sahədə işləmək arzusu ilə nazirliyə müraciət etmiş bütün şəxslər 
Şuranın ciddi müzakirəsindən keçirdi. Xarici işlər nazirliyinə işə qəbul edilən şəxs 
mütləq fransız dilini bilməli və beynəlxalq hüququn əsasları ilə tanış olmalı idi. 
Xarici işlər naziri M.Y.Cəfərovun 1919-cu ilin avqust ayının 12-də 
imzaladığı 27 saylı əmrlə nazirliyin yanında Kartoqrafiya və Statistika şöbələri 
yaradıldı. 1919-cu ilin sentyabrında bu şöbələr informasiya bürosu ilə birlikdə 
nazirliyin dəftərxanasına birləşdirildi. Nazirin əmri ilə müəyyən edildi ki, xarici 
işlər nazirliyindən bütün informasiyalar dəftərxana müdiri ilə razılaşdırıldıqdan 
sonra İnformasiya Bürosu tərəfindən verilə bilərdi. Siyasi xarakterli məlumatların 
isə nazirin icazəsi olmadan verilməsi qadağan edilirdi.729 İnformasiya Bürosunun 
tərkibində yaradılan kitabxana 8 bölmədən ibarət olub hüquqi, coğrafi, tarixi, 
etnoqrafik, mədəniyyət, sənaye, soraqlama və inqilabi ədəbiyyatı əhatə etməli idi. 
Kitabxananın tarix bölməsində Azərbaycan, Türküstan, Türkiyə, Qafqaz və İslam 
tarixi ilə bağlı ədəbiyyat toplanmalı, toplanan ədəbiyyatdan diplomatik danışıqlar 
və yazışmalar zamanı istifadə edilməli idi.730 Toplanan kitablar və məqalələr, 
abunə olunan qəzet və jurnallar, müxtəlif kanallarla əldə edilən məlumatlar 
əsasında hazırlanan arayışlar, kitab və broşurlar Azərbaycanın xaricdə yerləşən 
diplomatik missiyalarına göndərilirdi. Eyni zamanda bu məlumatlar əsasında 
"Azərbaycan Respublikası Xarici İşlər Nazirliyinin Xəbərləri" adlı dövrü orqanın 
buraxılması planlaşdırılırdı. Burada nazirliyin əmrlərinin, hökumətin xarici 
siyasətlə bağlı sərəncamlarının, siyasi hadisələrin xronikasının, Qafqazda və 
dünyada baş verən hadisələrin təhlilini əks etdirən məqalələrin, mətbuat 
icmallarının dərc olunması nəzərdə tutulurdu. Jurnal ayda bir dəfə dörd çap 
vərəqindən az olmayaraq nəşr olunmalı idi.731 
Azərbaycanın xarici əlaqələrini genişləndirmək məqsədilə M.Y.Cəfərov 
İstanbulda və Tehranda yeni diplomatik nümayəndəliyin yaradılması haqqında 
hökumət qarşısında məsələ qaldırmışdı. Hələ 1919-cu ilin mart ayında danışıqlar 
aparmaq üçün Tehrana İsmayıl xan Ziyadxanov başda olmaqla fövqəladə 
səlahiyyətli missiya göndərmək məsələsinə хаrici işlər nazirliyi yenidən qayıtdı. 
Bu missiyaya Azərbaycan hökuməti adından səlahiyyət verilirdi ki, İranın Bakıda 
və Gəncədə, Azərbaycanın isə Tehranda, Təbrizdə, Rəştdə və Məşhəddə 
diplomatik nümayəndəliklər açmaq məsələsini, İranla Azərbaycan arasında ticarət, 
poçt-teleqraf, gömrük, su, dəmir və avtomobil yolları ilə əlaqələr yaradılması 
haqqında müqavilələrin əsas prinsiplərini, sərhəd xəttinin qorunması üçün birgə 
tədbirlər görülməsini İran tərəfi ilə müzakirə etsin. 
                                                        
729
 ARDA, f.970, s.2, i.120, v.20; i.121, v.31 
730
 ARDA, f.970, s.l, i.209, v.l 
731
 ARDA, f.970, s.l, i.103, v.12-13 
 
213 
 
1919-cu ilin birinci yarısında bir sıra xarici ölkələrin Azərbaycanda 
diplomatik nümayəndəlikləri açıldı. Fevral ayının 5-də Tiflisdə yerləşən 
Qafqazdakı İsveçrə Milli Şurasının rəhbərliyi Bernə göndərdiyi məktubda Bakıda 
İsveçrə respublikasının diplomatik nümayəndəsinin təyin edilməsini təklif edirdi. 
Onlar bu vəzifəyə artıq Bakıda olan Robert de Rianın namizədliyini irəli 
sürürdülər.732 Fevral ayının 8-də Ukrayna xarici işlər naziri V.Çexovski 
Azərbaycan Xarici İşlər Nazirliyinə göndərdiyi məktubda Bakıda Ukraynanın 
diplomatik nümayəndəliyini açmaq arzusunu ifadə edirdi. Azərbaycan Xarici İşlər 
Nazirliyi cavabında İ.Kraskovskinin Bakıya diplomatik nümayəndə təyin 
edilməsinə razılığını verdi və Ukrayna diplomatik missiyasının başçısı öz 
etimadnaməsini Azərbaycan hökumətinin başçısına təqdim etdi.733 Fevral ayının 
19-da polkovnik Karqaleteli Gürcüstan hökumətinin Azərbaycanda hərbi attaşesi 
təyin edildi. Tiflisdəki Azərbaycan diplomatik nümayəndəliyində isə bu vəzifəni 
podpolkovnik Məmməd bəy Əliyev yerinə yetirirdi. Mart ayının 9-da isə hökumət 
qəzeti olan "Azərbaycan" Araz-Türk Respublikasının diplomatik missiyasının 
Bakıya gəldiyi barədə məlumat verirdi. Qəzet yazırdı: "Missiyanın tərkibinə 
məşhur şair və dramaturq, Bakı əhalisinə öz pedaqoji fəaliyyəti ilə yaxşı məlum 
olan Hüseyn Cavid əfəndi daxildir".734 1919-cu ilin mart ayının 22-də xarici işlər 
nazirliyinin təqdimatı ilə Nazirlər Şurasının iclasında Litvanın Bakıdakı 
konsulluğunun tanınması haqqında qərar qəbul edildi və B.Mitskeviç Litvanın 
Azərbaycanda konsulu kimi fəaliyyətə başladı.735 Aprel ayının 19-da Cənub-Qərbi 
Qafqaz Respublikasının nümayəndəsi V.Ryumin Azərbaycan Respublikasına 
diplomatik xidmətə göndərilməsi barədə öz hökumətinin qərarını Nazirlər 
Şurasının sədri N.Usubbəyova çatdırdı."736 
1919-cu ilin fevral ayının 21-də Gürcüstan xarici işlər naziri qonşu ölkələr 
arasında dəmir yol hərəkətini, poçt və teleqraf sahəsindəki problemləri, gömrük, 
maliyyə və mal mübadiləsi məsələlərini müzakirə etmək üçün Qafqaz konfransının 
keçirilməsi barədə Azərbaycan, Ermənistan və Dağlılar Respublikasına müraciət 
etdi. Azərbaycan hökuməti bu müraciəti qəbul edərək, mart ayının 5-də daha altı 
təklifi konfransın müzakirəsinə təqdim etdi. Orada göstərilirdi: 1.Konfransda 
iştirak edən dövlətlərin qarşılıqlı olaraq, istiqlaliyyətinin tanınması və bu təntənəli 
aktın bütün dünyaya bəyan edilməsi; 2.Sülh konqresində birgə iştirak və bu 
respublikaların müstəqilliyinin müdafiəsi sahəsində fəaliyyətlərinin 
əlaqələndirilməsi; 3.Qafqazdakı yeni dövlətlərin müstəqilliyinə yönəlmiş 
təcavüzün qarşısının alınması sahəsində tədbirlər; 4.Bütün sərhəd-ərazi 
məsələlərinin və mübahisələrin sazişlər yolu ilə həlli, saziş əldə etmək mümkün 
                                                        
732
 Азербайджанская Демократическая Республика. Внешняя политика, с. 150-151 
733
 Азербайджанская Демократическая Республика. Внешняя политика, с. 151 
734
 Азербайджан, 1919, 9 марта. 
735
 Азербайджанская Демократическая Республика. Внешняя политика, с. 186-187 
736
 Yenə orada, с.206 
214 
 
olmadıqda arbitraj vasitəsi ilə həlli; 5.Cənub-Qərbi Qafqaz Respublikası adlı 
beşinci respublikanın dördlərin danışıqlarında iştirakının arzu edilməsi və zəruri 
sayılması; 6.Respublikaların hamısı üçün həssas məsələ olan qaçqınlar məsələsinin 
müzakirəsinin aparılması. Azərbaycan hökuməti konfransın Bakıda keçirilməsini 
təklif edirdi, lakin bəzi iştirakçılar üçün bu məqbul hesab edilməzdisə, tədbirin 
Tiflisdə keçirilməsinə də etiraz etmirdi.737 Beşinci bənd istisna edilməklə 
Gürcüstan tərəfi konfransın gündəliyinə təklif edilən əlavə məsələlərə öz razılığını 
bildirdi. Konfransın işini pozmamaq üçün Azərbaycan hökuməti Cənub-Qərbi 
Qafqaz respublikası məsələsində israr etmədi. Keçmiş baş nazir F.X.Xoyski başda 
olmaqla Azərbaycan nümayəndə heyəti Tiflisə yola düşdü və aprel ayının 25-də 
konfrans işə başladı. Konfransın gedişində onun gündəliyində duran məsələləri həll 
etmək üçün altı komissiya yaradıldı. Azərbaycan nümayəndələrindən 
X.Xasməmmədov və M.Vəkilov ərazi komissiyasına, A.Samoylov və F.Vəkilov 
dəmiryolu və poçt əlaqələri komissiyasına, N.Nərimanbəyov və F.Vəzirov 
maliyyə-iqtisadi komissiyaya, F.X.Xoyski, M.Y.Cəfərov və S.A.Vonsoviç siyasi 
komissiyaya, doktor M.Vəkilov və podpolkovnik M.Əliyev qaçqınlar 
komissiyasına daxil edildilər.738 Qafqaz konfransının ən mühüm nəticələrindən biri 
ərazi-sərhəd məsələlərinin həlli prinsiplərinin müəyyən edilməsi, birgə bon 
buraxılması, köçəri əhalinin hərəkət qaydalarını, maliyyə və iqtisadi məsələlərdə 
bir sıra razılaşmaların əldə edilməsi idi. 
Tiflisdə olarkən Azərbaycan nümayəndə heyətinin başçısı F.X.Xoyski may 
ayının 5-də Gürcüstana gəlmiş Bakıdakı müttəfiq qoşunların komandanı 
V.Tomsonla görüşüb bir sıra məsələlər barədə müzakirə apardı. Birinci olaraq 
dəmir yolu ilə bağlı bəzi mübahisəli məqamlara toxunuldu və Xan Xoyski bu 
məsələdə Azərbaycan hökumətinin siyasətini izah etdi. Daha sonra V.Tomson 
rəsmi hökumət orqanı olan "Azərbaycan" qəzetində ingilislərin müdafiə etdiyi 
Denikin ordusunun əleyhinə çağırışların yer aldığından narahatçılığını ifadə etdi. 
V.Tomson dedi ki, Könüllü orduya qarşı hərbi dəstələrin yaradılmasına yönəlmiş 
belə çağırışların hökumət qəzetində dərc edilməsi ingilis komandanlığının gözündə 
xoşagəlməz təəssürat yaradır və müttəfiq ordunun mübarizə apardığı bolşevizmi 
gücləndirir. Fətəli xan bununla razılaşsa da, lakin bildirdi ki, Denikinin planları 
bəlli deyildir, indi dağlıları müstəqillikdən məhrum etməyə cəhd göstərirlər, ola 
bilsin ki, dağlıları məğlub etdikdən sonra onlar öz ordularını daha irəliyə doğru 
yeridib bizim dövləti təhlükə altına alacaqdır. General Tomson Denikin ordusunun 
cənuba doğru irəliləməyəcəyini bildirdi. Azərbaycanın müstəqilliyinə gəldikdə isə 
generalın fikrincə, İngiltərə hökumətinin bu məsələyə münasibəti Azərbaycana 
yaxşı məlum olmalı idı. О dedi ki, bu münasibət xoşməramlıdır və Azərbaycanın 
müstəqilliyini Britaniya hökuməti müdafiə edir. Dağıstana gəldikdə isə general 
                                                        
737
 Fətəli xan Xoyski. Həyat və fəaliyyəti, s.50-51 
738
 Zaqafqaziya konfransındakı Azərbaycan nümayəndəliyinin iclasının protokolu. 03.05.1919. //ARDA, 
f.897, s.1, i.47, v.5-6 
215 
 
belə hesab edirdi ki, Dağıstan iqtisadi, topoqrafik və digər şərtlərlə bağlı olduğu 
Azərbaycana birləşdirilməlidir.739 Əlbəttə, bu ideya general Tomsona məxsus 
deyildi, belə fikirlər daha çox Dağıstanın özündən gəlirdi. Aprel ayının 15-də 
Azərbaycanın Dağlılar Respublikasındakı diplomatik nümayəndəsi Ə.Haqverdiyev 
Teymur xan-Şuradan Bakıya yazırdı ki, Dağıstanın Azərbaycana birləşdirilməsi 
məsələsi ciddi şəkildə müzakirə edilir. Bir çox ictimai xadimlərin xahişi ilə mən 
sizə (MY.Cəfərova - C.H.) şifrəli teleqram göndərdim və razılığınızı bildirməyi 
xahiş etdim. Zəmin hazırdır, on dairədən dördü artıq birləşmənin lehinə öz 
fikirlərini bildirib, qalanları da qapalı şəkildə bunu arzulayırlar. Bu istiqamətdə 
müstəsna olaraq, yerli adamlar işləyirlər. Yaxın günlərdə bu məsələ ilə bağlı 
müdafiə nazirinin keçmiş müavini general Xəlilov Bakıya gələcək. Bu məsələdə 
xahiş edirəm tələsin. General Raulensonun qeyri-rəsmi bəyanatı özünü 
doğrultmadığı və Könüllü ordu cənuba doğru hərəkət etdiyi halda, Dağıstan etibarlı 
müdafiəyə ümid bəsləyə bilməz. Ona görə icazə verin mən Teymur xan Şuraya bir 
Azərbaycan alayının göndərilməsi barədə hökumətlə danışım. Belə ki, 
Azərbaycanın taleyi Dağıstanın etibarlı müdafiəsindən asılıdır. Buradakı 
vəziyyətdən aydın olur ki, ordu sevinclə qarşılanacaq və sonra hadisələr öz 
məcrasına düşəcək.740 Əslində, 1919-cu ilin iyununda Qafqaz konfransının öz işini 
dayandırması, ilk növbədə, Könüllü ordunun cənuba doğru irəliləməsi və Dağıstan 
üzərinə hücumu ilə bağlı idi. Denikinin Dağıstana soxulması Azərbaycan 
Respublikası və müəyyən dərəcədə Gürcüstan üçün təhlükə törədirdi. Elə bu 
zəmində də 1919-cu ilin yayında iki respublikanın yaxınlaşması başladı və bu 
yaxınlaşma strateji əməkdaşlıq səviyyəsinə yüksəldi. 
Qafqazda hadisələrin kəskinləşdiyi bir vaxtda Azərbaycan 
nümayəndələrinin Parisə buraxılması hökumətin azad dünyaya inteqrasiya olmaq 
arzularını real müstəviyə keçirdi. Fransaya gəldikdən sonra Azərbaycan 
nümayəndələri, əvvəlcə Parisin "Terminus - St.Lazare", sonra isə "Klaric" 
mehmanxanasında yerləşdilər və həmin andan etibarən fəaliyyətə başladılar. 
Parisdə yerləşdikdən sonra Ə.M.Topçubaşov nümayəndə heyətinin tərkibi və 
ünvanı haqqında Fransa Xarici İşlər Nazirliyinə məlumat verdi.741 Nümayəndə 
heyətinin ilk mühüm addımı hələ İstanbulda Ə.M.Topçubaşov, Ə.Ağayev və 
C.Hacıbəyov tərəfindən hazırlanmış "Qafqaz Azərbaycanı Respublikasının Paris 
Sülh konfransına memorandumu" adlı sənədi yenidən işləyib Sülh konfransının 
keçirildiyi hər iki dildə, fransız və ingilis dillərində kitabça halında nəşrə 
hazırlamaq oldu. Bu sənəd üzərindəki gərgin işlə bağlı Ə.M.Topçubaşov yazırdı: 
                                                        
739
 Xarici işlər naziri M.Y.Cəfərovun Nazirlər Şurasının sədri N.Usubbəyova məlumatı. 07.05.1919. // 
ARDA, f.970, s.1, i.60, v.2-3 
740
 Dağlılar Respublikasında Azərbaycanın diplomatik nümayəndəsi Ə.Haqverdiyevin xarici işlər naziri 
M.Y.Cəfərova məlumatı. 15.04.1919.// ARDA, f.970, s.l, i.59, v.15-16. 
741
 Prèsident de la Dèlègation de Paix de la Rèpublique d'Azerbaïdjan A.M.Toptchibacheff -Ministère 
des Affaires Etrangères Service des Affaires Russes.// Ministère des Affaires Etrangère de France, 
Archives Diplomatique, vol. 638, folio 27-28 
216 
 
"Sülh konfransına təqdim etmək üçün bütünlüklə memorandum hazırlamağa 
girişdiyimiz üçün az əhəmiyyətli məsələlərə, müxtəlif dövlətlərin nümayəndələrinə 
və nümayəndə heyətlərinə baş çəkməyə müvəqqəti olaraq vaxt ayırmırıq. İndi 
nümayəndə heyətinin bütün üzvləri bu işlə məşğuldur, ümid edirik ki, 
memorandum tezliklə hazırlanıb kimə və hara lazımsa, təqdim olunar, sonra daha 
geniş yaymaq üçün nəşrinə başlanılar".742 Bu memoranduma çox yüksək 
keyfiyyətlə işlənmiş rəngli xəritə də əlavə edilmişdi. Həmin xəritə Azərbaycan 
Respublikası nümayəndəliyi tərəfindən təqdim edilmiş sənədlər əsasında 
hazırlanmış və fransız coğrafiyaşünası C.Forerin rəhbərliyi altında nəşr 
edilmişdi.743 Memorandumla yanaşı, nümayəndə heyətinin üzvləri Azərbaycanı 
tanıtmaq baxımından əhəmiyyətli olan "Qafqaz Azərbaycanı əhalisinin etnik və 
antropoloji tərkibi",744 "Qafqaz Azərbaycanının iqtisadi və maliyyə vəziyyəti"745 
adlı sənədlərin hazırlanmsı üzərində gərgin işləyirdilər. Нər iki sənədin əlyazması 
1919-cu ilin iyun ayının 1-də artıq hazır idi və materiallar Sülh konfransının 
iştirakçılarına göndərilmişdi. Az sonra bu sənədlər kitabça halında nəşr olundular. 
Parisə gəldikləri ilk günlərdən Azərbaycan nümayəndələri Fransa 
paytaxtındakı siyasi iqlimin dərindən öyrənilməsinə xüsusi əhəmiyyət verirdilər. 
Məğlub dövlətlərə qarşı irəli sürülmüş sülh şərtləri həddindən artıq ağır olduğu 
üçün Antanta dövlətlərinin siyasətinə qarşı Avropa ölkələrində narazılıq hiss 
edilməkdə idi. 1919-cu ilin yazında İngiltərə, Fransa, İtaliya, Almaniya və digər 
ölkələrdə güclü tətillər dalğası başlanmışdı. Müxtəlif ölkələrdə sosialist 
partiyasının liderləri Antantanın hədsiz tələblərinə və ümumilikdə, konfransın işinə 
açıq etirazlarını bildirirdilər. Avropada siyasi böhranın dərinləşməsi fonunda 
Ə.M.Topçubaşov haqlı olaraq yazırdı ki, bizim kimi yeni yaranmış dövlətlərin 
bütün görüşləri, danışıqları bir sözlə, marağı Antanta nümayəndələrinin diqqət 
mərkəzində dayana bilməz.746 Parisdə aparılan ilkin müşahidələr nəticəsində aydın 
oldu ki, böyük dövlətlər ilk növbədə, rus məsələsinin həll olunmasında 
maraqlıdırlar. Yalnız, bundan sonra gözlənilirdi ki, Rusiya imperiyasının dağılması 
nəticəsində yeni yaranmış respublikaların saysız-hesabsız qarşılıqlı mübahisəli 
məsələlərinə baxılsın. 
                                                        
742
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 08.10.2006.// ARDA, f.970, s.1, i.9, v.9  
743
 Tarix, 1991, 23 fevral. 
744
 Dèlègation Azerbaïdjanienne à la Confèrence de la Paix. Composition Anthropologique et Ethnique 
de la Population de l'Azerbaïdjan du Caucase. Classè 1
er juin 1919.// Ministère des Affaires Etrangère 
de France, Archives Diplomatique, vol. 638, folio 44-52 
745
 Dèlègation de l'Azerbaïdjan à la Confèrence de la Paix à Paris. Situationèconomique et financière de 
la Rèpublique de l'Azerbaïdjan du Caucase. Classè 1
er
 juin 1919.// Ministère des Affaires Etrangère de 
France, Archives Diplomatique, vol. 638, folio 29-43 
746
 Azərbaycan Rcspublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 08.10.2006. // ARDA, f.970, s.l, i-143, v.3 
 
217 
 
Parisdə Rusiyanın müxtəlif, çoxsaylı nümayəndələri toplanmışdı. Bunların 
bir qismi ağqvardiyaçı hökumətləri, digər bir qismi ayrı-ayrı siyasi partiyaları 
təmsil edirdi. Vaxtilə Rusiya imperiyasının müxtəlif ölkələrdə olan səfirlərinin 
demək olar ki, hamısı Versala gəlmişdilər. Bir çox məsələlərdə onlar arasında 
ziddiyyətlər olsa da, lakin hamısı "vahid və bölünməz Rusiya" fikrində 
həmrəydilər. Azərbaycan nümayəndə heyətinin respublika hökumətinə göndərdiyi 
məlumatda deyilirdi: "Siyasi baxışlarının köklü müxtəlifliyinə baxmayaraq, 
rusların hamısı "vahid", "bölünməz Rusiya" fikrinin tərəfdarıdırlar. Bu onların 
şüarıdır. Demokratik Respublikalar Federasiyası və Müəssislər Məclisi fikri 
arxasında gizlənib, təəssüf ki, dünyanın böyük dövlətləri arasında öz layiqli yerini 
tutacaq, gələcək Rusiyanın ayrı-ayrı hissələrinin və onların qarşılıqlı 
münasibətlərinin taleyini həll edirlər. Bura toplanmış Rusiyanın doğma və ögey 
oğulları köhnə duz-çörəyi unutmuş bütün "yad xalqların" acığına Rusiyanı yenidən 
yaratmaq haqqında bu sayaq düşünürlər. Lakin bu yad xalqlar, özlərini müstəqil 
elan etmiş dövlətlərin indiki nümayəndələri "vahid" və "bölünməz Rusiya" 
haqqında eşitmək belə istəmirlər. Elə buna görə də on gün bundan qabaq (may 
ayının axırlarında - C.H.) Paris mətbuatı Kolçak hakimiyyətinin keçmiş Rusiyanın 
bütün ərazisində tanınması imkanı haqda danışmağa başlayanda keçmiş Rusiyadan 
ayrılmış bütün dövlətlərin nümayəndə heyətləri, о cümlədən Azərbaycan 
nümayəndə heyəti bir-birinin ardınca qəti etirazlarını bildirdi. Antanta dövlətləri 
arasında "vahid" və "bölünməz Rusiya" fikrinə ən çox tərəfdar olan onun keçmiş 
müttəfiqi Fransadır. Müttəfiqlərin başqa üzvləri görünür belə Rusiyanı bir о qədər 
arzulamırlar, təkcə İngiltərə özünü elə aparır ki, guya belə Rusiyaya onun heç bir 
etirazı yoxdur.747 
Fransanın rus məsələsində belə mövqeyi heç də təsadüfi deyildi. 
Fransızların keçmiş Rusiya imperiyasının bərpа olunmasındakı marağı Rusiyada 
batan borclarla bağlı idi. Əsasən, sələmçiliklə məşğul olan Fransa imperializminin 
Rusiyada batmış kapitalının qaytarılmasında 1 milyon 500 min fransızın marağı 
vardı.
748
 Digər tərəfdən isə, "vahid və bölünməz Rusiya" ideyası ilə Fransa siyasi 
dairələri Avropanın mərkəzində "davakar" Almaniyaya qarşı öz ənənəvi 
müttəfiqlərini bərpa etmək fikrində idilər. 
May ayı ərzində Azərbaycan nümayəndələri Polşa, Gürcüstan, Dağlılar 
Respublikası, Ermənistan və İran nümayəndə heyətləri ilə görüşlər keçirmişdi. 
Danışıqlar nəticəsində Qafqaz respublikalarının siyasi-iqtisadi ittifaqının 
yaradılması qərara alınmışdı. Gürcülər və Dağlılar Azərbaycanla birlikdə bu 
ittifaqda birləşməyə razı idilər. İttifaqa ermənilər də dəvət edilmişdilər, lakin onlar 
yalnız Türkiyə və Qafqaz Ermənistanını birləşdirib vahid Ermənistan yaratdıqdan 
sonra Qafqaz konfederasiyasında iştirak edə biləcəklərini bildirmişdilər. 
                                                        
747
 Azərbaycan Respublikasının Paris Sülh Konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 08.10.2006. // ARDA, f.970, s.1, i.143, v.4-5. 
748
 В.П.Смирнов. Новейшая история Франции. М., 1979, с.43. 
218 
 
May ayının 23-də Parisdə olan Azərbaycan nümayəndələri ingilis 
nümayəndə heyətinin üzvü ser Luiz Malletlə görüşdülər. Danışıqlar zamanı Cənubi 
Qafqazda siyasi, hərbi və iqtisadi vəziyyətlə bağlı fikir mübadiləsi edildi, 
Azərbaycandakı müttəfiq qoşunlarının statusu ilə bağlı bir sıra mühüm məsələlər 
müzakirə edildi. 1919-cu ilin əvvəllərindən başlayaraq Azərbaycan hökuməti 
Bakıda ingilis general-qubernatorluğunun ləğv edilməsi uğrunda mübarizə aparırdı. 
Bu məqsədlə Azərbaycan nümayəndə heyətinin başçısı Ə.M.Topçubaşova da 
məlumat verilmişdi ki, əlində olan bütün vasitələrlə ingilis general-
qubernatorluğunun ləğv edilməsinə çalışsın. Azərbaycan Xarici İşlər Nazirliyinin 
Ə.M.Topçubaşova teleqramında göstərilirdi: "Nəyin bahasına olursa-olsun, Bakıda 
ingilis general-qubernatorluğunun ləğv edilməsinə nail olmaq lazımdır. Əks 
təqdirdə, idarəçilik nöqteyi-nəzərindən dözülməz hesab edilən iki hakimiyyətlilik 
yaranır. Sonra sizdən belə bir xahişimiz var ki, ingilis komandanlığının bizim 
maliyyə işlərinə qarışmamasına nail olasınız." Hətta xarici işlər nazirliyi 
Azərbaycan Respublikasının suverenliyini pozan bu məsələ ilə bağlı Avropa və 
Amerika dövlətlərinə etiraz notası verilməsini, Avropa mətbuatında bunun 
Azərbaycanın daxili işlərinə müdaxilə olduğu barədə yazı verilməsini lazım 
bilirdi.749 L.Mallet danışıqlar zamanı toxunulmuş məsələlərdə Azərbaycan 
nümayəndələrinə köməklik göstərəcəyinə vəd verdi. Azərbaycan nümayəndələri ilə 
danışıqlarda bildirilməsə də, Böyük Britaniya bu zaman qoşunlarını Qafqazdan 
çıxartmaq barəsində öz müttəfiqləri ilə gizli məsləhətləşmələr aparırdı. ABŞ 
nümayəndələrinin Azərbaycana artan marağının bir səbəbini də burada axtarmaq 
lazımdır. Lakin hələ ingilislərin fikri qəti deyildi, onlar bir müddət Azərbaycanda 
və Gürcüstanda qalmağı, Bakı-Batum dəmir yoluna nəzarət etməyi lazım bilirdilər. 
Digər tərəfdən isə Cənubi Qafqazda Amerika mandatı məsələsi aprel ayında artıq 
Sülh konfransının müxtəlif komissiyalarında müzakirə edilmişdi. May ayının 5-də 
Dördlər Şurasının iclasında ABŞ-a təklif edilmişdi ki, Ermənistana öz ordusunu 
göndərsin. V.Vilson buna etiraz etməmişdi.750 Lloyd Corc "Sülh müqavilələri 
haqqında həqiqətlər" adlı xatirələrində bu məsələ ilə bağlı göstərir ki, Almaniyanın 
Afrika müstəmləkələrindən hər hansı birinə Amerika mandatı haqqında söhbət 
getdikdə prezident Vilson sülh konfransındakı çıxışında öz mövqeyini belə izah 
edirdi: "Filippinlilər indiyə qədər bizim ovcumuzu göynədir. Amerika bir daha 
Afrikanın zənci tayfalarının idarəçiliyi ilə bağlı yeni eksperiment etmək istəmir. 
Amerikaya öz ölkəsində heç də az olmayan zəncilərin idarəçiliyinin qayğısı 
kifayətdir. Lakin Ermənistan və boğazlar üzərində mandat məsələsi meydana 
çıxanda prezident bu layihəyə çox yaxşı münasibət bəslədi."751 May ayının 14-də 
Ermənistan və İstanbul üzərində Amerika mandatı haqqında qətnamə qəbul edildi. 
                                                        
749
 Xarici İşlər Nazirliyinin Paris Sülh Konfransında Azərbaycan nümayəndəliyinin başçısı 
Ə.M.Topçubaşova məktubu. 14.03.1919. // ARDA, f.970, s.l, i.141, v.9-12 
750
 Г.Никольсон. Как делался мир в 1919 г. Москва, 1945, с.257 
751
 Д.Ллойд Джордж. Правда о мирных договорах. Т.II, М., 1957, с.389 
219 
 
Lakin mandatlı ərazinin sərhədlərinin müəyyən edilməsi məsələsi açıq 
saxlanıldı.752 Bununla belə təxmini də olsa, mandatlı əraziyə Bosfor və Dardanel 
boğazlarının, "Qara dənizdən Aralıq dənizinə qədər birləşmiş türk, fars və rus 
Ermənistanının"753 daxil olacağı nəzərdə tutulmuşdu. Bu, həm ermənilərin 
konfransa təqdim etdiyi tələblərə, həm də respublikaçı senator Henri Kobet Locun 
senatın müzakirəsinə verdiyi qətnamə layihəsinə uyğun idi. Ermənistan üzərində 
ABŞ mandatı ilə bağlı Sülh konfransının müzakirəsinə iki alternativ layihə 
verilmişdi. Birinci layihə əsasında ABŞ bütün Türkiyə və Ermənistana mandat 
alırdı, ikinci layihəyə əsasən, Amerikaya, ancaq Ermənistan və Kilikiya üzərində 
mandat verilirdi. Bu halda həmin mandat rus məsələsi həll edilənə qədər 
Azərbaycana və Gürcüstana da aid edilməli idi. Lakin sonralar ABŞ-ın bu regionda 
güclənəcəyindən ehtiyat edən müttəfiqlər Amerika mandatının yalnız, 
Ermənistanla məhdudlaşmasını lazım bildilər. Lloyd Corc haqlı olaraq qeyd edirdi 
ki, Türkiyənin mandatlar vasitəsilə müttəfiqlər arasında bölüşdürülməsi 
arzuolunmaz nəticələr verə bilər. Onun fikrincə, belə yanaşma müttəfiqlərlə 
Türkiyə arasında müharibənin davam etdirilməsinə gətirib çıxara bilərdi. Lakin 
dünya müharibəsi yenicə qurtardığı üçün Lloyd Corcun təbirincə desək, nə Böyük 
Britaniyanın, nə Fransa və İtaliyanın, nə də ABŞ-ın yenidən vuruşmağa nə həvəsi, 
nə də imkanı vardı. 
Hələ may ayının 2-də prezident V.Vilsonun təşəbbüsü ilə ilk dəfə 
Azərbaycan da daxil olmaqla Cənubi Qafqaz məsələsi ABŞ, Böyük Britaniya, 
Fransa və İtaliya hökumət başçılarından ibarət olan Dördlər Şurasının iclasında 
müzakirə edilmişdi.754 Boğazlar və Qafqaz üzərindəki mandatlar məsələsi ilə bağlı 
müzakirələr ABŞ rəhbərlərinin Qafqaz respublikaları ilə görüşlər keçirilməsinə 
marağını artırmışdı və ümumiyyətlə, Versalda olan Amerika nümayəndələri bu 
məsələ ilə bağlı yeni yaranmış Qafqaz dövlətlərinin fikrini öyrənmək istəyirdilər. 
Elə bu məqsədlə də Amerika prezidenti Vudro Vilson may ayının axırlarında 
Azərbaycan nümayəndələrini qəbul etdi. Öz növbəsində Azərbaycan nümayəndə 
heyəti də bu görüşə böyük əhəmiyyət verirdi. Bu görüşün keçirilməsi Azərbaycan 
nümayəndələri üçün tarixi bir günə - may ayının 28-nə, istiqlalın birinci ildönümü 
gününə təsadüf edirdi. May ayının 28-də günün birinci yarısında 
Ə.M.Topçubaşovu ABŞ nümayəndə heyətinin üzvü, Amerika diplomatı Henri 
Morqentau qəbul etdi. H.Morqentau müharibə illərində ABŞ-ın Türkiyədə səfiri 
olmuşdu, 1919-cu ildən isə Yaxın Şərqə Amerika yardımı komitəsinin sədr 
müavini idi.755 Danışıqlar zamanı günün ikinci yarısı keçiriləcək prezident 
V.Vilsonla Azərbaycan nümayəndələrinin görüşünün bir sıra mühüm məqamları 
müzakirə edildi. Azərbaycanın zəngin təbii ehtiyatlarını və güclü sənaye 
                                                        
752
 Papers Relating of the Foreign Relations of the United States, 1919, vol.V, p.622 
753
 Архив полковника Хауза. Т.4. M., 1944, с.220 
754
 Б.Е.Штейн. "Русский вопрос" на Парижской мирной конференции, с.346. 
755
 Who's who in America? Vol.2. Chicago, 1950, p.383. 
220 
 
potensialını nəzərə alaraq, H.Morqentau Amerika kapitalının Azərbaycana 
istiqamətləndirilməsinin və Azərbaycan hökumətinə maliyyə yardımı 
göstərilməsinin mümkünlüyünü qeyd etdi.756 
May ayının 28-də günün ikinci yarısı Azərbaycan nümayəndə heyəti 
prezident V.Vilson tərəfindən qəbul edildi. Bununla bağlı Ə.M.Topçubaşov 
yazırdı: "Bizim nümayəndə heyətinin prezident Vudro Vilson tərəfindən qəbulunu 
çox böyük hadisə hesab etmək lazımdır, çünki başqa Antanta dövlətlərinin 
başçıları kimi, о da nümayəndə heyətlərini qəbul etmir."757 Görüş zamanı 
Azərbaycan nümayəndə heyətinin başçısı Ə.M.Topçubaşov ABŞ prezidenti 
V.Vilsona müraciət edərək bildirdi ki, xalqların dinc yanaşı yaşaması, bütün 
millətlərin, о cümlədən kiçik millətlərin öz taleyini həll etməsi haqqında ali 
prinsiplərin müəllifi olan Böyük Amerikanın prezidenti Vilsonu Azərbaycan 
nümayəndə heyəti adından görməyi və salamlamağı özü üçün xoşbəxtlik hesab 
edir. Biz uzaq Qafqazdan, buradan bir neçə min mil uzaq olan Azərbaycandan 
gələrək, xalqımızın azad və müstəqil həyatı üçün Sizə minnətdarlığımızı bildiririk. 
Qüdrətli Amerikanın nümayəndəsi kimi, sizə müraciət edib xahiş edirik ki, cənab 
prezident bizim ölkəmiz, bizim xalqımız və elə bizim özümüz haqqında 
məlumatları bizdən eşidəsiniz. Çünki biz Avropa və Amerika mətbuatında tez-tez 
Azərbaycan haqqında səhv, saxtalaşdırılmış və həqiqətə uyğun olmayan 
məlumatların verilməsini eşitməli oluruq. Düzdür, bizi hələ yaxşı tanımırlar, biz 
indi birinci dəfədir ki, Avropadayıq, lakin sizi əmin edirik ki, müstəqil yaşamaq 
üçün bizdə hər şey vardır. Biz ümid edirik ki, konfrans bizi dinləyəcək və biz 
Millətlər Cəmiyyətinə buraxılacağıq. Biz əminik ki, bütün xalqlar kimi biz də sizin 
böyük prinsipləriniz əsasında yardım alacağıq.758 Çıxışının sonunda 
Ə.M.Topçubaşov deyirdi: "Biz bildiririk ki, nə Kolçakın, nə Denikinin, nə də 
köhnə Rusiya imperiyasının hüdudlarında hakimiyyəti bərpа etmək niyyətində olan 
qeyri birisini tanımayacağıq. Biz Azərbaycan üçün yalnız öz parlamentimizi və öz 
hökumətimizi tanıyırıq və tanıyacağıq."759 Ə.M.Topçubaşov öz çıxışında Qafqaz 
xalqlarının - azərbaycanlılar, ermənilər, gürcülər və dağlıların konfederasiyasının 
mümkünlüyünü prezident Vudro Vilsona bildirdi və Qafqaz Azərbaycan 
Respublikası nümayəndələrinin memorandumu Amerika prezidentinə təqdim 
                                                        
756
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun ABŞ nümayəndə heyətinin üzvü H.Morqentau ilə söhbəti. 28.05.1919.// ARDA,  
f.970, s.1.i.146, v.11 
757
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun nümayəndəliyin ABŞ prezidenti V.Vilson tərəfindən qəbul edilməsi haqqında 
Nazirlər Şurasının sədri N.Usubbəyova məlumatı. 28.05.1919.// ARDA, f.970, s.1, i-143, v.7 
758
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun ABŞ prezidenti V.Vilsonla söhbəti. 28.05.1919. // ARDA, f.970, s.l, i.143, v.41 
759
 А.М.Топчибашeв. Письма из Парижа. Баку, 1998, с.38 
221 
 
edildi.760 Prezident Vilsona təqdim edilən memorandum qısa tarixi-siyasi səpkidə 
hazırlanmışdı. Orada Qafqazda və Azərbaycanda cərəyan edən hadisələr təsvir 
edildikdən sonra Versal Sülh konfransının rəhbərlərindən biri kimi Amerika 
prezidenti Vilsona Azərbaycan nümayəndələrinin tələbləri verilirdi. V.Vilsona 
təqdim edilən memorandumda 1918-ci ilin may ayının 28-də, Mərkəzi Rusiyada 
bolşevik inqilabından sonra Milli Şuranın Azərbaycan xalqının iradəsini ifadə 
edərək, müstəqil respublika yaratdığı qeyd edilirdi. İndi Azərbaycanda ali 
hakimiyyətin tərkibində, təkcə azərbaycanlıların deyil, respublikanın hüdudlarında 
yaşayan erməni, rus, polyak və yəhudilərin olduğu parlamentə məxsusluğu 
göstərilirdi. Böyük müharibə illərində Azərbaycanın müttəfiqlərə göstərdiyi maddi 
yardımdan bəhs edilərək, sənəddə qeyd edilirdi ki, Azərbaycan xalqı hərbi 
mükəlləfiyyətdən azad olsa da, onun nümayəndələri könüllülər şəklində general 
Xan Naxçıvanskinin komandanlığı altında Rusiya imperiyası tərəfindən 
müttəfiqlərin işi uğrunda vuruşmuşlar. Azərbaycanlılardan general Səməd bəу 
Mehmandarov, Əliağa Şıxlınski, İbrahim ağa Usubov və digər 200-dən artıq zabit 
öz mərdliyi və qəhrəmanlıqları ilə fərqlənmişlər. Eyni zamanda Azərbaycanın 
Antanta Ordusunun tibbi ehtiyaclarının ödənilməsində də iştirak etdiyi, öz 
xəstəxanalarının və müxtəlif tibbi müəssisələrinin müttəfiq ordularının ixtiyarına 
verildiyi memorandumda göstərilirdi. Azərbaycan xalqının ruhuna uyğun olmayan 
xarici müdaxiləçi bolşevik bandalarına qarşı bütün vasitələrlə mübarizə aparıldığı 
və bu yolda çoxlu qurbanlar verildiyi memorandumda xatırladılırdı. Sənəddə 
Azərbaycanın coğrafi və etnoqrafik baxımdan Rusiya ilə əlaqəsi olmadığı 
əsaslandırılaraq göstərilirdi: "Bizim ölkənin coğrafi vəziyyətinə diqqət yetirilsə, 
onun Rusiyadan ayrı qrupa aid olduğunu asanlıqla görmək olar. Qafqaz sıra dağları 
onu Rusiyadan ayırır, etnoqrafik baxımdan da belədir, bizim xalqın Rusiyanın 
slavyan xalqları ilə heç bir ümumi cəhəti yoxdur." Memorandumun axırında 
göstərilirdi ki, Azərbaycan xalqı qəti şəkildə bu ümiddədir ki, göndərdiyi 
nümayəndələrin fəaliyyəti və bütün dünyada sülhün və təhlükəsizliyin carçısı, 
bütün beynəlxalq münaqişələrin vasitəçisi olan sizin himayədarlığınız sayəsində 
onun milli ehtiyacları ödəniləcəkdir.761 Görüş zamanı Azərbaycan nümayəndə 
heyətinin tələbləri V.Vilsona verildi. Altı bənddən ibarət olan bu tələblərdə 
prezidentdən xahiş edilirdi: 1. Azərbaycanın müstəqilliyi tanınsın; 2. Vilsonun 
prinsipləri Azərbaycana da şamil edilsin; 3. Azərbaycan nümayəndələri Sülh 
konfransına buraxılsın; 4. Azərbaycan Millətlər Cəmiyyətinin üzvlüyünə qəbul 
edilsin; 5. ABŞ-ın hərbi departamentliyi Azərbaycana hərbi yardım göstərsin; 6. 
                                                        
760
 Memoire adresse par la Delegation a la Conference de la Paix de Republique de l'Azerbaidjan du 
Caucase A M. le President Wilson. Paris, Le 28 mai 1919. //Bulletin D'Information de 
L'Azcrbaidjan,1919, 1 Septembre, №1, p.6-7 
761
 Paris Sülh konfransındakı Azərbaycan nümayəndəliyinin ABŞ prezidenti V.Vilsona təqdim etdiyi 
Memorandum. 28.05.1919. // ARDA, f.970, s.1, i.143, v.38 
222 
 
ABŞ-la Azərbaycan Respublikası arasında diplomatik münasibətlər yaradılsın.762 
Danışıqlar zamanı ABŞ tərəfindən bu tələblərin qəbul ediləcəyi təqdirdə 
Ə.M.Topçubaşov Azərbaycanın keçmişdə tərkibində olduğu çar Rusiyasının 
borclarından öz payına düşəni tədricən ödəyəcəyinə təminat verirdi. Söhbət zamanı 
V.Vilson Azərbaycan nümayəndələrini görməyə və Azərbaycan haqqında xeyli 
material aldığına çox şad olduğunu bildirdi. Lakin Azərbaycanın müstəqilliyinin 
tanınması məsələsini açıq saxlayaraq dedi: 1. Amerikanlar dünyanı kiçik hissələrə 
bölmək istəmirlər; 2. Əgər Azərbaycan Qafqaz Federasiyası yaratmaq fikrinə 
qoşulsa, bu, onun üçün yaxşı olar; 3. Bu Konfederasiya Millətlər Cəmiyyətinin 
təklifi ilə hər hansısa bir dövlətin köməyinə arxalana bilər, 4. Azərbaycan məsələsi 
rus məsələsindən əvvəl həll edilə bilməz.763 Danışıqlar zamanı yerlərdə vəziyyəti 
öyrənmək üçün Qafqaza xüsusi Amerika missiyası göndəriləcəyi barədə 
Azərbaycan nümayəndələrinə məlumat verildi. Lakin bu missiya xeyli gec, yalnız 
1919-cu ilin oktyabrında gəlib Bakıya çıxdı. 
Vilsonun Azərbaycana münasibətdə tərəddüdlü mövqeyi bir sıra amillərlə 
bağlı idi. Birincisi, bütün müəlliflər təsdiq edirlər ki, V.Vilson ermənipərəst bir 
siyasi xadim idi və erməni missionerləri Qafqazda cərəyan edən hadisələr haqqında 
ona xeyli saxta məlumatlar vermişdilər. 
İkincisi, görüşün keçirildiyi gün Azərbaycan nümayəndələri üçün əlamətdar 
bir gün olsa da, ümumilikdə dövr yeni yaranmış respublikalar üçün əlverişli 
deyildi. Belə ki, 1919-cu ilin yazında Rusiyada ağqvardiyaçı generalların - Kolçak, 
Denikin, Yudeniç və digərlərinin fəallaşması müttəfiqlərin rəhbərlərinin, о 
cümlədən V.Vilsonun Rusiyanın bərpa olunacağına ümidini artırmışdı. Üçüncüsü 
isə, Azərbaycan nümayəndələri ilə görüşdən iki gün əvvəl, may ayının 26-da 
Dördlər Şurasının iclasında Kolçak hökumətini tanımaq barədə Vilson, Lloyd 
Corc, Klemanso, Orlando və Sayondzi tərəfindən nota imzalanıb gizli şəkildə 
Kolçaka göndərilmişdi. Lakin bütün bunlara baxmayaraq, V.Vilsonun Azərbaycan 
nümayəndələrini qəbul etməsi mühüm siyasi əhəmiyyətə malik bir hadisə idi. 
Bundan sonra Sülh konfransının digər rəhbərlərinin də Azərbaycan 
nümayəndələrini qəbul edəcəyi gözlənilirdi. Ə.M.Topçubaşov Azərbaycan 
hökumətinə göndərdiyi məlumatda yazırdı: "Bizim atdığımız bir neçə addım belə 
bir ümid doğurur ki, nümayəndə heyətimizi Sülh konfransının sədri (Jorj Klemanso 
- C.H.), habelə İngiltərənin, İtaliyanın, Yaponiyanın baş nazirləri qəbul edəcəklər. 
İndi məndə belə bir məlumat var ki, bizi Balfur və Orlando qəbul edəcək."764 
Azərbaycan nümayəndələrinin Amerika prezidenti Vilson tərəfindən qəbul 
edilməsi, istər Azərbaycan Sovet və istərsə də xarici tarixşünaslıqda birmənalı 
                                                        
762
 Memoire adresse par la Delegation a la Conference de la Paix de Republique de l'Azerbaidjan du 
Caucase A M. le President Wilson. Paris, Le 28 mai 1919. //Bulletin D'Information de 
L'Azerbaidjan,1919, 1 Septembre, №1, p7  
763
 А.М.Топчибашев. Письма из Парижа. Баку, 1998, с.38 
764
 А.М.Топчибашев. Письма из Парижа. Баку, 1998, с.38-39 
223 
 
qiymətləndirilmir. Bu faktın siyasi əhəmiyyətini izah etmədən, Amerika 
prezidentinə təqdim edilən tələbləri təhlil etmədən müəlliflər bəzən belə bir səhv 
nəticəyə gəlirlər ki, müsavat nümayəndələri Azərbaycanı ABŞ-ın 
"müstəmləkəsinə" çevirmək istəyirdilər. 1919-cu ilin mayında görüş zamanı 
prezident Vilsonun Azərbaycana hələlik qeyri-müəyyən münasibətini xarici 
tarixçilərdən T.Svyatoçevski daha inandırıcı formada izah edir. Onun fikrincə, 
"Versal dövlətləri separatist hökumətləri tanımaqla Rusiya ilə gələcək 
münasibətlərdə öz əl-qollarını bağlamağa tələsmirdilər."765 Ona görə də qəbul 
zamanı Amerika prezidenti Azərbaycan nümayəndələrinə "ümidverici bir şey 
demədi."766 
Vilson tərəfindən Azərbaycan nümayəndələrinin qəbul edilməsi хəbəri may 
ayının 31-də radio məlumatlarından alınmış və Batuma gələn fransız mətbuatı da 
bu faktı təsdiq etmişdi.767 Bu zaman Azərbaycanda istiqlalın birinci ildönümü 
təntənəli şəkildə keçirilirdi. Parlamentin bayram iclasındakı çıxışında Nazirlər 
Şurasının sədri N.Usubbəyov Sülh konfransına böyük ümid bəslədiyini bildirərək 
deyirdi: "Azərbaycanın müstəqilliyi baş vermiş bir faktdır. Мən Sülh konfransının 
son sözünü tam soyuqqanlıqla gözləyirəm. Ağlım kəsmir ki, dünyanın ən mədəni 
xalqlarının nümayəndələri Azərbaycan türklərinin arzu və istəklərinə biganə 
qalsınlar. Əks təqdirdə, məndə bu xalqların mədəni xalqlar olmasına şübhə 
oyanardı və Azərbaycan türkləri gələcəkdə öz müqəddəratlarını təyin etmək kimi 
müqəddəs bir hüququ həyata keçirməyə çalışarkən, böyük mədəni xalqları 
fanatizmə və dini ədavətə görə məzəmmət etməkdə haqlı olardılar."768 
Bütün qeyri-müəyyən məqamlarına baxmayaraq, üç ay İstanbulda oturub 
viza gözləyən Azərbaycan nümayəndələri üçün Amerika prezidenti tərəfindən 
qəbul olunma faktı əhəmiyyətli hadisə idi. Lakin prezident Vilsonun qeyri-
müəyyən cavabları heç də Azərbaycan nümayəndələrini ümidsizləşdirmədi. 
Amerika tarixçisi F.Kazımzadə obrazlı formada yazır ki, Azərbaycan 
nümayəndələri "Amerika prezidentinin ürəyini fəth edə bilmədikdən sonra onlar 
konfransa öz rəsmi tələblərini təqdim etdilər."
769
 May ayının 28-də danışıqlar 
zamanı prezident Vilson da Azərbaycan nümayəndələrinə öz tələblərini Sülh 
konfransının katibliyinə verməyi məsləhət görmüşdü. Rəsmi tələblər əvvəllər qeyd 
olunduğu kimi, ingilis və fransız dillərində hazırlanmış və iyun ayında çap 
olunmuş 50 səhifəlik kitabçada toplanmışdı. Hələ kitabça formasında çap 
edilməzdən əvvəl tələblər əlyazma halında Sülh konfransının katibliyinə təqdim 
edildi. Tələblərdə Azərbaycan haqqında geniş tarixi-etnoqrafik, iqtisadi və siyasi 
xarakterli materialların verilməsi konfrans iştirakçılarının Azərbaycan haqqında 
                                                        
765
 T.Swietochowski. Russian Azerbaijan, p. 156 
766
 Ibid, p.154 
767
 ARDA, f.970,s.1,i.168, v.2 
768
 Азербайджан, 1919, 30 мая 
769
 F.Kazemzadeh. The Struggle for Transcaucasia, p.268 
224 
 
məlumatlarının ya olmaması, ya da həddindən artıq bəsit olması ilə bağlı idi. 
Azərbaycan nümayəndələrinin gərgin əməyi nəticəsində hazırlanmış bu sənədin 
hər bir bəndinin arxasında Azərbaycanın milli maraqları dayanırdı. On dörd 
bölmədən ibarət olan "Qafqaz Azərbaycanı respublikasının nümayəndəliyinin Paris 
Sülh konfransına memorandumu"770 adlı sənədin birinci bölməsi "Azərbaycanın 
mənşəyi-müstəqil xanlıqlar və onların tənəzzülü" adlanır. Bu bölmədə Azərbaycan 
xalqının etnogenez prosesi, onun formalaşması, qədim coğrafi hüdudları, müstəqil 
xanlıqların yaradılması və onların Rusiya imperiyası tərəfindən işğalı barədə Sülh 
konfransının iştirakçılarına, Avropa və Amerika ictimaiyyətinə qısa məlumat 
verilirdi. Orada göstərilirdi: "Ən qədim zamanlardan başlayaraq, Xəzər sahili 
boyunca, habelə Qafqazın cənub-şərq ərazisində qismən türk, qismən isə tatar 
dilində danışan tayfalar məskunlaşmışlar. Bu tayfalar müxtəlif dövrlərdə müəyyən 
dərəcədə iranlılarla, eləcə də sayca daha çox, daha qüdrətli və güclü olan türklərlə 
qaynayıb qarışmışlar. Bu qaynayıb qarışmanı əsas tutaraq Qafqazın həmin yerli 
sakinləri Azərbaycan türklərini, yaşadıqları ölkənin adına müvafiq şəkildə, sadəcə 
azərbaycanlılar adlandırmışlar."771 Sənəddə göstərilir ki, Azərbaycanın cənubu 
silah gücünə İrana birləşdirilmiş, qalan hissəsi Qafqazın coğrafi sərhədləri 
daxilində qalmış və uzun müddət özünün siyasi müstəqilliyini qoruyub saxlamış, 
XVII əsrdən başlayaraq, müstəqil xanlıqlardan ibarət olmuşdur. Gürcüstan Rusiya 
ilə birləşdikdən sonra Azərbaycan xanlıqlarının təhlükəsizliyi üçün ciddi təhlükə 
yaranmışdı. Azərbaycan xanlıqları öz azadlıqları və müstəqillikləri uğrunda 
Rusiyaya qarşı uzun müddət mübarizə aparmışlar. Bununla bağlı memorandumda 
qeyd edilir: "Azərbaycanın tarixi qəhrəmanlıq epizodları ilə zəngindir. Bu tarixin 
səhifələrini çevirdikcə bu kiçik xanlıqların silaha sarılaraq, azadlıq və ləyaqətlərini 
qorumaq üçün rus qoşunları ilə necə cürətlə və qorxu bilmədən vuruşduqları 
sənəddə təsvir edilirdi. Onlar azadlıqları uğrunda doğma torpaqlarını oğullarının 
qanı ilə suvarmışdılar. Onlar öz azadlıqlarını XIX əsrin əvvəllərinə, hətta həmin 
əsrin birinci rübünün axırına qədər mərdlik və müvəffəqiyyətlə qoruyub saxlaya 
bilmişdilər. Bu dövrdə xanlıqların qüvvəsi tədricən zəiflədiyindən onlar güclü 
Rusiya ordusunun hücumlarına davam gətirə bilmirdilər."772 Memorandumda 
deyilirdi ki, Azərbaycanı işğal etdikdən sonra bu ərazilərdə ruslaşdırma siyasəti 
yeridən imperiyanın müstəmləkə qaydalarını zorla tətbiq etməklə ölkənin ərazisini 
istədiyi kimi qayçılayan, sərvətlərini qəddarcasına talayan rus hakimiyyət orqanları 
burada hər cür özbaşınalıqdan çəkinmirdilər. Tələblərdə göstərilir: "Rus dövləti 
işğal etdikləri xanlıqların sakinlərinin adlarını dəyişdirməkdən də çəkinmirdi. 
Etnoqrafiyanı, xalqın dilini və ədəbiyyatını nəzərə almadan, Azərbaycan əhalisinə 
                                                        
770
 La Republique de l'Azerbaidjan du Caucase. Paris, 1919; Claims of the Peace Delegation of the 
Republic of Caucasian Azerbaijan Presented to the Peace Conference in Paris. Paris, 1919 
771
 La Republique de l'Azerbaidjan du Caucase, p.3 
772
 La Republique de l'Azerbaidjan du Caucase, p.5 
225 
 
Qafqaz tatarları, Qafqaz müsəlmanları, yaxud sadəcə olaraq, müsəlman adı 
qoymuşdu."773 
Memorandumun ikinci bölməsi "Azərbaycanın yerli əhalisi. Onların keçmiş 
rus imperiyasına münasibəti" adlanır. Bu bölmədə azərbaycanlıların Qafqazın digər 
xalqlarına nisbətən daha çox təqiblərə məruz qalması, uzun müddət milli məktəbin, 
ana dilli mətbuatın, milli xeyriyyə cəmiyyətlərinin qadağan edilməsi, rus 
məmurlarının müsəlman xadimlərinə nifrət və etimadsızlığı öz əksini tapıb. Rus 
imperiyasının öz siyasətini həyata keçirmək üçün dindən bir vasitə kimi istifadə 
etdiyi göstərilərək, sənəddə yazılır: "Yüksək rütbəli müsəlman ruhaniləri - müftilər, 
şeyxülislamlar cahil, əksər hallarda savadsız adamlar arasından seçilir, onlara son 
dərəcə cüzi maaş verilirdi. Məscidlərin əmlakının ixtiyarı rus məmurlarına 
verilmişdi. Onların icazəsi olmadan məscid tikmək, yaxud bərpa etmək imkan 
xaricində idi. Sözün qısası müsəlmanlara fanatik damğası vuran ruslar bu mənada 
özlərinin fanatik olduğunu göstərirdilər."774 
"Cənubi Qafqaz Seymi və federasiyası, onların zəifləməsi və süqutu" adlı 
üçüncü bölmə Cənubi Qafqazda müxtəlif dövlət təsisatlarının yaradılması, onun 
daxili və xarici siyasəti, habelə Seymin daxilindəki ziddiyyətlərin son nəticədə 
onun dağılması ilə nəticələnməsi məsələləri əhatə edilmişdi.775 Dördüncü bölmə 
"Azərbaycan Respublikasının hökuməti və onun paytaxtı Bakı şəhəri" adlanır. 
Burada göstərilirdi: "Azərbaycan Respublikasının müstəqilliyi elan edilən kimi 
Milli Şura 12 nazirdən ibarət hökumət yaratdı. Milliyyətcə azərbaycanlı olan 
həmin dövlət xadimlərinin çoxu Rusiyada və xaricdə universitet və texniki 
institutlar bitirmişdilər. Azərbaycan hökumətinin ilk addımı Bakını və onun 
kənarını 1918-ci ilin martında zəbt etmiş bolşeviklərdən təmizləmək oldu."776 Bu 
bölməyə Bakı barəsində, onun Azərbaycanın paytaxtı olması, respublikanın 
intellektual qüvvələrinin burada yerləşdirilməsi haqqında geniş söhbət açılırdı. 
Bakı ilə əlaqədar 1918-ci ilin avqustunda Almaniya ilə Sovet Rusiyası arasında 
imzalanmış gizli sazişin heç bir hüquqi əsası olmadığı əsaslandırılaraq, sənəddə 
göstərilirdi ki, Azərbaycan xalqının "Bakını iqtisadi, zehni, dini və siyasi mərkəz, 
bir sözlə paytaxt seçməsi heç də təsadüfi deyil. Yeni Azərbaycan dövlətinin 
gələcəyi Bakı ilə о qədər bağlıdır ki, respublikanın mövcudluğunu bu şəhərsiz 
təsəvvürə gətirmək mümkün deyil."777 Memoranduma görə, Bakı rayonundakı 
zəngin neft ehtiyatları Azərbaycan Respublikasının əsas həyat mənbəyi idi, 
respublika hökuməti onun istehsalı və satışı üzərində şəriksiz hökmranlığa malik 
idi. Orada qeyd edilirdi ki, "neft istehsalının yerli tələbatı üstələməsinə və 
Azərbaycan dövlətinin həmin artıq məhsulu müqavilə əsasında yanacağı olmayan 
                                                        
773
 La Republique de l'Azerbaidjan du Caucase, p.6 
774
 La Republique de l'Azerbaidjan du Caucase, p.8-9 
775
 La Republique de l'Azerbaidjan du Caucase, p. 10-13 
776
 La Republique de l'Azerbaidjan du Caucase, p.14 
777
 La Republique de l'Azerbaidjan du Caucase, p. 15 
226 
 
ölkələrə müvafiq müqavilələr bağlamaq yolu ilə satmağa üstünlük verməsinə 
baxmayaraq, respublika Bakı mədənlərindəki neftin açıq müdaxilə yolu ilə istismar 
olunmasına heç bir vəchlə icazə verə bilməzdi. Xarici istismar respublika üçün 
intihar demək olardı."778 
Bakı şəhərinin Azərbaycanın paytaxtı kimi kəskinliyi ilə qoyulması, onun 
iqtisadi və tarixi əhəmiyyətindən əlavə, erməni missionerlərinin Bakı haqqında 
cızdığı müxtəlif layihələrlə bağlı idi. Avropa və Amerika mətbuatında onlar Bakını 
Azərbaycanla əlaqəsi olmayan rus şəhəri kimi təqdim edirdilər. Əlbəttə, bu 
təbliğatda daha uzaq məqsədlər güdülürdü. Parisdəki proseslərdən tezliklə aydın 
oldu ki, erməni nümayəndələri Avropada Fransa siyasi dairələrinin köməyi ilə 
Bakının və Batumun guya beynəlmiləl şəhərlər olduqları üçün Millətlər 
Cəmiyyətinin nəzarəti altına verilməsinə nail olmaq istəyirlər. Bu barədə onlar öz 
fikirlərini Fransa Xarici İşlər Nazirliyinə bildirmişdilər.779 Lakin erməni 
nümayəndə heyətinin bu avantürist planları Fransa Xarici İşlər Nazirliyi tərəfindən 
rədd edilmişdi. Bununla belə, Bakıya, Tiflisə, İstanbula və digər şəhərlərə olan 
xəyali arzularını daşnaklar gizlətmirdilər. 1919-cu ildə Ermənistanda "Axşatavor" 
qəzetində nəşr edilmiş, elə həmin ilin iyununda "Bakinskaya jizn" qəzetində 
tərcüməsi verilmiş bir yazı ermənilərin arzularını daha qabarıq əks etdirir. Qəzet 
yazırdı: "Orlando İtaliya üçün Fyumu tələb edir. Bu tələb çox ədalətlidir. Fyum 
İtaliyaya lazımdır... İtaliya qalib gəlmişdir və ona görə nə tələb edirsə, onu da 
almalıdır... Biz də qalib gəlmişik. Məlum deyildir ki, nə üçün biz qələbədən bu 
qədər az pay alırıq... Bizim qonşularımız türklərlə və almanlarla vuruşmayıblar. 
Biz isə vuruşmuşuq, ona görə də biz bir Fium yox, iki Fium almalıyıq... Qısaca 
desək, Fium rolunu bizim üçün iki şəhər oynayır: Bakı və Tiflis. Bakı ən azı ona 
görə bizə məxsus olmalıdır ki, Azərbaycanın öz paytaxtı var - Gəncə. Bizim 
Bakıya hüququmuz şübhəsiz aydındır. Hələ onu demirik ki, bizim ona tarixi 
hüququmuz da vardır. Biz Bakını martda (1918-ci ilin martında - C.H.) tutmuşuq, 
ona görə də о bizə qalmalıdır."780 Şübhəsiz ki, rəsmi erməni dairələrinin arzularını 
əks etdirən daşnak mətbuatı yalnız bu iki şəhərlə kifayətlənə bilməzdi və əvvəllər 
qeyd olunduğu kimi, onların Paris Sülh konfransından tələbləri daha böyük idi. 
Ona görə "Axşatavor" bu tələblərlə bağlı göstərirdi: "Açıq deməliyik. Şəhərlərdən 
başqa qəzalar da bizə lazımdır. Gürcüstandan Tiflis, Borçalı, Axalkələk, Axalsıx 
qəzaları, Azərbaycandan isə Bakı quberniyasının bütün qəzaları və Qarabağ bizə 
keçməlidir. Ümumdünya konfransı İranı və İstanbul daxil olmaqla Türkiyə 
vilayətlərini bizə verdiyi zaman biz Fars (körfəzinə - C.H.), Qara və Aralıq 
dənizlərinə çıxacağıq."781 Belə sərsəm tələblərlə dolu olan məqalələr tez-tez 
Avropa və Amerika mətbuatında da nəşr etdirilirdi. 
                                                        
778
 La Republique de l'Azerbaidjan du Caucase, p.15-16 
779
 F. Kazemzadeh. The Struggle for Transcaucasia, p.203 
780
 Бакинская жизнь, 1919, 4 июня. 
781
 Бакинская жизнь, 1919, 4 июня. 
227 
 
Memorandumun beşinci bölməsi "Azərbaycanın bolşeviklərə qarşı 
mübarizəsi, bolşevik və erməni hücumları" adlanırdı. Bu bölmədə 1918-ci ilin 
martında Bakıda və yazında Azərbaycanda törədilmiş müsəlman soyqırımının 
mahiyyəti bütün kəskinliyi ilə ortaya qoyulurdu. Sənəddə deyilirdi: "Müsəlmanlar 
üçün məşum nəticələri olan bu qanlı hadisələrdə hər yerdə olduğu kimi, Bakıda da 
öz millətçi partiyalarını - daşnaksütyunu yaratmış ermənilər fəal iştirak etdilər... 
Həqiqət budur ki, ermənilər bolşeviklərin himayəsi altında müsəlmanların üzərinə 
hücum çəkdilər və həmin dəhşətli günlərdə (30-31 mart, 1 aprel - C.H.) 12 000-dən 
çox azərbaycanlı öldürdülər. Öldürülənlərin arasında qocalar, qadınlar və uşaqlar 
üstünlük təşkil edirdilər. Yəqin ki, gələcək tarixçilər bu hadisələrin üstündən 
sükutla ötüb keçməyəcəklər. Lakin indi biz ümidvar olduğumuzu bildiririk ki, 
digər regionlarda yaşayan ermənilər öz soydaşlarının törətdikləri qanlı cinayətlərə 
haqq qazandırmayacaqlar."782 Bu hadisələri törədənlərin niyyətlərinə toxunaraq, 
memorandumun müəllifləri yazırdılar: "Tamamilə aydındır ki, yerli azərbaycanlı 
əhalinin öz doğma şəhərindən didərgin salınması uzaq məqsədlər güdən erməni 
millətçilərinin siyasi məqsədlərinə xidmət edirdi, bu yolla onlar Bakını yerli 
əhalidən təmizləmək, onun sərvətlərinə sahiblənmək, ən sonda isə bu qədim 
Azərbaycan şəhərini Ermənistan torpağı elan etmək istəyirdilər. Əsil sərsəmlik 
xarakteri daşımasına baxmayaraq, həqiqətən də belə bir plan mövcud olmuşdur."783 
Memorandumun altıncı və yeddinci bölmələrində Azərbaycan xalqının 
bolşevik və erməni hücumlarına qarşı mübarizə apardığından, daşnakların Bakıda, 
Şamaxıda və digər yerlərdə bolşeviklərlə əlbir törətdiyi cinayətlərdən və Bakının 
azad edilməsindən bəhs edilirdi. Orada göstərilirdi: "12 000-dən çox müsəlman 
martın 18-21-də (yeni təqvimlə martın 30-31-i və aprelin 1-i - C.H.) üç gün davam 
edən qanlı cinayətlərin qurbanı olmuşdu. Çoxlu insan tələfatı ilə bir sırada xalqın 
mənəvi həyatında və mədəniyyəti tarixində mühüm rol oynayan bir sıra siyasi və 
mənəvi mərkəzlər yerlə yeksan edildi, od vurulub yandırıldı. Bunların sırasında 
Xalq evinin, Müsəlman Xeyriyyə Cəmiyyəti binasının, siyasi partiyaların 
iqamətgahlarının, müsəlman qəzetləri redaksiyalarının (rus dilində çıxan 
"Kaspi"nin, azərbaycanca çıxan "Açıq söz"ün) adlarını çəkmək olar. Ən görkəmli 
müsəlman xadimləri həbs edilir və güllələnirdi. Lakin ən dəhşətli nəticə Bakıda və 
onun ətraf rayonlarında bolşevik hakimiyyətinin güclənməsi idi."784 Bolşeviklər və 
ermənilər tərəfindən dağıdılmış Azərbaycanda bərpa işlərinin başlanması, müttəfiq 
qoşunlarının Bakıya daxil olması, Azərbaycan Parlamentinin təsis edilməsi və 
fəaliyyəti səkkizinci bölmədə işıqlandırılırdı.785 
                                                        
782
 La Republique de l'Azerbaidjan du Caucase, p.18-19 
783
 Claims of the Peace Delegation of the Republic of Caucasian Azerbaijan presented to the Peace 
Conference in Paris, p.20; La Republique de l'Azerbaidjan du Caucase, p.21 
784
 La Republique de l'Azerbaidjan du Caucase, p.22 
785
 La Republique de l'Azerbaidjan du Caucase, p.24-26 
228 
 
Memorandumun ən əhəmiyyətli bölmələri Azərbaycan Respublikasının 
ərazisi və əhalisi ilə bağlı olan bölmələr idi. Ermənilərin, gürcülərin və iranlıların 
konfransa təqdim etdikləri ərazi iddiaları bilavasitə Azərbaycana aid olduğu üçün 
Azərbaycanın hüdudları barədə konfransın rəhbərlərində aydın təsəvvür 
yaradılması zərurəti meydana çıxmışdı. Paris Sülh konfransına təqdim edilmiş 
memorandumda Qafqaz Azərbaycanının ərazisi keçmiş inzibati bölgü sistemi üzrə 
aşağıdakı qaydada verilirdi: 1. Bakı quberniyası. Bura Bakı şəhəri, habelə Bakı, 
Cavad, Göyçay, Şamaxı, Quba və Lənkəran qəzaları daxildir. 2. Yelizavetpol 
(Gəncə) quberniyası. Bu quberniyaya Yelizavetpol (Gəncə), Cavanşir, Nuxa, Ərəş, 
Şuşa, Cəbrayıl, Zəngəzur və Qazax qəzaları daxildir. 3. İrəvan quberniyası. Bura 
Naxçıvan, Şərur-Dərələyəz, Sürməli qəzaları, habelə Yeni Вəyazid, Eçmiədzin, 
İrəvan və Aleksandropol qəzalarının bir hissəsi daxildir. 4. Tiflis quberniyasında 
Borçalı, Tiflis və Sığnaq qəzalarının mühüm bir hissəsi də Azərbaycan ərazisidir. 
5. Zaqatala qəzası. 6. Dağıstan regionunda Kurinə və Samur nahiyələrini əhatə 
edən ərazinin bir hissəsi, habelə Dərbənd şəhəri və onun ətrafı da daxil olmaqla 
Kaytaq-Tabasaran qəzasının bir hissəsi. 7. Yuxarıda adları çəkilən İrəvan və Tiflis 
quberniyalarında, habelə Zaqatala qəzasında mənsubiyyəti Azərbaycan, 
Еrmənistan, Gürcüstan və Şimali Qafqaz respublikaları arasında iddialar doğuran 
və sahəcə çox kiçik ərazilər də mövcuddur.786 
Ərazi məsələləri ilə bağlı memorandumda qeyd edilirdi ki, Azərbaycan 
Respublikası Tiflis quberniyasındakı Axalsıx qəzasının, Batum, xüsusən də Qars 
əyalətlərini öz ərazisinə daxil etməyə xüsusi əhəmiyyət verir. Göstərilən ərazilərlə 
bağlı sənəddə yazılırdı: "Bu ərazilərin, xüsusən də Qars ətrafının sakinləri 
azərbaycanlılarla eyni etnik qrupa daxildirlər, onların dini, adət-ənənələri, 
vərdişləri, yaşayış tərzləri və məişətləri Azərbaycanın qalan hissələri ilə eyniyyət 
təşkil edir. Bütün bunlardan sonra həmin ərazidə yaşayan müsəlmanların dəfələrlə 
Azərbaycan hökumətinə Qars ətrafının respublikanın tərkibinə qatılması təklifi ilə 
müraciət etmələrini başa düşmək olar. Türk qoşunları ölkəni tərk etdikdən, yerli 
hökumət və parlament müttəfiq qoşunları komandanlığının nümayəndələri 
tərəfindən buraxıldıqdan sonra, bu ərazilər qonşu respublikalar: Ermənistan (Qars) 
və Gürcüstan (Ərdəhan) arasında bölüşdürüldükdən sonra həmin müraciətlər daha 
da güclənmişdir. Bu bölgünü özbaşınalıq sayan Azərbaycan hökuməti yerli 
əhalinin hisslərini tapdalayan həmin ədalətsizliyə qarşı qətiyyətlə etiraz edir və 
bildirir ki, adları çəkilən ərazilərin əhalisi qonşu respublikaların hakimiyyətini 
tanımaqdan birmənalı şəkildə imtina etmişdir. Yuxarıda qeyd olunduğu kimi, 
Batum və Qars əyalətlərinin əhalisi həmin ərazinin Azərbaycan Respublikasının 
tərkibinə qatılması təklifi ilə dönə-dönə bizə müraciət etmişlər. Bu faktlar bizim 
respublikanı belə bir bəyanatla çıxış etməyə vadar edir ki, Batum və Qars 
əyalətlərinin, habelə Axaltsıx qəzasının əhalisi talelərini öz istədikləri kimi 
                                                        
786
 La Republique de l'Azerbaidjan du Caucase, p.27-28; Claims of the Peace Delegation of the 
Republic of Caucasian Azerbaijan presented to the Peace Conference in Paris, p.27-28. 
229 
 
müəyyənləşdirməlidirlər. Bizim nöqteyi-nəzərimizə gəldikdə isə həmin ərazidə 
müstəqil respublikanın yaradılması məsələnin ən yaxşı həlli olar, regionun maraq 
və mənafeləri ilə bağlı problemlər yoluna qoyulardı."787 
Versal Sülh konfransına təqdim olunan memorandumdan məlum olur ki, 
Azərbaycan Respublikası hökumətin nəzarəti altında olan mübahisəsiz ərazi 
83.7866 kv. verstdir və yaxud 94.137,38 kv.km-dir. Bu da bütün Qafqazın 217.408 
kv.verst və yaxud 247.376,15 kv.km olan ərazisinin 39 faizini təşkil edir.788 
"Azərbaycanın müstəqil siyasi mövcudluq hüququ Qafqaz respublikaları ilə 
münasibətlər" adlı on ikinci bölmədə Versal sülh konfransında çoxlarını 
maraqlandıran bu suallara ətraflı cavab verilmişdi: 1. Son vaxtlara qədər Rusiya 
imperiyasının bir hissəsi olmuş Azərbaycan Rusiyanın keçmiş və indiki 
öhdəliklərinə necə münasibət bəsləyir? 2. Onun qonşuları ilə - digər Qafqaz 
respublikaları ilə münasibətləri necə olacaq?789 
Birinci sualla bağlı qeyd edilirdi ki, "bir ölkə daxilində ümumi həyat 
keçirdiyimiz bir əsrin ağrı-acılarının üzərində dayanmadan biz ruslara öz 
ərazilərində, öz yeni dövlətlərində səadət arzulayırıq. Azərbaycana gəldikdə isə o, 
daha Rusiyanın bir hissəsi olmaq istəmir, о yalnız öz parlamentini və dövlətini 
tanıyır."790 Keçmiş rus borclarına münasibət demək olar ki, Versal Sülh 
konfransında siyasi iqlimi müəyyən edən dövlətlərin hamısının mənafeyi olan 
məsələ idi. Bununla bağlı memorandumda göstərilirdi: "Gənc Azərbaycan 
Respublikası keçmiş Rusiyanın borclarının bir hissəsini ödəməyi öz üzərinə 
götürür. Həmin borclar köhnə imperiyanın hissələri arasında ədalətli şəkildə 
bölündükdən sonra Sülh konfransının maliyyə komissiyasının müəyyənləşdirdiyi 
şərtlərə müvafiq qaydada ödəniləcəkdir."791 
Qonşu respublikalara münasibətlərlə bağlı ikinci suala gəldikdə Azərbaycan 
Respublikasının diplomatik nümayəndəsinin hələ 1918-ci ilin noyabrında 
İstanbulda Antantanın səlahiyyətli komissarına təqdim etdiyi memoranduma sadiq 
qaldığı göstərilirdi. Digər məsələlərlə birlikdə həmin memorandumda Azərbaycan 
Respublikasının belə bir istəyi öz əksini tapmışdı ki, Azərbaycan "öz 
respublikalarını yaratmış qədim qonşuları ermənilər, gürcülər və Şimali Qafqaz 
dağlıları ilə eyni nöqteyi-nəzərə əsaslanan dostluq əlaqələrinə girməyə hazırdır, 
Azərbaycanın Sülh nümayəndəliyi belə bir fikrə mühüm diqqət yetirir ki, bütün bu 
yerli Qafqaz xalqlarını bir-biri ilə müxtəlif sahələrdə, xüsusən də iqtisadiyyat 
sahəsində ümumi maraq birləşdirir."792 
                                                        
787
 La Republique de l'Azerbaidjan du Caucase, p.28-29; Claims of the Peace Delegation of the 
Republic of Caucasian Azerbaijan presented to the Peace Conference in Paris, p.28-29 
788
 La Republique de l'Azerbaidjan du Caucase, p. 30-31 
789
 La Republique de l'Azerbaidjan du Caucase, p.38-39 
790
 La Republique de l'Azerbaidjan du Caucase, p.39 
791
 La Republique de l'Azerbaidjan du Caucase, p.41 
792
 La Republique de l'Azerbaidjan du Caucase, p.43; ARDA, f.970, s.l, i.108, v.18 
230 
 
On üçüncü bölmə "Millətlər Cəmiyyəti. Azərbaycanlıların mövqeyi. 
Bolşeviklərə qarşı mübarizədə türklərə müraciət" adlanırdı və burada Azərbaycan 
Respublikasının Millətlər Cəmiyyətinə daxil olmaq, onun yüksək tribunasından 
istifadə etmək arzuları əks etdirilirdi. Memorandumda deyilirdi: "Biz şübhə etmirik 
ki, azərbaycanlılar da başqa millətlərlə bir sırada onun işində (Millətlər 
Cəmiyyətinin - C.H.) yaxından çalışacaq, millətlərin sülhün bərqərar olunmasına 
doğru yönəldilmiş səylərini bölüşdürəcək və öz imkanları daxilində Millətlər 
Cəmiyyətinin bəşəriyyətin rifahına xidmət göstərən nəcib fəaliyyətində iştirak 
edəcəkdir. Biz əminik ki, azərbaycanlılar bu beynəlxalq orqanda yüksək ədalət və 
əxlaq nümunəsi ilə qarşılaşacaq, Millətlər Cəmiyyətinin simasında yuxarıda da 
qeyd edildiyi kimi, müstəqil siyasi mövcudluq üçün maddi və mənəvi sərvətlərə 
malik xalqın hüquqlarının müdafiəçisini görəcəyik."793 
Memorandumda Azərbaycan xalqının dünya xalqlarına tanıdılmasına, onun 
haqqında obyektiv məlumat verilməsinə böyük əhəmiyyət verilirdi. Onun 
müəlliflərinin fikrincə, Azərbaycan haqqında məlumatın azlığı ilə bağlı yaranmış 
vəziyyətin səbəbkarı bir tərəfdən rus müstəmləkəçiliyi idisə, digər tərəfdən 
azərbaycanlıların özləri idi. Bununla bağlı sənəddə qeyd edilirdi: 
"Azərbaycanlıların səciyyəvi xüsusiyyəti onların hədsiz təvazökarlığıdır ki, bu da 
onların özlərini təbliğ etməyə doğru atıla biləcək hər bir addımdan saxlayır. 
Azərbaycanlılar özlərini gözə soxmağa, başqalarına nisbətən onların payına daha 
çox düşən dərd və fəlakətləri uca səslə elan etməyə, hamıya çatdırmağa 
öyrənməmişlər. Bütün bu dərd və fəlakətləri onlar səslərini çıxarmadan, mətbuat 
vasitəsilə dünyaya car çəkmədən, millətlərə və dövlətlərə müraciətlə ağlayıb-
sıtqamadan içərilərində çəkirlər. Bu vəziyyət bir sıra nöqteyi-nəzərdən qüsur 
sayılmalıdır: məhz azərbaycanlıların xarakterindəki həmin xüsusiyyət onların bir 
sıra fəlakətlərinin mənbəyinə çevrilmiş və bu xalqa özünün milli fizionomiyasını 
dolğunluğu ilə göstərməyə mane olmuşdur. Azərbaycanlılar haqqında Avropanın 
və Amerikanın mətbuat orqanlarında bir sıra yalan məlumatların yazılmasına belə 
şərait əsas vermişdir. Həmin məlumatların müəllifləri bir sıra hallarda fantaziyaya 
güc vermiş, bəzən ictimaiyyətin diqqətinə təqdim etmək iddiasında olduqları 
məsələyə nabələdliklərini nümayiş etdirmiş, əksər hallarda isə belə materiallar 
bizim xalqa düşmənçilik məqsədi ilə, onu gözdən salmaq niyyəti ilə yazılmışdır. 
Belə yazıların müəllifləri öz siyasi korluqları ucbatından Azərbaycan xalqına 
gücləri çatana qədər ziyan vurmaq istəmiş və bu yolla da öz millətlərinə fayda 
gətirmək fikrində olmuşlar."794 
Memorandumun sonuncu, on dördüncü bölməsində Azərbaycan sülh 
nümayəndəliyi, onun Sülh konfransına ümidləri və Sülh konfransından tələbləri öz 
                                                        
793
 La Republique de l'Azerbaidjan du Caucase, p.44-45; Claims of the Peace Delegation of the 
Republic of Caucasian Azerbaijan presented to the Peace Conference in Paris, p.43-44 
794
 La Republique de l'Azerbaidjan du Caucase, p.45-46; Claims of the Peace Delegation of the 
Republic of Caucasian Azerbaijan Presented to the Peace Conference in Paris, p.44 
231 
 
əksini tapmışdı.795 Sənəd Azərbaycanın Sülh konfransına tələbləri ilə 
tamamlanırdı. Orada Azərbaycan nümayəndə heyəti sülh konfransının və Antanta 
dövlətlərinin mənəvi yardımına arxalanaraq bildirirdilər: "1. Qafqazın, xüsusən də 
Azərbaycanın fiziki, iqtisadi və siyasi xilas yolu Rusiyanın sosial və siyasi 
həyatından tamamilə ayrılmaqdadır. Həmin həyat bizə tamamilə yaddır. Biz ondan 
xilas yolu axtarır və Müttəfiq dövlətlərin yardımına arxalanırıq; 2. Biz Qafqazda 
artıq de fakto mövcud olan dövlətlərin tanınması məsələsini qoyuruq. Onlardan biri 
də müstəqil Azərbaycan Respublikasıdır. Biz bu memoranduma belə bir inamla 
yekun vururuq ki, xalqımızın maddi qüdrəti və mənəvi keyfiyyətləri, onun əxlaqi 
dəyərləri, əməyə və təhsilə olan məhəbbəti, qayda-qanuna və dövlət prinsiplərinə 
hörməti Azərbaycanın müstəqil respublika kimi bundan sonrakı mövcudluğuna ən 
yaxşı zəmanətdir. Buna görə də, Azərbaycan Respublikasının sülh nümayəndəliyi 
sülh konfransının qarşısında aşağıdakı tələblərin qoyulmasını təvəqqe edir: 
Sülh konfransı Qafqaz Azərbaycanının Rusiya imperiyasından ayrılmasını 
bəyənsin. Azərbaycan, sərhədləri memoranduma əlavə olunan xəritədə göstərilən 
və Azərbaycan Demokratik Respublikası adı ilə tanınan tam müstəqil dövlət olsun. 
Azərbaycan Respublikasının Sülh nümayəndəliyinin üzvləri Sülh konfransının və 
onun komissiyalarının işinə cəlb olunsunlar. Azərbaycan Respublikası başqa 
dövlətlər kimi yüksək himayəsi altında olmaq istədiyi Millətlər Cəmiyyətinin 
üzvlüyünə qəbul edilsin.796 
Azərbaycan nümayəndələrinin tələbləri Parisdə ciddi müzakirələrə səbəb 
oldu. Ərazi məsələləri ilə bağlı İran, Ermənistan və Gürcüstanın tələbləri kimi 
Azərbaycanın tələbləri də şişirdilmiş tələblər hesab edilirdi. Xüsusən, Qars və 
Batumun Azərbaycana verilməsi məsələsi о qədər də real qiymətləndirilmirdi. 
T.Svyatoçevski yazır: "Azərbaycan hökuməti də tələblərinin sadəliyi ilə 
fərqlənmədi... Bu tələblər coğrafi yaxınlıq prinsipinə məhəl qoymadan Cənubi 
Qafqaz müsəlmanlarının paytaxtı Bakı olan ümumi bir dövlətdə birləşdirilməsi 
məqsədi güdürdü". Lakin Azərbaycan nümayəndələri çıxış yolunu bu vilayətlərin 
"paytaxtı Bakı olan ümumi bir dövlətdə" birləşdirilməsində deyil, həmin 
vilayətlərdə yerli əhalinin iradəsinə uyğun olaraq respublika formasında müstəqil 
dövlət yaradılmasında görürdülər. 
Beləliklə, Parisdə olduğu ilk aylarda gərgin işləyən Azərbaycan 
nümayəndələri Versalda hadisələrin siyasi axarını dərindən izləyib, ona fəal 
qoşulacaqları məqamı gözləyirdilər. Ə.M.Topçubaşov Azərbaycan hökumətinə 
göndərdiyi məlumatda yazırdı: "Doğrudur, biz bura başqalarından gec gəlmişik, 
amma gözlənilməz nəticələr doğura bilən hadisələrin maraqlı vaxtına düşmüşük. 
Bizim növbəmiz tezmi çatacaq - məlum deyil, amma qüvvəmiz çatıncaya qədər 
doğma Azərbaycanın mənafeyini qorumaq mövqeyində dayanacağıq."797 Bu 
                                                        
795
 La Republique de l'Azerbaidjan du Caucase, p.48-49 
796
 La Republique de l'Azerbaidjan du Caucase, p.51 
797
 А.М.Топчибашeв. Письма из Парижа. Баку, 1998, с.40. 
232 
 
sözləri yazandan az sonra Azərbaycan nümayəndələri Parisdə, respublika hökuməti 
isə Qafqazda təmsil etdikləri dövlətin müstəqilliyinə qarşı yönəlmiş "bölünməz 
Rusiya" və "böyük Ermənistan" iddiaları ilə qarşılaşmalı oldular. 1919-cu ilin 
yayında bu əsassız iddiaların dəf edilməsi Azərbaycan diplomatiyasının başlıca 
vəzifəsi idi. 
 
  
233 
 
VIII FƏSİL 
 
Azərbaycan diplomatiyası "Bölünməz Rusiya" və "Böyük Ermənistan" 
iddiaları ilə üz-üzə 
 
1919-cu ilin may ayının 28-də Azərbaycan istiqlalının elan edilməsinin 
birinci ildönümünü təntənəli şəkildə qeyd etdi. Respublika mətbuatında 
müstəqilliyin əhəmiyyətini, onun millətin taleyindəki rolunu əsaslandıran çoxsaylı 
yazılar dərc edildi. İstiqlal bayramı münasibətilə parlamentin fövqəladə iclası 
keçirildi. Parlamentin qırx ikinci iclasına rəhbərlik edən Həsən bəу Ağayev qısa 
təbrik nitqi söylədi. О dedi: "Möhtərəm məbuslar! Düz bir il bundan qabaq 1918-ci 
il mayın 28-i idi. Yuvası dağılmış quş kimi, Azərbaycan Milli Şurası yersiz 
qalmışdı. Tiflis otellərindən "Oriyent" müsafirxanasında, gürcülərdən iki gün sonra 
elani-istiqlaliyyət edildi. Azərbaycan xalqının nümayəndələri belə zənn edirdilər 
ki, elani-istiqlaliyyət eləməklə, Azərbaycan xalqı üçün səadət mənbəyi açılır. 
Bununla demək, Azərbaycan nümayəndələri tarixi bir əsas qoydular. Milli Şuranın 
bu cür iqdamı, bu duyğusu, bu işi səhih idi, ya xülya idi. Buna cavabən Azərbaycan 
istiqlaliyyətinin bir illik həyatını gözümüz önündən keçirsək görərik ki, Milli 
Şuranın duyğusu və xalq haqqındakı zənni həqiqət imiş." Könüllü ordunun 
Şimalda fəallaşması ilə Azərbaycanın başının üzərini almış təhlükəyə toxunaraq, 
H.Ağayev dedi ki, "Azərbaycan türkləri üçün hansı tərəfdən bəla olursa-olsun, heç 
bir təhdiddən və düşməndən qorxmayaraq, istiqlaliyyət yolunda canilə, malilə və 
qanilə müdafiə və fədakarlığa hazırdır".798 
Həsən bəу Ağayevin təbrik nitqindən sonra parlamentdə təmsil olunan 
fraksiya rəhbərləri çıxış edib, istiqlaliyyət gününün əhəmiyyətini və onun xarici 
təhlükədən qorunmasının zəruriliyini qeyd etdilər. M.Ə.Rəsulzadə öz çıxışında 
bütün şəhəri bürümüş istiqlal coşqusuna toxunaraq, dedi: "Bu gün Azərbaycan 
istiqlalı bilxassə, onun üçün əzizdir ki, bu istiqlalımıza xaricdən təhlükə var, təhdid 
var. Millətin ruhundan çıxan bugünki səmimiyyətlə söylənəni qüvvətlə söyləriz ki, 
о hər bir atəşdən, hər bir yərəğandan qüvvətlidir. Rədd olsun bizim istiqlalımız 
əleyhinə olan murdar əllər."799 
İstiqlal bayramı münasibətilə Üzeyir Hacıbəyovun "Azərbaycan" qəzetində 
"Bir yaş" adlı məqaləsi dərc edildi. Yazıda Azərbaycanın bir illik müstəqillik 
tarixinin həlledici məqamları dəyərləndirilir və keçilən yola qiymət verilirdi. 
Xaricilərin nəzərində Azərbaycan türkləri haqqında təlqin edilmiş yanlış baxışların 
dəyişdiyinə işarə edərək, Üzeyir bəу уаzırdı ki, müttəfiq orduları Bakıya girdikdən 
az sonra Avropa nümayəndələri azərbaycanlılar haqqında yayılan mənfi fikirlərin 
doğru olmadığını öz gözləri ilə gördülər və etiraf etdilər.800 
                                                        
798
 Azərbaycan Xalq Cümhuriyyəti. Parlament. I cild, s.626-627 
799
 Yenə orada, s.629 
800
 Azərbaycan, 1919, 28 may 
234 
 
İstiqlal bayramı coşqusunu Azərbaycan Denikin təhlükəsinin həyəcanı ilə 
birgə yaşayırdı. Elə həmin bayram günlərində Petrovski və Dərbəndin tutulması 
haqqında alınan xəbərlər birinci ildönümü qeyd edilən Azərbaycan istiqlalını Şimal 
təhlükəsi ilə üz-üzə qoymuşdu. Yaranmış təhlükə ilə bağlı may ayının 26-da 
keçirilmiş parlament müzakirələrində M.Ə.Rəsulzadə haqlı olaraq qeyd edirdi ki, 
"Dağıstan Azərbaycanın qapısıdır".801 
Denikin təhlükəsi və Kolçakın fəallaşması ilə müşayiət olunan "Bölünməz 
Rusiya" ideyası getdikcə müttəfiqlərin siyasətinə sirayət edir və müxtəlif rəng 
çalarlarında zühur edən rus qüvvələri Versal iclaslarının diplomatik dəstəyini və 
siyasi etimadını qazanmağa can atırdılar. Mətbuat materiallarından İyunun 
əvvəllərindən məlum oldu ki, Antanta dövlətlərinin başçıları Yaponiya baş naziri 
ilə birlikdə may ayının 26-da admiral A.Kolçaka Nota ilə müraciət edib Omsk 
hökumətini bütün Rusiya hökuməti kimi tanıdıqlarını bildiriblər. Müttəfiqlərin belə 
mövqeyi 1919-cu ilin yazında admiral Kolçakın Sovet hökumətinə qarşı hərbi 
uğurları ilə bağlı idi. Parisə toplanmış dövlət başçılarının çoxu Kolçakın, Denikinin 
və digər ağqvardiyaçı generalların tezliklə qələbə çalacağına, Sovet hakimiyyətinə 
son qoyacaqlarına ümid bəsləyirdilər. Ona görə də may ayının 20-dən başlayaraq, 
Dördlər Şurasının iclaslarında Rusiyaya münasibət məsələsi daha fəal müzakirə 
edilməyə başladı. Mayın 20-də Dördlər Şurasının iclasında V.Vilson təklif etdi ki, 
müxtəlif rus qruplaşmalarına yeni müraciət göndərsinlər. Müraciətin mətninin 
hazırlanması ingilis nümayəndə heyətinin üzvü Filipp Кеrrə tapşırıldı. May ayının 
23-də Dördlər Şurası iki dəfə "rus məsələsini" müzakirə etdi. Səhər iclasında qısa 
fikir mübadiləsi edildi və J.Klemanso bildirdi ki, Yaponiya hökuməti Omsk 
hökumətini tanımaq barədə müttəfiqlərə müraciət etmək istəyir. Lakin onun 
fikrincə, müttəfiqlər bu məsələdə təşəbbüsü Yaponiyaya verməməli idilər. İclasda 
qərara alındı ki, Omsk hökuməti ümumrusiya hökuməti kimi tanınsın. Günorta 
iclasında F.Kerrin hazırladığı mətn Vilson tərəfindən oxundu və müzakirə edildi. 
May ayının 26-da bu mətn Klemanso, Lloyd Corc, Orlando, Vilson və Sayondzi 
tərəfindən imzalanıb nota formasında Kolçaka göndərildi. Notada göstərilirdi ki, 
bu sənəd müttəfiqlərin və birlik ölkələrinin "rus məsələsində" aydınlıq yaratmaq 
arzusundan irəli gəlmişdir və onlar Rusiyanın daxili işlərinə müdaxilə etmək 
fikrindən uzaqdırlar. Müharibə dövründə Rusiyaya ordu göndərilməsini müttəfiqlər 
Almaniya ilə vuruşmaq və bolşeviklər tərəfindən məhv edilmək təhlükəsi ilə 
qarşılaşmış Çexoslovakiya korpusunu xilas etmək zərurəti ilə əlaqələndirirdilər.802 
Notada göstərilirdi ki, müttəfiqlər və onlara yaxın olan dövlətlər tezliklə Rusiyada 
sülhün və əmin-amanlığın bərpа edilməsini arzulayırlar və onlar bu fikirdədirlər ki, 
rus xalqı qanuni şəkildə seçilmiş Məclisi Müəssisan vasitəsilə öz daxili işlərini 
qaydaya salacaq, köhnə Rusiyanın hüdudlarında meydana çıxan mübahisəli 
məsələləri dinc yolla həll edəcək, Millətlər Cəmiyyətinin vasitəçiliyi ilə qonşu 
                                                        
801
 Azərbaycan Xalq Cümhuriyyəti. Parlament, I cild, s. 614 
802
 Ю.В.Ключников и И.Сабанин. Международная политика новейшего времени. Часть II, с.248 
235 
 
dövlətlərlə əlaqələr yaradacaqdır. Müttəfiq dövlətlər Omsk hökumətinə yardım 
göstərmək üçün bir sıra məsələlərə admiral Kolçakın münasibətini aydınlaşdırmaq 
istəyirdilər. Həmin məsələlər bunlar idi: 1. Moskva alındıqdan sonra Müəssislər 
Məclisi çağırılmalıdır; 2.Şəhər duması, zemstvolar və sonra özünüidarə orqanlarına 
azad seçkilər keçirilməlidir; 3.Admiral Kolçak Rusiyada hər hansı sinfin və 
zümrənin xüsusi imtiyazını və inqilabın dağıtdığı rejimi bərpa etməyə cəhd 
göstərməyəcəkdir, bütün rus vətəndaşlarının vətəndaş və dini azadlıqlarına tərəfdar 
olacaqdır; 4.Finlandiyanın və Polşanın müstəqilliyi tanınacaqdır. Rusiya ilə bu 
ölkələrin sərhədləri və digər məsələləri sazişlər yolu ilə tənzim etmək mümkün 
olmasa, onda bu məsələlər Millətlər Cəmiyyəti vasitəçiliyi ilə həll ediləcəkdir; 5. 
Əgər tezliklə Rusiya ilə Estoniya, Latviya, Litva, Qafqaz və Zakaspi əraziləri 
arasında qarşılıqlı münasibətlər xoşluqla həll edilməsə, bu məsələ Millətlər 
Cəmiyyətinin məsləhəti ilə həll ediləcəkdir. Rus hökuməti de fakto mövcud olan 
bu ərazilərin muxtariyyətini tanımalıdır; 6.Sülh konfransının Bessarabiyanın rumın 
hissəsinin gələcək taleyini müəyyən etmək hüququnu tanımalıdır; 7.Rusiyada 
demokratik əsasda hökumət yaradılan kimi, Rusiya Millətlər Cəmiyyətinə daxil 
olacaqdır; 8. Admiral Kolçakın rus borcları ilə bağlı 27 noyabr 1918-ci il bəyanatı 
təsdiq ediləcəkdir.803 
İyun ayının 4-də admiral Kolçak müttəfiqlərə göndərdiyi cavab məktubunda 
26 may notasında irəli sürülən şərtləri qəbul etdiyini bildirirdi. О yazırdı ki, üç 
Pribaltika, Qafqaz və Zakaspi vilayətlərinə dair mübahisələrin Millətlər 
Cəmiyyətinə çıxardılması və "milli qrupların" muxtariyyətinin təmin edilməsi 
mümkündür.804 İrəli sürülmüş təkliflərə münasibətdə Admiral Kolçakdan 
qənaətbəxş cavab aldıqdan sonra, iyun ayının 12-də Antanta ölkələrinin Ali Şurası 
yuxarıda qeyd edilən şərtlər daxilində Omsk hökumətinin tanınması və ona 
hərtərəfli yardım göstərilməsi barədə nota ilə çıxış etdi.805 Həmin nota iyun ayının 
13-də mətbuatda dərc edildi. Bununla da Parisə öz müstəqilliyini tanıtmaq üçün 
gəlmiş yeni respublikalar çox ciddi fakt qarşısında qalmış oldular. Beşlər Şurasının 
dövlət başçıları tərəfindən imzalanmış 12 iyun notası faktiki olaraq, Kolçak 
hökumətinin Polşa və Finlandiyanı çıxmaq şərti ilə keçmiş Rusiya hüdudlarında 
tanınması demək idi. Müttəfiq dövlətləri onunla hər cür əlaqəyə girir, öz 
nümayəndələrini ora göndərir və Omsk hökumətinə hərbi, siyasi, iqtisadi və 
maliyyə yardımı göstərəcəklərini bildirirdilər. 
Müttəfiqlərin Kolçak hökumətini ümumrusiya hökuməti kimi tanımaqlarına 
qarşı yeni yaranmış respublikaların Parisdəki nümayəndələrindən birinci olaraq, 
Azərbaycan heyəti etiraz etdi. Bu barədə Dördlər Şurasının iclasları qapalı keçirilsə 
də, may ayının axırlarında Paris mətbuatı artıq ümumi əhval-ruhiyyəni əks 
etdirirdi. İnformasiya vasitələrinin məlumatları yaxın vaxtlarda ağqvardiyaçı 
                                                        
803
 Б.Е.Штейн. "Русский вопрос" на Парижской мирной конференции, с. 237-238 
804
 Ю.В.Ключников и И.Сабанин. Международная политика новейшего времени. Часть II, с.250 
805
 Б.Е.Штейн. "Русский вопрос" на Парижской мирной конференции, с.245 
236 
 
hökumətlərin müttəfiqlər tərəfindən tanınacağını fikirləşməyə əsas verirdi. Ona 
görə hələ may ayının 31-də Azərbaycan nümayəndə heyətinin sədri 
Ə.M.Topçubaşov nümayəndəlik adından bəyanat verib bildirdi ki, admiral Kolçak 
hökumətinin dağılmış Rusiya imperiyasının bütün ərazisində tanınmasının 
mümkünlüyü barədə Paris mətbuatının xəbərləri, keçmiş Rusiya ərazisindən 
ayrılmış yeni respublikalarla yanaşı, Qafqaz Azərbaycanının da ən ciddi şəkildə 
həyati mənafeyinə toxunur. Müstəqillik uğrunda on minlərlə qurbanlar vermiş 
Azərbaycan xalqının Rusiyada hər hansı ad altında bərpa edilən və fəaliyyət 
göstərən hökuməti tanımayacağı bildirilməklə yanaşı, qeyd edilirdi ki, Qafqaz 
Azərbaycanının ərazisi gələcək Rusiya dövlətinin ərazisinə daxil edilməməlidir.806 
Bəyanatda irəli sürülən bir sıra fikirlər Azərbaycan nümayəndələrinin iyun ayının 
5-də Sülh konfransının sədrinin və Müttəfiq dövlətlərinin Baş nazirlərinin adına 
göndərilmiş etiraz notasında öz əksini tapdı.807 Notada Omsk hökumətinin keçmiş 
Rusiya imperiyasının hüdudlarında tanınmasına etiraz edilir və Azərbaycanın 
imperiyadan birdəfəlik ayrıldığı təsdiq edilirdi. Notada göstərilirdi ki, Azərbaycan 
hökuməti öz ərazisini bolşeviklərdən təmizləmək üçün yarım il mübarizə aparmış, 
mübarizənin gedişində çoxlu qurbanlar vermiş, maddi itkilərə məruz qalmışdır. 
Orada qeyd edilirdi ki, yüz ilə yaxın tərkibində olduğu Rusiya hökuməti 
Azərbaycan xalqına yad bir rejim idi və bu rejim xalqın taleyində çox ağır izlər 
qoymuşdur. Notanın axırında Azərbaycan nümayəndə heyəti bildirirdi ki, 
"Rusiyada hansı hökumətin tanınmasından asılı olmayaraq, yalnız öz parlament və 
hökumətini tanıyan Azərbaycan Rusiyanın hüdudlarına daxil edilməməlidir.808 
Lakin Kolçak hökumətinin tanınması yalnız Azərbaycan nümayəndələrini 
deyil, Parisə gəlmiş yeni dövlətlərin əksəriyyətinin nümayəndələrini narahat edirdi. 
Ona görə də, yeni yaranmış respublikalar müttəfiqlərə və Sülh konfransının sədrinə 
etiraz notası hazırlamaq üçün birlikdə bir sıra iclaslar keçirdilər. Qərara alındı ki, 
Azərbaycan, Estoniya, Gürcüstan, Latviya, Şimali Qafqaz, Belorusiya və Ukrayna 
nümayəndələri adından Bəyannamə imzalansın. Bəyannamənin mətni müzakirə 
edildikdən sonra onu Azərbaycan nümayəndələri adından Ə.Topçubaşov, Estoniya 
nümayəndələri adından İ.Poska, Gürcüstan nümayəndələri adından N.Çxeidze, 
Latviya nümayəndələri adından Z.Meerovits, Şimali Qafqaz nümayəndələri 
adından A.Çermoyev, Belorusiya nümayəndələri adından A.Leşkeviç və Ukrayna 
nümayəndələri adından Q.Sidorenko imzaladılar. Bəyanatda deyilirdi: 
"Azərbaycan, Estoniya, Gürcüstan, Latviya, Şimali Qafqaz, Belorusiya və Ukrayna 
respublikaları bu dövlətlərin xalqlarının azad iradəsinə uyğun olaraq yaradılıb və 
                                                        
806
 Parisdə Azərbaycan Sülh heyətinin sədri Ə.M.Topçubaşovun Sülh konfransının sədrinə 
məktubu. 05.06.1919.//ARDA, f.970, s.l, i.143, v.49-50 
807
 Prèsident de la Dèlègation de Paix de la Rèpublique d'Azerbaïdjan Ali Mardan Toptchibacheff - Son 
Excellence, Monsieur le Prèsident de la Confèrence de la Paix. Le 5 juin I919.//Ministère des Affaires 
Etrangère de France, Archives Diplomatique, vol. 832, folio 72 
808
 Parisdə Azərbaycan Sülh heyətinin sədri Ə.M.Topçubaşovun Sülh konfransının sədrinə 
məktubu. 05.06.1919. //ARDA f.970, s.1, i.143, v.47 
237 
 
fəaliyyət göstərir. Bu respublikaların konstitusiyaları hazırlanma mərhələlərindədir 
və qonşu dövlətlərlə qarşılıqlı münasibətlər orada təsbit ediləcək və ümumi 
səsvermə əsasında seçilmiş və seçiləcək Müəssislər Məclisində müəyyən 
ediləcəkdir. Rusiyada hər hansı dövlət hakimiyyətinin qərarları heç bir halda 
müstəqil dövlətlər olan Azərbaycan, Estoniya, Gürcüstan, Latviya, Şimali Qafqaz, 
Belorusiya və Ukraynaya aid edilə bilməz. Sənədi imzalayan respublikalar Sülh 
konfransının qarşısında belə bir xahişlə çıxış edirlər ki, böyük dövlətlər tezliklə 
onların siyasi müstəqilliyini tanısınlar.809 İyun ayının 17-də yeddi respublikanın 
nümayəndə heyətlərinin başçıları tərəfindən imzalanmış Bəyannamə bir gün sonra, 
iyunun 18-də Latviya hökumətinin xarivi işlər naziri Z.A.Meerovits tərəfindən 
ABŞ prezidenti V.Vilsona təqdim edildi.810 
Parisdə olan Qafqaz nümayəndələri Azərbaycan nümayəndələrinin 
yerləşdiyi "Klaric" mehmanxanasında iki dəfə - iyunun 15-də və 18-də bu məsələni 
müzakirə etdi. Birinci iclasda Azərbaycan, Gürcüstan və Dağlı respublikalarının 
nümayəndələri, ikinci iclasda isə azərbaycanlılar və dağlılar iştirak etdilər.811 
Müzakirələr zamanı hər iki iclasda Kolçakla bərabər Denikinin də Qafqaz 
respublikaları üçün ciddi təhlükə törətdiyi, Qafqazda Dağlılar respublikası işğal 
olunana qədərki "status kvo"nun qorunub saxlanmasının zəruriliyi qeyd edildi. 
Ermənilərin ağqvardiyaçı hökumətlərlə gizli əlaqələri olduğuna görə onlar nə 
"yeddilərin" Вəуаnаtına qoşuldular, nə də Qafqaz respublikalarının etiraz notasını 
imzaladılar.812 İyun ayının 23-də Azərbaycan, Gürcüstan və Şimali Qafqaz 
respublikaları adından yeddi maddədən ibarət olan etiraz notası Sülh konfransının 
sədrinə göndərildi. Azərbaycan nümayəndə heyətinin başçısının imzaladığı əvvəlki 
iki sənəddən (5 və 17 iyun) bu notanın fərqi onda idi ki, burada Qafqaz 
respublikaları Rusiyada gedən proseslərə öz taleləri baxımından yanaşır, Kolçakla 
bərabər Qafqaz respublikaları üçün ciddi təhlükəyə çevrilmiş Denikinə qarşı etiraz 
edilirdi. Notada göstərilirdi ki, böyük dövlətlər Qafqaz respublikalarına müstəqil 
siyasi qurumlar kimi baxmalıdırlar və yalnız belə olduqda Rusiya ilə bu ərazilərin 
gələcək siyasi quruluşu barədə saziş bağlamaq olar. Sənədə imza edən 
respublikaların nümayəndələri admiral Kolçakla yazışmalarda xatırladılan Millətlər 
Cəmiyyətinin Rusiya hökumətinin tərkibində bu respublikaların muxtariyyətinin 
tanınması məsələsinə etiraz edir və Qafqaz dövlətlərinin müstəqilliyinin siyasi 
cəhətdən tanınmasını Rusiya ilə hər hansı əlaqənin mühüm şərti kimi göstərirdilər. 
Notada deyilirdi: "Qafqaz respublikaları nümayəndələri müvafiq şəkildə öz 
hökumətləri adından bildirirlər ki, öz müstəqilliyini elan etmiş Qafqaz xalqları onu 
                                                        
809
 Parisdə olan Azərbaycan, Estoniya, Gürcüstan, Latviya, Şimali Qafqaz, Belorusiya və Ukrayna 
nümayəndələrinin bəyanatı. 17.06.1919. //ARDA, f.970, s.l, i.143, v.50-51; Papers Realting to the 
Foreign Relations of the United States. Russia, 1919, p.380-381 
810
 Б.Е.Штейн. "Русский вопрос" на Парижской мирной конференции, с.244 
811
 Parisdə olan Azərbaycan, Gürcüstan və Şimali Qafqaz nümayəndələrinin birgə iclaslarının 
Protokolu. 15-18.06.1919. //APDA, f.970, s.l, i.142, v.181-186 
812
 З.Авалов. Независимость Грузии в международной политике, с. 195 
238 
 
böyük qurbanlar bahasına qorumuşlar və bundan sonra da müstəqil olmaq arzusunu 
qəti şəkildə müdafiə edəcəklər. Qafqaz respublikaları yenidən Rusiyaya birləşməyə 
heç bir vaxt razı olmayacaqlar."813 
Yaranmış vəziyyətlə əlaqədar sənədi imzalayan Qafqaz respublikaları öz 
gələcək siyasi quruluşlarını Millətlər Cəmiyyətinin himayəsi altında Qafqaz 
dövlətləri ittifaqının yaradılmasında görürdülər. Antanta dövlətlərinin Parisdə olan 
nümayəndələrinə məlumat verilirdi ki, Qafqaz respublikaları Tiflisdə çağırılmış 
konfransda ümumqafqaz konfederasiyası ideyasını müzakirə edir və həmin 
respublikaların Versaldakı nümayəndələri də bu istiqamətdə bəzi görüşlər 
keçirmişdilər. 
Keçmiş Rusiya imperiyasının hüdudlarında yaradılmış yeni dövlətlərin 
etiraz notasının altıncı maddəsi Denikin təhlükəsinə qarşı idi. Orada deyilirdi ki, 
Qafqaz respublikalarının dinc həyata qayıtmasını general Denikinin rəhbərlik 
etdiyi Könüllülər Ordusunun fəaliyyəti çətinləşdirir. Bu ordu Cənubi Qafqaz üçün 
daimi təhlükəyə çevrilmişdir və Şimali Qafqaz respublikasının böyük bir hissəsi 
onun tərəfindən işğal edilmişdir. Notada böyük dövlətlərə məlumat verilməklə 
yanaşı, onlardan tələb edilirdi ki, Könüllülər Ordusu işğal etdiyi ərazilərdən 
çıxarılsın və Qafqaz xalqlarının hüquqlarına hörmət edilsin.814 Ən nəhayət, 
Müttəfiqlərə bildirilirdi ki, Qafqaz respublikaları ilə bağlı bütün məsələlər müvafiq 
respublikaların hökumətləri ilə, yaxud onların Parisdəki nümayəndələri ilə 
razılaşdırılsın. Bu məqsədlə Sülh konfransında Pribaltika komissiyasına bənzər 
xüsusi Qafqaz işləri komissiyası yaradılması barədə konfransın katibliyinə təkliflər 
verilmişdi. 
İyun ayının 28-də Estoniya, Litva, Latviya, Gürcüstan, Şimali Qafqaz, 
Azərbaycan və Polşa nümayəndələri Sülh konfransının rəhbərliyinin ünvanına daha 
bir müraciət göndərdilər. Bu müraciəti eston nümayəndələri adından C.Poska, 
N.Kostner və S.Pusta, latış nümayəndələri adından C.Seskis və F.Zilens, Litva 
polyaklarının nümayəndəsi B.Krizanovski, gürcülərin adından N.Çxeidze, 
İ.Sereteli, K.Qvarçaladze və V.Qabeçiya, Dağlılar Respublikası adından 
A.Çermoyev və H.Bammatov, azərbaycanlılar adından Ə.Şeyxülislamov və 
M.Məhərrəmov imzalamışdılar. Polşanın müstəqilliyi Sülh konfransı tərəfindən 
tanındığından Polşa nümayəndələri sənədi Rusiyada qalan polyak torpaqlarına aid 
xüsusi rəylə imzalamışdılar. Müraciətdə deyilirdi: "Hazırda Şimali Qafqaz 
respublikasının ərazisinin general Denikin ordusu tərəfindən işğalı, Azərbaycan və 
Gürcüstan respublikaları üçün təhlükənin yaranmasından хəbər verir və bununla 
Rusiyanın mürtəce qüvvələri keçmiş çar Rusiyası ərazisində yaranmış gənc 
                                                        
813
 Parisdə Azərbaycan Sülh heyətinin sədri Ə.M.Topçubaşovun müttəfiq və dost ölkələrin Dördlər 
Şurasının sədrinə məktubu. 20-23.06.1919. //ARDA, f.970, s.l, i.143, v.64-66; əlavə məlumat üçün bax: 
В.И.Адамия. Из истории Английской интервенции в Грузии (1918-1921 гг.), с. 122 
814
 Azərbaycan, Gürcüstan və Dağlılar Respublikası nümayəndələrinin Paris Sülh konfransının 
rəhbərliyinə müraciəti. 23.06.1919.// ARDA, f.970, s.1, i.142, v.65 
239 
 
müstəqil respublikaları öz əsarətinə qaytarmağa cəhd göstərirlər... Bu sənədin 
altında imza atan nümayəndələr xüsusi şəkildə qeyd edirlər ki, Denikinin 
hücumunu müttəfiqlərin maliyyə və hərbi yardımı şərtləndirir. Bütün müstəqil 
dövlətlərin nümayəndələri bu müdaxiləyə qarşı etiraz edir və bildirirlər ki, öz 
müqəddəratını təyinetmə hüququ Rusiya məclisi tərəfindən deyil, Sülh konfransı 
tərəfindən müəyyən edildiyindən Qafqazda bütün dövlətlərin ərazi bütövlüyünün 
saxlanması və xalqların öz parlamentlərində səsləndirdikləri azad iradənin nəzərə 
alınması zəruridir". Müraciətin sonunda müttəfiq dövlətlərindən Denikin 
təcavüzünə son qoyulması və xalqların azad inkişafına yardım göstərilməsi tələb 
edilirdi.815 
Keçmiş Rusiya imperiyasının dağılmasından sonra yaranmış yeni 
respublikaların gərgin səyləri nəticəsində hazırlanıb, Sülh konfransına və ayrı-
ayrılıqda müttəfiqlərin nümayəndələrinə təqdim etdikləri Bəyanat və etiraz 
notalarına о qədər də əhəmiyyət verilmədi. Ə.M.Topçubaşov yazırdı: "Bu 
etirazlara nə Konfrans, nə də Müttəfiqlər cavab vermədilər. Eyni zamanda çox 
güclü şəkildə, hər vasitə ilə Kolçak hökumətinin və Könüllülər Ordusunun tərəfi 
saxlanılır. Bolşeviklər üzərində qələbə qazanıldıqdan sonra onların (müttəfiqlərin) 
arasında vahid Rusiya yaradılacağına inam artmışdır. Bununla belə, bir şey 
diqqətdən yayınmışdır: bu məqsədə can atarkən onlar hüquq və maraqlarını himayə 
etdikləri kiçik xalqların, göründüyü kimi, azadlıq və müstəqilliyini qurban 
vermişlər. Müttəfiqlər Dağlılar Respublikasının darmadağın edilməsinə elə etinasız 
yanaşırlar ki, biz, doğrudan da, onların halına acımalı oluruq və buna görə də öz 
gələcəyimizə həyəcansız baxa bilmirik."816 
Yaranmış bu təhlükə, habelə Qafqazdan alınan həyəcanlı xəbərlər Qafqaz 
respublikalarının Versaldakı nümayəndələrinin birliyini və əməkdaşlığını zəruri 
edirdi. Eyni zamanda yeni respublikaların nümayəndələri müşahidə edirdilər ki, 
Rusiyaya münasibətdə müttəfiqlər о qədər də yekdil deyillər. Əli Mərdan bəyin 
yazdığı kimi: "Onlardan bəziləri (İtaliya və Fransa) həqiqətən vahid Rusiya 
yaradılmasını istəyirlər, başqaları (İngiltərə və Amerika) isə özlərini elə göstərirlər 
ki, guya bu fikrə tərəfdardırlar."817 Hətta ingilis və amerikan nümayəndələri Omsk 
hökumətini tanımaqları ilə yanaşı, yeni respublikaların nümayəndələrinə də son söz 
demirdilər. Onlar bir tərəfdən yeni respublikaların müstəqilliyini müzakirəyə 
qoymaqdan imtina edirdilərsə, digər tərəfdən müttəfiqlərin ayrı-ауrı nümayəndələri 
istiqlaliyyət uğrunda mübarizə aparmağa tərəfdar olduğunu bildirirdilər. 
Azərbaycan Nazirlər Şurasının sədrinə respublikanın Parisdəki nümayəndələrinin 
yazdığı hesabatda qeyd edilirdi: "Müttəfiqlər, nəinki bizim müstəqillik məsələmizi 
müzakirəyə qoymurlar, hətta göründüyü kimi, buna yol vermək belə istəmirlər. 
                                                        
815
 Papers Realting to the Foreign Relations of the United States. Russia, 1919, p.766-767 
816
 Azərbaycan Respublikasının Sülh nümayəndəliyinin başçısı Ə.M.Topçubaşovun Nazirlar Şurasının 
sədrinə məktubu. 22-25.09.1919. //ARDA, f.970, s.l, i.142, v.11 
817
 Yenə orada, v.10 
240 
 
Doğrudur, onların nümayəndələri ilə görüşlər zamanı hər biri ayrılıqda bizə 
xeyirxahlıqla yanaşır və müstəqil olmaq uğrunda atdığımız addımları yüksək 
dərəcədə qiymətləndirirlər. Bunu biz mətbuatdan, ayrı-ауrı deputatlardan, iqtisadi 
qurumların və başqa təşkilatların nümayəndələrindən də eşidirik."818 
Dağlılar Respublikasının Denikin könüllüləri tərəfindən işğal edilməsi 
Parisdə olan Azərbaycan və Gürcüstan nümayəndələrini ciddi şəkildə narahat 
edirdi. 1919-cu ilin yazında Şimali Qafqazda cərəyan edən hadisələr bu 
respublikalar üçün də gözlənilməz nəticələr verə bilərdi. Bu təhlükəni hiss edən 
Azərbaycan nümayəndələri Versalda olan ingilis nümayəndəsi ser Luiz Malletlə 
görüşdə bildirmişdilər ki, "Könüllülər Ordusu bolşeviklərlə mübarizə aparmaq 
əvəzinə müttəfiqlərdən aldıqları silahları dinc yerli əhaliyə qarşı çevirir və bu ordu 
Şimali Qafqaz Respublikasının ərazisini tutduqdan sonra bizim torpaqlara 
soxulacaq.819 Yaranmış vəziyyətlə əlaqədar may ayının axırlarından başlayaraq, 
Azərbaycan, Gürcüstan və Dağlılar Respublikasının nümayəndələri arasında siyasi 
və iqtisadi ittifaq bağlamaq haqqında danışıqlar başlandı. May ayının 30-da 
Versalda A.Çermoyevin mənzilində Azərbaycan və Dağlı nümayəndələrinin birgə 
iclası keçirildi.820 İclasda dövlətlərarası komissiyanın Qafqaz konfederasiyası 
yaratmaq barədə təklifləri müzakirə edildi. Gürcülərin mübahisəli ərazi 
məsələlərini beynəlxalq arbitraja çıxartmaq təklifləri ilə bağlı göstərildi ki, bu 
respublikalar arasında ziddiyyətlər о qədər də dərin deyildir və bunları yerlərdə 
həll etmək olar. Bundan əlavə, Azərbaycan nümayəndələri bu fikirdə idi ki, 
konfederasiya yaranacağı təqdirdə hər respublika öz siyasi müstəqilliyini 
saxlamalıdır. Bu məsələ hər üç nümayəndəliyin 15 iyun tarixli iclasında da 
müzakirə edildi. Konfederasiya haqqında tam razılıq əldə edilməsə də, hər üç 
nümayəndəliyin vahid siyasi fəaliyyəti haqqında qərar qəbul edildi. Denikin 
təhlükəsi ilə bağlı iclasda qeyd edildi ki, Könüllü Ordunun Cənubi Qafqaza doğru 
hərəkəti region xalqları üçün çox ağır nəticələr verə bilər. Ona görə qərara alındı 
ki, bu fakt ciddi şəkildə müzakirə edilməli və birgə addımlar atılmalıdır. Gürcü 
nümayəndəsi Z.Avalov düzgün olaraq göstərdi ki, Denikin ordusunu Antanta 
dövlətləri silah və hərbi sursatla təmin etdiyi üçün onlardan bu ordunun Şimali 
Qafqazı tərk etməsini tələb etməyin heç bir əhəmiyyəti olmayacaqdır. Onun 
fikrincə, Qafqaz respublikaları bu təhlükədən öz gücləri ilə xilas olmağın yollarını 
özləri fikirləşməlidirlər.821 
Azərbaycan Xarici İşlər Nazirliyinin respublikanın Versal Sülh 
konfransındakı nümayəndə heyətinin sədrinə göndərdiyi məlumatda "Vahid və 
                                                        
818
 Yenə orada, v.10 
819
 Yenə orada, v.11 
820
 Parisdə olan Azərbaycan və Dağlılar Respublikası nümayəndələrinin birgə iclasının Protokolu. 
30.05.1919. //ARDA, f.970, s.l, i.142, v.165 
821
 Parisdə olan Azərbaycan, Gürcüstan və Şimali Qafqaz nümayəndələrinin birgə iclaslarının protokolu. 
15.06.1919. //ARDA, f.970, s.1, i.142, v.181-183 
241 
 
bölünməz Rusiya" uğrunda mübarizə aparan Denikin könüllülərinin yeni yaranmış 
milli respublikalar, о cümlədən Azərbaycan üçün real təhlükə törətdiyi 
göstərilirdi.822 Xüsusilə Qafqazın Qara dəniz sahillərində yerləşən Tuapse, Soçi və 
Suxumi rayonlarının üstündə Gürcüstanla hərbi toqquşmadan sonra denikinçilərin 
hərbi təcavüzkarlığı daha da genişlənmişdi. 1919-cu ilin fevralında Dağlılar 
Respublikası ilə Denikin arasında danışıqların müsbət nəticəsi olmadı. 1918-ci ilin 
may ayının əvvəllərində öz istiqlaliyyətini elan etmiş, dekabr ayında parlamentini 
yaratmış Şimali Qafqaz Respublikası 1919-cu ilin mart ayının əvvəllərində 
Konüllü Ordu tərəfindən hücuma məruz qalmışdı. Onlar bu addımlarını 
bolşevizmlə mübarizə aparmaq məqsədi ilə əlaqələndirirdilər, halbuki bolşevizm 
cənubda deyil, şimalda fəaliyyət göstərirdi. Bundan əlavə, Dağlılar Respublikası 
müttəfiqlərin Bakıdakı komandanlığı tərəfindən tanınmışdı və general Tomson 
1918-ci ilin noyabr ayının 27-də Bəyanat verərək bildirmişdi ki, Qafqazın taleyi 
beynəlxalq Sülh konfransında həll edilənə qədər Müttəfiqlər Şimali Qafqaz 
hökumətini yeganə qanuni hakimiyyət orqanı kimi tanıyırlar. Həmin bəyanatda 
bildirilmişdi ki, Denikin könüllüləri Dağlılar respublikasının ərazisinə 
buraxılmayacaqdır.823 Lakin indi baş vermiş təcavüz aktı ilə əlaqədar general 
Tomson Dağlı respublikası hökumətinin sorğusuna birbaşa cavab verməkdən 
yayınırdı. Polkovnik Raulsonun başçılığı ilə Teymur xan Şurada olan müttəfiqlərin 
missiyası Denikin hücumundan sonra Bakıya qayıtmışdı. Petrovskda olan iki 
ingilis piyada batalyonunun başlıca vəzifəsi Denikin könüllülərini Dağıstana 
buraxmamaq olsa da,824 əslində onlar Könüllü ordunun cənuba doğru irəliləməsinə 
laqeyd münasibət bəsləyirdi. 
Yaranmış vəziyyətlə əlaqədar olaraq, Azərbaycan hökuməti ölkə daxilində 
denikinçilərin hərbi siyasi fəaliyyətini məhdudlaşdırmaq üçün bir sıra 
təxirəsalınmaz tədbirlər gördü. Könüllü ordu nümayəndələrinin və ermənilərin 
hərbi hissələr yaratmaq cəhdləri ilə bağlı 1919-cu ilin fevral ayının 15-də 
V.Tomsona məktubundan sonra Denikin təhlükəsi ilə bağlı Azərbaycan 
Parlamentinin iclasında Baş Nazir F.Xoyskinin fövqəladə bəyanatı elan edildi. 
Burada Denikinə yardım göstərən qüvvələrin, о cümlədən ermənilərin gizli şəkildə 
silahlanmasının, hərbi dəstələr təşkil etmələrinin dözülməz fakt olduğunu, belə 
hərəkətlərin hökumətin ləyaqətinə toxunduğunu qeyd edərək o, təcili şəkildə bu 
halların qarşısının alınmasının zəruriliyini bildirdi. Fətəli xan dedi: "General 
Prjevalski özünə könüllü ordu komandanı adı verib, Bakıda məşhur olan Hamazasp 
ilə guya könüllü əsgər toplayırlar. General Prjevalski sabiq Rusiya əsgərlərinə, 
Hamazasp isə ermənilərə silah verirlər, bunlar İçəri şəhərdəki və Təzə Pir 
                                                        
822
 Azərbaycan Respublikası Xarici İşlər Nazirliyinin Paris sülh konfransındakı respublika 
nümayəndəliyinə məlumatı. İyun, 1919-cu il. //ARDA, f.2905, s.l, i.13, v.51-66 
823
 ARDA, f.970, s.3, i.5, v.l 
824
 О событиях на Кавказе и в Средней Азии. Донесение генерала Джорджа Мильна . // 
Каспийский Транзит. В двух томах, т.I. Москва, 1996, с.329 
242 
 
yanındakı qışlaları, Salyan kazarmalarını tutublar. Bu əhvalat əhalini təşvişə 
salmışdır. Hökumət bunu əvvəl gündən bilib, bu əhvalatı təhqiq etmək və bunların 
kim və mənzurlarının nə olduğunu kəşf etməyə çalışmışdır".825 Baş nazir bununla 
bağlı V.Tomsona məktubunu və ingilis komandanlığının cavabını parlament 
üzvlərinə çatdırdı. Bundan sonra ilk növbədə rusların Bakıda lövbər salmış Xəzər 
donanması tərksilah edildi və onun fəaliyyəti hökumətin nəzarəti altına alındı. 
Azərbaycan ərazisində yaşayan molokanlar arasında təbliğat işi aparıb Denikin 
ordusu üçün əsgər toplanışı təcili surətdə dayandırıldı və F.Xoyskinin tələbinə 
əsasən, bu işə rəhbərlik edən general Prjevalski Azərbaycan ərazisini tərk etdi. 
İngilislər tərəfindən müdafiə edilən L.Biçeraxov dəstəsinin fəaliyyəti də 
Azərbaycanda qadağan edildi. Məlum olduğu kimi, L.Biçeraxov Azərbaycanda 
Denikin siyasətinin başlıca aləti idi. Hələ yanvarda o, Azərbaycanda qanuni 
hakimiyyəti devirmək məqsədi ilə Qafqaz-Xəzər hökuməti yaratmışdı. Bu 
avantürist plan ingilislərə məlum idi və onlar bu məsələnin sakitliklə həll 
olunmasını istəyirdilər. İngilislər L.Biçeraxovu guya, danışıqlar aparmaq üçün 
Londona dəvət etdilər. O, Bakını tərk edən kimi Azərbaycan hökuməti Biçeraxov 
dəstələrinin 24 saat ərzində Azərbaycanı tərk etmələri barədə əmr verdi. 
Biçeraxovu əvəz edən general Erdeli Azərbaycan hökumətinin bu hərəkəti barədə 
general Tomsona etiraz etdikdə, Tomson bildirdi ki, Bakıdan çıxarılan Biçeraxov 
ordusu öz simasını itirmişdir, sülh və qayda-qanun üçün təhlükə təşkil edir.826 
İstər Azərbaycan hökuməti ilə danışıqlarda, istərsə də müxtəlif 
yazışmalarda və bəyanatlarda ingilislər vəd verirdilər ki, Könüllü ordu Dağıstana 
girməyəcəkdir. Lakin Denikinin Dərbəndə doğru hərəkəti bu vədlərin etibarsız 
olduğunu sübut etdi. May ayında Azərbaycanın diplomatik nümayəndəsi 
Ə.Haqverdiyevin Dağıstanda apardığı danışıqlarda isə onlar Dərbənddən cənuba 
keçməyəcəklərini bildirirdilər.827 May ayının axırlarında Könüllülər ordusunun bir 
hissəsinin Dərbəndi tutması haqqında həyəcanlı xəbərlər gəldi. Bu addım 
Azərbaycanda böyük narahatçılığa səbəb oldu. Britaniya komandanlığı yanında 
Könüllü ordunun nümayəndəsi polkovnik Lazarev may ayının 21-də baş nazir 
H.Usubbəyova bildirdi ki, Cənubi Rusiya ordusu komandanlığının Azərbaycana 
qarşı heç bir təcavüzkarlıq niyyəti yoxdur və Könüllü ordu Azərbaycanın 
müstəqilliyini tanıyır. Lakin məlumatda qeyd edilirdi ki, Rusiya bolşeviklərindən 
azad edildikdən sonra köhnə imperiyanın ərazilərində yaradılmış yeni dövlətlərin 
məsələsinə xalq yığıncağında və ya bolşeviklərə qarşı mübarizə aparan silahlı 
qüvvələrin öz hüquqlarını təslim etdiyi ali hakimiyyət orqanında baxılacaqdır.828 
                                                        
825
 Azərbaycan Xalq Cümhuriyyəti. Parlament, I cild, s.285 
826
 F.Kazemzadeh. The Struggle for Transcaucasia, p.243 
827
 Azərbaycan Respublikasının Dağlılar İttifaqında diplomatik nümayəndəsi Ə.Haqverdiyevin xarici 
işlər nazirliyinə məlumatı. May, 1919.//ARDA, f.970, s.1, i.5, v.1  
828
 Polkovnik Lazarevin Azərbaycanın müstəqilliyinin tanınması haqqında Nazirlər Şurasının sədri 
N.Usubbəyova müraciəti. 21.05.1919. //ARDA, f.970, s.1, 4.48, v.15 
243 
 
Bu məktub barədə H.Usubbəyov iyun ayının 5-də keçirilən parlament iclasına 
məlumat verdi. Məktubun mətni və onun Azərbaycan dilinə tərcüməsi parlament 
üzvlərinə oxundu. Eyni zamanda baş nazir Könüllü Ordu komandanı Erdelinin 
may ayının 18-də Yekaterinodardan polkovnik Lazarevə göndərdiyi teleqramı da 
oxudu. Orada deyilirdi: "Əgər Azərbaycan hökuməti tərəfindən üzərimizə hücum 
olmazsa, öz tərəfimdən ordularımızın Zaqatala - Qafqaziya dağları və Qızılburun 
xəttindən irəliyə getməyəcəyini təmin edirəm. N.Usubbəyov alınmış teleqramlarla 
bağlı ingilis komandanlığı ilə geniş söhbət etdiyini, bu məqsədlə bütün zəruri 
hazırlıq işlərinin görüldüyünü ingilis komandanlığına bildirdiyini məclis üzvlərinə 
dedi".829 Könüllü Orduya münasibətdə Azərbaycan hökumətinin münasibəti 
birmənalı idi. Parlamentin hələ may ayının 26-da keçirilən iclasında Baş Nazir 
N.Usubbəyov demişdi ki, Denikin ancaq bizim meyitlərimiz üzərindən Azərbaycan 
sərhədlərini keçə bilər.830 İyun ayının 5-də parlament müzakirəsində hökumətin 
Denikin təhlükəsinə qarşı tədbirləri müdafiə edən M.Ə.Rəsulzadə hökumətə 
fövqəladə səlahiyyətlər verilməsini təklif etdi. Bu səlahiyyətlər çərçivəsində 
ümumi səfərbərlik elan edilməli, şiddətli qanunlar qəbul edilməli və sonradan 
hesabat verilməsi şərti ilə düşmənə qarşı hazırlıq tədbirləri üçün xəzinədən vəsait 
ayrılmalı idi. Bu təklifə uyğun olaraq, iyun ayının 5-də Azərbaycan Parlamentində 
xüsusi Dövlət Müdafiə Komitəsi yaradıldı. Bura yeni hökumət kabinəsinə rəhbərlik 
edən N.Usubbəyov, yollar naziri X.Məlik-Aslanov, ədliyyə naziri A.Səfikürdski, 
hərbi nazir S.Mehmandarov və xarici işlər naziri M.Y.Cəfərov daxil oldular. 
Dövlət Müdafiə Komitəsi iyun ayının 11-də bütün Azərbaycanda hərbi vəziyyət 
elan etdi. 
İyun ayının əvvəllərində Denikinə və ona himayədarlıq edən ingilis generalı 
Q.N.Koriyə vurduğu teleqramda N.Usubbəyov beş gün ərzində denikinçilərin 
Dağıstanı tərk etmələrini tələb etmişdi. Eyni zamanda Gürcüstan hökuməti də 
Könüllü Ordunun hərəkətləri ilə bağlı ingilis komandanlığına öz etirazlarını 
bildirdi. Lakin ingilis komandanlığı işə qarışdısa da, Könüllü Ordu Dərbəndi tərk 
etməkdən imtina etdi, onlar Samur çayı, Zaqatalanın şimal sərhədləri üzrə yeni 
demarkasiya xətti müəyyən etdilər. Bununla bağlı Azərbaycan hökumətinin ikinci 
etirazına cavab olaraq, İngilis komandanlığı bildirdi ki, Denikinin müəyyən etdiyi 
"Cənub demarkasiya xətti İngiltərə hökumətinin bəyanatına uyğun deyildir".831 
Onlar bu barədə Londona məlumat verəcəklərini bildirdilər. Аzərbаусаn 
hökumətini və sonuncu demarkasiya xətti ilə əlaqədar narazı qalan ingilisləri 
sakitləşdirmək üçün Denikin məktubla müraciət edib, Rusiyada mərkəzi ali 
hakimiyyət bərpa olunana qədər Azərbaycanın müstəqilliyini tanıdığını bildirdi.832 
Lakin Azərbaycan hökuməti bu və buna bənzər vədlərə artıq inanmırdı. 
                                                        
829
 Azərbaycan Xalq Cümhuriyyəti. Parlament, I cild, s.670-671 
830
 Yenə orada, s.614 
831
 ARDA, f.2905, s. 1, 4-12 
832
 ARDA, f.2905, s.1, i.13, v.54 
244 
 
F.Kazımzadənin yazdığı kimi, "azərbaycanlılar başa düşürdülər ki, Denikinin 
yürüşünün son məqsədi Azərbaycanı və keçmiş Rusiya imperiyasının digər 
hissələrini qaytarmaq idi.833 
Ona görə də təcili şəkildə yaradılan Konüllü milli müdafiə dəstələri nizami 
ordu hissələri ilə birlikdə Azərbaycanın Şimalına yeridildi və Samur çayı boyunca 
yerləşdirildi. Uzun müddət Denikinlə "əməkdaşlıqda" ittiham edilən Azərbaycan 
hökumətinin ağqvardiyaçı orduya münasibəti hökumətin xarici işlər nazirinin 
müavini Ə.Ziyadxanovun Kuban hökumətindəki Azərbaycanın səlahiyyətli 
nümayəndəsi Cəfər bəy Rüstəmbəyova məktubunda belə şərh edilirdi: "Bizim 
hökumətimizin fikri belədir: kim olursa-olsun bolşevik - menşevik, denikinçi və 
i.a. Azərbaycanın istiqlaliyyətinə qəsd edən hər kəs onun düşmənidir... Könüllü 
orduya da münasibətimiz belədir: birdəfəlik və qəti olaraq qərara alınmışdır ki, 
Könüllü ordu hissələrini Azərbaycan Respublikası ərazisinə buraxmamalı, 
Dağıstanda olan Könüllü ordu hissələrinin oradan çıxarılması üzərində israr etməli 
və Azərbaycan ordusu demarkasiya xəttinə qədər Dağıstanı tutmalıdır".834 Burada 
nəzərdə tutulan demarkasiya xətti 1919-cu ilin yanvar ayında ingilis komandanlığı 
ilə denikinçilərin danışıqlarında müəyyən edilmişdi. 
Denikinin qərargahında olan ingilis generalı Briks Azərbaycan hökuməti ilə 
Könüllü ordu arasında əlaqə yaratmağa cəhd göstərirdi. O, Azərbaycan 
hökumətinin Kubanda olan diplomatik nümayəndəsi C.Rüstəmbəyovu A.Denikinlə 
görüşdürmüşdü. General Briks təklif edirdi ki, Denikinlə Azərbaycan arasında 
ixtilafı aradan götürmək üçün diplomatik nümayəndəliklər təsis edilsin. Denikin 
buna razı olsa da, Azərbaycan hökuməti bu təklifi rədd etdi.835 Azərbaycan və 
Gürcüstan hökumətlərinin Denikin təhlükəsinə, onun cənuba doğru irəliləməsinə 
qarşı sərt mövqeyi öz nəticəsini verdi. Londondan Könüllü Ordu yanında Britaniya 
nümayəndəsi general Briksə teleqrama gəldi ki, əlahəzrət hökuməti general 
Lyaxovun Dağıstanın general-qubernatoru təyin edilməsini böyük narazılıqla 
qarşılayır. Halbuki, Denikin ordusu ora yalnız "bolşevizmə qarşı mübarizə məqsədi 
ilə" daxil olmuşdu. Həmin teleqramda göstərilirdi ki, əgər Denikin Böyük 
Britaniya üçün məqbul olmayan bu istiqamətdə hərəkətini davam etdirsə, əlahəzrət 
hökuməti ona kömək göstərməkdən imtina edəcək və indi göndərilən yardımı 
dayandırmalı olacaqdır.836 
Azərbaycandan çıxmaq ərəfəsində ingilislərin istifadəsində olan Xəzər hərbi 
donanmasının bir hissəsinin Könüllü Orduya verilməsi Azərbaycan hökumətinin 
ciddi etirazına səbəb oldu. İngilis komandanlığına avqust ayının 3-də verilən etiraz 
                                                        
833
 F.Kazemzadeh. The Struggle for Transcaucasia, p.247 
834
 Azərbaycan Respublikası xarici işlər nazirinin müavini A.Ziyadxanovun Kuban hökumətindəki 
diplomatik nümayəndə C.Rüstəmbəyova təcili diplomatik məlumatı. 26.06.1919. //ARDA f.970, 
s.1,i.89, v.38 
835
 ARDA, f.2905, s.1, i.13, v.61 
836
 Е.С.Лукомский. Деникин и Антанта.// Революция и гражданская война в описаниях 
белогвардейцев. Деникин - Юденич - Врангель. Сост. С.А.Алексеев. Москва, 1927, с.92 
245 
 
notasında Azərbaycan hökuməti, bunu respublikanın suverenliyi üçün təhlükə 
hesab edən ingilislərin hərəkətini hörmətsizlik kimi qiymətləndirdi. General 
V.Tomson belə bir addımı Denikinin bolşeviklərə qarşı mübarizəsi ilə 
əlaqələndirsə də, milli hökumətin başçıları heç nədən çəkinmədən bu diplomatik 
oyunbazlığı Azərbaycanın təhlükəsizliyinə qarşı yönəlmiş qəsd kimi 
qiymətləndirdi. 
Azərbaycan Xarici İşlər Nazirliyinin respublikanın Versalda olan 
nümayəndələrinə göndərdiyi məlumatda Denikin təhlükəsinin Gürcüstanla 
Azərbaycan arasında əməkdaşlığı möhkəmləndirdiyi qeyd edilirdi. 1919-cu ilin 
aprel ayında çağırılmış Qafqaz konfransında bir çox məsələlərlə bərabər bu 
respublikaları təhdid edən Denikin təhlükəsi də müzakirə edildi. Konfransda olan 
erməni nümayəndələri Denikin könüllülərinə münasibətlə bağlı birbaşa cavab 
verməkdən yayındılar. Lakin Şimaldan gələn təhlükə Azərbaycan və Gürcüstanı 
eyni dərəcədə narahat etdiyi üçün onlar bu məsələdə həmrəy olduqlarını bildirdilər. 
Tiflis fəhlə deputatları sovetinin iclasında Geqeçkori bildirdi ki, Bakı proletariatı 
ilə əl-ələ biz həyasız təcavüzkarı qəti şəkildə dəf edəcəyik və nə qədər ki, çar 
generalını əzməmişik silahı yerə qoymayacağıq.837 Ermənistan respublikalarının 
qeyri-müəyyən mövqeyi bir tərəfdən Azərbaycan və Gürcüstandan fərqli olaraq 
cəbhəyanı zolaqda yerləşməməsindən irəli gəlirdisə, digər tərəfdən Denikin 
təhlükəsi ilə bağlı Ararat Respublikasının öz planları vardı. Bu planların böyük bir 
qismi İ.Şaxdinin 1931-ci ildə Tiflisdə nəşr edilmiş kitabında öz əksini tapmışdır.838 
Kitabda sənədlərə istinad edilərək göstərilir ki, Könüllü ordu ilə Ermənistan 
Respublikası arasında gizli saziş mövcud idi. Həmin sazişə görə, Ermənistan 
Respublikası Denikin ordusunun Azərbaycana və Gürcüstana hücumu zamanı ona 
köməklik göstərməli idi.839 Öz növbəsində Könüllü ordunun şimaldan bu 
respublikalara hücumu Ermənistanın Azərbaycana və Gürcüstana olan ərazi 
iddialarını silah yolu ilə həll etmək üçün əlverişli şərait yaratmalı idi. Denikinlə 
Ermənistanın məqsədlərinin üst-üstə düşməsini sonralar A.Mikoyan da təsdiq 
edirdi. О yazırdı: "Təkcə erməni hökuməti Denikinə təslim olaraq öz 
"neytrallığını" elan etdi. Həmin vaxt onların rəğbəti gündən-günə güclənən 
Denikinin tərəfində idi."840 
İngilislərin iyunun 11-də müəyyən etdiyi Petrovsk şəhərinin cənubundan 
keçən ikinci demarkasiya xəttinə də Denikinin məhəl qoymaması Azərbaycanla - 
Gürcüstanın əməkdaşlığını daha da sürətləndirirdi və hər iki respublika öz 
aralarında hərbi xarakterli müqavilə imzalamağı qərara aldılar. Bu barədə 
Ermənistan hökumətinə də müraciət edildi. Lakin öz qoşunlarına qarşı Denikinlə 
                                                        
837
 A.İ.Mikoyan. Qafqaz məsələsinə dair. 1920. // RDSSTA, f.298, s.l, i.116, v.2 
838
 И.Шахдин. Дашнакцутюн на службе русской белогвардейшины и английского командования 
на Кавказе. Тифлис, 1931 
839
 Заря, 1919, 25 мая. 
840
 A.İ.Mikoyan. Qafqaz məsələsinə dair. 1920. // RDSSTA, f.298, s.1, i.116, v.2-3 
246 
 
gizli sazişə girmiş Ermənistan hökumətinin sonralar müxtəlif bəhanələrlə iyun 
ayının 16-da könüllülər təhlükəsinə qarşı Azərbaycanla Gürcüstan arasında 
imzalanmış hərbi müdafiə paktına daxil olmaması təbii idi. 
Parisdə olan Azərbaycan nümayəndələrinin 1919-cu ilin yazında və yayında 
gürcü və dağlı nümayəndələri ilə səmərəli əməkdaşlığı müxtəlif beynəlxalq 
məsələlərə münasibətdə Qafqaz həmrəyliyinin yaranmasında mühüm rol oynadı. 
Denikin təhlükəsinə qarşı bu respublikaların müqavimətini gücləndirdi. 
Müttəfiqlərin Kolçak Hökumətini tanımaq haqqında bəyanatı keçmiş Rusiya 
imperiyasında yaranmış yeni dövlətlərin həmrəyliyini gücləndirdi. Azərbaycan 
nümayəndələri Versalda "vahid və bölünməz Rusiya" təhlükəsinə qarşı gərgin 
mübarizə aparmalı oldular. Müttəfiq dövlətlərin etinasızlığına baxmayaraq, 
Azərbaycan nümayəndələri istiqlaliyyətin tanınması uğrunda mübarizədən bir 
addım belə geri çəkilmədilər, respublikanın mənafeyi, xüsusilə onun ərazi 
bütövlüyünün qorunub saxlanılması ilə bağlı dəfələrlə Sülh konfransına, Versal Ali 
Şurasına və Antanta ölkələrinin dövlət başçılarına öz haqqları və hüquqları ilə 
bağlı tələbnamələr verdilər. Azərbaycan nümayəndə heyəti Qərb ölkələrinin dövlət 
və hökumət başçıları tərəfindən müdafiə edilən və bilavasitə, Azərbaycan 
Respublikasının ərazi bütövlüyünə qarşı yönələn "Böyük Ermənistan" iddialarını 
bütün vasitələrlə dəf etməyə nail oldular. 
Üç il müddətinə imzalanmış hərbi müdafiə xarakterli müqaviləyə görə, 
Azərbaycan və Gürcüstanın istiqlaliyyəti və ərazi bütövlüyünə hər hansı dövlət 
tərəfindən təcavüz olunduğu təqdirdə müqavilədə olan tərəflər bir-birinə hərbi 
yardım göstərməyə borclu idilər. Müqavilədə göstərilirdi: 1. Müqavilədə olan 
dövlətlər öz üzərlərinə götürürlər ki, bir və ya hər iki tərəfin ərazi bütövlüyü və 
müstəqilliyinə hər hansı hücum və təhlükə olarsa, özlərinin bütün silahlı qüvvələri 
vasitələri ilə buna qarşı çıxarlar; 2. Qonşu dövlətlərdən hər hansı biri əvvəlki bəndə 
uyğun olaraq başlanmış hərbi əməliyyatlar zamanı sərhəd mübahisələrini silah 
gücünə həll etmək üçün müqavilədə olan tərəflərin birinə, yaxud hər ikisinə hücum 
edərsə, həmin dövlət vuruşan tərəf kimi tanınır; 3. Müqavilə ciddi müdafiə 
xarakteri daşıyır, əgər tərəflərdən biri öz xüsusi təşəbbüsü ilə, qabaqcadan 
razılaşdırılmadan müharibə elan edir, yaxud hərbi əməliyyatlara başlayırsa, 
müqavilədə olan digər tərəf həmin hərbi əməliyyatlarda iştirak etməyə borclu 
deyildir; 4. Müqavilədə olan tərəflər, onlar arasında baş verən bütün sərhəd 
münaqişələrini sazişlər və arbitraj yolu ilə həll etməyi öhdələrinə götürürlər. Belə 
halda qəbul edilmiş qərar hər iki tərəf üçün sonuncu və məcburi qərar hesab edilir; 
5. Müqavilə üç il müddətinə bağlanır. Bu müddətin başa çatmasına bir il qalmış 
tərəflərə hüquq verilir ki, onun müddətinin uzadılması, yaxud ləğv edilməsi barədə 
öz arzusunu bildirsin; 6. Müqavilədə olan tərəflər, hər iki dövlətin suveren 
hüquqlarının və müstəqilliyinin qorunmasına yönəlmiş diplomatik danışıqlar 
aparmağı və həmrəy çıxış etməyi öz üzərinə götürürlər; 7. Müqavilədə olan 
tərəflər, separat sülh bağlamamağı öhdələrinə götürürlər; 8. Müqavilədə olan 
247 
 
tərəflər, öz müttəfiqinə qabaqcadan xəbərdarlıq etmədən digər dövlətlə hərbi saziş 
bağlamamağı öz üzərinə götürür; 9. Əgər 5-ci bənddə göstərilən müddət başa 
çatmamış bütün dövlətlərin sərhədlərinin toxunulmazlığına təminat verən xalqlar 
liqası yaranarsa və müqavilədə olan tərəflər ora daxil olarsa, onda bu müqavilə öz 
qüvvəsini itirir; 10. Bu müqavilə barədə rəsmi surətdə məlumat verdikdən sonra 
Ermənistan 2 həftə ərzində bu müqaviləyə qoşula bilər.841 Müqavilə barəsində 
Azərbaycan və gürcü nümayəndələrinin Paris Sülh konfransına təqdim etdikləri 
məlumatda göstərilirdi ki, "bu sazişdə yalnız müdafiə məqsədləri güdülür."842 
16 iyun müqaviləsinə uyğun olaraq, tərəflər hərbi-texniki saziş imzaladılar, 
Azərbaycan və Gürcüstan müdafiə nazirlikləri birgə hərbi şura yaratdılar. Hərbi 
şuranın sədri general İ.Odişelidze, üzvləri general Ə.Şıxlinski, general M.Sulkeviç 
və general Kutateladze idilər. Hərbi Şura hərbi əməliyyatların getdiyi əraziləri və 
düşmənin imkanlarını dərindən öyrənməli, müdafiə planını işləyib hazırlamalı, hər 
iki respublikanın ordusunun hərbi hazırlıq səviyyəsindən daim xəbərdar olmalı və 
onun yerləşdirilmə vəziyyətini işləyib hazırlamalı idi.843 
Əvvəlcə ingilis komandanlığının Azərbaycan-Gürcüstan müdafiə paktına 
münasibəti mənfi idi. Lakin sonralar bu qəti şəkildə dəyişildi. İstanbula ezam 
edilmiş Azərbaycan Respublikasının nümayəndəsi Əziz bəу Tahirbəyov burada 
Böyük Britaniyanın Şərqi Avropada və Qafqazda olan qüvvələrinin Ali Baş 
Komandanı general Milnlə görüşüb Denikinin cənuba doğru irəliləməsi barədə ona 
məlumat verdi. Miln Denikinin onun razılığı olmadan cənub istiqamətində hərəkət 
etdiyini və bu işdən onun xəbəri olmadığını Ə.Tahirbəyova bildirdi. Ə.Tahirbəyov 
general Milnin Denikinin hərəkəti ilə razı olmadığı barədə N.Usubbəyova 
radioteleqram göndərdi.844 
Xarici işlər nazirliyi tərəfindən Paris Sülh konfransına göndərilən 
məlumatda qeyd edilirdi ki, ingilis komandanlığı imzalanmış hərbi sazişi Cənubi 
Qafqaz birliyi üçün başlıca təminat hesab edir. Versaldakı Azərbaycan 
nümayəndələrinə bildirilirdi ki, Qafqazda Azərbaycanla Gürcüstan arasında tam 
əlaqə, hərtərəfli razılaşdırılmış birgə fəaliyyət proqramı həyata keçirilir. Denikin 
ordusunun Dağıstanı tutması və cənuba doğru hərəkət etməsi barəsində İstanbula 
gəlmiş Ə.Tahirbəyov Parisdə olan Azərbaycan nümayəndələrinə teleqram 
göndərmişdi.845 
Azərbaycan hökumətinin Dağlılar İttifaqına, Denikin könüllülərinə 
münasibətdə sabit siyasəti, yaranmış təhlükə ilə bağlı Gürcüstanla əməkdaşlığı 
                                                        
841
 Gürcüstan Respublikası ilə Azərbaycan Respublikası arasında hərbi-müdafiə sazişi. 16.06.1919. 
//ARDA, f.970, s.1, i.64, v.15 
842
 З.Авалов Независимость Грузии в международной политике, с.210 
843
 Azərbaycan Respublikası ilə Gürcüstan Respublikası arasında hərbi-texniki saziş - 16.06.1919. 
//ARDA, f.970, s.1, i.64, v.18 
844
 Ə.Tahirbəyovun Azərbaycan Respublikası Nazirlər Şurasının sədri N.Usubbəyova radioqramı. 
18.07.1919. // ARDA, f.894, s.10, i.70, v.5 
845
 ARDA, f.2905, s.1, i.13, v.55 
248 
 
respublikanın Versalda olan nümayəndələri tərəfindən razılıq hissi ilə qarşılandı. 
Qeyd edilən məsələlərdə Azərbaycan hökuməti ilə onun sülh konfransındakı 
nümayəndələrinin fəaliyyəti bəzən bir-birindən xəbərsiz üst-üstə düşürdü. Şimali 
Qafqazda vəziyyət haqqında Azərbaycan Xarici İşlər Nazirliyinin məlumatı ilə 
tanış olduqdan sonra Ə.M.Topçubaşov Bakıya, Azərbaycan Nazirlər Şurasının 
sədrinə yazırdı: "Belə bir möhkəm, qəti, vətənpərvər siyasətin hər yerdə nə vaxt 
lazım gəlsə, yerinə yetirilməsini görmək istərdik. Biz əminik ki, hökumət yalnız 
belə bir siyasətlə saxlanılacaq və hazırda saxlanılır, çünki hər cür məsələlərdə, 
keçmiş Rusiyaya münasibətdə və xüsusən, Könüllü orduya olan münasibətdə 
tərəddüd ola bilməz və olmamalıdır: əgər qarşımıza yalnız bütün Dağıstanın 
təmizlənməsini, daha sonra Şimala qədər təmizlənməsini məqsəd qoysaq, heç bir 
aldadıcı təkliflər, vədlər, qeyri-müəyyən xarakterli danışıqlar bizə kömək edə 
bilməz".846 
Parisdə olan Azərbaycan, Gürcüstan və Dağlılar Respublikasının 
nümayəndələri Avropa hökumətlərini, Antanta Ali Şurasının üzvlərini inandırmağa 
çalışırdılar ki, Cənubi Qafqaza Könüllü ordunun yolunu bağlamaq lazımdır. Üç 
respublikanın nümayəndələrinin Ali Şuraya təqdim etdiyi bəyanatda göstərilirdi ki, 
müttəfiqlər tərəfindən müdafiə edilən Könüllü orduya bildirilməlidir ki, о Qafqaz 
xalqları ilə mübarizə aparmaq üçün deyil, bolşevizmlə mübarizə aparmaq üçün 
yaradılmışdır. Ona görə bəyanatda təklif edilirdi ki, işğal olunmuş ərazilərin tərk 
edilməsi, Qafqaz respublikalarının hüquqlarına hörmət edilməsi Könüllü ordudan 
tələb edilməlidir. Hətta bu məqsədlə Azərbaycan və gürcü nümayəndələri Avropa 
sosial-demokratlarının imkanlarından da istifadə edirdilər. İyul ayının əvvəllərində 
"Keçmiş Rusiya xalqlarının hüquqlarını müdafiə cəmiyyətinin" üzvlərindən biri 
sosial-demokrat Albert Tomun təşəbbüsü ilə Denikinin Şimali Qafqaz 
respublikasının ərazisini tutmasına, Dağlıların hökumət və parlamentinin 
qovulmasına, habelə Azərbaycan Respublikasının təhlükəyə məruz qalmasına qarşı 
etiraz notası hazırlandı. Notanı Azərbaycan nümayəndələrindən Ə.Şeyxülislamov 
və M.Məhərrəmov imzaladılar və onu Albert Тоm özü Antanta ölkələrinin xarici 
işlər nazirlərinə təqdim etdi.847 
İyul ayının əvvəllərində könüllü ordunun yaratdığı təhlükə ilə bağlı 
Gürcüstan nümayəndələri ABŞ prezidentinin məsləhətçisi polkovnik Hauzla 
görüşdülər. O, danışıqlar zamanı Denikinin cənub istiqamətində hərəkətinin 
dayandırılmasının zəruriliyini təsdiq etdi.848 Elə bu zaman Azərbaycan nümayəndə 
heyətinin sədri Ə.M.Topçubaşov da İngiltərə nümayəndəsi Ser Luiz Malletlə 
görüşdü. Ə.Topçubaşov Malletə məlumat verdi ki, könüllülər ordusu bolşeviklərlə 
                                                        
846
 Paris Sülh konfransındakı Azərbaycan nümayəndə heyətinin başçısı Ə.M.Topçubaşovun Nazirlər 
Şurasının sədrinə məktubu. 22-25.09.1919. //ARDA f.894, s.10. i.70, v.5 
847
 Ministère des Affaires Etrangère de France, Archives Diplomatique, vol. 832, folio 79; ARDA f.970, 
s.1, i.143, v.71-72 
848
 З. Авалов Независимость Грузии в международной политике, с. 199 
249 
 
mübarizə aparmaq əvəzinə Müttəfiqlərdən aldıqları silahları dinc yerli əhaliyə qarşı 
çevirir və bu ordu Şimali Qafqaz Respublikasının ərazisini tutduqdan sonra 
Azərbaycan torpaqlarına soxulacaq. Bununla bağlı, Mallet qeyd etdi ki, Denikin 
nəzərdə tutulan sərhədi keçə bilməz, buna görə də Gürcüstan və Azərbaycan 
təhlükədən uzaqdır.849 Dağlılar Respublikası ilə əlaqədar o, Ə.M.Topçubaşova 
məsləhət gördü ki, İngiltərə nümayəndələri arasında Şərqin və eləcə də Qafqazın 
bilicisi sayılan professor Simpsonla görüşsün. Topçubaşov elə həmin gün professor 
Simpsonla görüşdü. Simpson Azərbaycanın əhalisi, ərazisi, siyasi quruluşu, 
hökumət və parlamentinin tərkibi haqqında, Azərbaycan Respublikasının 
Ermənistanla və Rusiyadakı müxtəlif siyasi qüvvələrlə münasibətlərinə dair bəzi 
məsələləri söhbətin gedişində aydınlaşdırdı. Lakin o, Dağlılar Respublikası ilə 
bağlı bildirdi: "Tərkibinə görə yekcins millət olmayıb, çoxlu tayfalara 
bölündüklərinə görə onlar /dağlılar/ öz dövlətlərini yarada bilməzlər."850 Dağlılar 
Respublikasının bir hissəsini təşkil edən Dağıstana gəldikdə isə o, qeyd edirdi: 
"Dağıstan sizindir və Denikin siz tərəfə keçməyəcəkdir." O, əlavə etdi ki, Oliver 
Uordrop bu məqsədlə oraya göndərilir. O, Könüllülər ordusu və bizim oradakı 
nümayəndələr üçün təlimat aparır".851 İyul ayının 24-də Çxeidzenin sədrliyi, 
Məhərrəmovun katibliyi ilə keçirilən Gürcüstan və Azərbaycan nümayəndələrinin 
birgə iclasında qərar qəbul olundu ki, 16 iyun müqaviləsi barədə Sülh konfransına 
məlumat verilsin. Müqaviləyə əlavə edilmiş izahedici məktubda göstərildi ki, bu 
ittifaq müqaviləsi Ermənistana qarşı deyildir və müqavilədə üçüncü dövlət deyəndə 
Ermənistan nəzərdə tutulmur.852 
1919-cu ilin yayında müttəfiqlərin, ilk növbədə ingilislərin Qafqazdan 
çıxmaq xəbəri, istər yerlərdə Azərbaycan və Gürcüstan hökumətinin, istərsə də, 
onların Parisdəki nümayəndələrinin ciddi narahatçılığına səbəb oldu. Nə qədər ki, 
ingilis ordusu Qafqazda idi, Könüllü ordunun Azərbaycana və Gürcüstana 
hücumunun qarşısı bir növ alınmışdı və müttəfiqlərin nümayəndələri olan general 
Miln, general Tomson hər iki respublikanın Denikin təhlükəsinə məruz 
qalmayacaqları barədə bəyanatlar vermişdilər. İngilis ordusunun Qafqazdan 
çıxmasına Könüllü ordu və ümumiyyətlə, rus ağqvardiyaçıları, onların Parisdə olan 
rus müşavirəsinin üzvləri Qafqazın yenidən Rusiyaya birləşdirilməsi üçün əlverişli 
şəraitin yaranması kimi baxırdılar. Omsk hökuməti Antanta tərəfindən tanındıqdan 
sonra "rus müşavirəsi"nə daxil olanlar rəsmi "rus nümayəndəliyi"ni yaradıb, 
Parisdə Kolçak hökumətini təmsil etməyə başladılar. "Rus nümayəndəliyi"nə 
                                                        
849
 А.М.Топчибашев. Письма из Парижа, с.55  
850
 Yenə orada, s.56 
851
 Yenə orada, s.55 
852
 Le Prèsident de la Dèlègation Gèorgienne N.Tcheidzè, Le Prèsident de la Dèlègation de  
l'Azerbaïdjan A.M.Toptchibacheff - Transmis par le Secrètariat General de la Confèrence de  
la Paix. Le 24 juillet 1919.// Ministère des Affaires Etrangère de France, Archives Diplomatique, vol. 
832, folio 82; Copie Convention entre les Rèpubliques de Gèorgie et d'Azerbaïdjan.// Ministère des 
Affaires Etrangère de France, Archives Diplomatique, vol 832, folio 87 
250 
 
köhnə səfirlərdən, diplomatlardan və siyasi mühacirlərdən Lvov, Çaykovski, 
Sazonov, Maklakov, Savinkov və digərləri daxil idilər. Lakin bunların da arasında 
birlik yox idi. Sergey Sazonov bir çox məsələlərdə onlarla həmrəy deyildi. Yeni 
yaranmış respublikaların nümayəndələri ilə "rus nümayəndəliyi" arasında 
düşmənçilik olduğu üçün demək olar ki, onlar görüşmürdülər. Ə.M.Topçubaşov 
rus mühacirlərinin təkəbbürü haqda yazırdı: "Biz onların heç birisi ilə, 
ümumiyyətlə, burada yaşayan ruslarla ünsiyyətdə olmuruq. Bizim müstəqillik üçün 
möhkəm şəkildə çalışmağımızı görüb, onların heç biri qəzəb və narazılıqlarını 
gizlədə bilmir. Hamını günahlandırırlar, xüsusilə də gürcüləri. Bizim ünvanımıza 
belə sözlər yayırlar ki, müstəqil Azərbaycan şüarını yalnız ziyalılar irəli sürüblər. 
Guya, azərbaycanlılar özləri rusları çox sevdiklərindən, Rusiyadan ayrılmaq 
arzusunda deyillər. Нər halda bu "vəkillər" bir səslə "vahid və bölünməz Rusiya" - 
nəhəng ümumrusiya fikrindən möhkəm yapışıblar və utanıb, qızarmadan bildirirlər 
ki, Polşadan savayı qədim rus votçinasının torpaqlarından bir arşın da olsa belə, 
heç kəsə verməyəcəklər. Bütün yerdə qalan torpaqlar isə, onların fikrincə, gələcək 
Rusiyanın tərkibində qalmalıdır. Hələ, Polşa ərazisinin də bir hissəsi - Şərqi 
Qalitsiya, Xolm quberniyası və Volın da Rusiyanın olmalıdır. Böyük dövlətlərin 
Finlandiyanın müstəqilliyini tanımasına və onunla diplomatik əlaqələr yaratmasına 
baxmayaraq, Rusiyanın "nümayəndələri" bunları fakt kimi qəbul etmək istəmirlər. 
Cənab Denikin isə bunlara qarşı qəti etirazını bildirir."853 
Rus siyasi mühacirlərinin fəallaşması və yeni yaranmış respublikalara qarşı 
mürtəce mövqe tutması Azərbaycan nümayəndələrini təmsil etdikləri respublikanın 
istiqlaliyyətinin qorunmasında daha fəal olmağa sövq edirdi. Bu məqsədlə avqust 
ayının 19-da və 24-də Sülh konfransının sədrinə, "habelə İngiltərənin xarici işlər 
naziri Balfura, sentyabr ayının 9-da yenidən konfransın sədrinə məktubla müraciət 
edildi.854 Avqust ayının 24-də verilmiş etiraz notasında Denikinin müttəfiqlərin 
müəyyən etdiyi demarkasiya xəttinə məhəl qoymadan Dərbənd də daxil olmaqla 
bütün Dağıstanı işğal etdiyi göstərilir. Eyni zamanda müttəfiq komandanlığının 
Denikin Könüllülərinə verdiyi donanmanın Azərbaycanın Xəzər sahili sərhədləri 
üçün ciddi təhlükə törətdiyi qeyd edilirdi.855 Bir çox məsələlərlə yanaşı, Xəzər 
donanması hərbi gəmilərinin bir hissəsinin ingilis komandanlığı tərəfindən 
Denikinə verilməsinin Azərbaycanın təhlükəsizliyinə ciddi хələl gətirdiyi 
Ə.M.Topçubaşovun Balfura məktubunda da öz əksini tapmışdı. Orada deyilirdi: 
"İndi Könüllü ordu Xəzər dənizi istiqamətindən Azərbaycan Respublikasını 
                                                        
853
 Azərbaycan Respublikasının Paris Sülh konfransındakı nümayəndə heyətinin başçısı 
Ə.M.Topçubaşovun Nazirlər Şurasının sədrinə məktubu. 22-25.09.1919. //ARDA f.970, s.l, i 142, v.21-
22 
854
 А.М.Топчибашев. Письма из Парижа, с.71-72 
855
 La Dèlègation de Paix de l'Azerbaïdjan. Le Prèsident, Ali Mardan Toptchibacheff-Membres: Mamad 
Hassan Gadjinsky, Agber Cheik-Ul-Islamoff. Conseillers: Mir Yagoub Mir Mehtieff, Mamed 
Magueramoff - Monsieur le Prèsident de la Confèrence de la Paix, le 24 août 1919.// Ministère des 
Affaires Etrangère de France, Archives Diplomatique, vol. 832, folio 95 
251 
 
hədələmək imkanı əldə etmişdir... Ələ keçirdiyi donanma ilə Könüllü ordu öz hərbi 
hissələrini Azərbaycan sahillərinə gətirib Xəzər dənizinin Azərbaycan sahillərinə, 
hətta bizim paytaxtımız Bakı şəhərinə hücum edə bilər."856 Məktubda Könüllü ordu 
təhlükəsi, Böyük Britaniya ilə Azərbaycan arasında münasibətləri, ümumilikdə 
Cənubi Qafqazda vəziyyəti müzakirə etmək üçün Azərbaycan nümayəndələrinin 
Baş nazir Lloyd Corc, yaxud elə xarici işlər naziri Balfur tərəfindən qəbul edilməsi 
xahiş edilirdi. Azərbaycan nümayəndələri, təkcə Balfura deyil, Fransanın Baş 
naziri Jorj Klemanso və xarici işlər naziri Jan Mari Pişona da onları qəbul etmək 
barədə müraciət etmişdilər. Lakin hər dəfə İngiltərə və Fransa dövlət başçıları yeni 
yaranmış respublikaların nümayəndələrini qəbul etməkdən boyun qaçırırdılar. 
Azərbaycan Nazirlər Şurası sədrinin adına Versaldan Ə.M.Topçubaşovun 
göndərdiyi hesabatda göstərilirdi ki, Antantanın "əsas nümayəndələri bizimlə 
birbaşa görüşdən hələlik boyun qaçırırlar. Мən bu barədə cənab Klemanso, cənab 
Pişon, cənab Balfur və başqalarından xüsusi məktubla xahiş etmişəm. Eyni 
zamanda bir neçə nəfər bütün bunları onlara dönə-dönə xatırlatmışdır. Cənab 
Balfurdan (katibi vasitəsi ilə) aldığımız məktubdan belə məlum olur ki, o, çox 
məşğul olduğundan bizi qəbul etməyə imkanı yoxdur. Buna görə üzr istəyir. 
Həmin Balfur hər dəfə nümayəndələrdən aldığı, surətləri Sülh konfransına 
göndərilən məktublara, konfransa təqdim edilən memorandumun nüsxələrinə görə 
yazılı şəkildə öz təşəkkürünü bildirir. Sülh konfransının katibliyi də həmin qaydada 
hərəkət edir. Bir sözlə nə isə gözləyirlər..."857 
Sentyabr ayının 3-də Parisdə olan Azərbaycan nümayəndələri respublika 
xarici işlər naziri M.Y.Cəfərovun imzası ilə Könüllü ordunun fəaliyyəti ilə bağlı 
avqustun 26-da göndərdiyi teleqramı aldılar. Teleqramda ingilislərin müəyyən 
etdiyi demarkasiya xəttinə Denikinin məhəl qoymadığı, müttəfiqlərin razılığı 
əsasında Azərbaycana birləşdirilməsi nəzərdə tutulan Dərbənd və bütün 
Dağıstandan Könüllü ordunun çıxmaq fikrində olmadığı, habelə Xəzər donanması 
vasitəsi ilə Denikinin öz ordusunu Azərbaycana yaxın ərazilərə daşıdığı 
göstərilirdi.
858
 Bu məlumata uyğun olaraq avqust ayının 29-da Azərbaycan sülh 
heyəti tam tərkibdə konfransın rəhbərliyinə,859 Ə.M.Topçubaşov isə sentyabr 
ayının 9-da yenidən Versal Sülh konfransının sədrinə məktubla müraciət etdi. 
Məktubda Denikin təhlükəsi ilə bağlı mövcud vəziyyət təsvir edilməklə yanaşı, 
Denikinin bilavasitə müttəfiqlərdən yardım aldığını nəzərə alaraq, Sülh 
                                                        
856
 Paris Sülh konfransında Azərbaycan nümayəndə heyətinin başçısı Ə.M.Topçubaşov Britaniyanın 
xarici işlər naziri A.Balfura məktubu. 10.09.1919. //ARDA f. 970, s.l, i.142, v.92  
857
 А.М.Топчибашев. Письма из Парижа, с.59  
858
 Xarici işlər naziri M.Y.Cəfərovun Ə.M.Topçubaşova teleqramı. 26.09.1919. //ARDA, 1970, s.3, i.4, 
v.99 
859
 La Dèlègation de Paix de l'Azerbaïdjan. Le Prèsident, Ali Mardan Toptchibacheff-Membres: Mamad 
Hassan Gadjinsky, Agber Cheik-Ul-Islamoff. Conseillers: Mir Yagoub Mir Mehtieff, Mamed 
Magueramoff - Monsieur le Prèsident de la Confèrence de la Paix, le 24 août 1919.// Ministère des 
Affaires Etrangère de France, Archives Diplomatique, vol. 638, folio 71-72 
252 
 
konfransının qarşısında üç mühüm tələb qoyulurdu: 1. Könüllü ordu Dağıstan 
vilayətinə münasibətdə müttəfiq komandanlığının müəyyən etdiyi demarkasiya 
xəttini pozmamalıdır; 2. Könüllü ordu ən qısa vaxtda Dərbənddən təmizlənməlidir; 
3. Könüllü ordunun əlinə keçən Xəzər Donanmasının gəmiləri Azərbaycan 
hökumətinə qaytarılmalıdır.860 Ümumilikdə, Könüllü ordu ilə bağlı Azərbaycan 
nümayəndələrinin Parisdə qarşılaşdığı çətinliklər 1919-cu ilin axırlarına qədər 
davam etdi. 1919-cu ilin noyabrında Böyük Britaniyanın Baş naziri Lloyd Corcun 
İngiltərə Parlamentinin İcma palatasındakı çıxışından sonra Qafqaz 
respublikalarının müstəqilliyinin tanınmasına doğru meyl başlandı. Kolçak, 
Denikin və digər rus generallarının yaratdığı hökumətlərin о qədər də möhkəm və 
etibarlı olmadığını müttəfiqlər hiss etməyə başladılar. 
1919-cu ilin yayında Versal Sülh konfransında böyük dövlətlər arasında 
ziddiyyətlər daha da kəskinləşmişdi. Almaniya ilə sülh müqaviləsinin işlənib 
hazırlanması, Avstriya-Almaniya, Yaponiya-Almaniya münasibətləri diqqət 
mərkəzində olduğundan kiçik xalqların problemi demək olar ki, unudulmuşdu. 
Almaniya ilə imzalanacaq sülh müqaviləsində onun Avstriya ilə birləşmək imkanı 
nəzərdən qaçırıldığından bu "xətanın" düzəlişinə müttəfiqlər bir aydan artıq vaxt 
sərf etmişdilər. Paris mətbuatı da bu zaman əsəbləri xeyli dərəcədə gərginləşdirirdi. 
Müxtəlif mətbuat orqanları tez-tez yazırdılar ki, Almaniya öz üzərinə götürdüyü 
öhdəlikləri yerinə yetirməyəcəkdir. 
Avropa ölkələrində başlanmış iqtisadi böhran, pulun qiymətdən düşməsi və 
xüsusilə kömür qıtlığı, Fransa və İngiltərədə seçkilərin başlanması, ABŞ-ın Avropa 
dövlətlərindən və Yaponiyadan narazılıqları Beynəlxalq Sülh konfransına olan 
marağı xeyli azaltmışdı. Rumıniyanın Macarıstana qəfil hücumu, Konfransın 
Yuqoslaviyaya vermək istədiyi Fium şəhərinin şair Qabriel d'Annunsio başda 
olmaqla italyan əsgərləri tərəfindən istila olunması Versal Sülh konfransının 
nüfuzunu aşağı salmışdı. Hətta yaranmış vəziyyətdə konfransın öz işini 
dayandırmaq ehtimalı belə meydana çıxmışdı. Konfransın açılışında iştirak edən 
dövlət başçılarından yalnız Klemanso öz yerində idi. Vilson, Lloyd Corc, Orlando, 
Tittoni, Lansinq, Makino və digərləri Parisi tərk etmiş, onları ikinci dərəcəli 
nümayəndələr əvəz etmişdilər. Belə bir şəraitdə ən ziddiyyətli hesab edilən rus 
məsələsinin müzakirəsini Antanta dövlətləri yubatmağa çalışırdılar. Hətta Paris 
mətbuatı yazırdı ki, Rusiya və Türkiyə məsələlərini konfrans yaxın vaxtlarda 
fəaliyyətə başlayacaq, Millətlər Cəmiyyətinin müzakirəsinə vermək fikrindədir. 
Bütün bunları dərindən müşahidə edən Ə.M.Topçubaşov öz hökumətinə yazırdı: 
                                                        
860
 Protestation prèsènte par la Dèlègation Azerbaïdjanienne à Monsieur le Prèsident de la Confèrence 
de la Paix à Paris, à propos des actions éminemment agressives de l'Armée Volontaire contre la 
République azerbaïdjanienne. Le 12 septembre 1919.// Ministère des Affaires Etrangère de France, 
Archives Diplomatique, vol. 832, folio 103-106 
253 
 
"Cəsarətlə demək olar ki, bu konfransı Sülh konfransı adlandırmaq olmaz."861 
Əlbəttə, belə bir fikrin meydana çıxması Sülh konfransının kiçik xalqlara 
münasibətdə aydın mövqe tutmaması, onların taleyinə biganə münasibəti ilə də 
bağlı idi. O, göstərirdi: "Onlarla (müttəfiqlərin nümayəndələri ilə - C.H.) 
apardığımız danışıqlardan, adətən dumanlı təsəvvür ortaya çıxır, ümumi 
məsələlərdən uzağa gedə bilmirik və konkret suallara (Mir Yaqub Mehdiyevin 
yanında mən Amerika nümayəndəsi Morqentaudan soruşdum ki, müttəfiqlər bizi 
tanıyacaqmı?) ümumi cavablar alırıq və yaxud susurlar. Elə bil ki, onlar hər 
məsələni həll ediblər, ancaq nəzakət xatirinə hər şeyi açıq söyləmirlər. Burada 
nəzakət məsələsi yoxdur, çox mürəkkəb və dolaşıq bir siyasi vəziyyət yaranıbdır, 
buna görə də müttəfiqlərin özünün də Rusiyanın və ondan ayrılmış hissələrin 
gələcəyinə aid müəyyən bir fikri olmasına inanmaq belə olmur."862 
Kiçik xalqların taleyində mühüm rol oynayacağı gözlənilən Millətlər 
Cəmiyyəti ilk dövrlərdə ümidləri doğrultmurdu. Vilson layihəsi üzrə təsis edilən bu 
cəmiyyət İngiltərə və Fransa tərəfindən güclü müqavimətə rast gəlməklə yanaşı, 
Amerika Senatı tərəfindən də çox güclü etiraza səbəb olmuşdu. Vilsonun sevimli 
övladı hesab edilən "yeni dünya qaydalarının qorunmasına" yönəldilən Millətlər 
Cəmiyyəti məsələsi ABŞ nümayəndələrinin nəzərdə tutduqlarından fərqli xarakter 
almışdı. Vilsonun "on dörd maddə"sində nəzərdə tutulan Millətlər Cəmiyyəti 
İngiltərə və Fransa nümayəndələri tərəfindən bir sıra dəyişikliklər edilməklə təsis 
edilmişdi. Millətlər Cəmiyyətinin ilk addımlarını nəzərdə tutaraq, 
Ə.M.Topçubaşov yazırdı: "Hər halda kiçik xalqları xilas etmək üçün yaradılmış bu 
təşkilat - Millətlər Cəmiyyəti hələlik ölü doğulmuş uşağa bənzəyir, onu kim, necə 
və nə zaman dirçəldəcək, məlum deyil. Elə bil ki, Fransa, İtaliya və İngiltərə də 
bunları unudubdur."863 
Bütün qeyd edilənlərə baxmayaraq, Azərbaycanın istiqlaliyyətinin Sülh 
konfransı tərəfindən tanınmasına nail olmaq Versaldakı Azərbaycan 
nümayəndələrinin başlıca məqsədləri olduğu üçün, onlar vaxtaşırı bu məramla 
konfransın rəhbərliyinə müraciət edirdilər. Parisdəki "rus nümayəndə"lərinin 
fəallaşdığı bir vaxtda avqust ayının 19-da Azərbaycan nümayəndələri yenidən Sülh 
konfransının sədrinə Azərbaycanın istiqlaliyyətinin tanınmasını konfransın 
gündəliyində qoymaq barədə müraciət etdilər. Müraciətdə Azərbaycan 
nümayəndələrinə konfransın tribunasından çıxış edib, öz tələblərini vermək, onun 
müstəqilliyini tanımaq, Azərbaycan xalqının istiqlaliyyət uğrunda mübarizəsini 
obyektiv qiymətləndirmək və digər məsələlər öz əksini tapmışdı. Orada 
göstərilirdi: "Bütün Azərbaycan xalqı öz gələcəyinə dərindən inanır, Millətlər 
Cəmiyyətinin yüksək himayəsi altında, qonşu xalqlarla sülh və razılıq şəraitində 
                                                        
861
 Paris Sülh konfransında Azərbaycan nümayəndə heyətinin başçısı Ə.M.Topçubaşovun Nazirlər 
Şurasının sədrinə məktubu. 22-25.09.1919. //ARDA, f.970, s.l, i.142, v.22 
862
 Yenə orada, v.12 
863
 Yenə orada, v.13 
254 
 
sosial-siyasi həyatda ona müstəqil yaşamağa imkan verən öz maddi və mənəvi 
gücünə ümid bəsləyir.864 Antanta ölkələrinə müraciət edilərək göstərilirdi ki, 
Böyük dövlətlərdən qayğıkeşlik gözləyən Qafqaz Azərbaycanı "Azərbaycan 
Respublikası" adı ilə tanınacağına inanır. Müraciətin sonunda Azərbaycan 
nümayəndələri əvvəlki tələblərini bir daha təkrar edir və konfrans tərəfindən, 
nəinki, tanınacağını, eyni zamanda ilk addımlarını atan respublikanın dünya 
siyasətini müəyyən edən ölkələr tərəfindən müdafiə ediləcəyini arzulayırdılar. 
Müraciətə əlavə olaraq bir sıra tarixi, siyasi, etnoqrafik sənədlər, Azərbaycan 
Respublikasına aid ayrı-ayrı xəritələr də konfransa təqdim edilmişdi. 
1919-cu ilin yayında Paris Sülh konfransında Azərbaycan nümayəndələrinin 
qarşılaşdığı ciddi məsələlərdən biri də erməni nümayəndəliyi ilə münasibətlər idi. 
Ermənilər Paris Sülh konfransının onların bütün problemlərini həll edəcəyinə ümid 
bəslədikləri üçün ona ciddi surətdə hazırlaşmışdılar. Onlar özlərini "böyük 
müttəfiqlərin kiçik müttəfiqi"865 hesab edib, Aralıq dənizindən Qara dənizə, Qara 
dənizdən Xəzər dənizinə qədər "Böyük Ermənistan" yaratmaq xülyasına 
düşmüşdülər. Amerika tarixçisi F.Kazımzadə haqlı olaraq yazırdı ki, Ermənistan, 
"nəinki, Anadolunun altı vilayətini, eyni zamanda Kilikiyanı da tələb edirdi. Onlar, 
hətta İran Azərbaycanının bir hissəsini tələb edirdilər, halbuki İran müharibədə 
iştirak etməmişdi. Onların əsassız iddialarını Paris, London və xüsusilə, Vaşinqton 
müdafiə edirdi."866 Məsələn, mətbuatın məlumatına görə, Təbrizdən 
Aleksandropola gələn Britaniya generalı Biç «Union» mehmanxanasında onun 
şərəfinə verilən ziyafətdə guya demişdi ki, "Paris sülh konfransının mərkəzi Van 
olan geniş ərazilərə malik Ermənistanın müstəqilliyini tanıması münasibətilə 
erməni cəmiyyətini təbrik etməkdən məmnunluq hissi keçirirəm. Sən demə, siz 
ermənilər dünya mədəniyyətinə və Antantaya əhəmiyyətli dərəcədə xidmət 
göstərmisiniz və dənizdən-dənizə Ermənistan yaradılması məsələnin yeganə doğru 
həllidir. Ermənistanın sərhədləri elan olunan zaman bu qonşularınızın təəccübünə 
səbəb olacaq. Azərbaycan və Gürcüstana gəldikdə general Biç onların 
müstəqilliyinin Antanta tərəfindən tanınmayacağını bu respublikaların vahid 
Rusiyanın tərkibinə qatılacağını bildirmişdi." Bu fikirlər "Sakartvelo" qəzetində 
çıxanda və "Gürcüstan" qəzetində təkrar dərc ediləndə Britaniya komandanlığının 
nümayəndəsi redaksiyaya gəlib, generalın belə söz demədiyini bildirmiş və təkzib 
verilməsini tələb etmişdi. Məsələ dəqiqləşdirilən zaman ermənilərin general Biçin 
sözlərini təhrif etdikləri bəlli olmuş və "Gürcüstan" qəzeti iyul ayının 3-də təkzib 
verməli olmuşdu.867 
                                                        
864
 Azərbaycan Respublikasının Paris Sülh konfransındakı nümayəndə heyətinin başçısı 
Ə.M.Topçubaşovun Versal konfransının sədrinə məktubu. 16.09.1919. //ARDA f.970, s.1, i.142, v.49 
865
 S.Atamian. The Armenian Community. New.York, 1955, p.234 
866
 F.Kazemzadeh. The Struggle for Transcaucasia, p.253 
867
 Грузия, 1919,3 июля. 
255 
 
Dənizdən-dənizə "Böyük Ermənistan" yaratmaq iddiaları Birinci Dünya 
müharibəsindən sonra, istər Cənubi Qafqazda, istərsə Parisdə və istərsə də bütün 
Avropa və Amerikada erməni təbliğatının başlıca mövzusuna çevrilmişdi. Belə 
böyük iddiaların nəticəsi idi ki, ermənilər Parisə bir deyil, iki nümayəndəlik 
göndərmişdilər. Birincisi milli erməni diasporunun nümayəndəliyi idi ki, ona 
Qərbdə və xüsusən Fransa siyasi dairələrində yaxşı tanınan Poqos Nubar paşa 
(Poqos Nubaryan - C.H.) başçılıq edirdi. Milli erməni nümayəndəliyi müttəfiqlərin 
müəyyən dairələri tərəfindən konfransa çağrılmışdılar. İkincisi isə, Ermənistan 
Respublikasının nümayəndəliyi idi ki, ona az əvvəl İstanbul konfransında erməni 
nümayəndə heyətinə başçılıq etmiş, erməni Milli Şurasının sədri Avetik Aqaronyan 
başçılıq edirdi. Son məqsəddə münasibət eyni olsa da, ilk dövrlərdə ermənilərin iki 
nümayəndəliyi arasında müxtəlif məsələlərə münasibətdə fikir ayrılıqları var idi. 
Lakin digər Qafqaz dövlətləri kimi Ermənistanın da adı rəsmi şəkildə konfransa 
dəvət edilən dövlətlərin siyahısında yox idi. 
Sülh konfransına dəvət edilən dövlətlərin siyahısında Ermənistanı 
görməyəndə 1919-cu ilin yanvarında Poqos Nubar paşa prezident Vilsona 
məktubla müraciət edib müttəfiqlərin işi "uğrunda" minlərlə erməninin öldüyünü 
xatırlatmışdı. Yanvar ayının 30-da Londonda "Tayms" qəzetinin redaktoruna 
Poqos Nubarın məktubu dərc edilmişdi. Məktub qəzetin redaktoruna yazılsa da, 
əslində Antanta dövlətlərinin başçılarına ünvanlanmışdı. Burada göstərilirdi ki, 
"müttəfiqlərin ümumi işinə görə ölməyə belə hazır olan" ermənilərin konfransa 
dəvət edilməməsi onların təəccübünə səbəb olmuşdur. Məktubda deyilirdi: 
"Müttəfiqlərə sədaqətlərinə görə ermənilər böyük əziyyətlər çəkmiş, çoxlu itkilər 
vermişlər. Müharibənin başlandığı vaxtdan ermənilər bütün cəbhələrdə 
müttəfiqlərin tərəfində vuruşmuşlar... Lakin bədbəxtlikdən bunu çox az adam 
bilir.868 Poqos Nubar az qalırdı ki, Antantanın Yaxın Şərqdəki qələbəsini 
bütövlükdə ermənilərin adına çıxsın. Bütün bunları xatırlatmaqla o, Sülh 
konfransında Ermənistana Antantanın bərabər hüquqlu üzvü kimi baxılmasını tələb 
edirdi. Bundan sonra prezident Vilson erməni nümayəndələrinin konfransa 
buraxılacağına söz vermiş və bu istiqamətdə çalışacağını bildirmişdi. 1919-cu ilin 
yanvarın ilk günlərində ingilis diplomatı Q.Nikolson öz gündəliyində qeyd edirdi 
ki, bu zaman ABŞ Ermənistan üzərində mandat almağa hazırlaşırdı.869 Yanvar 
ayının 30-da Onlar Şurasının iclasında Lloyd Corc bildirəndə ki, İngiltərə Türkiyə 
və Cənubi Qafqazda "əbədi" ordu saxlaya bilməz, bununla ABŞ-a Ermənistana 
sahib durmağı xatırladırdı.870 ABŞ prezidenti V.Vilsonun təklifi ilə qərara alındı ki, 
                                                        
868
 Armenian Allegations: Myth and Reality. Handbook of Fakts and Dokuments. Washington, 1987, p. 
115-116 
869
 Г.Никольсон. Как делался мир в 1919 г. М., 1945, с. 182 
870
 Д.Ллойд Джордж. Правда о мирных договорах, Т.2, с.389 
256 
 
fevral ayının 28-də ermənilər Onlar Şurasının iclasında "dənizdən dənizə Böyük 
Ermənistan" yaratmaq proqramları ilə çıxış etsinlər.871 
Ermənistan nümayəndə heyətinin başçısı A.Aqaronyan Onlar Şurasının 
iclasında geniş ərazi tələbləri və hətta əsaslandırılmamış mənəvi iddialarla çıxış 
etdi. О dedi: "İrəvan şəhərində öz parlamenti və hökuməti olan Ermənistan 
Respublikası nümayəndəliyi adından aşağıdakı məlumatları Sülh konfransının 
diqqətinə çatdırmağı özüm üçün şərəf hesab edirəm. Türkiyə və İranda yaşayan 
erməniləri nəzərə almadan, 1914-1918-ci illər müharibəsinə qədər Cənubi Qafqaz 
Rusiyasında təxminən 2 milyon erməni yaşayırdı. Bundan 50 faizi Tiflis, Batum və 
Bakı kimi böyük şəhərlərdə, milyon və ya milyon yarım nəfəri 2-3 min ildir ki, sıx 
icmalar halında İrəvan, Qars, Şuşa və Aleksandropolda yaşayıblar. Erməni 
kilsəsinin başçısı sayılan katoliko Eçmiədzin monastrında oturur." Onlar Şurasının 
məlumatsızlığından istifadə edərək, Aqaronyan tarixi istədiyi kimi saxtalaşdırıb 
dedi: "Tatarlar (azərbaycanlılar - C.H.) və kürdlər açıq şəkildə Türkiyə ilə 
birləşərək bizdən xəbərsiz güc topladılar və bizə mane olmaq üçün hər şeyi etdilər. 
Bizim dindaşlarımız və əqrəbalarımız sayılan gürcülər bizim tərəfimizdə durmağı 
lazım bilmədilər. Düşmənlər əhatəsində müttəfiqlərdən vəd olunan yardımı 
almayan ermənilər Qafqaza can atan türklərin yolunu cəsarətlə bağladılar. Bizim 
işimiz uğursuz olsa da, lakin biz müttəfiq dövlətlərə inamımızı itirmədik."872 
A.Aqaronyan belə saxta məlumatlarla ermənilərin şişirdilmiş ərazi tələblərinə 
bəraət qazandırmağa və müttəfiqlərdən "Böyük Ermənistan" planlarına dəstək 
olmağa cəhd göstərirdi. 
Ərazi tələblərinə münasibətdə iki erməni nümayəndələri arasında cüzi fikir 
ayrılığı var idi. Katolikosla sıx əlaqədə olan diasporların nümayəndəsi Kilikiyanı 
da almaq niyyətində idi. Erməni diasporunun tanınmış nümayəndələrindən biri 
Loris Melikov sonralar yazırdı ki, S.D.Sazonov da erməniləri Kilikiyaya qarşı 
iddia irəli sürməyə şövq edirdi. Ola bilsin ki, Sazonov bu fikirdə idi ki, Rusiya 
tezliklə bərpа olunacaq və Ermənistanla birlikdə Kilikiyanı da alacaqdır.873 Lakin 
Ermənistan Respublikasının nümayəndəsi A.Xatisyan Kilikiyanın adını belə 
çəkməməyi məsləhət görürdü. Maraqlıdır ki, Massaçusetsdən olan senator, ABŞ-da 
təcridçiliyin görkəmli nümayəndələrindən biri Henri Kobet Locun Amerika 
Senatına təqdim etdiyi müstəqil Ermənistan qətnaməsi ilə, ermənilərin Paris Sülh 
konfransına təqdim etdiyi "Böyük Ermənistan" tələbləri bir-birinin eyni idi. Onlar 
Şurasında müzakirə zamanı Poqos Nubar paşa hər iki nümayəndəlik arasında 
ermənilərin razılaşdırılmış aşağıdakı ərazi tələblərini Sülh konfransına təqdim etdi. 
Bu tələblər heç vaxt ermənilərin yığcam yaşamadığı aşağıdakı əraziləri əhatə 
                                                        
871
 Papers Relating of the Foreign Relation of the United States. Paris Peace Conference, vol. IV, 1919, 
p. 157 
872
 Papers Relating to the Foreign Relations of the United States. The Paris Peace conference. 1919, 
vol.IV, p.147-149 
873
 F.Kazemzadeh. The Struggle for Transcaucasia, p.256 
257 
 
edirdi: 1. Türkiyənin yeddi şərq vilayəti - Van, Bitlis, Diyarbəkir, Xarput, Sivas, 
Ərzurum və Trabzon; 2.Dörd Kilikiya sancaqlığı - Maraş, Xozan, Cebel Berket və 
Aleksandretta şəhəri ilə birlikdə Adana; 3.Qafqaz Ermənistanın bütün ərazisi, 
bütün İrəvan quberniyası, keçmiş Tiflis quberniyasının cənub hissəsi, Yelizavetpol 
(Gəncə) quberniyasının cənub hissəsi, Qars və Ərdəhan.874 Ərazi iddialarından 
əlavə, ermənilər təzminat tələbləri də irəli sürmüşdülər ki, bunun da ümumi 
məbləği 19130982000 franka bərabər idi. F.Kazımzadənin fikrincə, "bu rəqəm 
fantastik olsa da, ermənilər onu almağa ümid bəsləyirdilər."875 
Ermənilərin irəli sürdüyü ərazi iddiaları о qədər böyük idi ki, hətta 
Antantanın qalib üzvü olan dövlətlər belə tələblər irəli sürmürdülər. Bununla 
razılaşmayan Lloyd Corc bildirir ki, ermənilərin arzuları həddindən artıq çoxdur. 
Onlar Aralıq dənizindən Qara dənizədək böyük əraziləri bir vaxtlar mövcud olmuş 
Erməni çarlığına istinad edərək tələb edirlər, lakin təəssüflər olsun ki, bu ərazilərdə 
ermənilər əhalinin çox az faizini təşkil edirlər.876 Bir vaxtlar "Daşnaksutyun" 
partiyasının əsasını qoymuş və Ermənistan baş naziri olmuş O.V.Kaçaznuni 
ermənilərin şişirdilmiş ərazi planları ilə bağlı 1923-cü ildə yazırdı: "Belə 
cəfəngiyyat layihə nə erməni hökumətinin, nə də Daşnaksutyun partiyasının 
rəhbərliyinin ağlına da gəlmirdi. Əksinə, direktivə uyğun olaraq, bizim 
nümayəndəlik İrəvandan elə də böyük olmayan gücümüzə uyğun tamamilə 
ağlabatan bir tələblərlə Parisə yollanmışdılar. Nə baş verdi ki, nümayəndəlik 
"dənizdən-dənizə" tələbini qoydu. Bu qəribə tələblər ağlabatan olmasa da, lakin 
Parisdə ermənilər bu tələbi irəli sürdülər və bizim nümayəndəlik də koloniyalarda 
hökm sürən bizə tanış bu əhvali-ruhiyyənin əsirinə çevrildilər... Bundan əlavə 
göstərilirdi ki, Amerika kiçik Ermənistanın mandatını qəbul etməz, "dənizdən-
dənizə" böyük Ermənistan mandatını isə qəbul edər. Beləliklə, ən əsas, ən məsul və 
ən mühüm məsələlərin həlli zamanı biz öz iradəmizi ifadə etməyib, işlərimizi 
özümüz anladığımız kimi aparmayıb, öz yolumuzla getməyib başqalarının bizi öz 
ardınca aparmasına imkan verdik".877 Erməni daşnakı ilə yanaşı, erməni 
kommunistin də bu məsələdə mövqeyi xüsusi maraq kəsb edir. Sovet ittifaqının 
həm siyasi, həm fiziki mənada ən uzunömürlü kommunist liderlərindən olan 
A.İ.Mikoyan yazırdı: "Erməni şovinistləri hələ də imperialist müttəfiqlərin və 
general Denikin tör-töküntülərinin köməyinə arxalanaraq, tərkibində yeddi 
vilayətin yer aldığı Qara dənizdən Aralıq dənizinə qədər tarixi hüdudlarda "Böyük 
Ermənistan" yaratmaq kimi cinayətkar ideyanın şirin xülyasına ümid bəsləyirlər. 
Müstəsna qaydada müsəlmanlardan ibarət olan bu ərazidə ermənilərin olmaması 
onları narahat etmir. "Böyük Ermənistan" ideyasının əhalinin çoxluğuna deyil, 
onun iradəsinə deyil, imperialist silahına arxalanması Ermənistanı "yadellilərdən", 
                                                        
874
 The Armenian Question Before the Peace Conference, p.5 
875
 F.Kazemzadeh. The Struggle for Transcaucasia, p.258 
876
 İbid, p.259 
877
 О.В.Качазнуни. Дашнакцутюн больше делать нечего. Баку, 1990, с.44  
258 
 
"cinayətkar ünsürlərdən", müsəlmanlardan təmizləmək yolu ilə qurulması təlqin 
edilir. A.Mikoyanın fikrincə, "belə bir cəhənnəmin" yaradılması ideyası öz 
agentləri vasitəsi ilə Türkiyəni talamaq istəyən imperialistlərdən qidalanır.878 
Qafqaz respublikalarının və ümumiyyətlə, köhnə Rusiya imperiyasının 
hüdudlarında yaranan yeni respublikaların müzakirələrində erməni 
nümayəndəlikləri demək olar ki, iştirak etmirdilər. Onlar bu fikirdə idilər ki, Paris 
konfransı «hər şeyi aydınlaşdıracaq, hər şeyi həll edəcəkdir."879 Səsli-küylü Paris 
bir növ erməni banketini xatırladırdı. Onlar çoxlu iclas və yığıncaqlar keçirir, bura 
onlarla jurnalisti, yazıçını, senatoru və keçmiş nazirləri dəvət edib ermənilər və 
Ermənistan haqqında uzun-uzadı nitqlər söyləyirdilər. "Erməni nümayəndələri 
Vilsonu, Lloyd Corcu və Klemansonu izləyərək, hər dəqiqə onlara Ermənistan 
qarşısında borclarını xatırladırdılar."880 Onların bu hərəkətləri Sülh konfransının 
rəhbərliyində hamını bezdirmişdi və ermənilər getdikcə öz "dostlarını" itirməyə 
başlamışdılar. Xüsusən, Anadoluda milli hərəkat başladıqdan sonra böyük 
dövlətlər ermənilərin Türkiyəni bölüşdürmək planlarına bir qədər ehtiyatla 
yanaşmağa başladılar. Müttəfiqlərin ermənilərdən uzaqlaşmasında onların 
haqqında əvvəllər bəhs edilən, Sülh konfransına təqdim etdikləri şişirdilmiş 
tələbləri az rol oynamamışdı. Sülh konfransı keçirilən zaman Parisdə olan erməni 
müəllifi Loris Melikov etiraf edirdi ki, konfrans açılan zaman ermənilər hamıdan 
həqiqi qayğıkeşlik görürdülər. Halbuki bu zaman Gürcüstan soyuq qarşılanırdı. 
Lakin gürcülər tezliklə avropalıları valeh etdilər, özlərini sevdirməyə nail oldular. 
Əksinə olaraq, ermənilər əvvəlki qayğıkeşlikdən məhrum oldular. Həddindən artıq 
şişirdilmiş tələblər və onun təqdimat forması ona gətirib çıxardı ki, adamların çoxu 
onlardan üz döndərdi.881 
Parisdə olan erməni nümayəndələrinin öz ərazilərini, təkcə Türkiyənin 
hesabına deyil, Azərbaycanın və Gürcüstanın hesabına genişləndirmək niyyətləri 
hər iki nümayəndəliyin ciddi müqavimətilə qarşılaşırdı. Versaldakı Azərbaycan və 
Gürcüstan nümayəndələri ermənilərə qarşı çox vaxt həmrəy çıxış edirdilər. Ərazi 
tələbləri ilə bağlı ermənilər, təkcə Avropanın siyasi dairələrini deyil, sosialist və 
sosial-demokrat qüvvələrini də Gürcüstana və Azərbaycana qarşı səfərbərliyə 
almağa cəhd göstərir, onların mətbuatından öz məqsədləri üçün istifadə edirdilər. 
Bu məqsədlə Avropa sosialist dairələrində məşhur olan Mikael Varandyan II 
İnternasionala 1919-cu ilin mayında şikayət ərizəsilə müraciət etmişdi ki, guya, 
gürcülər və azərbaycanlılar dinc erməni əhalisinə zülm edirdilər. Bütün Avropada 
məşhur olan gürcü sosialistlərinin və Azərbaycan sosialist partiyalarının 
nümayəndələrindən Ə.Şeyxülislamovun, M.Məhərrəmovun səyi ilə bu böhtanı 
aradan qaldırmaq mümkün oldu. M.Vardanyanın müraciəti ilə bağlı məsələnin 
                                                        
878
 A.Mikoyan. Qafqaz məsələsinə dair tezislər. Dekabr, 1919. // RDSSTA, f.5, s.l, i. 1202, v.8  
879
 З.Лвалов. Независимость Грузии в международной политике, с.210 
880
 F. Kazemzadeh. The Struggle of Transcaucasia, p.258 
881
 Ibid, p.258. 
259 
 
müzakirəsində A.Henderson, R.Makdonald, K.Qyusmans, P.Renodel, J.Longe və 
digərləri iştirak etdilər.882 
Müttəfiqlərin erməni məsələsini həll etməkdə yubandığını görən daşnaklar 
yaranmış vəziyyətdən öz xeyirlərinə istifadə etmək qərarına gəldilər. 1919-cu ilin 
may ayının 28-də istiqlaliyyətin elan edilməsinin birinci ildönümü günü onlar 
Türkiyənin yeddi vilayətinin Ermənistana ilhaq edilməsi və vahid Ermənistan 
dövlətinin yaradılması barədə akt qəbul etdilər.883 Bu elə bir vaxt idi ki, Türkiyə 
məğlub dövlət kimi əl-qolunu aça bilmirdi. Mustafa Kamal paşanın mübarizəsi isə 
hələ genişlənməmişdi və ilk addımlarını atırdı. 28 may aktında göstərilirdi ki, 
Ermənistan bütöv halda bərpа edilir, erməni xalqına əbədi birləşmiş müstəqil 
Ermənistan dövləti tərəfindən tam azadlıq verilir, onun tərəqqisi üçün hər cür şərait 
yaradılır. Və guya, erməni xalqı bundan sonra öz birləşmiş ölkəsinin tam sahibidir, 
erməni parlamenti isə qanunverici orqan kimi bütün erməni xalqının iradəsini ifadə 
edir.884 Qəbul olunmuş akt barədə İrəvandan Parisdəki erməni nümayəndələrinə 
təcili məlumat göndərildi. Əvvəllər bir çox məsələlərdə ауrı-ayrılıqda hərəkət edən 
erməni nümayəndəlikləri 28 may aktından sonra birgə hərəkət etməyə başladılar.885 
Versalda olan gürcü nümayəndə heyətinin üzvü Zurab Avalov yazırdı ki, Qafqaz 
və Türkiyə Ermənistanın birləşdirilməsi haqqında akt qəbul etməklə, Ermənistan 
Respublikası sırf Qafqaz siyasətindən çıxıb, Türkiyə məsələsinə daxil olmağa 
başladı.886 Bunu Çxeidze və Topçubaşovla söhbətlərində Ermənistan 
Respublikasının Paris Sülh konfransında nümayəndə heyətinin başçısı 
A.Aqaronyan da qeyd edirdi. О bildirirdi: "Sizin, ancaq məhdud Qafqaz 
mənafeləriniz var, bizim qayğılarımız isə bütün erməni xalqının, birləşmiş 
Ermənistanın marağını müdafiə etməkdən ibarətdir."887 
1919-cu ilin yayında Azərbaycan ərazisində qanlı cinayətlər törətmiş, ingilis 
komandanlığının təkidi ilə Azərbaycan ərazisindən çıxarılmış Andronik də 
Fransaya gəlmişdi və iyun ayının 15-də Poqos Nubar paşanın vasitəçiliyi ilə Fransa 
prezidenti Paymon Puankare tərəfindən qəbul edilmişdi. Bu zaman Avropa və 
Amerikada erməni və ermənilərə xidmət göstərən mətbuat orqanları Türkiyə və 
Azərbaycan ərazilərində müsəlman əhalisinə qarşı vəhşiliklər törətmiş qaniçən 
Androniki "Erməni Haribaldisi" kimi ictimaiyyətə və siyasi dairələrə təqdim 
etməyə cəhd göstərirdilər. Qəbul zamanı Andronik müttəfiqlərin Qarabağ 
məsələsindəki mövqeyindən narazı olduğunu bilirsə də qeyd etdi ki, "ermənilər 
müttəfiqlərə arxayındırlar." O, R.Puankareyə bildirdi ki, erməni xalqı dünya 
                                                        
882
 З.Aвалов. Независимость Грузии в международной политике, с.213 
883
 S.Atamian. The Armenian Community, p.214 
884
 İbid, p.215 
885
 Azərbaycan Respublikasının Paris Sülh konfransındakı nümayəndə heyətinin başçısı 
Ə.M.Topçubaşovun Nazirlər Şurasının sədrinə məktubu. 22-25.09.1919. //ARDA, f.970, s.l, i.142, v.23 
886
 З.Авалов. Независимость Грузии в международной политике, с.211 
887
 Azərbaycan Respublikasının Paris Sülh konfransındakı nümayəndə heyətinin başçısı 
Ə.M.Topçubaşovun Nazirlər Şurasının sədrinə məktubu. 22-25.09.1919. //ARDA, f.970, s.1, i.142, v.23 
260 
 
müharibəsi dövründə həm Türkiyəyə, həm də Almaniyaya qarşı Antanta ilə çiyin-
çiyinə vuruşmuşdur. Qafqazdakı rus ordusunun tərkibində 180 min, Avropada isə 
15 min erməni könüllüləri guya, müttəfiqlərin "müqəddəs işi" uğrunda mübarizə 
aparmışdır. Andronik deyirdi: "Biz bunu ona görə etmişik ki, Fransanın və onun 
müttəfiqlərinin haqq işini bərqərar etmək uğrunda böyük mübarizəsinə öz 
töhfəmizi verək."888 ABŞ-a göndərdiyi teleqramda isə o, Amerikanın "Erməni 
məsələsinin" həllinə müdaxilə etməsini tələb edirdi və yazırdı: "Biz çox qədim 
xalqıq. Azadlıq işi naminə millətin sayı nisbətində ermənilər vuruşan ölkələrin hər 
birindən çox itkilər vermişdir... ümid edirik ki, müttəfiqlərə görə verdiyimiz itkilər 
hədər getməyəcəkdir."889 Belə klassik demoqogiyaya qarşı mübarizə aparıb, 
azdırılmış ictimai fikri həqiqət məcrasına qaytarmaq üçün Azərbaycan 
nümayəndələri çox əziyyət çəkməli olurdu. Ə.M.Topçubaşov Bakıya göndərdiyi 
hesabatda göstərirdi: "Erməni ziyalılarının Avropanın mərkəzində yarım əsrdən 
çox apardıqları iş, hər yerdə istifadə etdikləri böyük maddi vəsait, bütün cəbhələrdə 
hərəkətetmə və adamları özləri tərəfə çəkəbilmə bacarıqları, amerikalı varlı 
həmvətənləri və ermənilərin həyat tərzi ilə bağlı bütün bu faktlar (bəzi şeylərin 
üzərində dayanmıram) nəticədə, xüsusilə də, son vaxtlar ermənilərə daha geniş 
rəğbət oyatmışdır. Bu böyük üstünlüklər ermənilərin bizə məlum olan mənfi 
tərəflərini hələ ki, gizlədir".890 Ermənilərin təbliğatının təsiri altına düşən Antanta 
rəhbərləri Azərbaycan və gürcü nümayəndələri ilə görüşlər zamanı onlara məsləhət 
görürdülər ki, ermənilərlə sülh şəraitində yaşasınlar. 
Birləşmiş Ermənistan haqqında akt qəbul edildikdən sonra A.Aqaronyan hər 
iki erməni nümayəndəliyi adından Sülh konfransının sədrinə xüsusi məktubla və 
yeni memorandumla müraciət etdi. Məktubda qeyd edilirdi ki, Rusiya Brest 
müqaviləsini imzalayıb, Qars və Ərdəhanı Türkiyəyə verməklə münasibətləri xeyli 
kəskinləşdirmiş, Ermənistanı çətin vəziyyətdə qoymuşdur. A.Aqaronyan bildirirdi 
ki, bu problemləri həll etmək üçün ermənilər konfransda Polşa, yaxud 
Çexoslovakiya kimi yeni yaranmış dövlətlərlə bərabər əsasda iştirak etməyi tələb 
edirlər.
891
 Ermənilərin yeni memorandumu Sülh konfransının sədrinə təqdim 
edilməzdən əvvəl Fransada çıxan "Jurnal de Deba"da çap edilmişdi və bu sənəd ilk 
növbədə Türkiyə və Azərbaycana qarşı yönəlmişdi. Burada müttəfiqlərə məsləhət 
görülürdü ki, türkləri və azərbaycanlıları bütün erməni ərazilərini boşaltmağa 
məcbur etsinlər.892 Erməni nümayəndələri memorandumda müttəfiqləri 
qıcıqlandırmaq məqsədi ilə göstərirdilər ki, Şərqdə böyük qələbə ilə bağlı 
qaldırılan hay-küy çox çəkmədi. Panislamizmin və pantürkizmin tərəfdarlarının 
səyi ilə düşmən ünsürlər baş qaldırır, öz qanlı fəaliyyətlərini bərpа edirlər. 
                                                        
888
 Голос Армения, 1990, 2 декабря. 
889
 Голос Армения. 1990, 2 декабря. 
890
 А.М.Топчибашев. Письма из Парижа, с.65 
891
 F.Kazemzadeh. The Struggle of Transcaucasia, p.260 
892
 F.Kazemzadeh. The Struggle for Transcaucasia, p.261 
261 
 
Memorandumda demaqoqcasına qeyd edilirdi ki, türklər və azərbaycanlılar 
müttəfiqlərə rəğbət bəslədiyi üçün erməni xalqını bağışlaya bilmirlər. Onlar hər 
zaman gözlərinin odunu aldıqları ermənilərə qarşı quduzcasına hücum edirlər. 
Memorandumun mətnini fransız jurnalında çap etdirməklə bütün Avropaya 
yayırdılar ki, "türklər və tatarlar sevinc hissi ilə qeyd edirlər ki, barışıq sazişi 
erməni xalqının həyatında heç bir dəyişikliyə səbəb olmadı və "Türkiyə 
Еrmənistanı" öz əvvəlki sahibinin əlində qalmaqda davam edir."893 
Memorandumda Kilikiyada da guya, ermənilərin qırılması barədə müttəfiqlərə 
məlumat verilirdi. Təxribatçılıq xarakteri daşıyan bu memorandumla bağlı 
Parisdəki Azərbaycan nümayəndələri xüsusi bəyanatla çıxış etdi. Azərbaycan 
Respublikasının Xarici İşlər Nazirliyi isə Ermənistan hökumətinə qəti etiraz notası 
göndərdi. Bununla bağlı Azərbaycan Xarici İşlər Nazirliyi hökumətin tapşırığına 
müvafiq olaraq, müttəfiq komandanlığının Bakıda yerləşən qərargahına, 
Azərbaycanın Ermənistanda və Gürcüstanda olan diplomatik nümayəndələrinə, 
habelə Ermənistanın Azərbaycandakı diplomatik nümayəndəliyinə sorğu ilə 
müraciət etdi. Çünki, Azərbaycan hökumətinin iyun ayının əvvəllərində keçirilən 
iclasında Ermənistanın Versaldakı nümayəndələrinin saxtakarlıq xarakteri daşıyan 
memorandumu ilə bağlı çıxış edən Nazirlər Şurasının sədri N.Usubbəyov xarici 
işlər nazirliyinə tapşırıq vermişdi ki, bu məsələni ətraflı şəkildə öyrənsinlər. İclasın 
qərarının ikinci bəndində xarici işlər nazirinə tapşırılırdı ki, Cənubi Qafqaz 
müsəlmanlarının həqiqi vəziyyətini Avropada doğru və hərtərəfli işıqlandırmaq 
üçün on milyon manat vəsait ayırmaq haqda parlament qarşısında məruzə ilə çıxış 
etsin. Qərarın üçüncü bəndində isə xarici işlər nazirliyinə göstəriş verilirdi ki, 
Ermənistanda yaşayan müsəlmanların vəziyyətini yerlərdə öyrənib, Avropa 
ictimaiyyətinə çatdırmaq üçün azərbaycanlılardan, ermənilərdən və avropalılardan 
ibarət birgə komissiya yaratsınlar.894 Bu barədə Ermənistan Respublikasındakı 
diplomatik nümayəndə M.Təkinskiyə şifrəli teleqramla iyun ayının 4-də məlumat 
verilirdi.895 Ermənistandakı diplomatik nümayəndə M.X.Təkinskiyə iyun ayının 
10-da xarici işlər nazirliyi tərəfindən göndərilən şifrəli teleqramda təlimat verilirdi 
ki, İrəvan quberniyasında və Qars vilayətində məxfi şəkildə, dağıdılan müsəlman 
kəndlərinin nümayəndələrinin köməyi ilə müsəlmanların əhali itkisi, mülkiyyətinə 
dəyən ziyan, ad və soyadı, yaşı və yaşayış yeri, cinsi göstərilməklə öldürülən 
şəxslər, əsir götürülmüş adamlar haqqında statistik məlumatlar toplayıb xarici işlər 
nazirliyinə göndərsin."896 Verilmiş təlimata uyğun olaraq, M.Təkinskinin yardımı 
                                                        
893
 İbid, p.261. 
894
 İrəvan quberniyasında müsəlman əhalisinə qarşı törədilən zorakılıq hallarını araşdırmaq üçün 
beynəlxalq istintaq komissiyası yaradılması haqqında Xarici İşlər Nazirliyinin əmri. 07.06.1919. 
//ARDA , f.970, s.2, i.157, v.4-5 
895
 Xarici İşlər Nazirliyinin müavini A.Ziyadxanovun Azərbaycanın Ermənistanda diplomatik 
nümayəndəsi M.X.Təkinskiyə direktivi. 04.06.1919. //ARDA, f.979, s.l, i.65, v.38  
896
 Xarici İşlər Nazirliyinin Azərbaycanın Ermənistanda diplomatik nümayəndəsi M.X.Təkinskiyə təcili 
diplomatik təlimat 04.06.1919. //ARDA , f.970, s.l, i.65, v.49 
262 
 
ilə İrəvan müsəlman Milli Şurası təcili şəkildə İrəvan quberniyasında yaşayan 
azərbaycanlıların dözülməz vəziyyəti haqqında Avropa və Amerikanın böyük 
dövlətləri üçün məlumat hazırlayıb, Azərbaycan Xarici İşlər Nazirliyinə göndərdi. 
Xarici işlər nazirliyi isə həmin məlumatı Versalda olan Azərbaycan nümayəndələri 
vasitəsilə Avropa və Amerika dövlətlərinin Parisdə olan nümayəndələrinə 
çatdırdılar. Məlumatda qeyd edilirdi ki, mübahisəli əraziləri nəzərə almadan 
azərbaycanlılar Ermənistan əhalisinin yarısını təşkil edir. Lakin bu əhalinin ən 
elementar insani hüquqları yoxdur. Orada deyilirdi: "Erməni silahlı quldur dəstələri 
şəhərlərdə, qəzalarda və kəndlərdə, hətta Ermənistan Respublikasının paytaxtı 
İrəvan şəhərində ac qurdlar kimi müsəlmanlara hücum edir, hər axşam üç, dörd 
müsəlman evi dağıdılır və talan edilir, sakinləri öldürürlər".897 Azərbaycan Xarici 
İşlər Nazirliyi göstərirdi ki, mövcud olmayan erməni qırğını haqqında bütün 
Avropa və Amerikanın məlumatı var, lakin onlar bilmirlər ki, İrəvan 
quberniyasının yalnız cənub hissəsində yüzlərlə müsəlman kəndi dağıdılıb, 
Azərbaycana qovulmuş 150000 müsəlman qaçqın evsiz və yeməksiz qalmışdır. 
Bütün bunları ermənilərin törətdiyini Avropa və Amerika bilməlidir.898 Ermənilər 
tərəfindən boşaldılmış müsəlman kəndlərinin siyahısı məlumata əlavə edilmişdi. 
Məlumatın axırında deyilirdi: "Əgər bu vəziyyət davam etsə, Ermənistanda 
yaşayan müsəlmanların məhvə məhkum olması gün kimi aydındır. Ona görə 
Ermənistanda yaşayan bütün müsəlmanlar həqiqət, ədalət və insaniyyət naminə 
Sizə, Böyük dövlətlərə müraciət edib, Ermənistanda yaşayan müsəlmanların 
vəziyyətini nəzərə almağı, onların hüquqlarının müdafiəsinə qalxmağı və onlara 
yardım əli uzatmağı xahiş edir."899 Bu cinayətlər о qədər еуbəcər xarakter almışdır 
ki, hətta ermənilərin içərisində müəyyən dairələr bu faciəli hadisələrə etiraz etməli 
olmuşdu. Ermənistan parlamentinin eser fraksiyası Daxili İşlər Nazirliyinə 
ünvanladığı sorğuda soruşurdu: "Cənab nazirə məlumdur ki, son üç həftə ərzində 
İrəvan, Eçmiədzin və Sürməli qəzalarının bir sıra tatar (azərbaycanlı - C.H.) 
kəndləri...qarət və qətllərə məruz qalaraq, tatar (azərbaycanlı - C.H.) əhalisindən 
"təmizlənir". Yerli hakimiyyət, nəinki buna maneçilik törətmir, əksinə, hətta özü 
baş verən qarət və talanlarda iştirak edir... Əgər bütün bunlar daxili işlər nazirinə 
məlumdursa, bu zorakılıq və azğınlığın qarşısını almaq üçün hansı tədbirləri 
görür".900 Parisdəki erməni nümayəndələri Qarabağda özlərinin törətdiyi 
cinayətləri azərbaycanlıların ayağına yazır və bununla müttəfiq ölkələrinin 
nümayəndələri qarşısında Azərbaycan Respublikasını və onun Versaldakı 
                                                        
897
 Avropa və Amerikanın böyük dövlətlərinin nəzər və diqqətinə çatdırılan İrəvan quberniyasının 
dağıdılmış müsəlman kəndlərinin siyahısı. 1919. //ARDA, f.970, s.1, i.144, v.66 
898
 Azərbaycan Respublikası Xarici İşlər Nazirliyi yanında xüsusi təşviqat şöbəsinin yaradılması 
haqqında 04.06.1919. //ARDA, f.970, s.l, i.216, v.l 
899
 Azərbaycan Respublikası Xarici İşlər Nazirliyi yanında xüsusi təşviqat şöbəsinin yaradılması 
haqqında 04.06.1919. //ARDA, f.970, s.1, i-144, v.66 
900
 İnformasya şöbəsinin Azərbaycan Respublikası xarici işlər nazirinə məlumatı. 22.04.1919. //ARDA, 
f.970, s.1, i.184, v.16-17 
263 
 
nümayəndələrini nüfuzdan salmağa çalışırdılar.901 1919-20-ci illərdə Qafqazda 
münaqişə zonasında olmuş ingilis jurnalisti Skotland Liddel haqlı olaraq yazırdı: 
"Ermənistan əbədi olaraq münaqişə axtarır, nə vaxt ki, ona nail oldu, onu öz 
təbliğatlarında "təzyiq aləti" adlandırır və doğrudan da, bu əməlli-başlı cəza alətinə 
çevrilir. Ermənistanın bədbəxtçiliyi ondadır ki, daşnaklar orda hakimiyyətdədirlər. 
Bu terrorist inqilabçı təşkilat çox illərdir ki, məqsədli şəkildə erməniləri 
müsəlmanlar üzərinə hücuma təhrik edir. Müsəlmanlara əhəmiyyətli dərəcədə 
ziyan vuraraq, onlar bütün aləmə car çəkib, "əzabkeş ermənilərə" dünyanın 
rəğbətini qazandırmaq istəyirlər. Daşnaklar üçün ölmüş erməni çox qiymətlidir. 
Əgər ondan lazım olduğu kimi istifadə etmək mümkün olsa, onda о təbliğat işinə 
çoxlu fayda gətirə bilər."902 1919-cu ilin iyun ayında Qarabağda törədilmiş 
təxribatdan Ermənistan hökuməti Qarabağın general-qubernatoru Xosrov bəy 
Sultanovu ləkələmək, Parisdəki nümayəndələri isə guya, müttəfiqlər tərəfindən 
müdafiə edilməyən ermənilərin azərbaycanlılar tərəfindən öldürüldüyünü və 
qovulduğunu sübut etmək məqsədi ilə təbliğat kampaniyasından geniş istifadə 
edirdilər. Bu məsələyə qısaca toxunub qeyd etmək lazımdır ki, iyun ayının 4-5-də 
Qarabağda baş vermiş hadisələr bilavasitə erməni milli şurasının planı əsasında 
törədilmişdi. Bu şuranın Qarabağda erməni və müsəlman icmaları arasında sabitliyi 
pozmağa yönəlmiş fəaliyyətini öyrəndikdən sonra ingilis komandanlığı hələ aprel 
ayında onun üzvlərinin Qarabağın hüdudlarından uzaqlaşdırılmasına vəd 
vermişdilər. İyun ayının əvvəllərində məlum oldu ki, Erməni Milli Şurası Şuşanın 
erməni hissəsinə gizli şəkildə silah gətirir. Bu Zəngəzur yaylağına qalxan 
Azərbaycan əhalisinin qarşısını almaq üçün idi. Belə olduqda Xosrov bəy Sultanov 
köç gedən yollarda təhlükəsizliyi təmin etmək məqsədilə Azərbaycan ordusunun 
əsgərlərini təhlükəli yerlərə göndərdi və eyni zamanda erməni Milli Şurasının 
üzvlərinin həbs edilib Qarabağdan çıxarılması haqqında göstəriş verdi. Buna cavab 
olaraq silahlanmış ermənilər iyun ayının 4-də Azərbaycan əsgərlərinə atəş açdılar 
və üç əsgər öldürüldü. Belə hərəkətlərdən sonra o, Şuşada və ətraf kəndlərdə 
qayda-qanun yaratmaq üçün fəaliyyətə başladı və ilk addım kimi erməni milli 
şurasının üzvlərinin Azərbaycanın hüdudlarından çıxarılmasına nail oldu. İngilis 
komandanlığının nümayəndələri Azərbaycan çinovniklərinin müşayiəti ilə erməni 
milli şurasının üzvlərini Şuşadan çıxardılar.903 Atışmalar zamanı hər iki tərəfdən 
ölənlər oldu. İyunun 6-da Şuşada sülh əldə edildi. Baş vermiş hadisə ilə bağlı Şuşa 
erməniləri X.Sultanova üzrxahlıq məktubu yazaraq bildirirdilər ki, "çox hörmətli 
Xosrov bəy, icazə verin Sizin şəxsinizdə Şuşa şəhərinin müsəlman camaatından 
                                                        
901
 Ermənilərin Qarabağda törətdikləri pozuculuq əməlləri barədə ətraflı məlumat üçün bax: Tofiq 
Köçərli. Qarabağ: yalan və həqiqət. Bakı, 1998; Yenə onun. Yaddan çıxmaz Qarabağ. Nəqşi-cahan 
Naxçıvan. Bakı, 1998; Yenə onun. Qarabağ. Bakı, 2002; Yenə onun. Məqalələr. Bakı, 2004  
902
 Skotland-Liddel. Müsəlmanlarla müharibə. Ermənilər yenidən hücuma keçirlər. 30.01.1920. 
//ARDA, f.894, s.10, i.81, v.9-10 
903
 Азербайджан, 1919, 18 июня. 
264 
 
dünən törədilmiş hadisə ilə bağlı üzr istəyək. Biz adını erməni qoymuş xuliqanların 
Sizin əsgərlərə qarşı törətdiyi zorakılıq faktından çox həyəcanlanmışıq və bu, haqlı 
olaraq Sizin ordunun və zabitlərin həyəcanına səbəb olmuşdur."904 İyun hadisəsini 
yerli ermənilər belə qiymətləndirdiyi halda, Ermənistan hökuməti, Versaldakı 
erməni nümayəndələri tamamilə ayrı fikirdə idilər. Ermənistan hökuməti, bununla 
bağlı Аzərbaycan hökumətinə göndərdiyi notada X.Sultanovun və Azərbaycan 
ordusunun Qarabağdan çıxarılmasını tələb edirdi. Lakin bu tələb Аzərbaycan 
Xarici İşlər Nazirliyinin Ermənistandakı diplomatik nümayəndəsi M.Təkinski 
vasitəsi ilə İrəvan hökumətinə verdiyi cavabda rədd edilirdi. İyun ayının 18-də 
göndərilmiş teleqramda göstərilirdi: "Ermənistan hökumətinə xəbər verin ki, 
Azərbaycan hökumətinin 15 yanvar 1919-cu il qərarı ilə Sultanov Azərbaycanın 
ayrılmaz hissəsi olan Şuşa, Zəngəzur, Cavanşir və Cəbrayıl qəzalarına Azərbaycan 
Respublikası tərəfindən general-qubernator təyin edilmişdir. Müttəfiq 
komandanlığı aprel ayının 3-də rəsmi şəkildə bu adamı tanımışlar. Bu səbəbə görə 
Ermənistan hökumətinin Sultanovun fəaliyyəti, yaxud Qarabağda Аzərbaycan 
ordusunun olması barədə bütün etirazları Azərbaycan Respublikasının daxili 
işlərinə qarışmaq cəhdi olduğu üçün müzakirə obyekti ola bilməz. Şuşa rayonunda 
qarmaqarışıqlığa gəldikdə isə, general-qubernator tərəfindən qəbul edilən ciddi 
qərarlar nəticəsində qayda bərpa edilir və həyat normal məcraya daxil olur.905 
Şuşada törədilmiş hadisə ilə bağlı Ermənistan hökumətinin X.Sultanova 
qarşı qaldırdığı təbliğat kampaniyasının əsassız olduğunu sübut etmək üçün, onun 
fəaliyyətini yoxlayan Parlament komissiyası yaradıldı və məlum oldu ki, 
X.Sultanov baş vermiş hadisədə günahkar deyildir, ermənilər onu ingilis 
komandanlığının gözündən salmaq üçün bu təxribatı törətmişlər.906 Azərbaycan 
hökuməti bu fikirdə idi ki, ümumiyyətlə, erməni-azərbaycanlı münaqişəsini təhqiq 
etmək üçün beynəlxalq istintaq komissiyası təsis edilməlidir. Bu məsələ Parisdə 
olan Azərbaycan nümayəndələri tərəfindən də qaldırılmışdı. Həmin məqsədlə 
Azərbaycan hökuməti Ermənistan hökumətinə müraciət etdi. Əvvəllər, beynəlxalq 
istintaq komissiyasının yaradılmasına ermənilər razılıq versələr də, sonralar 
müxtəlif bəhanələrlə bu işi pozdular.907 Lakin 1919-cu ilin yayında Аzərbaycan 
hökumətinin qəti mövqeyi və məqsədyönlü siyasəti nəticəsində respublikanın 
Qarabağda suveren hüquqları bərpа edildi. Parisdə olan nümayəndələrə göndərilən 
məlumatda qeyd edilirdi: "Qarabağ məsələsi adlandırılan məsələ qəti şəkildə həll 
edildi...7-ci erməni qurultayında Qarabağ ermənilərinin nümayəndələri Аzərbaycan 
                                                        
904
 Şuşa hadisələrinə dair. 17.06.1919. //ARDA, f.970, s.l, i.65, v.71 
905
 Xarici İşlər Nazirliyinin Azərbaycanın Ermənistanda diplomatik nümayəndəsi M.X.Təkinskiyə təcili 
diplomatik təlimat. 18.06.1919. //ARDA, f.970, s.l, i.65, v.76 
906
 Azərbaycan Rcspublikası Nazirlər Şurasının sədrinin Ə.M.Topçubaşova teleqramı. Avqust, 
1919.//ARDA, f.2905, s.l, i.13, v.57 
907
 1918-20-ci illər Azərbaycan - Ermənistan münasibətləri və bu respublikalar arasında olan 
ziddiyyətlər haqqında ətraflı məlumat üçün bax: İ.Musayev. Azərbaycanın Naxçıvan və Zəngəzur 
bölgələrində siyasi vəziyyət və xarici dövlətlərin siyasəti (1917-1921-ci illər) Bakı, 1996 
265 
 
hökumətinin hakimiyyətini tanımaq barədə general-qubernator Xosrov bəy 
Sultanovla saziş bağladılar."908 Ümumiyyətlə, Qarabağın dağlıq hissəsində, 
Zəngəzurda və ermənilərin planlarına daxil olan digər yerlərdə Azərbaycan 
Respublikasının suveren hüquqlarının bərра edilməsində Qarabağ general-
qubernatoru Xosrov bəy Sultanovun böyük xidmətləri olmuşdu. Məhz, təsadüfi 
deyildi ki, ermənilər onun əleyhinə təkcə Cənubi Qafqazda deyil, Avropa və 
Amerikada güclü təbliğat aparırdılar. Elə bu vaxt Muğanda və Lənkəranda milli 
hökumətə qarşı təşkil edilmiş molokan qiyamı da ləğv edildi. Hər iki hadisə barədə 
Аzərbaycan xarici işlər naziri Parisə, Ə.M.Topçubaşova teleqram göndərdi. 
Konfransın sədrinə Əli Mərdan bəyin təqdim etdiyi məlumatda göstərilirdi ki, 
"Lənkəran şəhəri və Lənkəran qəzası bolşeviklərdən təmizlənib, qeyd edilən 
ərazidə Azərbaycan hökumətinin hakimiyyəti bərpа edilmişdir və Qarabağın 
erməni əhalisinin nümayəndələri bu əhalinin Azərbaycan hökumətinə tabe olması 
haqqında qətnamə qəbul etmişlər."909 
Cənubi Qafqaza aid məsələlərdə Versaldakı erməni nümayəndələrinin 
təkəbbürlü mövqe tutmasına baxmayaraq, Azərbaycan və Gürcüstan 
nümayəndələri onlarla münasibətləri kəsmək yolu ilə deyil, birlikdə hərəkət etmək, 
birgə müdafiə olunmaq yolunu münasib bilirdilər. Əslində hər üç Qafqaz 
respublikasının müstəqilliyinin tanınması, onların gələcək müstəqil dövlət kimi 
yaşaması, bütövlükdə bu respublikaların əməkdaşlığından asılı idi. Lakin 
erməniləri Qafqaz əməkdaşlığına cəlb etmək olduqca çətin idi. Hələ iyun ayında 
Dağlılar Respublikasının süqutundan sonra Azərbaycan nümayəndələri belə bir 
təşəbbüs qaldırdı ki, Qafqaza xüsusi komissiya göndərilməsi üçün konfransa ərizə 
ilə müraciət edilsin. Bu məsələləri müzakirə etmək üçün Hacınski və Mehdiyev 
(Azərbaycan), Avalov və Qvarçaladze (Gürcüstan), Bammatov və Xazarakovdan 
(Dağlı Respublikası) ibarət müştərək komissiya yaradıldı. Müzakirəyə ermənilər də 
dəvət edilmişdilər, lakin onlar bu komissiyada iştirak etməkdən qəti surətdə imtina 
etdilər. 
İyul ayının axırlarında Ə.M.Topçubaşov gürcü, erməni və dağlı nümayəndə 
heyətlərinin başçılarına məktub göndərərək, Versal Sülh konfransının tərkibində 
Qafqaz işləri üzrə xüsusi komissiyanın yaradılması üçün konfransa müraciət 
etməyin vaxtı çatdığını bildirdi. Çünki konfrans Pribaltika ilə bağlı belə bir 
komissiyanı artıq yaratmışdı. Ona görə də, Topçubaşov bu məsələni müzakirə 
etmək üçün nümayəndə heyətlərinin başçılarını avqust ayının 4-də öz yanına dəvət 
etdi. Ermənistan Respublikası nümayəndə heyətinin başçısı A.Aqaronyandan başqa 
bütün sədrlər müzakirəyə gəldilər, о isə öz yerinə doktor Ohancanovu 
                                                        
908
 Аzərbaycan Respublikası Nazirlər Şurası sədrinin Paris Sülh konfransındakı nümayəndə heyətinin 
başçısı Ə.M.Topçubaşova teleqramı. Avqust, 1919.//ARDA. f.2905, s.l, i.20, v.3  
909
 Paris Sülh konfransında Azərbaycan nümayəndə heyətinin başçısı Ə.M.Topçubaşovun Sülh 
konfransının sədrinə məktubu. 09.09.1919. //ARDA, f.920, s.l, i.142, v.77 
266 
 
göndərmişdi.910 Ohancanov müşavirəyə əslində müşahidəçi kimi gəlmişdi, çünki о 
müzakirə edilən məsələyə öz nümayəndə heyətinin fikrini bildirmək vəkaləti 
almamışdı. Müşavirə nəticəsində həm gürcülər, həm də dağlılar Topçubaşovun 
təklifinə tərəfdar çıxdılar, belə olduqda ermənilərə öz fikirlərini bildirmək üçün 
vaxt verildi. Avqustun 13-də Çxeidze, Topçubaşov və Çermoyev bu məsələyə 
ermənilərin münasibətini aydınlaşdırmaq üçün onların nümayəndələri olan 
Aqaronyan, Papacanov, Kaçaznuni ilə birlikdə müşavirə keçirdilər. Müşavirədə 
Qafqaz işləri üzrə xüsusi komissiya yaradılması barədə konfransa birgə müraciət 
etmək üçün erməni nümayəndələri öz mənafelərinə uyğun olan üç məsələnin 
aydınlaşdırılmasının zəruriliyini bildirdilər: "1.Birləşmiş Ermənistana - yəni, 
Qafqaz və Türkiyə Ermənistanına sizin (Azərbaycan, Gürcüstan və Dağlılar 
Respublikasının nümayəndələrinin - C.H.) münasibətiniz necədir; 2. Siz etiraf 
edirsinizmi ki, bütün sərhəd və ərazi xarakterli məsələlər qəti surətdə, yalnız, 
burada Parisdə, Sülh konfransında həll edilməlidir; 3.İngilis qoşunlarının 
Qafqazdan çıxarılmaması barədə konfransa təcili müraciət etməyi vacib 
sayırsınızmı?"911 Danışıqlar zamanı Kaçaznuni elan etdi ki, "bunlar bizim üçün çox 
vacib məsələlərdir və nə qədər ki, sizinlə razılığa gəlməmişik, komissiya barədə 
konfransa birgə müraciət qərarını qəbul etmək bizim üçün çox çətindir. Bir də 
dəqiq müəyyənləşdirmək lazımdır ki, bu komissiya nə iş görəcək, yəni, hansı 
məsələləri müzakirə edəcək. Əgər biz bu məsələlər barəsində razılığa gəlməsək, 
nəinki, sizinlə konfransa birgə müraciət imzalaya bilmərik, əksinə, çalışacağıq ki, 
belə komissiya yaranmasın." Erməni nümayəndə heyətinin digər üzvü Papacanov 
"Böyük Ermənistan" xülyasına uyaraq deyirdi: "Biz tək deyilik, bütün varlığımızla 
türkiyəli həmvətənlərimizlə bağlıyıq. Bizim üçün bilmək vacibdir ki, siz bizim 
birləşməyimizə necə baxırsınız? Biz müstəqil Azərbaycanın və müstəqil 
Gürcüstanın mövcud olduğunu etiraf edirik. Siz necə, etiraf edirsinizmi ki, vahid 
Ermənistan var: bizim üçün və türkiyəli həmvətənlərimiz üçün mənəvi cəhətdən bu 
çox vacibdir."912 Azərbaycan nümayəndə heyətinin üzvü M.Mehdiyev ermənilərin 
iddiaları ilə bağlı yazırdı: "Ermənistan rəhbərliyi... erməni məsələsini Qafqazdan 
kənarda, qüdrətli və qalib ölkələrin köməyilə həll edəcəyinə ümid bəsləyirdi,... 
arzu edirdi ki, Ermənistan ərazisini Gürcüstan və Azərbaycanın ərazisi hesabına 
xeyli genişləndirsin. Ermənistan ərazisini bir dənizdən о biri dənizə qədər 
genişləndirmək xəyalına düşən erməni siyasi xadimləri öz vətəninin taleyini 
Qafqaz respublikalarının taleyi ilə heç cür bağlamaq istəmirdilər... Sadəcə olaraq, 
erməni millətçiləri və dövlət başçıları mövcud Ermənistan ərazisini it ilində onlara 
                                                        
910
 А.М.Топчибашев. Письма из Парижа, с.66. 
911
 Paris Sülh konfransındakı Azərbaycan və Gürcüstan nümayəndələrinin birgə iclasının protokolu. 
14.08.1919. //ARDA, f.970, s.1, i.142, v.221 
912
 А.М.Топчибашев. Письма из Парижа, с.66  
267 
 
məxsus olmuş tarixi ərazi səviyyəsinə çatdırmaq kimi gülünc və xam bir xəyala 
düşdülər."913 
Ermənilər tərəfindən irəli sürülmüş sualların yalnız üçüncüsü, yəni ingilis 
qoşunlarının Qafqazda qalması ilə Çxeidze və Topçubaşov razı olduqlarını 
bildirdilər, qalan məsələlərlə bağlı nümayəndə heyətlərinin üzvləri ilə 
məsləhətləşmələr keçiriləcəyi qeyd edildi. Ermənilərin qaldırdığı məsələləri ətraflı 
müzakirə etmək üçün avqust ayının 14-də Ə.M.Topçubaşovun sədrliyi ilə 
Azərbaycan və Gürcüstan nümayəndələrinin birgə iclası keçirildi. İclasda 
Azərbaycan nümayəndə heyətinin bütün üzvləri, gürcülərdən isə Çxeidze, Qobeçia, 
Avalov və Qvarçeladze iştirak edirdilər. Ə.M.Topçubaşov ermənilərin təkliflərini 
müzakirəyə verdikdən sonra birinci olaraq, Çxeidze və Qvarçeladze çıxış etdilər. 
Onlar qeyd etdilər ki, Ermənistanın nümayəndələri Qafqaz komissiyası 
məsələsində əməkdaşlıq etməkdən öz məqsədləri üçün istifadə etmək istəyirlər. 
Onlar Birləşmiş Ermənistan ideyasını uzun və geniş təbliğat vasitəsi ilə Avropa 
ictimaiyyətinin beyninə yeridə biliblər. Qvarçeladze deyirdi: "Əlbəttə, biz gürcü 
nümayəndəliyi, bir demokrat kimi heç vaxt razı ola bilmərik ki, ermənilərin 
tamamilə azlıqda olduğu altı vilayətdə onlar çoxluqda olan digər xalqın üzərində 
ağalıq etsinlər, bu baxımdan Türkiyə Ermənistanı ilə süni şəkildə birləşdirilmiş 
Ermənistanın müstəqilliyinin tanınması qeyri-mümkündür."914 Qvarçeladze təklif 
edirdi ki, biz о Ermənistan Respublikasının müstəqilliyini tanımalıyıq ki, orada 
"millətlərin öz müqəddəratını təyin etməsi demokratik prinsiplərlə, qonşuların 
mənafeyi ilə ziddiyyət təşkil etmir. İclasda çıxış edənlər göstərirdilər ki, "Türkiyə 
Ermənistanı" məsələsi beynəlxalq məsələdir və Sülh konfransı bilavasitə özü bu 
məsələni həll etməlidir. Çıxış edənlərin fikrincə, Qafqaz respublikalarının Sülh 
konfransının səlahiyyətinə daxil olan məsələyə müdaxilə etməsi zərərli nəticələr 
verə bilərdi. Hətta Çxeidze qeyd edirdi ki, "Birləşmiş Ermənistana" görə biz 
kiminləsə münasibətlərimizi qurban verə bilmərik, onda ki, qalıb Türkiyə ilə ola. О 
ki qaldı, ermənilərin təklif etdiyi digər məsələlərə, biz də öz əks təkliflərimizi 
qoymalıyıq, "məsələn, Denikinə münasibət məsələsini." Müzakirələrdə çıxış edən 
C.Hacıbəyov təklif etdi ki, bütün nöqteyi-nəzərlərdən, istər ədalət baxımından və 
istərsə də azad şəkildə təyini müqəddərat baxımından "Birləşmiş Ermənistanı" 
tanımaq haqqında ermənilərin təklifi rədd edilməlidir. Gürcü nümayəndəsi 
Z.Avalov da bu təklifə tərəfdar çıxaraq deyirdi ki, biz öz məsələmizi "Türkiyə 
Ermənistanı" məsələsi ilə qarışdırmamalıyıq, əks təqdirdə "bizim məsələmizi həll 
etməli olan komissiya, Türkiyə Ermənistanı məsələsi ilə məşğul olacaqdır. Ola 
bilsin bir tərəfdən bizim təsirimiz bu məsələnin həllinə səbəb olacaq, digər tərəfdən 
bizim məsələmiz rus məsələsindən ayrılıb, Ön Asiya məsələsi ilə bir sıraya daxil 
ediləcəkdir." M.Məhərrəmovun fikrincə, "indi Birləşmiş Ermənistan haqqında 
                                                        
913
 Mir-Yacoub. Le probleme du Caucase, p.132 
914
 Paris Sülh konfransındakı Azərbaycan və Gürcüstan nümayəndələrinin birgə iclasının protokolu. 
14.08.1919. //ARDA, f.970, s.1, i.142, v.219 
268 
 
danışmaq hər halda tez idi. O, qeyd edirdi ki, Türkiyə Ermənistanı məsələsi varsa 
və əgər nə vaxtsa bu məsələ həll edilərsə onda, Qafqaz Ermənistanı özünün indiki 
qərarına baxa bilər."915 İclasda çıxış edən gürcü və azərbaycanlı 
nümayəndələrindən heç biri "Birləşmiş Ermənistan" adlı mücərrəd dövlətin 
müstəqilliyinin tanınmasına tərəfdar olmadı. Onlar yalnız Qafqazda mövcud olan 
status-kvonun qorunub saxlanmasının mümkünlüyünü qeyd etdilər və bunun 
ermənilərə də aid olduğunu bildirdilər. 
Ərazi məsələləri ilə bağlı mübahisələrin Paris Sülh konfransı tərəfindən həll 
edilməsi ilə bağlı eımənilərin ikinci təklifi də iclasda ciddi müzakirəyə səbəb oldu. 
Bu məsələdə Azərbaycan nümayəndə heyətinin üzvü M.Məhərrəmovun təklifi 
iclasın qərarı üçün əsas götürüldü. M.Məhərrəmov öz çıxışında göstərirdi ki, ərazi 
mübahisələrinin Parisdə Sülh Konfransı tərəfindən həll edilməsi bizim üçün sərfəli 
deyildir, konfrans iştirakçıları arasında ermənilərin təsiri güclüdür. Bu məsələ ilə 
bağlı o, Azərbaycanla Gürcüstan arasında imzalanmış 16 iyun müqaviləsinin bir 
maddəsini əsas kimi götürməyi təklif edirdi. Həmin maddədə göstərilirdi ki, 
tərəflər öz aralarındakı ərazi mübahisələrini özləri həll edirlər, yalnız mübahisə 
yaranacağı təqdirdə bunu arbitraj vasitəsi ilə edə bilərlər. 
Ermənilərin irəli sürdüyü üçüncü təklifə - ingilislərin Qafqazda qalmasına 
həm gürcülər, həm də azərbaycanlılar tərəfdar idilər. Hətta iclasda qeyd edildi ki, 
ingilislərin Qafqazdan çıxmaması Azərbaycan və Gürcüstan üçün daha vacibdir, 
nəinki Ermənistan üçün.916 Lakin bununla belə qeyd edilməlidir ki, erməni 
nümayəndələri ingilislərin Qafqazda qalmasında çox maraqlı idilər. Çünki 
ingilislər Qafqazdan çıxacağı təqdirdə onlar törətdiyi əməllərin müqabilində 
qonşularından ehtiyat edirdilər, bir çox cəhətlərinə və bəzən narazılıq etmələrinə 
baxmayaraq, Qafqazda olan Böyük Britaniya qoşunlarına müstəqil Ermənistan 
dövlətinin təhlükəsizliyinin təminatçısı kimi baxılırdı. Yaradılması nəzərdə tutulan 
Qafqaz komissiyasının erməniləri maraqlandıran statusuna gəldikdə isə 
Ə.M.Topçubaşov qeyd etdi ki, əvvəlcə birlikdə komissiya yaratmaq barədə Sülh 
konfransına müraciət etmək lazımdır, sonra onun statusunu və səlahiyyətini 
müəyyənləşdirmək olar. 
Ermənilərin irəli sürdüyü tələblər müzakirə edildiyi günün səhərisi, avqust 
ayının 15-də Azərbaycan nümayəndəliyinin binasında, Ə.M.Topçubaşovun sədrliyi 
ilə Azərbaycan, Gürcüstan, Ermənistan və Dağlılar Respublikası nümayəndəliyinin 
qeyd edilən məsələlərlə əlaqədar birgə iclası keçirildi. Həmin iclası 
Ə.M.Topçubaşov belə xatırlayır: "Mən iclası açaraq, iştirakçıları salamladım və 
bütün nümayəndəliklərin birinci ümumi iclasda iştirakından məmnun qaldığımı 
bildirdim. Sonra iclasın proqramı barədə məlumat verdim və əvvəlcədən ayrı-ayrı 
nümayəndəliklərdə müzakirə olunmuş, yuxarıda qeyd edilmiş üç məsələni elan 
                                                        
915
 Yenə orada.v.219-221. 
916
 Yenə orada,v.220 
 
269 
 
etdim. Mənim və cənab Çxeidzenin təəccübünə səbəb olaraq (çünki ermənilər bu 
məsələləri bizim yanımızda qaldırmışdılar) cənab Aqaronyan, sonra isə Papacanov 
(Kaçaznuni gəlməmişdi, onu Ohancanyan əvəz edirdi) bildirdilər ki, bu məsələləri 
onlar müzakirə təriqi ilə irəli sürməyiblər, bizimlə söhbətin (13 avqust) nəticəsi 
kimi qaldırıblar və yaxşı olardı ki, təcili məsələ kimi müttəfiq qoşunların Qafqazda 
qalması barədə Konfransa müraciət məsələsi müzakirə edilsin. Qəribə vəziyyət 
yarandı, lakin münasibətləri korlamamaq üçün ermənilərin təklifi ilə razılaşdıq və 
bu da dağlıların nümayəndələrindən başqa, hamı tərəfindən qəbul olundu. Qərara 
alındı ki, digər məsələlərlə bağlı daha bir iclas çağırılsın, qoşunlar barədə xahiş 
üçün tələsilsin. Bu barədə ermənilər özləri xahiş edirdilər. Təəssüf ki, müraciətin 
redaktə olunub hazırlanması çox vaxt apardı.917 Müraciəti redaktə edib, razılığa 
gəlmək üçün avqust ayının 28-ə qədər nümayəndə heyətlərinin sədrləri üç dəfə 
toplandılar. Bundan əlavə avqust ayının 23-də toplanmış Azərbaycan - Gürcüstan 
nümayəndələrinin birgə iclasında da müraciətin mətni müzakirə edildi. Azərbaycan 
və Gürcüstan nümayəndələri müttəfiq qoşunlarının Qafqazda qalmasını xarici 
təhlükə ilə əlaqələndirir, xüsusən, Denikin təhlükəsini nəzərdə tutur, ermənilər isə 
bura daxili təhlükəni, yəni azərbaycanlılar və gürcülər tərəfindən Ermənistana ola 
biləcək təhlükəni Sülh konfransının rəhbərlərinin nəzərinə çarpdırmaq istəyirdilər. 
Nəhayət, gürcü nümayəndəsi Z.Avalov yeni bir layihə hazırlayıb, avqust ayının 23-
də keçirilən iclasın müzakirəsinə verdi ki, orada da nə xarici, nə də daxili təhlükəyə 
toxunulmur, sadəcə olaraq, Paris Sülh konfransının Qafqazın siyasi taleyini həll 
edəcəyinə qədər müttəfiq ordularının orada qalmasının zəruriliyi göstərilirdi.918 
Müttəfiq ölkələrin Аli Şurasının sədri Jorj Klemansonun adına hazırlanmış 
Müraciət cüzi dəyişikliklərlə üç nümayəndəliyin sədrlərinin imzası ilə avqust 
ayının 28-də Sülh konfransına təqdim edildi. Orada göstərilirdi: "Biz aşağıda imza 
edən Ermənistan, Azərbaycan və Gürcüstan nümayəndəliyinin sədrləri Sülh 
konfransına məlumat verməyi özümüzə şərəf bilirik ki, Qafqazdan müttəfiq 
qoşunlarının çıxarılması arzuolunmaz nəticələr verə bilər. Buna görə də, aşağıda 
imza edənlər sülh konfransından xahiş edirlər ki, yuxarıda adları çəkilən 
respublikaların müstəqilliyi tanınana qədər qoşunların çıxarılması dayandırılsın".919 
Bu müraciətdən sonra Parisdə olan Qafqaz nümayəndələri tərəfindən müəyyən 
əməli addımlar da atıldı. Məlum olduğu kimi, bu dövrdə, əsasən, sosialist və sosial 
demokrat partiyaları xarici qoşunların keçmiş Rusiya ərazisindən çıxarılmasını 
tələb edirdilər. Ona görə, bütün Avropada məşhur olan gürcü menşeviklərinin 
                                                        
917
 A.М.Топчибашeв. Письма из Парижа, с.67 
918
 Paris Sülh konfransındakı Azərbaycan və Gürcüstan nümayəndələrinin birgə iclasının protokolu. 
14.08.1919. //ARDA, f.970, s.l, i.142, v.227 
919
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Müttəfiq və Birlik dövlətlərinin Ali Şurasının sədri Jorj Klemansoya məktubu. 
28.08.1919. //ARDA, f.970, s.l. i.142. v.45 
270 
 
liderləri Çxeidze və Sereteli ingilis leyboristlərindən xahiş etdilər ki, Britaniya 
qoşunlarının Qafqazdan çıxmasını tələb etməsinlər.920 
Parisdə olan Azərbaycan nümayəndələrinin 1919-cu ilin yazında və yayında 
gürcü və dağlı nümayəndələri ilə səmərəli əməkdaşlığı müxtəlif beynəlxalq 
məsələlərə münasibətdə Qafqaz həmrəyliyinin yaranmasında mühüm rol oynadı. 
Denikin təhlükəsinə qarşı bu respublikaların müqavimətini gücləndirdi. 
Müttəfiqlərin Kolçak hökumətini tanımaq haqqında bəyanatı keçmiş Rusiya 
imperiyasında yaranmış yeni dövlətlərin həmrəyliyini gücləndirdi. Azərbaycan 
nümayəndələri Versalda "vahid və bölünməz Rusiya" təhlükəsinə qarşı gərgin 
mübarizə aparmalı oldular. Müttəfiq dövlətlərin etinasızlığına baxmayaraq, 
Azərbaycan nümayəndələri istiqlaliyyətin tanınması uğrunda mübarizədən bir 
addım belə geri çəkilmədilər, respublikanın mənafeyi, xüsusilə, onun ərazi 
bütövlüyünün qorunub saxlanılması ilə bağlı dəfələrlə Sülh konfransına, Versal Ali 
Şurasına və Antanta ölkələrinin dövlət başçılarına öz haqları və hüquqları ilə bağlı 
tələbnamələr verdilər. 1919-cu ilin sentyabrından Parisdə nəşr olunmağa başlayan 
"Azərbaycan informasiya bülleteni"nin səhifələrində mütəmadi olaraq, Ermənistan 
silahlı dəstələrinin İrəvanda, Naxçıvanda, Zəngəzurda və Qarabağda törətdiyi 
deportasiya və qətllər barəsində məlumatlar, habelə Denikin təhlükəsi haqqında 
rəsmi sənədlər dərc etməyə başlandı.921 Azərbaycan nümayəndə heyəti Qərb 
ölkələrinin dövlət və hökumət başçıları tərəfindən müdafiə edilən və bilavasitə 
Azərbaycan Respublikasının ərazi bütövlüyünə qarşı yönələn "Böyük Ermənistan" 
iddialarını bütün vasitələrlə dəf etməyə nail oldu. 
 
 
 
  
                                                        
920
 В.И.Адамия. Из истории Английской интервенции в Грузии, с. 123  
921
 Bax: Bulletin d'Information d L'Azerbaidjan. Paris, 1919, 1 Septembre, №1, p.2-4; Bulletin 
d'Information d L'Azerbaidjan. Paris, 1919, 8 Septembre, №2, p.1-4; Bulletin d'Information d 
L'Azerbaidjan. Paris, 1919, 13 Octobre, №3, p.1-6; Bulletin d'Information d L'Azerbaidjan. Paris, 1919, 
18 November, №4, p.3-4; Bulletin d'Information d L'Azerbaidjan. Paris, 1919, 15 December, № 5, p.1-3 
 
271 
 
IX FƏSİL 
 
Qərb mandatlığına münasibət: Fransa, Britaniya və İtaliya  
ilə yaxınlaşmaq cəhdləri 
 
Paris Sülh konfransında beynəlxalq siyasətin əsas istiqamətlərini diqqətlə 
izləyən Azərbaycan diplomatları gənc respublikanın azad dünyaya inteqrasiya 
olunmasının yollarını arayırdılar. Müxtəlif rəng çalarlarında şimaldan yaxınlaşan 
təhlükə, ağ və qırmızı Rusiyanın imperiyanın köhnə hüdudlarına münasibətdə eyni 
mövqedən çıxış etməsi Qərb orientasiyasını Azərbaycan xarici siyasətinin üstün 
istiqamətinə çevirirdi. Çətinliklə olsa da, Avropa ölkələrinin siyasi dairələrində 
Azərbaycan haqqında müəyyən təsəvvürlər yaranır, Qafqaza gələn siyasi, hərbi, 
diplomatik nümayəndələr onun həyat qabiliyyətli olduğunu etiraf edirdilər. 
Azərbaycanın Qərb nümayəndələrini heyrətə salan təbii zənginlikləri, bir sıra 
hallarda ona olan marağı şərtləndirən başlıca amilə çevrilirdi. Sülh konfransının 
regiona göndərdiyi müxtəlif missiyalar öz hesabatlarında bunu açıq-aydın ifadə 
edirdilər. Azərbaycanın təbii ehtiyatları haqqında əfsanələr, nəinki Avropa 
paytaxtlarına, hətta okeanın о biri tərəfində yerləşən ABŞ-a belə gedib çatmışdı. 
1919-cu ilin ortalarından etibarən, Azərbaycan hökumətinin və onun Paris 
Sülh konfransındakı nümayəndələrinin müttəfiq axtarışı bir tərəfdən azad dünyaya 
yaxınlaşmaqla bağlı idisə, digər tərəfdən, köhnə və yeni Rusiyanın Azərbaycana 
forma etibarı ilə fərqli, mahiyyət etibarı ilə eyni olan münasibətindən irəli gəlirdi. 
Dünya müharibəsindən sonra, təkсə məğlubların deyil, qaliblərin də yorulduğu 
mürəkkəb beynəlxalq şəraitdə kimdən kömək ummalı, kimə arxalanmalı sualı 
bütün kəskinliyi ilə xarici siyasət idarəsinin qarşısında dayanırdı. Azərbaycan 
Nazirlər Şurasının sədrinə göndərdiyi hesabatında Ə.M.Topçubaşov yazırdı: 
"Keçmiş Rusiyanın ərazisində yeni yaranmış bütün respublikaların sülh 
nümayəndələri, demək olar ki, bizimlə eyni vəziyyətdədirlər. Belə bir vəziyyətdə 
çıxış yolu, kömək və dayaq axtarmaq təbiidir. Lakin harada və kimdən? Bizim 
xalqımızın müstəqil yaşamaq hüququ şübhəsizdir. Bu haqda biz mümkün qədər hər 
yerdə danışırıq və hamıya yazırıq. Bunu bizim təsdiq etməyimiz azdır, bir halda ki, 
bizdən daha çox tanınmış, mütəşəkkil və hətta, müstəqil yaşayan xalqlar özlərinə, 
ancaq müttəfiqlər deyil, himayədarlar, protektorlar, mandatarilər axtarırlar, bu və 
ya başqa güclü dövlətlərə arxalanıb, öz yollarını müəyyənləşdirməyə çalışırlar, hər 
zaman olduğu kimi, öz yolunu müəyyənləşdirmək mühüm həyati bir məsələ olaraq 
öz əhəmiyyətini və dəyərini saxlamaqdadır. Bizim nümayəndələr İstanbulda bu 
məsələni dönə-dönə müzakirə etmişdir və burada da həmin sualla məşğul olurlar. 
Hansı dövlətə arxalanıb yolumuzu müəyyənləşdirməli?"922 
                                                        
922
 А.М.Топчибашев. Письма из Парижа, с.61  
272 
 
Dünya müharibəsindəki məğlubiyyətə qədər Azərbaycan üçün arxalana 
biləcəyi müttəfiq dövlət qeydsiz-şərtsiz Türkiyə idi. Dünya müharibəsi 
qurtardıqdan sonra beynəlxalq siyasi vəziyyət köklü surətdə dəyişdiyindən 
Azərbaycana dost münasibəti göstərən, ona himayədarlıq edə bilən dövlət Fransa, 
Böyük Britaniya, ABŞ və İtaliyadan biri ola bilərdi. Lakin bu işin ağırlığını öz 
üzərinə götürməyə razılıq verən güclü dövlət tapmaq о qədər də asan deyildi. Elə 
götürək ingilisləri, əslində onları Qafqazdan heç kəs çıxarmadı, əksinə, Qafqaz 
dövlətləri və onların Parisdəki nümayəndələri Böyük Britaniya hökumətindən 
xahiş etsələr də, ingilislər Qafqazda qalmadılar. 
Qafqaz dövlətlərinə Fransa himayədarlığı о qədər də real deyildi. Fransa 
işgüzar dairələrinin Qafqaza marağı güclü olsa da, Klemanso hökumətinin "vahid 
və bölünməz Rusiya" ideyasına sədaqəti daha üstün idi. Sülh konfransında yüksək 
nüfuza malik olan böyük dövlətlər içərisindən, məhz Fransa yeni yaranmış 
respublikaların müstəqilliyinin tanınmasının əleyhinə idi. Digər dövlətlər kimi, 
Fransa hökuməti də 1919-cu ilin ortalarında öz nümayəndələrini Qafqaza 
göndərmişdi. Fransızların Qafqazda vəziyyəti öyrənməyə göndərdiyi nümayəndə 
milliyyətcə erməni olan İv.Loris-Melikov idi. O, Paris Sülh konfransında olan 
erməni milli nümayəndəliyinin üzvü, Ermənistan Respublikasının Parisdəki 
nümayəndəsi hesab edilən qraf Loris-Melikovun qardaşı oğlu idi. İv.Loris-Melikov 
vaxtilə Ə.M.Topçubaşovla bir gimnaziyada oxumuşdu. 1905-1906-cı illərdə 
Peterburqda məşhur rus publisisti Maksim Kovalevski ilə birlikdə "Strana" 
qəzetində birgə işləmiş, sonra isə Parisə köçüb Fransa vətəndaşlığını qəbul etmişdi. 
O, Fransanın baş naziri Jorj Klemansonun yaxın dostu idi. Qafqaza yola 
düşməzdən əvvəl iki dəfə Ə.M.Topçubaşovun yanında olmuş, bir dəfə də Əli 
Mərdan bəy, M.H.Hacınski ilə birlikdə onun görüşünə getmişdi. Danışıqlar zamanı 
aydın olmuşdu ki, Loris-Melikovu Qafqaza göndərməkdə Fransa hökumətinin əsas 
məqsədi bütün Qafqaz xalqlarının daxil olacağı Federativ Respublikanın 
yaranmasının mümkün olub-olmamasını və Qafqazın siyasi vəziyyətini 
öyrənməkdir. Loris-Melikovun görüşləri haqda Əli Mərdan bəy yazırdı: "O hər 
şeуə fransız kimi baxır və qəlbən "vahid və bölünməz" Rusiya tərəfdarıdır. Özünün 
dediyi kimi, o, millətçi deyil, buna görə də, burada Ermənistan nümayəndəliyinin 
addımlarını təqdir etmir. Özünün söylədiyinə görə, bu nümayəndəliklə heç 
görüşməyir də. Bir sözlə, işgüzar siyasətçi təsiri bağışlamasa da, ancaq öz uğuruna 
inanır. Qafqaz respublikalarının müstəqil bərqərar ola biləcəyinə inanmır, daha 
doğrusu inanmaq istəmir, böyük Rusiya təşkil etməyi sərfəli hesab edir."923 
Ə.M.Topçubaşovun belə xarakteristikasından sonra İstanbul-Batum-Tiflis-İrəvan-
Bakı-Şimali Qafqaz marşrutu ilə hərəkət edən Loris-Melikovun Qafqaz barəsində 
Fransa hökumətinə verəcəyi təkliflər demək olar ki, məlum idi. 
                                                        
923
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 22-25.09.1919. //ARDA, f.970, s.1, i.142, v.31 
273 
 
Fransanın Qafqazda olan iqtisadi marağı belə, 1919-cu ilin ortalarında onun 
siyasi baxımdan bu respublikalar barədə obyektiv mövqe tutmasına təsir göstərə 
bilmədi. Fransanın hərbi nazirliyi yanacağa olan ehtiyac səbəbindən Parisdə olan 
Azərbaycan nümayəndələri ilə kerosin alınması barədə danışıqlar aparırdı.924 Belə 
bir danışıqlar Cənubi Qafqazda olan Fransa hərbi və siyasi dairələri ilə Azərbaycan 
nümayəndələri arasında da aparılırdı və alınan neft məhsullarının Batumdan 
Marselə daşınması barədə razılıq əldə edilmişdi.925 Fransanın Azərbaycanın və 
Gürcüstanın siyasi cəhətdən tanınmasında, onlarla iqtisadi əməkdaşlığa girməsində 
və son nəticədə onlara himayədarlıq göstərməsində ən çox marağı olan "Aique 
Navale Fransause" cəmiyyətinin tərkibində yaranmış "Franko Qafqaz" komitəsi 
idi.926 Komitənin sədri Fransa parlamentinin üzvü, keçmiş ticarət naziri de Monzie 
Qafqaz respublikaları, xüsusilə, Azərbaycanla əlaqələrə böyük əhəmiyyət verirdi. 
Onun fikrincə, Azərbaycan müsəlman ölkəsi kimi, bütün İslam dünyası ilə 
əlaqələrdə mühüm rol oynaya bilərdi. Komitənin üzvü Labri avqust ayının 27-də 
Azərbaycan və gürcü nümayəndələri ilə keçirilən iclasda Rusiyadan ayrılmış 
millətlərin müdafiə edilməsinin zəruriliyini bildirdi. Azərbaycan 
nümayəndələrindən M.Məhərrəmov, M.Mehdiyev, C.Hacıbəyov, gürcü 
nümayəndələrindən Qobeçia, knyaz Sumbatov və knyaz Avalov "Franko-Qafqaz" 
komitəsinin işinə cəlb edilmişdilər.927 Komitənin avqustun 27-də keçirilən 
iclasında de Monzie razılıq verdi ki, Azərbaycan və Gürcüstan barəsində Fransa 
parlamentində çıxış etsin. Avqust ayının 28-də Azərbaycan və Gürcüstan 
nümayəndəliklərinin sədrləri komitənin üzvü Labri ilə görüşüb de Monzienin 
parlament çıxışının forma və xarakterini müzakirə etdilər.928 Bundan əlavə, de 
Monzie deputat sorğusu ilə Fransa Xarici İşlər Nazirliyindən Qafqaz 
respublikalarına, о cümlədən Azərbaycan və Gürcüstana Fransa rəsmi dairələrinin 
münasibətini soruşdu. Sorğuda deyilirdi: "Öz xalqlarının yekdil iradəsinə uyğun 
olaraq, yaradılmış, konstitusiyası, parlamenti və ordusu olan Qafqaz 
respublikalarının - Gürcüstanın və Azərbaycanın tanınmasına Fransa hökuməti 
nесə münasibət bəsləyir?" Bu sorğuya cavab olaraq, Fransa xarici işlər naziri 
Stefan Jan Mari Pişon yazılı şəkildə bildirirdi ki, Fransa hökuməti Qafqaz 
respublikalarını hüquqi cəhətdən tanımır. Bu tanımamağı Pişon onunla 
əlaqələndirirdi ki, Qafqazda vəziyyət möhkəm və sabit deyildir. Bununla yanaşı, 
Fransa xarici işlər naziri Qafqaz xalqlarına rəğbət bəslədiyini, onların 
                                                        
924
 ARDA, f.970, s.1, i.157, v.24 
925
 Cachet du Cabinet du Ministre de la Guerre/Section Tèlègraphique. Le 26 octobre 1919.// Ministère 
des Affaires Etrangère de France, Archives Diplomatique, vol. 638, folio 114, folio 115 
926
 Ministère des Affaires Etrangère de France, Archives Diplomatique, vol.638, folio 93, folio 95 
927
 Comite France-Caucase.// Bulletin d'Information d L'Azerbaidjan. Paris, 1919, 18 Novembre, №4, 
p.3 
928
 Parisdə olan Azərbaycan və Gürcüstan nümayəndələrinin birgə iclasının protokolu. 28.08.1919. 
//ARDA, f.970, s.1, i.142, v.230-231 
 
274 
 
nümayəndələrinin Parisə buraxıldığını, habelə Bakıda, Batumda və Tiflisdə Fransa 
nümayəndələrinin olduğunu qeyd edirdi. Cavabının sonuncu bəndində Pişon 
göstərirdi ki, yolların dağıldığı, maliyyə sisteminin pozulduğu bir şəraitdə Fransa 
hökuməti Qafqaz hökumətləri ilə müqavilələr bağlamağa çətinlik çəkir, lakin 
bununla belə Fransa Azərbaycan və Gürcüstanla poçt-teleqraf əlaqələrini qurmaq 
üçün artıq qərarlar qəbul etmişdir. Hökumət bu ölkələrlə ticarət əlaqələrinin 
mümkün olan dərəcədə inkişaf etdirilməsinə tərəfdardır.929 
Göründüyü kimi, Azərbaycan və Gürcüstan faktiki olaraq, mövcud olduğu 
halda Fransa hökuməti onları nə hüquqi, nə də faktiki cəhətdən tanımaq istəmirdi. 
Lakin bununla belə, Pişonun cavablarından aydın oldu ki, Fransa hökuməti 
Azərbaycanla ticarət, ümumiyyətlə, iqtisadi əlaqələr yaratmağa meyl göstərir. Bu 
da şübhəsiz ki, Azərbaycanın təhlükəsizliyi baxımından kifayət deyildi. "Franko-
Qafqaz" komitəsinin ciddi cəhdlərinə baxmayaraq, Fransa hökumətinin Qafqaz 
mandatını götürmək fikri yox idi.930 Əslində Azərbaycan hökuməti də öz 
növbəsində fransızların Qafqaza gəlməsinə müsbət münasibət bəsləmirdi. Çünki, 
Birinci dünya müharibəsindən sonra Fransa hökumətinin erməniləri müdafiə etmək 
cəhdləri Azərbaycan siyasi dairələrinə məlum idi. Fransa hökuməti açıq 
ermənipərəst siyasət yeritdiyi üçün sonralar Cənubi Qafqazda olan Britaniya Ali 
komissarı öz ölkəsinə məsləhət görürdü ki, Fransadan fərqli olaraq, əlahəzrət 
hökumətinin Azərbaycanı müdafiə etməsi məqsədəuyğundur931. Digər tərəfdən, 
Parisdən alınan məlumatlar göstərirdi ki, Qafqaz respublikalarının siyasi və hüquqi 
cəhətdən tanınmaması fransız hakim dairələrinin bu respublikalara mənfi 
münasibəti ilə bağlı idi. 1919-cu ilin yazında Avropa mətbuatı Cənubi Qafqaza 
Fransa və Yunanıstan qoşunlarının daxil olması ehtimalından yazdıqda Azərbaycan 
hökumətinin Tiflisdəki diplomatik nümayəndəsi bu məsələni aydınlaşdırmaq üçün 
aprel ayının 7-də general Tomsonun yanına getmişdi. Tomsonun qeyd edilən 
orduların Cənubi Qafqaza daxil olmasına Azərbaycanın münasibəti barədə 
sorğusuna cavab olaraq M.Y.Cəfərov bildirmişdi ki, bizə düşmən münasibət 
bəsləyən qüvvələrin, xüsusən yunanların Cənubi Qafqaza gəlməsi bizim üçün 
arzuolunmazdır.932 
Qafqaza, о cümlədən Azərbaycana Böyük Britaniya və İtaliya mandatlığı 
məsələsi bir-biri ilə qarşılıqlı şəkildə əlaqədə idi. Daha doğrusu, italyanların 
Qafqaza meyli ingilislərin oradan çıxmaq arzuları ilə sıx bağlı idi. Əvvəllər qeyd 
olunduğu kimi, ingilislər hələ 1918-ci ilin noyabrında Bakıya daxil olduqda elan 
etmişdilər ki, onlar müvəqqəti olaraq, Qafqaza daxil olublar. Bu müvəqqəti müddət 
                                                        
929
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 22-25.09.1919. //ARDA, f.970, s.1, i.142, v.45 
930
 Bulletin d'Information de L'Azerbaidjan. Paris, 1919, 8 Septembre, №2, p.5 
931
 Documents on British Foreign Policy, 1919-1939, Vol.12, p.578-580 
932
 Azərbaycan Respublikasının Tiflisdəki diplomatik nümayəndəsi M.Y.Cəfərovun V.Tomsona 
məktubu. 07.04.1919. //ARDA, f.970, s.1, i.42, v.50 
275 
 
beynəlxalq Sülh konfransının Qafqazda siyasi problemləri həll etməsinə qədər 
nəzərdə tutulurdu. Lakin ingilis qoşunları Bakıya daxil olduqdan üç ay sonra, 
1919-cu ilin fevralında Lloyd Corc hökuməti qoşunları Cənubi Qafqazdan 
mümkün qədər tez çıxarmağı qərara aldı.933 Lakin ingilislər Qafqazı tərk etməklə 
yanaşı, elə etmək istəyirdilər ki, nə amerikanlar, nə də fransızlar bu regionda 
birtərəfli qaydada möhkəmlənməsinlər. Çünki 1919-cu ilin fevral-mart aylarında 
ABŞ-ın və Fransanın Paris Sülh konfransındakı siyasi dairələrinin çıxışları açıq-
aydın bu ölkələrin Qafqaza marağını əks etdirirdi. Belə meylləri hiss etdikdə 
italyanların Qafqaza cəlb edilməsi ideyası ilk dəfə ingilislər tərəfindən irəli 
sürülmüşdü. Doğrudan da, İtaliyanın Qafqazda ingilisləri əvəz etməsi Yaxın 
Şərqdə mövcud olan qüvvələr nisbətini pozmurdu. Digər tərəfdən, bununla 
İtaliyanın Sülh konfransından narazılığı da bir qədər aradan qaldırılmış olurdu. İlk 
dövrlərdə ingilislərlə italyanlar arasında Qafqaz barəsində gizli aparılan danışıqlar 
Vittorio Orlando hökumətinin Qafqaza həm siyasi, həm də iqtisadi marağının 
olduğunu üzə çıxarmışdı. Digər Avropa rəhbərləri kimi, Orlando da ermənipərəst 
bir siyasi xadim idi. Hətta o, dünya müharibəsi başa çatdıqda, noyabr ayının 18-
dəki çıxışında digər Avropa rəhbərlərindən geri qalmayaraq, Ermənistanın 
müstəqilliyini müdafiə edəcəyini bildirərək demişdi: "Ermənilərə çatdırın ki, mən 
onların işini öz işim hesab edirəm"934. 
Cənubi Qafqaz məsələsinə dair ingilislərlə italyanlar arasında aparılan 
danışıqlar mart ayının 24-də onların Baş qərargahları arasında ilkin sazişin 
imzalanması ilə nəticələndi. Gizli sazişin şərtlərinə görə, Cənubi Qafqazdakı ingilis 
ordusunun mövqeləri İtaliya ordusuna təslim edilməli idi. İtalyanlar Batum limanı 
vasitəsilə Qafqaza yetərli sayda ordu çıxarmalı idilər. Ermənistanın Şərqi Anadolu 
və Kilikiya torpaqları hesabına Aralıq dənizinə çıxmaq iddiaları, əslində həmin 
dənizi "İtaliya gölünə" çevirmək istəyən Orlando hökumətinin regionda 
mövqelərinin möhkəmlənməsinə xidmət etməli idi.935 
Lakin ilk dövrlərdə Britaniya siyasi dairələri bu məsələdə yekdil deyildilər. 
Qafqazın bilicisi hesab edilən lord Kerzon xarici işlər naziri Balfura 25 mart tarixli 
məktubunda göstərirdi ki, Cənubi Qafqaza ordu çıxarmaq İtaliyanın "milli 
maraqlarına" uyğun deyildir, onlar Qafqaza doğru irəliləyən bolşevizmə qarşı 
davam gətirə bilməyəcəklər. O, haqlı olaraq yazırdı ki, italyanların Qafqaz xalqları 
arasında heç bir siyasi nüfuzu yoxdur, biz oradan çıxdıqdan sonra hadisələrlə üz-
üzə dayandıqda onlar ağırlaşması ehtimal olunan vəziyyətdən çıxa 
bilməyəcəklər.936 Lakin lord Kerzonun təklifi nəzərə alınmadı, aprel ayının 9-da 
İngiltərənin hərbi şurası martın 24-də gizli şəkildə imzalanmış Britaniya-İtaliya 
                                                        
933
 T.Swietochowski. Russian Azerbaijan. p.156 
934
 R.Hovannisian. The Republic of Armenia, p.272 
935
 R.Hovannisian. The Republic of Armenia, p.306 
936
 Г.Никольсон. Как делился мир в 1919 году. М., 1945, с.268 
276 
 
sazişini bəyəndi.937 May ayının 10-da isə Britaniya komandanlığı İngiltərə hərbi 
şurasının Cənubi Qafqazdan orduları çıxarmaq qərarı barədə Azərbaycan və 
Gürcüstan hökumətlərinə məlumat verdi.938 Bu qərar doğura biləcək siyasi 
nəticələrinə görə, hətta müttəfıq qoşunlarının Bakıda olan komandanı general 
V.Tomson üçün belə gözlənilməz idi. General Tomsonun 1915-ci ildə İngiltərədən 
çıxmasına, I Dünya müharibəsinin müxtəlif cəbhələrində xidmət etməsinə və 
vətənə dönmək istəyinin üstün olmasına baxmayaraq o, yerli vəziyyətlə yaxından 
tanış olan bir hərbçi kimi İngiltərə qoşunlarının Qafqazdan və xüsusilə, 
Azərbaycandan çıxarılmasının əleyhinə idi. V.Tomson deyirdi ki, "britaniyalıların 
Cənubi Qafqazdan çıxarılması zorakılıq aktıdır, yeni yaranmış respublikalara 
münasibətdə xəyanətdir."939 Bununla belə, general Tomson öz hökumətinin 
qərarını qeyd edildiyi kimi, may ayının 10-da Azərbaycan hökumətinə çatdırdı və 
eyni zamanda həmin məlumatda xatırlatdı ki, Azərbaycanı tərk edən ingilis ordusu 
İtaliya ordusu ilə əvəz ediləcəkdir.940 Paris Sülh konfransı adından general Tomson 
Azərbaycan hökumətinə göndərdiyi teleqramda yazırdı: "Sizə bildirməliyəm ki, 
Britaniya qoşunlarını İtaliya hərbi hissələri əvəz edəcəkdir. İtaliya zabitlərindən 
ibarət olan hərbi heyət artıq Gürcüstana gəlmişdir... Cənubi Qafqazda bu 
əvəzlənmə yalnız hərbi xarakter daşıyır və məsələnin siyasi həlli demək deyildir. 
Bu addım Sülh konfransının son qərarını özündə ehtiva etmir və konfransın Cənubi 
Qafqaz dövlətləri haqqında qərarı hələ qarşıdadır." General Tomson Azərbaycan 
Xarici İşlər Nazirliyinə bildirirdi ki, bu dəyişiklik sırf hərbi məzmuna malikdir və 
işğal cəhdlərindən ehtiyat etməyə heç bir əsas yoxdur. Eyni zamanda o, özünün də 
Qafqazdan İngiltərəyə gedəcəyini, onun general-mayor Kori ilə əvəz olunacağını 
bildirirdi.941 Həm Azərbaycan, həm Gürcüstan hökuməti ingilislərin bu 
respublikaların ərazisindən çıxmasına və onların italyanlarla əvəz edilməsinə ilk 
dövrlərdə etiraz edirdilər. 
General Tomsondan teleqram alındıqdan sonra Azərbaycanın xarici işlər 
naziri M.Y.Cəfərov Tiflisə gedərək müttəfiq qüvvələrin komandanı ilə görüşdü. 
Söhbət zamanı M.Y.Cəfərov ingilis qoşunlarının italyan qoşunları ilə əvəz 
olunmasının arzuolunmaz olduğunu bildirib, bunun gözlənilməz nəticələr verə 
biləcəyini qeyd etdi. Lakin general Tomson bu qərarın Paris Sülh konfransı 
tərəfindən verildiyinə istinad edərək, onun dəyişilməsinin qeyri-mümkün olduğunu 
vurğuladı. Belə vəziyyətdə gündən-günə kəskinləşən Şimal təhlükəsi Azərbaycan 
hökumətini İtaliya ilə dil tapmağa və ondan sipər kimi istifadə etməyə cəhd 
                                                        
937
 Document on British Foreign policy 1919-1939, Vol.III, p.229 
938
 ARDA, f.970, s.1.i.36, v.43 
939
 T.Swietochowski. Russian Azerbaijan. p.156 
940
 General V.Tomsonun Azərbaycan Nazirlər Şurasının sədri N.Usubbəyova teleqramı. 10.05.1919. 
//ARDA, f.970, s.l, i.54, v.11 
941
 Azərbaycanın Tiflisdəki diplomatik nümayəndəsinin Xarici İşlər Nazirliyinə məlumatı. May, 1919. 
//ARDA, f.897, s.1, i.38, v.49 
 
277 
 
göstərmək məcburiyyətində qoydu."942 Lakin bununla belə britaniyalıların Qafqazı 
tərk etməsi ilə Azərbaycan Respublikası üçün öz tarixində tam müstəqillik 
mərhələsi başlandı.943 1919-cu ilin may ayının 10-da İtaliyanın bir hərbi korpusu 
artıq Batuma daxil olmuşdu. May ayının 16-da isə prins Savoyskinin rəhbərlik 
etdiyi fövqəladə İtaliya missiyası, ondan az sonra isə mayın 22-də polkovnik 
Melxior Qabbanın başçılığı ilə hərbi ekspertlər qrupu Bakıya gəldi. İtaliya 
missiyalarının başçıları Azərbaycan hökumətinin baş naziri, xarici işlər naziri və 
iqtisadi məsələlərlə bağlı bir sıra nazirlikləri ilə danışıqlar apardılar. İlkin 
danışıqlar zamanı iki mühüm məsələ aydın oldu. Birincisi, Azərbaycan hökuməti 
ingilislər Qafqazdan çıxacağı təqdirdə, italyanların onu xarici təhlükədən, ən 
başlıcası isə Denikin təhlükəsindən qorumaq arzusunda olduğunu bildirdi. Bununla 
bağlı polkovnik Qabba müdafiə qabiliyyətinin möhkəmləndirilməsi istiqamətində 
Azərbaycan hökumətinə yardım göstəriləcəyini vəd etdi. Bu vədi gerçəkləşdirmək 
üçün İtaliya missiyası ilk növbədə təhlükəsizlik məsələləri ilə bağlı Azərbaycanın 
ehtiyaclarını öyrənməyə başladı. Kapitan Oldani Azərbaycana gələcək İtaliya hərbi 
hissələrinə müvafiq kazarmalar hazırlamaq üçün Şuşa və Şəkiyə səfər etdi. 
Azərbaycan ordusunun silah və hərbi sursata olan ehtiyacları İtaliya hərbi 
mütəxəssisləri tərəfindən araşdırılmağa başlandı. Lakin ingilis generalı Briksin 
dediyi kimi, Cənubi Qafqazın heç bir yerində italyanların gəlişi əhəmiyyətli hadisə 
hesab edilmirdi. Başqa bir məlumatda isə göstərilir ki, italyanlar regiona nəzarət 
etmək iqtidarında deyildilər, onların bu missiyanı yerinə yetirmək üçün yetərli 
dərəcədə siyasi nüfuzu, kifayət qədər maliyyə ehtiyatları və bu prosesdə zəruri 
sayılan tarixi təcrübəsi yox idi.944 İkincisi, Cənubi Qafqaz hökumətlərinin 
arzularından asılı olmayaraq, İtaliyanın Qafqaza marağı bu respublikaları müdafiə 
etməkdən daha çox özünün iqtisadi ehtiyaclarını ödəmək zərurətindən irəli gəlirdi. 
F.Kazımzadənin yazdığı kimi, İtaliya "yeganə olaraq ona çalışırdı ki, tez və asan 
yolla qazanc götürsün."945 Əslində müharibə başa çatdıqdan sonrakı illərdə 
"xammal axtarışı" İtaliya xarici işlər nazirliyinin başlıca vəzifələrindən biri idi. 
Hətta, italyanlar belə bir mülahizə irəli sürmüşdülər ki, xammalın beynəlxalq 
bölgüsü Millətlər Cəmiyyətinin əsas vəzifəsi olmalıdır.946 Bu mülahizənin 
müqavimətlə qarşılanması İtaliyanın Azərbaycan neftinə və Gürcüstan kömürünə 
olan marağını daha da artırmışdı. Pambıq, ipək, yun və digər məhsullar da İtaliya 
maraq dairəsindən kənarda qalmamışdı. Siyasi missiya Qafqaza gəlməmişdən 
əvvəl İtaliyanın müxtəlif ticarət və sənaye dairələrinin nümayəndələri burada özləri 
üçün xammal axtarışına çıxmışdılar. 1919-cu ilin aprelində Milanda yerləşən 
"Mişo və Miossi Ticarət Evinin" "Per-il-Marnero" rus-italiya cəmiyyətinin 
                                                        
942
 N.Nəsibzadə. Azərbaycanın xarici siyasəti, s.80 
943
 T.Swietochowski. Russian Azerbaijan, p.81 
944
 T.Swietochowski. Russian Azerbaijan. p. 157 
945
 F.Kazemzadeh. The Struggle for Transcaucasia. p.221 
946
 З.Авалов. Независимость Грузии в международной политике, с.221 
278 
 
ipəkçilik üzrə eksperti Vittario Renmuvar öz firmaları üçün Şəkidən xeyli xam 
ipək almışdı.947 Azərbaycanla tanış olduqdan sonra polkovnik M.Qabba onun 
iqtisadi ehtiyatlarından о dərəcədə heyrətlənmişdi ki, o, İtaliya fəhlələrinin 
Azərbaycana mühacirət edib, işləmələrinin mümkünlüyü məsələlərini Bakıda bir 
sıra nazirliklərlə danışıqlarda müzakirə etmişdi.948 
Qafqaza İtaliya ordusu göndərmək məsələsini müzakirə etmək üçün 
polkovnik Qabba iyun ayının əvvəllərində Romaya çağırıldı. İtaliya hökuməti 
Qabbanın Azərbaycan və Gürcüstan barədə məlumatını dinləyib, ora ordu 
göndərilməsinə tərəfdar olduğunu bildirdi. Az sonra, iyun ayının 28-də Böyük 
Britaniya hökuməti rəsmi şəkildə ingilis ordusunun Qafqazdan və ümumilikdə, 
keçmiş Rusiya ərazisindən çıxarılması barədə Paris Sülh konfransına məlumat 
verdi.949 Belə olduqda müttəfiqlər Qafqazdan çıxan ingilis ordusunu İtaliya ordusu 
ilə əvəz etmək haqqında rəsmi qərar qəbul etdilər. Cənubi Qafqazın İtaliya 
mandatlığına verilməsi haqqında vəsadət qaldırıldı. Qafqaza göndərilmiş İtaliya 
missiyaları oradan əlverişli cavablarla qayıtdığı üçün Orlando hökuməti 
müttəfiqlərin bu qərarına həvəslə razı oldu. Qafqaza İtaliya ordusu göndərilməsi 
məsələsinə Azərbaycan və Gürcüstan respublikalarının Versalda olan 
nümayəndələrinin münasibətini öyrənmək məqsədi ilə italyanlar onlarla əlaqə 
yaratdılar. İyun ayının 13-də polkovnik Qabbanın hərbi hissəsinin keçmiş 
nümayəndəsi Valeri Ə.M.Topçubaşovla görüşdü. О bildirdi ki, İtaliya hökuməti 
Qafqaza ordu göndərilməsinin tərəfdarıdır. Danışıqlar zamanı Valeri qeyd etdi: 
"Biz əgər sizə ordu göndərməli olsaq, bu işğal və polis məqsədləri daşımayacaq, 
yalnız mədəni və iqtisadi məramlara xidmət edəcək. Amma iş orasındadır ki, biz 
indi belə ağır vəzifəni çiynimizə götürə bilmərik və mən bura sizin bu məsələyə 
münasibətinizi öyrənməyə gəlmişəm."950 Söhbət zamanı aydın oldu ki, italyanlar 
Qafqaza daxil olmaq üçün bu respublikaların ya dəvətini, уa da razılığını almaq 
arzusundadırlar. Belə bir arzu İtaliya hökumətinin italyan xalqı və parlamenti 
qarşısında özünə bəraət qazandırması zərurətindən irəli gəlirdi. Lakin vəziyyət 
qeyri-müəyyən olduğu üçün, bu görüş keçirilən zaman ingilislər isə hələlik 
Qafqazdan çıxacaqlarını Sülh konfransına rəsmi şəkildə bildirmədikləri üçün 
Ə.M.Topçubaşov İtaliya nümayəndəsinə aydın cavab vermədi. 
İyun ayının 15-də Azərbaycan nümayəndəliyinin iqamətgahında gürcü və 
dağlı nümayəndələri ilə birlikdə keçirilən iclasda qərara alındı ki, ingilislərin 
Qafqazdan çıxması və onların italyanlarla əvəz edilməsi məsələsi ətraflı öyrənilsin. 
Amerikalılara verilən sorğudan aydın oldu ki, bu məsələ hələlik Versal hərbi 
                                                        
947
 ARDA,f.970, s.1, i.13, v.13 
948
 Борьба за победу социалистической революции в Азербайджане. Документы и материалы. Б., 
1967, с.321-322 
949
 Б.Е.Штейн. "Русский вопрос" на парижской мирной конференции, с.332  
950
 Azərbaycan Respublikasının Paris Sülh konfransındakı nümayəndə heyətinin başçısı 
Ə.M.Topçubaşovun Nazirlər Şurasının sədrinə məktubu. 08.09.07.1919. //ARDA, f.970, s.l, i.142, v.17 
279 
 
şurasında müzakirə edilməmişdir.951 İyun ayının axırlarında Ə.M.Topçubaşov və 
İ.Q.Sereteli İngiltərə nümayəndə heyətinin rəhbərlərindən biri L.Malletlə 
görüşdülər. O, ingilislərin Qafqazdan çıxmaq haqqında qərarını təsdiq edərək 
bildirdi ki, Qafqazda olan ordu indi onlara başqa yerdə lazımdır. İtalyanların 
Qafqaza gəlişi ilə bağlı ingilis nümayəndəsi dedi: "İtalyanların gəlişi heç bir halda 
vəziyyəti dəyişmir, ingilislərin başladığı işi bundan sonra italyanlar davam 
etdirəcəklər."952 Denikin təhlükəsi ilə bağlı Əli Mərdan bəyin sualına cavab olaraq 
Mallet bildirdi ki, "Denikin nə Azərbaycana, nə də Gürcüstana doğru gəlməyəcək, 
çünki Könüllü ordunun komandanlığı bu günlərdə Qafqaza yola düşən ingilis 
müvəkkili Uordrop tərəfindən belə bir tapşırıq almışdır."953 Bu məsələlər barədə 
Azərbaycan nümayəndələri keçmiş Rusiyanın işləri ilə məşğul olan, Böyük 
Britaniya nümayəndə heyətinin məsləhətçisi, professor Simpsonla da ətraflı söhbət 
etdilər. 
Yuxarıda qeyd olunduğu kimi, İngiltərə Qafqazdan çıxmaq haqqında 
qərarını iyun ayının 28-də Sülh konfransına təqdim etdi. Bu məlumatı aldıqdan 
sonra Azərbaycan, gürcü və dağlı nümayəndələri italyanlarla yaxınlaşmağı 
mümkün hesab edirdilər. Lakin çətinlik onda idi ki, İtaliyada hökumət kabinəsi 
dəyişmişdi və əvvəllər Qafqaza həvəs göstərən, ora ordu göndərməyə razılıq verən 
Orlando hökuməti istefa vermişdi. Romada yeni yaradılmış Françesko Nitti 
hökuməti ilk addım kimi Qafqaza ordu göndərilməsi məsələsini müvəqqəti olaraq 
dayandırdı. İyun ayının 28-də Ə.M.Topçubaşovla yeni görüşündə İtaliya 
nümayəndəsi Valeri Nitti hökumətinin Qafqaz məsələsində tərəddüd etdiyini təsdiq 
etdi.954 Lakin bununla belə o, İtaliyanın Qafqazda güclü iqtisadi marağının 
olduğunu göstərdi. 
İyul ayının 7-də Azərbaycan, gürcü və dağlı nümayəndələri İtaliyanın 
Parisdəki hərbi attaşesi Sadino ilə görüşdülər. Fikir mübadiləsi zamanı Sadino öz 
hökumətinin Qafqazdakı niyyətlərini belə izah etdi: 1. İtaliya Qafqazda siyasi 
deyil, yalnız iqtisadi məqsədlər güdür; 2. Qafqazın idarə olunmasına dair Millətlər 
Cəmiyyətinin mandatını İtaliya həmin ölkələrin razılığı ilə almaq istəyir; 3. İtaliya 
Qafqazda üç-beş ildən artıq qalmayacaq; 4. Bu müddət ərzində Qafqaz 
respublikaları konfederasiyası yaradılacaq, bu konfederasiya gücləndiriləcək, 
Qafqaz xalqları özləri öz talelərini həll edəcəklər. Əgər bu müddət ərzində Rusiya 
Federativ Respublikası yaradılarsa, ola bilsin ki, Qafqaz Konfederasiyası Rusiya 
Federasiyasının tərkibinə daxil olsun, bu halda İtaliya Qafqazdan gedəcəkdir; 5. 
                                                        
951
 Paris Sülh konfransındakı Azərbaycan, Gürcüstan və Dağlılar Respublikası nümayəndələrinin birgə 
iclasının protokolu. 15.06.1919. //ARDA, f.970, s.l, i.142, v.181-184 
952
 А.М.Топчибашев. Письма из Парижа, с.46  
953
 Bulletin d'Information de L'Azerbaidjan. Paris, 1919, 13 Octobre, №3, p.7; Azərbaycan 
Respublikasının Paris Sülh konfransında nümayəndəliyinin başçısı Ə.M.Topçubaşovun Nazirlər 
Şurasının sədrinə məktubu. 22-25.09.1919. //ARDA, f.970, s.l, i.142, v.19 
954
 ARDA, f.894, s.10, i.94, v.8 
280 
 
İtaliya nə Denikinlə, nə də başqa birisi ilə vuruşmayacaqdır; 6. Qafqazın öz ordusu 
ola bilər və İtaliya da öz tərəfindən buna kömək edəcəkdir.955 
Avqust ayının 5-də və 6-da Azərbaycan, gürcü və dağlı nümayəndələrinin 
birgə iclasında oriyentasiya məsələsi ətraflı müzakirə edildi. Yaranmış çətinlik 
İtaliyanın Qafqaza ordu göndərməsindən imtina etməsi ilə bağlı idi. İyul ayının 
axırlarında İtaliya missiyasının üzvü kapitan Oldaninin Gəncə, Şuşa, Şəki və digər 
yerlərdə İtaliya ordusu üçün kazarmalar hazırladığı, tərkibində iki piyada diviziyası 
olan İtaliya 12-ci hərbi korpusunun Qafqaza yola düşdüyü bir vaxtda, Cənubi 
Qafqazda olan İtaliya missiyasının rəhbəri Marlis Mişel iyul ayının 31-də İtaliya 
Xarici İşlər Nazirliyindən aldığı məlumatı Azərbaycan Xarici İşlər Nazirliyinə 
çatdırdı. Orada aydın şəkildə göstərilirdi ki, Britaniya qoşunlarını əvəz etmək üçün 
Cənubi Qafqaza İtaliya ordusu göndərilməyəcəkdir. Bununla belə, İtaliya kral 
hökuməti Azərbaycan hökumətinin razılığı ilə kommersiya, maliyyə, sənaye və 
digər sahələrdə Azərbaycan Respublikası ilə əməkdaşlıq etmək arzusunda 
olduğunu bildirirdi. İtaliya Xarici İşlər Nazirliyi vəd edirdi ki, Azərbaycanı 
maraqlandıran məsələlərlə bağlı, xüsusilə onun mənafeyi ilə bağlı Paris Sülh 
konfransında yaxın vaxtlarda başlanacaq müzakirələrdə yaxından iştirak 
edəcəkdir.956 Bu məzmunda bir teleqramı Zaqafqaziyadakı İtaliya missiyasının 
başçısı polkovnik Qabba da xarici işlər naziri M.Y.Cəfərova göndərmişdi. 
Bu məsələlər müzakirə edilən zaman Azərbaycan Xarici İşlər Nazirliyi 
tərəfindən Parisə ezam edilən müttəfiq komandanlığı yanında xüsusi nümayəndə 
Ə.Tahirov yolüstü Romada dayandı və İtaliya Xarici İşlər Nazirliyinin 
nümayəndələri ilə bir sıra görüşlər keçirdi. İtaliya Xarici İşlər Nazirliyinin rəsmisi 
Mayoni ilə görüşdə Ə.Tahirov Azərbaycana ordu göndərilib-göndərilməyəcəyini 
soruşduqda Mayoni ona bir neçə kağız göstərərək bildirdi ki, Parisdə olan İtaliya 
nümayəndələri ilə görüşdə Ə.M.Topçubaşov Azərbaycana İtaliya ordusunun 
göndərilməsinin arzuolunmazlığını bəyan edib. Ə.M.Topçubaşov öz bəyanatında 
əhalinin bu addımdan narazı qalacağını vurğuladığından Mayoni bilmək istəyirdi 
ki, belə münasibət Ə.M.Topçubaşovun şəxsi fikridir, yoxsa, doğrudan da, əhali və 
hökumət Azərbaycana İtaliya ordusu göndərilməsinin əleyhinədir. Əslində İtaliya 
tərəfi Qafqaza ordu göndərməməyə qərar verdiyindən, Ə.M.Topçubaşovun ilk 
müzakirələr zamanı hələ ingilis ordusu Azərbaycanda olarkən İtaliya ordusunun 
ora göndərilməsinə ehtiyac olmadığı haqqında söylədiyi fikrinə istinad edirdi. Bu 
fikir, həm Аzərbaycan, həm Gürcüstan nümayəndələri tərəfindən irəli sürüləndə 
İngiltərə ordusunun Qafqazı tərk etməsi barədə rəsmi açıqlama hələ elan 
edilməmişdi. Lakin Britaniya hökumətinin Qafqazı tərk etmək barədə Sülh 
konfransına rəsmi müraciətindən sonra Cənubi Qafqaz respublikaları ətrafında 
                                                        
955
 Azərbaycan Respublikasının Paris Sülh konfransında nümayəndəliyinin başçısı Ə.M.Topçubaşovun 
Nazirlər Şurasının sədrinə məktubu. 22-25.09.1919. //ARDA, f.970, s.l, i.142, v.21-22 
956
 İtaliya missiyasının başçısı M.Mişelin Azərbaycan Xarici İşlər Nazirliyinə məlumatı. 31.07.1919. 
//ARDA. f.894, s.10, i.86, v.17 
281 
 
siyasi şərait əsaslı dərəcədə dəyişmişdi. Ona görə də Ə.Tahirov Mayoniyə bildirdi 
ki, siz əhali və xalqın İtaliyaya münasibətini, polkovnik Qabba başda olmaqla, 
Azərbaycana göndərdiyiniz missiyaya göstərilən münasibət əsasında mühakimə 
yürüdə bilərsiniz. Bu missiyanın şərəfinə Azərbaycan hökumətinin təntənəli qəbul 
mərasimi keçirdiyini açıqlayan Ə.Tahirov əlavə etdi ki, hökumət və əhali sizin 
ordunuzu Azərbaycanda görməkdən şad olardı. İtaliya xarici işlər naziri vəzifəsini 
icra edən qraf Sforsla görüş zamanı da bu məsələlər ətraflı müzakirə edildi. İtaliya 
hökumətinin məlum qərarından sonra vəziyyət dəyişdiyindən Sidney Sonninodan 
sonra xarici işlər naziri vəzifəsini icra edən qraf Sfors tərəfindən məsələ bir qədər 
fərqli formada qoyulurdu. Ona görə qraf Sfors soruşdu ki, əgər italyanlar 
Azərbaycana ordu göndərməsələr, yalnız təlimatçılar və bütün sahələri bilən hərbi 
mütəxəssislər göndərsələr, əhali və hökumət buna necə münasibət bəsləyər. 
Ə.Tahirov cavabında bildirdi ki, İtaliya ordusunun və Azərbaycan ordusu üçün 
hərbi sursatın göndərilməsi daha çox arzuolunandır. Bu halda qraf Sfors 
Azərbaycan ordusunun ilk növbədə ehtiyacı olduğu hərbi sursat haqqında yazılı 
müraciət hazırlamağı təklif etdi və bu müraciəti İtaliya tərəfinin müzakirə 
edəcəyini bildirdi. Bu təklifə uyğun olaraq, Ə.Tahirov Azərbaycan ordusunun 
aeroplan, hidroplan, artilleriya qurğuları və digər silahlara, partladıcı maddələrə, 
zirehli, yük və sərnişin avtomobillərinə, habelə bu texniki vasitələrdən istifadəni 
öyrədən təlimatçılara ehtiyacı olduğunu İtaliya Xarici İşlər Nazirliyinə yazılı 
şəkildə təqdim etdi. Nəhayət, Azərbaycan nümayəndəsi ilə üçüncü görüşdə İtaliya 
rəsmisi Mayoni öz hökuməti adından Qafqaza ordu göndərməyin mümkün 
olmayacağını, lakin Azərbaycan ordusu üçün zəruri olan bütün hərbi sursatın 
göndəriləcəyini açıqladı. Eyni zamanda, Mayoni Azərbaycanın təhlükəsizliyinin 
İtaliya tərəfindən müdafiə olunacağını da vurğuladı. Mayoni Ə.Tahirova məsləhət 
gördü ki, Bakıya dönüb istədikləri hərbi sursatı almaq üçün öz hökumətindən yazılı 
vəkalət gətirsin, habelə bu barədə Qafqazdakı İtaliya missiyasına məlumat versin 
və qeyd edilən hərbi ləvazimatı qəbul etmək üçün Azərbaycan hökuməti Romaya 
hərbi mütəxəssislər ezam etsin.
957
 
Bu razılaşmalara uyğun olaraq, az sonra Azərbaycan hökuməti silah və 
hərbi sursat almaq üçün general İbrahim ağa Usubov başda olmaqla, Romaya bir 
heyət göndərmək arzusunu İtaliya tərəfinə bildirdi. Cənubi Qafqazdakı İtaliya 
missiyasının başçısı M.Qabba Azərbaycan xarici işlər naziri M.Y.Cəfərova 
göndərdiyi 6 sentyabr 1919-cu il tarixli məktubda kral hökumətinin bu heyətin 
İtaliyaya getməsinə razılıq verdiyini yazırdı. O, təklif edirdi ki, İtaliyaya ezam 
olunacaq şəxslərin sənədləri viza alınması üçün Tiflisdəki İtaliya konsulluğuna 
göndərilsin.958 Müvafiq sənədləşmədən sonra 1919-cu ilin noyabr-dekabr aylarında 
                                                        
957
 Müttəfiq komandanlığı yanında Azərbaycanın nümayəndəsi Ə.Tahirovun İstanbul və Romaya səfəri 
barədə Nazirlər Şurasının sədri N.Usubbəyova yazılı məlumatı. 06.08.1919. //ARPİİ SPİHDA, f.277, 
s.2, i.22, v. 103-105 
958
 Э.Э.Исмаилов. Георгиевские кавалеры-азербайджанцы. Москва, 2005, с.201 
282 
 
İ.Usubov başda olmaqla Azərbaycan hərbi heyəti Romaya ezam olundu. 14 
oktyabr tarixində M.Y.Cəfərova göndərdiyi digər bir məktubda isə polkovnik 
Qabba İtaliya ilə Qafqaz arasında kommersiya xarakterli dəniz yolunun açıqlığını 
bildirirdi. O, məlumat verirdi ki, Triest limanından çıxan İtaliya gəmisi ayda iki 
dəfə, cümə axşamı və cümə günləri Batum və Poti limanlarında olacaqdır.959 
Azərbaycan xarici işlər naziri M.Y.Cəfərova göndərdiyi digər bir məktubda 
polkovnik Qabba italyanların Cənubi Qafqaza köçürülməsinin mümkünlüyünü 
öyrənmək üçün İtaliya hökumətinin Qafqaza ezam etdiyi doktor Feliks 
Kalimaninin Azərbaycanda əmək ehtiyatlarının vəziyyətini araşdırmaq üçün 
Bakıya gələcəyini bildirirdi. О xahiş edirdi ki, bu məsələdə doktor Kalimaniyə 
köməklik göstərilsin, onun hökumət üzvləri ilə görüşləri təşkil edilsin və ölkənin 
iqtisadi həyatı ilə bağlı lazımi statistik məlumatlarla təchiz edilsin.960 Lakin bütün 
bunlar bir qədər sonrakı hadisələr idi. 
1919-cu ilin yayında İtaliya hökumətinin qəflətən Qafqaza ordu 
göndərməsini təxirə salması Şimal təhlükəsi ilə üz-üzə dayanan yeni respublikalar 
üçün böyük çətinliklər yaratdı. Avqust ayının 1-də İtaliya Xarici İşlər Nazirliyi 
Romada olan İngiltərə səfirliyinə məlumat verdi ki, F.Nitti hökuməti Qafqaza ordu 
göndərməyəcəkdir. İtaliya hökumətinin avqust ayının 5-də elan edilən rəsmi 
bəyanatı da bu fikri təsdiq etdi. İngilislərin Qafqazı tərk etmələri barədə məlumat 
verildikdən sonra F.Nittinin belə qərar qəbul etməsi Azərbaycanı və Gürcüstanı 
çətin vəziyyətə salırdı. Digər tərəfdən, bu dövrdə İtaliyanın sosial-siyasi və iqtisadi 
vəziyyətinin təhlili belə bir fikir söyləməyə əsas verir ki, Qafqaza hərbi ekspedisiya 
göndərilməsi İtaliyanın özü üçün ciddi problemlər yarada bilərdi. Özündən əvvəlki 
hökumət başçısı Orlandoya nisbətən, daha real düşünən Françesko Nitti bunu hiss 
etmişdi. О qeyd edirdi ki, dünya müharibəsi başa çatdıqdan sonra İtaliya dövlət 
başçıları iki ağılsız qərar qəbul etmişlər: birincisi, İzmiri tutmaq, ikincisi isə 
Gürcüstana hərbi ekspedisiya göndərmək. Onun fikrincə, bu addımlar İtaliyanı bir 
tərəfdən Türkiyə, digər tərəfdən Rusiya ilə müharibəyə aparıb çıxara bilərdi. Bu isə 
İtaliyanın iqtisadi cəhətdən məhvi demək idi. O, sonralar yazırdı: "İtaliyanın baş 
naziri kimi, mən şəxsən 1919-cu ilin yayında Gürcüstana (Cənubi Qafqaza ordu 
göndərmək nəzərdə tutulur - C.H.) hərbi ekspedisiya göndərməyi qadağan 
etdim".961 Orlandodan fərqli olaraq Nitti "Böyük Ermənistan" yaradılması 
çağırışlarını, xüsusilə, Türkiyənin parçalanması ideyasını Antanta dövlətlərinin 
avantürası hesab edirdi. О vurğulayırdı ki, sözdə hamı prezident Vilsonun "Böyük 
Ermənistan" layihəsinə tərəfdardır. Lakin nə İngiltərə, nə Fransa, nə də İtaliya 
böyük bir ordunun yerinə yetirməli olacağı bu işin ağırlığını öz üzərinə götürmək 
istəmir, ABŞ Senatı isə bu məsələdə Vilsonun arzularının əleyhinə hərəkət edir. 
Bütün bunları xatırlatdıqdan sonra F.Nitti yazırdı: "Heç olmasa kiçik Ermənistan 
                                                        
959
 Азербайджанская Демократическая Республика. Внешняя политика, с.375 
960
 Yenə orada, s.418 
961
 Ф.Нитти. Вырождение Европы, с. 105 
283 
 
mövcud olması naminə "Böyük Ermənistan" haqqında əfsanələr uydurmaq lazım 
deyildir."962 Antanta dövlətlərinin Türkiyəyə ədalətsiz münasibəti ilə bağlı Nitti 
bildirirdi ki, böyük dövlətlərə nə vaxt lazımsa, həmin vaxt onlar türklərin öz 
qonşularına münasibətdə "vəhşi obrazını" yarada bilirlər. Halbuki onun fikrincə, 
"türklər təbiət etibarilə qəddar və zülmkar deyildilər. Lakin onlar çox hiyləgər və 
məkrli qonşularla - bir qayda olaraq əkinçilik və sənaye ilə deyil, əsasən, iri və 
xırda ticarətlə məşğul olan, ticarət və sələmçilik hesabına yaşayan yunanlar, 
ermənilər və yəhudilərlə əhatə olunmuşlar".963 
Nitti hökumətinin avqustun 5-də Qafqaza ordu göndərməkdən imtina etməsi 
oriyentasiya məsələsini yenidən kəskin şəkildə meydana çıxardı. Avqust ayının 6-
da Azərbaycan, Gürcüstan və Dağlılar respublikaları nümayəndələrinin birgə 
iclasında oriyentasiya məsələsi geniş şəkildə müzakirə edildi. İclasa sədrlik edən 
Ə.M.Topçubaşov qeyd etdi ki, indiki vaxtda bizim dövlətlərimizin müstəqil 
olmaları hər birimizin ən böyük arzusu olmasına baxmayaraq, müəyyən bir dövrdə 
yaxın vaxtlar üçün kənardan siyasi kömək və hərbi yardım almadan keçinə 
bilmərik. O, Qafqaz respublikaları ətrafında yaranmış şəraiti təhlil edərək, dedi: 
"Bir halda ki, vəziyyət belədir, onda sağımıza və solumuza baxıb, özümüzə kömək 
axtarmalıyıq". Müzakirələrin gedişində vəziyyətdən çıxış yolu kimi bir sıra 
təkliflər irəli sürüldü. Ayrı-ayrı nümayəndələrin çıxışlarında göstərildi ki, 
Azərbaycan və Gürcüstanın Paris Sülh konfransındakı təmsilçiləri Millətlər 
Cəmiyyətinə müraciət etsinlər və Qafqaz mandatını qəbul edən ölkə Millətlər 
Cəmiyyəti tərəfindən müəyyən edilsin. Sonra M.H.Hacınski belə bir təklif irəli 
sürdü ki, ehtimal edilən dövlətlər içərisindən öz gücü və imkanlarına görə, yalnız, 
Böyük Britaniya bu missiyanı yerinə yetirə bilər və ona görə də Azərbaycanın 
mandatının götürülməsi İngiltərədən xahiş edilsin. O, iclasdakı çıxışında 
əsaslandırmağa çalışdı ki, İngiltərədən başqa Qafqaz respublikalarının, о 
cümlədən, Azərbaycanın heç bir oriyentasiyası olmamalıdır.964 Çıxış edən 
Gürcüstan nümayəndələri də bu təklifə tərəfdar çıxdılar. Lakin böyük dövlətlərin 
regionda maraqlarının toqquşmasını nəzərə alaraq, iclasda qeyd edildi ki, bu xahiş 
İngiltərədən elə incə formada edilməlidir ki, digər dövlətlər narazı qalmasınlar. 
Ona görə, müzakirələrin gedişində belə bir razılıq əldə edildi ki, bu məsələ ilə bağlı 
ilk növbədə, İngiltərə siyasi dairələrinin fikri öyrənilsin, sonra isə Millətlər 
Cəmiyyətinə müraciət edilsin. Millətlər Cəmiyyətində Böyük Britaniyanın üstün 
rol oynayacağına əsaslanıb, bu məsələnin mümkün olacağına ümid bəsləmək 
olardı. Lakin bu ümidlər doğrulmadı. Hətta Azərbaycan hökumətinin qərarı ilə 
xarici işlər naziri M.Y.Cəfərov Britaniya ordusunun ölkədə müəyyən şərtlər 
daxilində saxlanması haqqında avqustun 4-də general D.Şatelvorta müraciət etsə 
                                                        
962
 Yenə orada, s.109 
963
 Yenə orada, s.109 
964
 Parisdə olan Azərbaycan, Gürcüstan və Dağlılar Respublikası nümayəndələrinin birgə iclasının 
protokolu. 06.08.1919. //ARDA, f.970, s.l, i.142, v.205-212 
284 
 
də, ingilis ordusunu Bakıda saxlamaq mümkün olmadı. M.Y.Cəfərov yazırdı: 
"Hökumətimizin əlində olan rəsmi məlumata görə, avqust ayının ortalarında 
Britaniya ordusu Azərbaycanı tərk edəcəkdir. Bunu nəzərə alaraq Azərbaycan 
hökuməti qərar qəbul etmişdir ki, ingilis ordularının müvəqqəti olaraq, 
Azərbaycanda saxlanmasını əlahəzrət kral hökumətindən xahiş etsin. Əgər 
Britaniya hökuməti orduların Azərbaycanda saxlanmasına öz prinsipial razılığını 
bildirsə, onun şərtləri qarşılıqlı razılıq əsasında hazırlana bilər".965 Lakin 
Azərbaycan hökuməti və onun Parisdəki nümayəndələrinin ciddi-cəhdlərinə 
baxmayaraq, avqust ayının axırlarında ingilislər Qafqazı tərk etdilər. Azərbaycan 
hökumətinin Parisdə olan nümayəndələrinə xarici işlər nazirliyi tərəfindən 
respublikanın beynəlxalq vəziyyəti ilə bağlı gürcü nümayəndəsi Qambaşidzedan 
göndərilən hesabatda göstərilirdi ki, avqust ayının axırlarında sonuncu ingilis hərbi 
dəstələri Azərbaycan ərazisindən çıxmışdır.966 Azərbaycandan çıxmaq ərəfəsində, 
avqust ayının 23-də Müttəfiq qoşunlarının komandanlığı adından ingilis generalı 
Şatelvort Bakı əhalisinə vida çağırışı ilə müraciət etmişdi. Müraciətdə deyilirdi: 
"Fürsətdən istifadə edib, indi Bakını tərk edən Britaniya qoşunları adından 
Azərbaycan, xüsusən, Bakı şəhəri əhalisindən üzr istəyirik. Səmimiyyətlə 
təəssüflənirik ki, çoxsaylı dostlarımızla və tanışlarımızla vidalaşırıq, onlara 
ürəkdən sülh və xoşbəxtlik arzulayırıq. Britaniya ordusunun bütün şəxsi heyəti 
Azərbaycanda keçirdikləri günlərin ən yaxşı xatirələrini özləri ilə aparırlar."967 
İngilis qoşunlarının 1918-ci ilin noyabrından 1919-cu ilin avqustuna qədər 
Azərbaycanda olduğu dövrlə bağlı qeyd etmək lazımdır ki, 1918-ci ilin noyabrında 
müttəfiq orduları Bakıya işğal niyyəti ilə girsələr də, onların Azərbaycanda 
yeritdiyi siyasət işğal xarakteri daşımırdı. Bu dövrlə bağlı hadisələrin təhlili belə 
bir fikrə gəlməyə əsas verir ki, 1918-ci ilin oktyabrında imzalanmış Mudros 
sazişinin şərtlərinə görə, Bakıya daxil olan ingilis qoşunları 1919-cu ilin 
avqustunda Azərbaycandan dost kimi çıxdılar. Adil xan Ziyadxanov 1919-cu ildə 
Bakıda nəşr edilmiş "Azərbaycan" adlı kitabında yazırdı: "Müttəfiqlərin bizə olan 
münasibət və əlaqələri daha əvvəlinci gündən zahir olub, hörmət pərdəsi aramızda 
quruldu. Yüz cürə əhvaldan nəticə, əlbəttə, о oldu ki, mədəni millətlərin 
nümayəndələri bizim torpаğımıza gəldikdə, Azərbaycanda bütün əhvali-ictimaiyyə 
və siyasiyyənin əhalinin rizasilə axıb getməkdə olduğunu gözləri ilə görüb həqiqət 
halını yaxından dərk etdilər. Mən kəmali ümid və cəsarətlə deyə bilərəm ki, nə 
qədər böyük, mədəni millətlərlə münasibət və əlaqədə olarıqsa, bir о qədər də 
                                                        
965
 Xarici işlər naziri M.Y.Cəfərovun general D.Şatelvorta rəsmi məktubu. 04.08.1919. //ARDA, f.894, 
s.10, i.86, v.20 
966
 ARDA, f-2905, s.1, i-20, v.2 
967
 Telegramme du general Shuttleworth.//Bulletin d'Information de L'Azerbaidjan. Paris, 1920, 17 
Janvier, №7, p.2; General Şatelvortun Bakı əhalisinə vida müraciəti. 23.08.1919. //ARDA, f-970, s.1, 
i.144, v.9 
 
285 
 
aramızdakı əlaqeyi-dostanə möhkəmləşib, bir-birimizin həqiqi əhvalından daha 
artıq dərəcədə xəbərdar olarıq."968 
İngilis ordusunun Qafqazda olması yalnız Denikin təhlükəsindən müdafiə 
olunmaq üçün deyil, eyni zamanda Qafqaz respublikalarının öz aralarında da sülh 
və sabitlik yaratmaq üçün əhəmiyyətli idi. Tanınmış ingilis siyasətçisi U.Çörçilin 
belə bir fikri ilə razılaşmaq olar ki, "Qara dənizdən Xəzər dənizinə qədər bütün 
Qafqazı tutmuş Britaniya diviziyası bir-biri ilə rəqabət aparan xalqlar - ermənilər, 
gürcülər, tatarlar /azərbaycanlılar - C.H./, dağlılar və ruslar arasında sülhün yeganə 
təminatçısı idi".969 Böyük Britaniyanın Cənubi Qafqaz siyasətini obyektiv 
işıqlandırmağa cəhd göstərmiş R.Uilman da öz araşdırmasında bu fikri təsdiq edir. 
O, yazır ki, region xalqları arasında bir sıra hallarda milli qırğın xarakteri alan 
ədavəti aradan qaldırmaq ingilis siyasətinin müsbət cəhəti kimi 
qiymətləndirilməlidir.970 
İngilislərin Bakıdan çıxması münasibəti ilə Azərbaycan Nazirlər Şurasının 
sədri "Metropol" mehmanxanasında general Korinin və digər yüksək rütbəli 
şəxslərin şərəfinə ziyafət verdi. Ziyafətdəki çıxışında general Kori qeyd etdi ki, bu 
çətin keçid dövründə Azərbaycan hökumətinin və xüsusən, Azərbaycan Xarici İşlər 
Nazirliyinin fəaliyyəti, onların gördüyü işlər adamı heyrətləndirir. Bakını tərk 
edərkən, ingilislər şəhər limanının idarəçiliyini, hərbi hissələrin radiostansiyalarını, 
ordunun hərbi sursatını və hərbi gəmilərin bir hissəsini Azərbaycan hökumətinə 
verdilər.971 Bu məsələ ilə bağlı avqust ayının 4-də Azərbaycanın xarici işlər naziri 
M.Y.Cəfərov Bakıdakı Britaniya ordusunun komandanı general D.Şatelvorta 
müraciət etmişdi. O, xahiş edirdi ki, Azərbaycanın sahil ərazilərini və xüsusilə, 
ölkənin paytaxtı Bakını Xəzər dənizi tərəfindən ola biləcək hər hansı təhlükədən 
qorumaq üçün Britaniyanın komandanlığının nəzarətində olan donanmanın bir 
hissəsi Azərbaycan hökumətinə verilsin.972 Avqust ayının 8-də M.Y.Cəfərov 
general D.Şatelvorta göndərdiyi ikinci məktubda Britaniya komandanlığının 
sorğusuna cavab olaraq bildirirdi ki, Azərbaycan hökuməti ölkədə sabitliyi və 
qayda-qanunu saxlamaqda maraqlı olduğundan alınmış gəmilər sahil sularının 
müdafiəsi üçün bolşeviklərə qarşı mübarizə məqsədilə istifadə ediləcəkdir. 
M.Y.Cəfərov yazırdı: "Respublika hökuməti güman edir ki, Astraxan, Zakaspi və 
digər yaxın ərazilərdə bolşeviklər ləğv edildikdən, bilavasitə Azərbaycanın 
sahilləri və paytaxtına qarşı yönəlmiş təhlükə aradan qalxdıqdan sonra müttəfiq 
komandanlığı Xəzər donanmasını tərksilah etməуə qərar versə, Azərbaycan da öz 
gəmilərində bu tədbiri həyata keçirəcəkdir. İndi Britaniya hökumətinin 
                                                        
968
 A.Ziyadxanlı. Azərbaycan, s.61 
969
 У.Чeрчиль. Мировой кризис, с.247 
970
 R.Ullman. Anglo-Soviet Relations 1917-1921, p.337 
971
 Banquet d'adieu des Anglais. 24.08.19197/Bulletin d'lnformation de L'Azerbaidjan. Paris, 1920, 17 
Janvier, №7, p.2 
972
 Xarici işlər naziri M.Y.Cəfərovun general D.Şatelvorta rəsmi məktubu. 04.08.1919. //ARDA, f.970, 
s.l, i.60, v.9 
286 
 
Azərbaycanın paytaxtını və onun Хəzər dənizi sahillərini xaricdən, bolşeviklər 
tərəfindən ola biləcək təhlükə qarşısında qoyub, çıxmağa qərar verməsi əhalidə 
böyük həyəcan yaratmışdır. Ona görə, mənim hökumətim bir daha müttəfiqlərin 
Xəzər dənizindəki gəmilərinin bir hissəsinin Azərbaycan ordusuna verilməsini 
xahiş edir."973 Xarici işlər naziri M.Y.Cəfərovun səyləri öz nəticəsini verdi və son 
anda Britaniya komandanlığı Xəzər dənizində olan hərbi donanmanın böyük bir 
hissəsini Azərbaycan hökumətinə verməli oldu. İngilislərin verdiyi gəmilər 
əsasında Azərbaycan Respublikasının Xəzər donanması yaradıldı. Azərbaycan 
hökumətinin öz dəniz sərhədlərini qorumaqla bağlı atdığı bu mühüm addım, az 
sonra Denikinin rəhbərlik etdiyi Cənubi Rusiyanın silahlı qüvvələrinin etirazına 
səbəb oldu. Könüllü ordunun dəniz donanmasının vitse-admiralı Gerasimovun 
Azərbaycan hökumətinə verdiyi notada Azərbaycanın yeni yaradılan Xəzər 
donanmasının ləğv edilməsi tələb edilirdi. Notada deyilirdi: "Rusiya ilə İran 
arasında 10 fevral 1828-ci ildə imzalanmış Türkmənçay müqaviləsinin 8-ci 
maddəsində, əsasən, Xəzər dənizində, yalnız, Rusiya və İran ticarət donanması 
saxlaya bilər. Həmin müqaviləyə əsasən, hərbi donanma saxlamaq hüququ isə 
ancaq Rusiyaya məxsusdur. Cənubi Rusiya silahlı qüvvələrinin Baş komandanlığı 
yanında Dənizçilik idarəsi bunu bildirməyi zəruri hesab edir ki, Azərbaycan hərbi 
və ticarət gəmilərinin, rus bayrağından başqa hər hansı bayraq altında üzməsinə yol 
verməyəcəkdir."974 Bu əsassız notanı Azərbaycan Dövlət Müdafiə Komitəsi öz 
iclasında müzakirə edərək, Xarici İşlər Nazirliyinə tapşırdı ki, Cənubi Rusiya 
silahlı qüvvələrinin Baş komandanlığının nümayəndəsinə aşağıdakı məzmunda 
cavab versin: 1. Rusiya və İran arasında imzalanmış Türkmənçay müqaviləsi, 
yalnız, Rusiya və İran üçün məcburi ola bilər, bu yeni yaranmış dövlətlərə şamil 
edilə bilməz; 2. Xəzər dənizi sahillərində yerləşən Azərbaycan Respublikasının 
dəniz limanları və ticarət gəmiləri vardır və bu gəmilər Azərbaycan bayrağı altında 
üzəcəkdir.975 Eyni zamanda Dövlət Müdafiə Komitəsi Könüllü ordu rəhbərliyinin 
belə tələblərini Azərbaycanın suveren hüquqlarına qarşı yönəlmiş akt kimi 
qiymətləndirdi və Xarici İşlər Nazirliyinə tapşırdı ki, bu məsələ ilə bağlı 
müttəfiqlərin Cənubi Qafqazda olan Ali komissarları və diplomatik nümayəndələri 
qarşısında etiraz notası ilə çıxış etsin. 
                                                        
973
 Xarici işlər naziri M.Y.Cəfərovun general D.Şatelvorta rəsmi məktubu. 08.08.1919. //ARDA, f.894, 
s.10, i.86, v.30 
974
 Mission Militaire Française au Caucase. Extrait «d'Obnovlenie» (Reproduit d'Azerbaïdjan» le 29 
octobre 1919).Correspondance entre l'Armèe volontaire et le Gouvernement d'Azerbaïdjan au sujet de la 
flotte de la Caspienne// Ministère des Affaires Etrangère de France, Archives Diplomatique, vol.638, 
folio 125; Rusiyanın cənubunda silahlı qüvvələrin Baş komandanlığı yanında Dənizçilik İdarəsinin 
vitse-admiralı Gerasimovun Azərbaycan hökumətinə notası. 17.10.1919. //ARDA, f.970, s.l, i.196, v.3 
975
 Mission Militaire Française au Caucase. Extrait «d'Obnovlenie» (Reproduit d'Azerbaïdjan» le 29 
octobre 1919).Correspondance entre l'Armèe volontaire et le Gouvernement d'Azerbaïdjan au sujet de la 
flotte de la Caspienne// Ministère des Affaires Etrangère de France, Archives Diplomatique, vol.638 , 
folio 125; Dövlət Müdafiə Komitəsinin qərarından çıxarış. 21.10.1919. //ARDA, f.970, s.1, i.196, v.4  
 
287 
 
Bu məsələ ilə bağlı Azərbaycan Xarici İşlər Nazirliyi ABŞ, Böyük 
Britaniya və İtaliyanın Cənubi Qafqazda olan missiyalarına etiraz notası verdi. 
Eyni zamanda nazirlik respublikanın Tiflisdə, Parisdə, Kuban hökumətində və 
digər yerlərdə olan diplomatik nümayəndələrinə məlumat göndərdi ki, mümkün 
olan bütün diplomatik vasitələrlə könüllü ordunun Azərbaycanın hərbi 
donanmasının yaradılmasına qarşı yönəlmiş təcavüzkar məqsədlərini dəf etsinlər. 
Kuban hökumətindəki diplomatik nümayəndə Cəfər bəy Rüstəmbəyova təlimat 
verildi ki, admiral Gerasimovun notası ilə bağlı general Denikinlə görüşüb, 
Azərbaycanın Türkmənçay müqaviləsini imzalamadığını və bu səbəbdən də həmin 
müqavilənin maddələrinin Azərbaycana dəxli olmadığını onun nəzərinə çatdırsın. 
Azərbaycan Xarici İşlər Nazirliyinin fikrincə, əgər söhbət Türkmənçay 
müqaviləsinə görə, gəmilərin yalnız rus bayrağı altında üzməsindən gedirsə, onda 
Xəzər dənizində gəmilərin ingilis bayrağı altında üzməsi də yolverilməz hesab 
edilməli idi. Ona görə respublika xarici siyasət idarəsi öz nümayəndəsi 
C.Rüstəmbəyov vasitəsi ilə general Denikinə çatdırılırdı ki, öz milli donanması 
olan Azərbaycan hökuməti razı ola bilməz ki, onun donanması ayrı bir ölkənin 
bayrağı altında üzsün.976 
Müttəfiq qoşunlarının Qafqazdan çıxması yeni respublikalar və onların 
Versaldakı nümayəndələri üçün bir qədər gözlənilməz oldu. Ə.M.Topçubaşovun 
ingilis nümayəndələri ilə görüşündə aydın oldu ki, Britaniya hökuməti tərəfindən 
qoşunların geri çağırılması artıq həll edilmişdir. O, yazırdı ki, "biz möhkəm əmin 
idik ki, ingilis qoşunları bizdə qalacaqdır. Ancaq məlum oldu ki, yanılmışıq. Həm 
də təkcə biz yox, о biri Zaqafqaziya respublikalarının - Gürcüstan və Ermənistanın 
nümayəndələri də yanılıblar. İngilis nümayəndələri ilə şəxsi görüşlər zamanı 
Britaniya hökuməti tərəfindən qoşunların geriyə çağırılması məsələsinin artıq həll 
olunduğundan başqa heç nə öyrənə bilmədik. Belə bir vəziyyətdə biz, gürcülər və 
ermənilər bir уеrə yığışdıq, Sülh konfransına və bütün müttəfiqlərə ayrılıqda, 
respublikalarımızın taleyi konfransda həll oluncaya qədər, qoşunların bizdə 
qalması üçün xahişnamə ilə müraciət etməyi qərara aldıq."
977
 Nəticədə, hər üç 
respublika nümayəndələrinin imzaladığı və haqqında yuxarıda bəhs edilmiş 28 
avqust xahişnaməsi meydana çıxdı. 
Böyük Britaniya hökuməti ingilis qoşunlarının Qafqazdan çıxarılması ilə 
bağlı Oliver Uordrop başda olmaqla, özünün siyasi missiyasını Cənubi Qafqaza 
göndərdi. Bu barədə ilk dəfə Paris Sülh konfransında olan Britaniya nümayəndəsi 
Krou iyul ayının 25-də İngiltərə xarici işlər naziri Balfurun qərarını Azərbaycan 
nümayəndə heyətinə çatdırdı. Krou yazırdı: "Mən xarici işlər naziri Balfurdan 
sərəncam almışam sizə bildirim ki, əlahəzrət kral hökuməti Cənubi Qafqaza 
Uordrop başda olmaqla, missiya göndərmək niyyətindədir. Cənab Uordrop Cənubi 
                                                        
976
 Azərbaycan Xarici İşlər Nazirliyinin Cənubi Rusiya Silahlı Qüvvələrinin Baş komandanlığı yanında 
diplomatik nümayəndə C.b.Rüstəmbəyova təlimatı. Oktyabr, 1919. //ARDA, f.970, s.l, i.196, v.5 
977
 А.М.Топчибашев. Письма из Парижа, с.59-60 
288 
 
Qafqaza yaxşı bələd olduğuna və əlahəzrətin konsul xidmətində uzun müddət 
çalışdığına görə xüsusi olaraq, bu missiya üçün seçilmişdir. Ümid edirik ki, bu ayın 
axırında о yola düşəcəkdir. Cənab Uordrop əlahəzrət hökumətini Cənubi 
Qafqazdakı vəziyyət haqqında məlumatlandıracaqdır, lakin bu təyinat Azərbaycan 
hökumətinin əlahəzrət hökuməti tərəfindən tanınması kimi qəbul edilməməlidir."978 
Oliver Uordrop Qafqaza yola düşməzdən əvvəl Parisdə olan Azərbaycan, 
Gürcüstan və Ermənistan nümayəndələri ilə görüşdü. Bu görüş barədə 
Ə.M.Topçubaşov Azərbaycan Nazirlər Şurasının sədri N.Usubbəyovun adına 
göndərdiyi hesabatda yazırdı: "Biz Qafqaza göndərilən Britaniya missiyası ilə 
burada görüşdük, onun gəlişi barədə qabaqcadan xəbərdar edilmişdik. Cənab 
Uordropun səfəri barədə nazir Balfur... məlumat vermişdi. Cənab Uordrop özü 
katibləri ilə birlikdə bizim görüşümüzə gəldi, onlardan biri cənab Uayt əvvəllər 
Təbrizdə və Odessada konsul olduğu üçün bizim dildə və rusca yaxşı danışırdı. 
Cənab Uordrop özü xoş təsir bağışladı, özünün xeyirxah niyyətdə olduğunu 
bildirdi və xahiş etdi ki, Qafqazda bütün xalqların əmin-amanlıq şəraitində 
yaşamasına hər cür təsir göstərək. Gürcülərlə gürcü dilində danışdı və ermənilərlə 
görüşdü, həmin gün Qafqaza yola düşdü."979 
İngilis qoşunlarının Qafqazdan çıxarılmasının başa çatdırıldığı dövrlərdə, 
avqust ayının axırlarında Uordropun başçılıq etdiyi Uayt, Malliqan, Qrandi və daha 
bir nəfərdən ibarət olan ingilis missiyası Tiflisə gəldi. İngiltərə xarici işlər nazirinin 
Uordropu Cənubi Qafqaza Ali Britaniya komissarı təyin etməsi barədə qərarı 
avqust ayının 22-də Azərbaycan hökumətinə çatdırıldı.980 Bununla da, Böyük 
Britaniya imperiyasının Azərbaycan və bütövlükdə Qafqaz siyasətinin mahiyyət 
etibarı ilə əvvəlkindən fərqlənən yeni mərhələsi başlandı. Tiflisdə işə başladıqdan 
az sonra O.Uordrop sentyabr ayının 27-də Britaniya missiyasının üzvü Uayt, 
Azərbaycanın Gürcüstanda diplomatik nümayəndəsi F.Vəkilov və Gürcüstanın 
Azərbaycanda diplomatik nümayəndəsi Q.Alşibayanın müşayiəti ilə Bakıya yola 
düşdü. Sentyabrın 28-də onu Bakı dəmiryol vağzalında xarici işlər naziri 
M.Y.Cəfərov və digər rəsmi şəxslər qarşıladılar. Səfər zamanı O.Uordrop Baş nazir 
N.Usubbəyov, xarici işlər naziri M.Y.Cəfərov, yollar naziri X.Məlik-Aslanov, 
hərbi nazirin müavini, general Ə.Şıxlinski, daxili işlər nazirinin müavini 
M.Ağabəyov və digərləri ilə görüşdü. Oktyabr ayının 2-də Bakıya səfəri barədə 
Londona geniş hesabat göndərən O.Uordrop yazırdı: "İstənilən başqa ölkədən 
fərqli olaraq, bu ölkənin xalqı və hökuməti Böyük Britaniyaya çox yaxşı münasibət 
bəsləyir. Baş nazirin mövqeyi kifayət qədər möhkəmdir. Əgər biz onlara kömək 
etsək, onlar İngiltərə ilə səmimi şəkildə əməkdaşlıq edəcəklər. Cənab 
                                                        
978
 Paris Sülh konfransındakı Britaniya nümayəndə heyətinin üzvü Krounun Ə.M.Topçubaşova 
məktubu. 25.07.1919. //ARDA, f.970, s.l, i.142, v.46; Bulletin d'Information d L'Azerbaidjan. Paris, 
1919, 13 Octobre, №3, p.7 
979
 А.М.Топчибашсв. Письма из Парижа, с.68-69 
980
 ARDA, f.970, s.3, i.4, v.30 
289 
 
Usubbəyovun səmimiliyi və onun öz ölkəsinin siyasətinə nəzarət etmək bacarığı 
barədə məndə yüksək fikir oyandı. Bizim hər ikimizdə gələcək münasibətlərimizin 
inkişafına böyük ümid yarandı." Bakıya səfəri zamanı Britaniya Ali komissarı 
O.Uordropa ermənilərin Azərbaycanda və bütövlükdə, Cənubi Qafqazda 
törətdikləri vəhşiliklər haqqında geniş məlumat verildi. O, Londona göndərdiyi 
hesabatda yazırdı: "Azərbaycanlılar bildirirlər ki, yerli ermənilər bolşeviklərin 
köməyi ilə çoxlu sayda müsəlman əhalisini qırmışlar." Onların fikrincə, Şaumyan 
saxta bolşevik imiş. O.Uordrop öz hesabatına əlavə edirdi ki, lap bu yaxınlarda 
ermənilər yeni Bəyazit, Aleksandropol və İrəvan vilayətlərində 60 müsəlman 
kəndini yerlə yeksan etmişlər. Bakıdan dönən zaman Britaniya Ali komissarı 
Azərbaycanın ikinci böyük şəhəri olan Gəncəyə də baş çəkdiyini və şəhərin 
general qubernatoru Xudadad bəy Rəfibəyov tərəfindən təmtəraqla qarşılandığını 
bildirirdi. О yazırdı: "Dəmir yol vağzalı başdan-başa yaşıl atlasa bürünmüşdü və 
hər tərəf xalçalarla bəzədilmişdi, hər уеrə milli bayraqlar sancılmışdı."981 
İngilislərin Azərbaycandan çıxması ilə bağlı Azərbaycanın daxilində və 
xaricində müxtəlif pozucu qüvvələr şayiələr yaymağa başladılar ki, guya, 
Azərbaycan hökumətini idarə edən ingilislər idi. Guya, onlar çıxdıqdan sonra 
Azərbaycan hökuməti ölkəni idarə edə bilməyəcəkdir, ölkədə erməni və rus 
talanları başlayacaqdır. Bu baxımdan Azərbaycanda olan ingilis hərbi jurnalisti 
Skotland-Liddelin sentyabr ayının əvvəllərində ingilis qəzetləri üçün hazırladığı 
material çox maraqlı və səciyyəvi idi. О yazırdı: "Cənubi Qafqaz şayiələr ocağıdır. 
Burada şayiələr külək təpələr arasında yayılan kimi yayılır. Bir çox şayiələr 
Moskvada quraşdırılır və dövriyyəyə buraxılır." Skotland-Liddel ingilis ordusunun 
Azərbaycandan çıxması ilə bağlı qeyd edirdi ki, "Bakıda ingilis ordusuna ehtiyac 
yoxdur. Azərbaycan özü-özünü idarə edə bilər. Mən bura iki gün əvvəl gəlmişəm 
və açığını deyim ki, bütün gördüklərim məndə dərin təəssürat yaradıb. Mənim 
şəhərdə olmadığım dörd həftə ərzində burada çox maraqlı dəyişikliklər olub. Mən 
buraya gəldim ki, hamının mənə dediyi qarışıqlığı görüm, lakin onu görə 
bilmədim. Əvəzində tam qayda-qanun gördüm. Mənə deyirdilər ki, qanla dolu 
küçələr və dəhşətli səhnələr görəcəksən. Onun əvəzində mən sülh və sakitlik 
gördüm. Mənə deyirdilər ki, ordu əvəzinə pozğunlaşmış kütlə görəcəksən, lakin 
yaxşı intizam görmüş, güclü və odlu-alovlu gənclərdən ibarət ordu gördüm. 
Doğrudan da, mən indi Bakıda elə əmin-amanlıq gördüm ki, müharibə başlayandan 
bəri Bakıda heç vaxt belə əmin-amanlıq olmamışdı... Qayda-qanun, ancaq Bakıda 
hökm sürmür, son dəyişikliklər bütün respublikada vəziyyəti dəyişmişdir. Qarabağ 
qarışıqlığı sülhlə əvəzlənmişdir. Ermənilər və tatarlar /azərbaycanlılar - C.H./ 
sazişə gəlmişlər. Lənkəranda bolşeviklər tatar /azərbaycanlı - C.H./ ordusu 
tərəfindən məğlubiyyətə uğradıldılar. Onlar bütün silah və sursatlarını Azərbaycan 
                                                        
981
 O.Uordropun Bakıya səfəri haqqında Londona teleqramı. 02.10.1919. //Azərbaycan Xalq 
Cümhuriyyəti. Böyük Britaniya Arxiv Sənədləri, s.187-194 
 
290 
 
hökumətinə təhvil verdilər, adamlar isə xahiş etdilər ki, onları Azərbaycan 
hökumətinin təəbəliyinə götürsünlər... Bütün bunlar şübhəsiz sübut edir ki, 
Azərbaycan qarmaqarışıqlıqdan qorxmur və bolşeviklərdən çəkinmir. Azərbaycan 
dövləti indi Cənubi Qafqazın bütün qalan xalqları üçün həqiqi nümunəyə 
çevrilmişdir."982 Skotlend-Liddelin sadaladığı daxili vəziyyətlə yanaşı, 
Azərbaycanın beynəlxalq vəziyyəti də müəyyən qədər sabitləşmişdi. Qonşu 
Gürcüstanla əlaqələr 16 iyun müqaviləsi əsasında daha da genişlənir, İranla əvvəlki 
qeyri-müəyyənliyi əməli əməkdaşlıq əvəz edirdi. Oktyabr ayının 7-də İranın 
Bakıdakı konsulunun məktubuna cavab olaraq, N.Usubbəyov yazırdı ki, ticarət, 
poçt-teleqraf, gömrük və digər məsələlərlə bağlı İranla Azərbaycan arasında 
müvafiq sazişlərin bağlanması zəruridir. О qeyd edirdi ki, Azərbaycan hökuməti öz 
tərəfindən İranla və onun xalqı ilə dost, qardaş və mehriban qonşuluq münasibətləri 
qurmağı arzulayır.983 Sentyabr ayının 21-də Azərbaycan Xarici İşlər Nazirliyi 
Qolovanıni Ukrayna Demokratik Respublikasının Bakıda müvəqqəti vitse-konsulu 
kimi tanıdı.984 Sentyabrın 22-də isə iqtisad elmləri namizədi Şeyx Əli Useynov 
Azərbaycan Respublikasının Krıma konsulu təyin edildi.985 İki gün sonra Paşa bəу 
Sultanov Rostov şəhərinə Azərbaycanın konsulu agenti vəzifəsinə göndərildi.986 
Yeni yaranmış respublikalardan Finlandiya və Polşanın da Bakıda konsulluq 
idarələri açıldı. Eyni zamanda Ə.M.Topçubaşov Nazirlər Şurasının sədri 
N.Usubbəyova göndərdiyi hesabatda Paris sülh konfransındakı Polşa nümayəndə 
heyətinin başçısı Dımovski, habelə Polşa Nazirlər Şurasının sədri Paderevski, 
Fransa Xarici İşlər Nazirliyinin Şərq şöbəsinin əməkdaşı Qu ilə görüşüb fikir 
mübadiləsi etdiyini, Estoniya, Latviya, Belorusiya və Ukrayna nümayəndələri ilə 
əlaqələr yaradıldığını bildirirdi. О yazırdı: "Bir neçə Amerika yəhudisi ilə əlaqəmiz 
var. Onlar bizə məsləhət görürlər ki, 1918-ci ilin sentyabr ayında guya, kütləvi 
şəkildə qətlə yetirilmələri ilə bağlı ermənilər bizə qarşı hay-küylü təbliğat 
kampaniyasına başlayıblar. Bu təbliğat kampaniyasının əsassız olduğunu 
göstərmək və onu şübhə altına almaq məqsədilə Amerikaya bir neçə nəfər 
göndərmək lazımdır."
987
 Türkiyəyə diplomatik nümayəndə təyin edilmiş Yusif 
Vəzirov İstanbulda fəaliyyətə başlamış və xarici işlər naziri tərəfindən qəbul 
edilmişdi. Türkiyəyə gəlmiş Azərbaycan nümayəndəsi Azərbaycan Xarici İşlər 
Nazirliyinə yazırdı ki, "Türkiyə dəhşətli dərəcədə ağır vəziyyətdədir. Burada bir 
                                                        
982
 Skotland-Liddel. Öz ümidinə qalmış Azərbaycan. İngilislər Bakını tərk etdilər. 08.09.1919. //ARDA, 
f.894, s.10, i.82, v.1-10 
983
 Азербайджанская Демократическая Республика. Внешняя политика, с.363-364 
984
 Азербайджан, 1919, 21 сентября. 
985
 Ş.Ə.Useynovun Krımda Azərbaycanın konsul agenti təyin edilməsi haqqında Xarici İşlər 
Nazirliyinin əmri. 22.09.1919. //ARDA, f.970, s.2, i.120, v.52 
986
 Азербайджан, 1919, 24 сентября. 
987
 А.М.Топчибашев. Письма из Парижа, с.50-51 
291 
 
çox siyasi dairələr Azərbaycanın güclənməsinə böyük ümid bəsləyir və bildirirlər 
ki, Türkiyədə azadlıq hərəkatına Azərbaycan böyük təsir göstərə bilər.988 
Oliver Uordropun rəhbərlik etdiyi ingilis missiyasından başqa, Qafqaza 
gəlmiş mayor de Nonankurun rəhbərlik etdiyi Fransa, polkovnik Y.Haskelin 
rəhbərlik etdiyi Amerika, polkovnik M.Qabbanın rəhbərlik etdiyi İtaliya 
missiyaları ilə Azərbaycan hökuməti, respublika Xarici İşlər Nazirliyi arasında 
getdikcə qarşılıqlı etimada əsaslanan işgüzar münasibətlər yaranırdı. Qərb ölkələri 
ilə münasibətlər və himayədarlıq məsələlərinin təhlili göstərir ki, böyük dövlətlər 
içərisindən Qafqaz respublikaları üzərində Paris Sülh konfransının razılığı ilə 
praktiki cəhətdən, yalnız, Böyük Britaniya himayədarlığı mümkün idi. Bu, 
Azərbaycan, Gürcüstan və Ermənistanın iqtisadi cəhətdən dirçəldilməsində, siyasi 
cəhətdən inkişaf etməsində, ümumilikdə, regionda sülhün və sabitliyin təmin 
edilməsində faydalı addım ola bilərdi. Ən başlıcası isə yalnız Böyük Britaniya 
himayədarlığı bu respublikaları xarici təcavüzdən - Denikin könüllülərinin və 
bolşevik Rusiyasının təcavüzündən xilas edə bilərdi. Digər dövlətlərə gəldikdə isə 
nə ABŞ, nə Fransa, nə də İtaliya müxtəlif səbəblərə görə, yuxarıda qeyd edilən 
məsələlərin praktiki cəhətdən öhdəsindən gəlmək imkanına malik deyildilər. 1919-
cu ilin axırlarından isə hər hansı böyük dövlətin himayədarlıq sistemi vasitəsi ilə 
Cənubi Qafqaz respublikalarını hərbi və siyasi cəhətdən müdafiə etməsi praktiki 
baxımdan öz əhəmiyyətini itirməyə başlamışdı. 1919-cu ilin payızından 
başlayaraq, beynəlxalq vəziyyət yeni respublikaların xeyrinə dəyişməyə başladı. 
Ümumilikdə, Azərbaycan nümayəndələrinin 1919-cu ilin əvvəllərindən başlayaraq, 
həmin ilin payızına qədərki ağır təzyiqlərə məruz qaldığı qeyri-müəyyən dövr başa 
çatmaqda idi. 
Azərbaycanla bağlı Qərb himayədarlığı məsələsinin təhlili göstərir ki, 
doğrudan da, bu dövrdə güclü və iqtisadi cəhətdən inkişaf etmiş dövlətlərdən 
birinin himayədarlığına respublikanın ehtiyacı var idi. Digər Qərb ölkələri ilə 
müqayisədə Fransanın Qafqaza, о cümlədən, Azərbaycana marağı tərəddüdlü idi. 
Almaniya və Türkiyə müstəmləkələrinin bir hissəsini ələ keçirən Fransa Rusiya 
imperiyasının müstəmləkələrinə son dərəcədə ehtiyatla yanaşırdı. Bir qayda olaraq, 
Fransız siyasətçiləri "vahid və bölünməz Rusiya" ideyasının tərəfdarı idilər. Digər 
tərəfdən, Fransanın regionda və ona yaxın olan ərazilərdə güclü hərbi birləşmələri 
yox idi.  
İtaliyanın Azərbaycana güclü iqtisadi marağı var idi. Lakin о mandatlığa 
götürmək istədiyi əraziləri xarici təcavüzdən qorumaq imkanına malik deyildi. 
Gələcəkdə Rusiya və Türkiyə ilə qarşılaşmaq qorxusu İtaliyanı belə bir addımdan 
çəkindirdi. Azərbaycan Respublikası üçün İtaliya mandatlığı sərfəli deyildi. 
Bu dövrdə Böyük Britaniya yeganə ölkə idi ki, Qafqaz, о cümlədən 
Azərbaycan mandatını götürməyə hər cür imkanı var idi. Böyük Britaniyanın 
                                                        
988
 Türkiyədə diplomatik nümayəndə Y.Vəzirovun Xarici İşlər Nazirliyinə məlumatı. 1919. //ARDA, 
f.970, s.1, i.22, v.28 
292 
 
regiondakı güclü hərbi qüvvələri xarici təcavüzdən müdafiə olunmaqda onun 
qüdrətli iqtisadi potensialı, bütün dünyadakı siyasi nüfuzu Azərbaycanın 
tərəqqisində və taleyində əhəmiyyətli rol oynaya bilərdi. 
293 
 
X FƏSİL 
 
ABŞ-ın Qafqaza marağının güclənməsi və Azərbaycan 
 
Birinci dünya müharibəsindən sonra ABŞ qüdrətli dövlət kimi tarix 
səhnəsinə çıxmışdı. Döyüşən tərəflərin hərbi sifarişi Birləşmiş Ştatları sözün tam 
mənasında dünyanın iqtisadi və maliyyə mərkəzinə çevirmişdi. 1917-ci ildə 
Amerikanın hərbi əməliyyatlara daxil olması onun siyasi nüfuzunu artırmış, qalib 
Antantanın üzvü kimi dünyanın taleyinin müəyуən edilməsində rolunu 
gücləndirmişdi. Birləşmiş Ştatlar müharibədən sonrakı dünya düzəninin 
qurulmasında həlledici dövlət statusu qazanmış, onun sülhün memarı kimi 
məşhurlaşan prezidenti Vudro Vilson eyni zamanda kiçik xalqların dostu kimi 
tanınmağa başlamışdı. 
ABŞ Paris Sülh konfransına hələ 1918-ci ilin yanvar ayında elan edilən 
Vilsonun 14 maddəsi ilə gəlmişdi. Prezident Vilson tərəfindən sistemləşdirilmiş bu 
sülh prinsipləri Birləşmiş Ştatların böyük dünyaya və böyük siyasətə gəlişinin çıxış 
nöqtəsini təşkil edirdi. V.Vilsonun təqdim etdiyi sülh maddələri gücə deyil, 
prinsiplərə, qaliblər üçün də, məğlublar üçün də maraqlara deyil, hüquqa 
əsaslanmalı idi.989 Rusiya imperiyasının dağılması və onun hüdudlarında yaranan 
yeni dövlətlərin tanınması məsələsi Vilson prinsiplərində yer almasa da, Sülh 
konfransı başlandıqdan sonra Qafqaz regionu strateji baxımdan Amerika siyasəti 
üçün cəlbedici görünməyə başladı. Ona görə də Avropa dövlətləri ilə yanaşı, 
Qafqaz mandatına namizədlərdən biri də ABŞ idi. Böyük Britaniya, Fransa və 
İtaliyadan fərqli olaraq, Amerika Qara dəniz boğazları, İstanbul və bütövlükdə, 
Qafqaz mandatını qəbul etməkdə maraqlı idi. Əvvəllər göstərildiyi kimi, Dördlər 
Şurası hələ may ayında boğazlar və Ermənistan üzərində mandatı ABŞ-a təklif 
etmişdi. ABŞ prezidenti V.Vilsonla, Amerikanın Paris Sülh konfransındakı 
nümayəndələri ilə, dövlət katibinin müavini F.Polkla və uzun müddət Yaxın 
Şərqdə işləmiş H.Morqentau ilə danışıqlardan aydın olmuşdu ki, respublikanın 
daxili işlərinə müdaxilə etməyəcəyi, Vilsonun "on dörd maddəsinə" əməl edəcəyi 
və əvəzində ayrı bir şey ummayacağı təqdirdə, Azərbaycan nümayəndələri 
Amerika himayəçiliyinə razı idilər.990 Amerikanlar belə bir söhbəti gürcü 
nümayəndələri ilə də etmişdilər. İyun ayının 11-də N.Çxeidze başda olmaqla, 
Gürcüstan nümayəndələri prezident Vilsonun müşaviri polkovnik E.Hauzla 
görüşmüş və Gürcüstan üzərində ABŞ mandatına razılıq vermişdilər.991 Az sonra, 
                                                        
989
 Генри Киссинджер. Дипломатия. Москва, 1997, с.200. 
990
 Daha geniş məlumat üçün bax: Jamil Hassanov. Azerbaijani-American Relations from 1918-1920: A 
page in Their History. // Caspian Crossroads, vol.2, Issue 1, Spring-Sumer 1996, p. 1-9 
991
 З.Авалов. Независимость Грузии в международной политике, с.226 
 
294 
 
iyun ayının axırlarında Parisdəki Amerika nümayəndələri bu məsələni Dördlər 
Şurasının iclasına çıxardılar. 
Dördlər Şurasının 28 iyun iclasında ABŞ nümayəndələri, sonralar Birləşmiş 
Ştatların prezidenti olmuş Herbert Huver və ABŞ-ın Türkiyədə keçmiş səfiri Henri 
Morqentau təklif etdilər ki, Amerikanın Ermənistanda geniş səlahiyyəti olan Ali 
komissarlığına ən yaxşı namizəd general Ceymis Harborddur.992 Əgər C.Harbord 
hər hansı səbəbdən bu vəzifəni öz üzərinə götürməsə, onda polkovnik 
V.H.Haskelin üzərində dayanmaq lazımdır.993 İyun ayının 28-dən iyul ayının 4-nə 
qədər Amerika nümayəndələri prezident Vilsonla məsləhətləşmələr keçirib, 
dəfələrlə bu məsələni müzakirə etdilər. İyul ayının 2-də dövlət katibi R.Lansinqin, 
Versaldakı ABŞ nümayəndə heyətinin üzvləri Uaytın, Blissin və Huverin iştirakı 
ilə keçirilən iclasda ABŞ nümayəndələri öz təkliflərini konkretləşdirdilər və 
Ermənistanda Ali Komissar kimi polkovnik V.N.Haskelin üzərində dayandılar. 
Paris Sülh konfransında Amerika nümayəndəliyinin Kiçik Asiya və Qafqaz üzrə 
məsləhətçisi V.Buklerə tapşırıldı ki, H.Huverin memorandumu əsasında iyul ayının 
5-də keçiriləcək Onlar Şurasının iclasına təqdimat hazırlasın. İyulun 5-də Onlar 
Şurasının iclası Amerika təqdimatı əsasında polkovnik V.Haskeli Ermənistana Ali 
Komissar təyin etdi. Onlar Şurasının qərarında göstərilirdi ki, polkovnik Haskel 
Birləşmiş Ştatlar, İngiltərə, Fransa və İtaliya hökumətləri adından Ermənistana Ali 
Komissar təyin edilir, eyni zamanda o, Ermənistana yardım göstərilməsi ilə bağlı 
bütün tədbirlərə cavabdehdir. ABŞ, İngiltərə, Fransa və İtaliya hökumətlərinin 
Azərbaycanda, Gürcüstanda, Ermənistanda və İstanbulda bütün nümayəndələri 
təcili şəkildə polkovnik Haskellə əməkdaşlığa girməli və ona yardım göstərməli 
idilər.994 Elə həmin iclasda qərar qəbul edildi ki, repatriasiya, ümumi hərbi və 
iqtisadi məsələlər üzrə hesabat hazırlamaq məqsədilə general Harbord İrəvana yola 
düşməlidir. Qəbul edilmiş bu qərarlar haqqında Robert Lansinq elə həmin gün 
teleqrafla Vaşinqtona məlumat verdi. О yazırdı ki, V.Haskel Qafqazda Dövlət 
Departamentinin nümayəndəsi kimi hərəkət edəcəkdir, adamlar toplamaqda ona 
kömək etmək lazımdır, onun fəaliyyəti Yaxın Şərqə Amerika Yardım Komitəsi 
tərəfindən maliyyələşdiriləcəkdir. Bu komitəyə Ermənistan üzərində Amerika 
mandatı barədə memorandumla çıxış edən H.Huver başçılıq edirdi. Ona görə 
V.Haskel eyni zamanda "Yaxın Şərqə Amerika Yardımı Komitəsinin" Qafqaz üzrə 
sədri təyin edildi ki, həmin komitənin Bakıda və Şuşada da bölmələri açılmalı idi. 
Lakin burada məqsəd erməni silahlı dəstələrinin vəhşilikləri nəticəsində öz 
yurdundan didərgin düşmüş azərbaycanlılara köməklik göstərmək deyil, qeyd 
edilən şəhərlərdə erməni əhalisini himayə etmək idi. 
                                                        
992
 Г.Гамбашидзе. Из истории политики США в отношении Грузии, с.36  
993
 В.И.Адамия. Из истории английской интервенции в Грузии, с. 127 
994
 Papers Relating to the Foreign Relations of the United States. The Paris Peace Conference. 
Washington, 1947, vol.VII, p.28 
295 
 
"Yaxın Şərqə Amerika Yardımı Komitəsi"nin baş direktoru H.Huver iyul 
ayının 16-da xüsusi məktubla Sülh konfransının rəhbərliyinə Gürcüstan üzərindən 
Ermənistana ərzaq yardımı daşınmasının çətinliyi haqqında məlumat vermişdi. О 
yazırdı: "Yardım komitəsi müttəfiqlərin müxtəlif hökumət orqanları ilə əməkdaşlıq 
şəraitində Rusiya Ermənistanını bürümüş dəhşətli aclığın qarşısını almaq üçün 
aylarla işləyir. Bu məqsədlə 50.000 ton ərzaq toplanmışdır. Bu yükün Batum 
limanından Ermənistana daşınması üçün yeganə yol Gürcüstanın ərazisindən keçir. 
Bu dəmir yolu qismən Britaniya ordusunun nəzarəti altındadır. Müttəfiqlərin 
nümayəndələrinin etirazlarına baxmayaraq, yardımın bir hissəsinin onlara 
verilməsini tələb edən gürcülər mütəmadi olaraq, ərzağın daşınmasına mane 
olurlar, hətta 4-5 gün dəmir yolunda hərəkət, ümumiyyətlə, dayandırılmışdı. 
Ermənistanda vəziyyət təsvir ediləsi deyil, artıq 60 gündür ki, adamlar ölüləri 
yeyirlər. Son iki ayda ərzaq daşınması vəziyyəti bir qədər yaxşılaşdırmışdır, lakin 
əslində orada ərzaq ehtiyatı heç vaxt 10 gündən artıq olmayıb. Biz Gürcüstan 
Respublikası ilə əməkdaşlıq etməyə cəhd göstəririk, lakin Gürcüstanda ərzaq 
ehtiyatı yaratmağa zərurət yoxdur. Gürcüstanla bizim rəsmi nümayəndələr arasında 
olan danışıqlara toxunmayacağam. Yalnız bir faktı demək yetərlidir ki, onların 
aclıqdan can üstə olan əhaliyə münasibəti sadəcə olaraq vəhşilikdir. Sonda qeyd 
etməliyəm ki, bizim nəqliyyat vasitələrimiz artıq bir həftədir ki, dayanıb. Мən başa 
düşürəm ki, bu məsələ müttəfiqlərin silahlı qüvvələrinin səlahiyyətlərinə aid deyil, 
lakin Gürcüstanın Ali Şura qarşısındakı öhdəliklərindən mən məlumatlıyam. Mənə 
belə gəlir ki, Şura Gürcüstana müvafiq teleqram göndərsə və Parisdə gürcü 
nümayəndələrinə təsir göstərilsə yaxşı olar. Mən teleqramın mətnini belə təklif 
edirəm: Şura məlumatlıdır ki, gürcülər acından ölən bədbəxt adamlara (ermənilərə 
-C.H.) ərzaq daşınmasına mane olurlar. Şura bu hərəkətlərə göz yuma bilməz. Bu 
orada yaşayan bütün insanlara, bütün bəşəriyyətə münasibətdə ədalətsizlik aktıdır. 
Ona görə Şura gözləyir ki, Gürcüstan nəinki yüklərin dəmir yolu ilə daşınmasını 
təmin edəcək, eyni zamanda bu yüklərə ən aşağı gömrük tarifləri tətbiq edəcək. 
Şura Gürcüstan hökumətindən cavab gözləyir."
995
 
H.Huver eyni zamanda Birləşmiş Ştatların İstanbuldakı Ali Komissarı 
Q.Bristolun Türkiyə və Azərbaycan əleyhinə Versala və ABŞ prezidenti V.Vilsona 
göndərdiyi teleqramların da əsas təşkilatçısı idi. İyul ayının 29-da göndərdiyi 
teleqramda Bristol, Qarabağ haqqında aydın təsəvvürü olmadığı halda yazırdı ki, 
türklər və tatarlar (azərbaycanlılar - C.H.) Rusiya Ermənistanının torpaqları olan 
Qarabağı tutublar. Əgər Britaniya, Qarabağ da daxil olmaqla bütün Rusiya 
Ermənistanının türklərdən və tatarlardan (azərbaycanlılardan - C.H.) təmizlənməsi 
haqqında əmr verməzsə, biz buradan kömək göstərilməsini davam etdirə 
                                                        
995
 Papers Relating to the Foreign Relations of the United States. The Paris Peace Conference. 1919, 
vol.X, p.482-483 
296 
 
bilmərik.996 Mətndən göründüyü kimi, bütün bu sənədlərin hazırlanmasında 
ermənilərin əli var idi. H.Huver Cənubi Qafqazda vəziyyəti tünd rəngdə təqdim 
etməklə Ermənistana Amerika Ali Komissarının təyin olunmasına nail olmaq 
istəyirdi. Versal Ali Şurasının sənədlərində göstərilirdi: Şura Huverdən xahiş etdi 
ki, Sülh konfransına və prezident Vilsona ünvanlanmış məktub təqdim etsin. 
Məktubda ABŞ, Böyük Britaniya, Fransa və İtaliyanın adından təklif edilməli idi 
ki, Ermənistana ezam olunan şəxsə Müvəqqəti Аli Komissar və yuxarıda adları 
çəkilən dövlətlərin vahid nümayəndəsi kimi vəkalət verilsin.997 
1919-cu ilin yayında V.Haskel Qafqaza gəldi. Onun qərargahı İrəvanda 
yerləşirdi. Ermənistan hökumət nümayəndələri ilə ilk görüşdə Haskel elan etdi ki, 
Paris Sülh konfransı ona vəkalət vermişdir ki, Ermənistanı və harada 
yaşamalarından (Gürcüstanda, Azərbaycanda, Türkiyədə) asılı olmayaraq, 
erməniləri qorusun. Ona görə də o, Paris Sülh konfransının qərarına görə, 
"müttəfiqlərin Ali komissarı" adlandırılır.998 İyul ayının axırlarında Paris Sülh 
konfransına göndərdiyi ilk məlumatda Haskel Ermənistanın ağır vəziyyətdə 
olduğunu bildirirdi. Haskel missiyasından istifadə edərək, ermənilər öz qonşularına 
qarşı ərazi iddialarını yenidən qaldırdılar. Avqustun 5-də və sonrakı 
məlumatlarında polkovnik Haskel Gürcüstan hökumətindən Paris Sülh konfransına 
şikayət edirdi. Guya, Gürcüstan hökuməti öz ərazisindən Ermənistana göndərilən 
yardımın daşınmasına icazə vermir. Avqust ayının 13-də Versalda olan Amerika 
nümayəndələri H.Huverin və V.Haskelin məlumatları əsasında Gürcüstan haqqında 
xüsusi məsələ müzakirə etdilər və bildirdilər ki, onlar Gürcüstan hökumətinin belə 
mövqeyinə sadəcə, seyrçi kimi yanaşmayacaqlar. Avqustun axırlarında Sülh 
konfransı Haskelin məlumatı əsasında yenidən Cənubi Qafqazdakı vəziyyəti 
müzakirə etdi. V.Haskelin göndərdiyi məlumatı J.Klemanso oxudu. Haskel qayda-
qanun yaradılması üçün ya Amerika süvari korpusunun, ya da piyada briqadasının 
Ermənistana göndərilməsini xahiş edirdi.999 
V.Haskelin Ermənistana Ali Komissar təyin edildikdən sonra göndərdiyi 
məlumatlar əsasında prezident V.Vilson Türkiyə sultanına hədələyici tələblər 
göndərdi. Avqust ayının 23-də İstanbuldakı Amerika Ali Komissarı admiral Bristol 
bu tələbləri Türkiyə Baş Nazirinə təqdim etdi. Tələblərin hazırlanma metodunda 
ermənilərin dəsti-xətti açıq-aydın hiss edilirdi. Orada deyilirdi: "Prezident Vilson 
Türkiyə hökumətinə хəbərdarlıq edir ki, əgər Qafqazda və digər yerlərdə türklər, 
kürdlər və digər müsəlmanlar tərəfindən ermənilərə münasibətdə təcavüz və qırğın 
dayandırılmasa, prezident Türkiyənin suverenliyinin saxlanmasını özündə ehtiva 
                                                        
996
 Papers Relating to the Foreign Relations of the United States. The Paris Peace Conference. 1919, 
vol.X,p.532 
997
 Papers Relating to the Foreign Relations of the United States. The Paris Peace Conference. 1919, 
vol.VI, p.741 
998
 Г.Гамбашидзе. Из истории политики СШA в отношении Грузии, с.38. 
999
 Yenə orada, c.42 
297 
 
edən 12-ci maddəni sülh müqaviləsindən çıxaracaqdır. Bu addım Osmanlı 
imperiyasının tamamilə çökməsini başa çatdıra bilər. Əgər türklər imperiyanın 
hansısa bir hissəsində suverenliyi saxlamaq istəyirlərsə, onda gərək sübut etsinlər 
ki, öz əhalisinin qeyd edilən cinayətlərdə iştirakını, nəinki dayandırmaq 
niyyətindədir, eyni zamanda bunu etməyə qabildir. Türk tərəfinin bu hadisələrin 
qabağını almaq üçün öz gücsüzlüyünə istinad etməsi qəbul edilməyəcəkdir."1000 
Belə tələblər və müraciətlər erməniləri Türkiyəyə, Azərbaycana və Gürcüstana 
qarşı daha təcavüzkar mövqedən hərəkət etməyə sövq edirdi. Getdikcə onlar 
özlərini ABŞ tərəfindən övladlığa götürülmüş, lakin böyük vərəsəlik iddiası olan 
yetim uşaq qismində təsəvvür edirdilər. 
Ermənistana V.Haskelin müttəfiqlərin Аli Komissarı təyin edilməsi Türkiyə 
ilə yanaşı, Azərbaycan Respublikasının da Amerikanın Qafqaz siyasətinə cəlb 
edilməsinə təsir göstərdi. Yaranmış vəziyyətdən ermənilər indi ABŞ vasitəsi ilə 
Azərbaycana olan ərazi iddialarını həll etmək istəyirdilər. Avqustun ortalarında 
daşnak parlamentində çıxış edən V.Haskel ermənilərin ərazi iddialarını müdafiə 
etdiyini bildirmişdi. Ermənilər bu dəfə Qarabağ və Zəngəzur məsələlərini deyil, 
Naxçıvan və Şərur-Dərələyəz məsələlərini həll etmək istəyirdilər. V.Haskel öz 
çıxışında qeyd edirdi ki, Azərbaycan hökumətinin başçıları bu qəzalarla bağlı 
ermənilərin iddialarını qəbul etməzsə, onda onlar bu məsələyə "şəxsi məsuliyyət 
daşıyacaqlar."1001 
Polkovnik V.Haskelin əməkdaşlarından biri kimi polkovnik Ceymis Pey Ali 
Komissarın Azərbaycan üzrə müvəkkili təyin edilmişdi. Eyni zamanda Tiflisdə 
olan Amerika konsulluğunun əməkdaşı Con Randolf da vitse-konsul kimi Bakıya 
göndərilmişdi.1002 
Polkovnik V.Haskel bir müddət İrəvanda qaldıqdan sonra avqust ayının 28-
də Bakıya gəldi. Baş nazir N.Usubbəyov, xarici işlər naziri M.Y.Cəfərov və 
Nazirlər Kabinəsinin digər üzvləri ilə çoxsaylı görüşlər keçirdi. Ermənistanın 
maraqlarını özündə ehtiva edən ərazi məsələləri ilə bağlı V.Haskel öz planını 
sentyabr ayının 1-də elan etdi. Bu plana görə, Amerika Ali Komissarı Qarabağı və 
Zəngəzuru Azərbaycanın ayrılmaz hissəsi hesab edirdi. Bunun müqabilində 
V.Haskel təklif edirdi ki, İrəvan quberniyasının cənub hissəsində olan Naxçıvan və 
Şərur-Dərələyəz qəzalarında neytral zona yaradılmalıdır.1003 Həmin neytral zona 
Batumda olan ingilis general-qubernatorluğuna bənzər olmalı idi. Naxçıvan və 
Şərur-Dərələyəz torpaqlarından ibarət olacağı nəzərdə tutulan general 
qubernatorluğun Amerika nümayəndəsi tərəfindən idarə olunması planlaşdırılırdı. 
                                                        
1000
 Papers Relating to the Foreign Relations of the United States. The Paris Peace Conference. 1919, 
vol.VII, p.858 
1001
 М.И.Найдель, Ю.В.Согомонов. К истории интервенции США в Закавказье. История СССР, 
1961, №3, с.35 
1002
 ARDA, f.2905, s.1, i. 20, v.2 
1003
 ARDA, f.2905, s.l, i.20, v.2. 
298 
 
Əlbəttə, bu planda həm amerikalıların və həm də ermənilərin öz niyyətləri var idi. 
Amerikalılar hələ nə qədər ki, Qafqaza istədikləri qədər ordu çıxara bilmirdilər, 
strateji baxımdan əlverişli olan Naxçıvan və Şərur-Dərələyəz general-
qubernatorluğunu yaradıb, orada möhkəmlənmək niyyətində idilər. Birinci dünya 
müharibəsindən sonra Naxçıvan və Şərur-Dərələyəzin strateji mövqeyi 
təcridçilikdən geniş beynəlxalq əlaqələrə doğru ilk addımlarını atan Amerika üçün 
çox cəlbedici idi. Buradan gələcəkdə, nəinki Azərbaycana, Ermənistana, İran və 
Türkiyəyə, eləcə də bütün Yaxın və Orta Şərqə çox asanlıqla nüfuz etmək olardı. 
Ermənilərə gəldikdə isə, daşnak hökuməti hələ 1918-ci ilin noyabrında türk 
qoşunları Azərbaycandan çıxdıqdan sonra Naxçıvan və Şərur-Dərələyəz, 
Eçmiədzin qəzalarını, Qars vilayətini müsəlman əhalisindən təmizləyib, qeyd 
edilən ərazilərdə Ermənistan hökumətinin hakimiyyətini bərqərar etmək istəyirdi. 
Lakin bu yerlərin müsəlman əhalisinin güclü müqaviməti bu planın həyata 
keçməsinə mane olmuşdu. Hətta ingilis komandanlığı müvəqqəti olaraq, 
Naxçıvanın idarəçiliyini Ermənistana versə də, qəzanın əhalisinin böyük 
əksəriyyəti Azərbaycan türkləri olduğu üçün daşnak hökuməti bu qərarı həyata 
keçirə bilməmişdi.1004 
1919-cu ilin mayında keçmiş xarici işlər naziri Xan Xoyski Tiflisdə general 
Tomsonla görüşdükdə, müttəfiqlərin baş komandanlığı tərəfindən Naxçıvanın 
idarəçiliyinin müvəqqəti olaraq, Ermənistan hökumətinə verilməsinə öz kəskin 
etirazını bildirmiş və Naxçıvan, Ordubad, Şərur-Dərələyəzin qədim Azərbaycan 
torpaqları olduğunu bildirmişdi.1005 İndi silah gücünə öz hakimiyyətini qura 
bilməyən Ermənistan hökuməti, Amerika layihəsi üzrə bu ərazilərdə neytral zona 
yaradılmasına çalışırdı. Şübhəsiz ki, Amerika nümayəndəsinin idarə edəcəyi 
Naxçıvan və Şərur-Dərələyəz general-qubernatorluğu gələcəkdə bu ərazilərin 
Ermənistana keçməsi üçün əlverişli şərait yaratmalı idi. Düzdür, Azərbaycan 
hökumət başçıları ilə söhbətində Vilyam Haskel inandırmağa çalışırdı ki, o, 
"ermənilərin vəkili deyildir",1006 lakin onun Azərbaycan hökumətinə Naxçıvan və 
Şərur-Dərələyəzlə bağlı təqdim etdiyi layihə bu ərazilərin gələcəkdə Ermənistana 
verilməsini asanlaşdırmağa xidmət edirdi.1007 
Türklər Qafqazdan çıxdıqdan sonra Qars və Batum vilayətləri Tiflis 
quberniyasının Axalsıx və Axalkələk qəzaları ilə birlikdə mərkəzi Qars olmaqla 
Cənubi Qərbi Qafqaz respublikası yaratdılar. 1919-cu ilin yanvarında yaradılmış 
Parlamentə Çıldırlı Esad bəy, hökumətə isə Cahangiroğlu İbrahim bəу başçılıq 
                                                        
1004
 ARDA, f.2898, s.1, i. 6, v.2. 
1005
 Xarici İşlər naziri M.Y.Cəfərovun Bakıda müttəfiq ordularının komandanı V.Tomsonla danışıqların 
yekunları barədə Nazirlər Şurasının sədri N.Usubbəyova məlumatı. 07.05.1919 // ARDA, f.970, s. 1, i. 
60, v.3. 
1006
 Борьба, 1919, 28 август - 2 сент. 
1007
 Ermənistanda Amerika Аli Komissarı V.Haskelin Naxçıvan və Şərur-Dərələyəzdə Amerika general-
qubernatorluğu yaradılması ilə bağlı layihəsi. 01.09.1919. // ARDA, f.970, s.1, i.93, v.3-4. 
 
299 
 
edirdi.1008 Qısa müddətdə ingilis valisi Temperley, Azərbaycan Respublikası və 
Türkiyə Cənub-Qərbi Qafqaz respublikasını tanımışdılar. Qonşu dövlətlərin 
təcavüzünə məruz qalan Cənub-Qərbi Qafqaz respublikası özünü müdafiə etmək 
üçün 8 min nəfərlik ordu yaratmışdı. 40 min kvadrat kilometr ərazisi, 1.763.148 
nəfər əhalisi olan müstəqil Türk Respublikası altı aya qədər ömür sürdü. Millətlərin 
öz hüququnu təyinetmə prinsipinə əməl edilməklə yaradılmış Cənub-Qərbi Qafqaz 
respublikası 1919-cu ilin aprel ayında müttəfiqlərin baş komandanı general 
Tomsonun dekreti ilə buraxılmışdı.1009 
V.Haskel layihəsinə keçməzdən əvvəl qeyd etmək lazımdır ki, 
Azərbaycanın Versal Sülh konfransında olan nümayəndələri də Ermənistan 
hökumətinin qədim Azərbaycan torpaqları olan Naxçıvan və Şərur-Dərələyəzi, 
Qafqazda olan Cənub-Qərbi Qafqaz Türk Respublikasını özünə birləşdirmək 
niyyətlərinə, daşnakların bu ərazilərdə törətdiyi zorakılıq aktlarına qarşı mübarizə 
aparırdılar. Bu barədə Ə.M.Topçubaşov avqust ayının 19-da Sülh konfransının 
sədrinə xüsusi etiraz notası təqdim etmişdi.1010 Notada göstərilirdi ki, Azərbaycan 
nümayəndə heyəti respublikanın müstəqilliyini tanımaq barədə Sülh konfransı 
qarşısında çıxış edəcəyi günü səbirsizliklə gözlədiyi halda, bizim ölkəmizdə 
mühüm hadisələr baş verir, Sülh konfransının səlahiyyətinə aid olan məsələlərə 
müdaxilə edilir, Qafqaz Azərbaycanının ərazisi zor gücünə dəyişdirilir, əhalisi öz 
yurdlarından didərgin salınır. Azərbaycan sülh nümayəndə heyəti öz ölkəsindən 
rəsmi məlumat almışdır ki, Qars vilayəti, İrəvan quberniyasının Naxçıvan, Şərur-
Dərələyəz, Sürməli qəzaları və İrəvan qəzasının bir hissəsi Ermənistan 
Respublikasına birləşdirilmişdir.1011 Etiraz notasında xatırladılırdı ki, bütün bu 
ərazilər türk ordusu tərəfindən tutulmuşdu və saziş bağlanana qədər onların əlində 
olmuşdur. Orada qeyd olunurdu ki, parlamentin və hökumətin başçısı 11 nazirlə 
birlikdə ingilislər tərəfindən həbs edilmiş və Malta adasına sürgün edilmişdilər. 
Halbuki ingilis komandanlığı Azərbaycan xarici işlər naziri Xan Xoyskiyə vəd 
                                                        
1008
 ARDA, f.970, s.1, iş 27, v.7. 
1009
 Qars vilayətinin Ermənistan Respublikasına birləşdirilməsi və Naxçıvan, Şərur-Dərələyəz, Sürməli 
qəzalarının, İrəvan qəzasının bir hissəsinin Ermənistana verilməsinə qarşı Ə.M.Topçubaşovun 
müttəfiqlərin sülh konfransındakı nümayəndələrinə etiraz notası. 19.08.1919. // ARDA, f.970, s.l, i.142, 
v.58; La Question de Nakhitchevan. Note Presentee A Le Conference de La Paix Par La Delegation de 
L'Azerbaidjan.// Bulletin d'Information d L'Azerbaidjan. Paris, 1919, 8 Septembre, №2, p.2 
1010
 La Question de Nakhitchevan. Note Presentee A Le Conference de La Paix Par La Delegation de 
L'Azerbaidjan.// Bulletin d'Information d L'Azerbaidjan. Paris, 1919, 8 Septembre, №2, p. 1 -4 
1011
 Qars vilayətinin Ermənistan Respublikasına birləşdirilməsi və Naxçıvan, Şərur-Dərələyəz, Sürməli 
qəzalarının, İrəvan qəzasının bir hissəsinin Ermənistana verilməsinə qarşı Ə.M.Topçubaşovun 
müttəfiqlərin Sülh konfransındakı nümayəndələrinə etiraz notası. 19.08.1919. // ARDA, f.970, s.l, i. 
142, v.56.; La Question de Nakhitchevan. Note Presentee A Le Conference de La Paix Par La 
Delegation de L'Azerbaidjan.// Bulletin d'Information d L'Azerbaidjan. Paris, 1919, 8 Septembre, №2, 
p.l; Bu dövrdə Naxçıvanda cərəyan edən hadisələr haqqında ətraflı məlumat üçün bax: İ.Musayev, 
Azərbaycanın Naxçıvan və Zəngəzur bölgələrində siyasi vəziyyət və xarici dövlətlərin siyasəti (1917-
1921-ci illər). Bakı, 1996 
300 
 
vermişdi ki, Cənub-Qərbi Qafqaz Respublikasını Paris Sülh konfransında bu 
ərazinin taleyi həll edilənə qədər qoruyub saxlayacaqdır. İngilislərdən sonra, aprel 
ayının 30-da guya qaçqınları yerləşdirmək adı altında Qarsa ermənilər, az sonra isə 
gürcülər daxil oldular. Qarsın işğal edilməsinə qarşı və orada törədilən cinayətlərə 
görə, Azərbaycan Respublikası Gürcüstan və Ermənistan Respublikalarına, 
Qafqazdakı ingilis ordusunun komandanlığına öz kəskin etirazını bildirdi.1012 
Versal Sülh konfransının sədrinə təqdim edilmiş notada Azərbaycan 
nümayəndələri yazırdılar: "Qars vilayətinin belə acı taleyinə Azərbaycan 
Respublikası adicə seyrçi kimi biganə yanaşa bilməz və yanaşılmamalıdır". Notada 
xatırladılırdı ki, Qarsın əhalisinin 60 faizi müsəlman olmaqla yanaşı, 
azərbaycanlılarla bir kökdən olan xalqdır. Ermənilər isə vilayət əhalisinin cəmisi 
23,4 faizini təşkil edirdilər.1013 Ermənilər qaçqınları qaytarmaq adı altında Qarsda 
milli tərkibi öz xeyirlərinə dəyişmək istəyirdilər. 
Etiraz notasının ikinci hissəsi Naxçıvan və Şərur-Dərələyəz hadisələrindən 
bəhs edirdi. Burada göstərilirdi ki, Naxçıvan, Şərur-Dərələyəz, Sürməli və İrəvan 
qəzasının bir hissəsinin Ermənistana verilməsi ilə Azərbaycan hökuməti 
barışmayacaqdır. Etiraz notasında müttəfiq ölkələrin rəhbərlərinə bildirilirdi ki, 
Versalda olan Azərbaycan nümayəndələri Azərbaycan hökumətinin Naxçıvan 
qəzası ilə bağlı müttəfiqlərin komandanlığına təqdim etdiyi etiraz notasını müdafiə 
edir. Paris Sülh konfransına məlumat verilirdi ki, Naxçıvan, Şərur-Dərələyəz, 
Sürməli və İrəvan qəzasının bir hissəsinin Ermənistanın idarəçiliyinə verilməsi 
açıq şəkildə Azərbaycan Respublikasının hüquqlarının pozulması deməkdir. Belə 
bir aktın qəbul edilməsinin regionda daimi münaqişə ocağının yaradılmasına 
gətirib çıxaracağı böyük dövlətlərin nümayəndələrinə xəbərdarlıq edilirdi. Notada 
qeyd edilirdi ki, göstərilən ərazilərdə əhalinin milli tərkibi haqqında rəqəmlərin 
nəzərdən keçirilməsi bu əraziləri Azərbaycan torpaqları hesab etmək üçün 
kifayətdir. Müttəfiqlərin Versalda olan nümayəndələrinə bildirilirdi ki, Naxçıvan 
qəzasında 62,5 faiz azərbaycanlı, 36,7 faiz erməni, Şərur-Dərələyəzdə 72,3 faiz 
azərbaycanlı, 27,1 faiz erməni, Sürməlidə 68 faiz azərbaycanlı, 30,4 faiz erməni, 
İrəvan qəzasında 60,2 faiz azərbaycanlı, 37,4 faiz erməni yaşayır. Sonuncu qəza ilə 
bağlı qeyd etmək lazımdır ki, gətirilən rəqəmlər bütün qəza üzrə əhalinin nisbətini 
əks etdirir. Lakin bu qəzanın mübahisə obyekti olan Vedibasar və Millistanda 
                                                        
1012
 Xarici işlər naziri M.Y.Cəfərovun Zaqafqaziyadakı Britaniya qüvvələrinin komandanı general-
mayor Q.N.Koriyə notası. 30.04.1919. // ARDA, f.2898, s.l, i. 6, v.2 
1013
 Qars vilayətinin Ermənistan Respublikasına birləşdirilməsi və Naxçıvan, Şərur-Dərələyəz, Sürməli 
qəzalarının, İrəvan qəzasının bir hissəsinin Ermənistana verilməsinə qarşı Ə.M.Topçubaşovun 
müttəfiqlərin Sülh konfransındakı nümayəndələrinə etiraz notası. 19.08.1919. // ARDA, f.970, 8.1, 
i.142, v.58; U Question de Nakhitchevan. Note Presentee A Le Conference de La Paix Par La 
Delegation de L'Azerbaidjan.// Bulletin d'Information d L'Azerbaidjan. Paris, 1919, 8 Septembre, №2, 
p.2 
 
301 
 
əhalinin 90 faizi azərbaycanlılar idi.1014 Əslində əhalinin belə nisbəti Rusiya 
Qafqaza nüfuz etdikdən və qonşu dövlətlərdən erməniləri İrəvan və Naxçıvan 
vilayətlərinə köçürdükdən sonra yaranmışdı. Halbuki, Rusiya Qafqaza gələnə 
qədər İrəvan vilayətində 49 875 nəfər müsəlman, 20 073 nəfər erməni, Naxçıvan 
vilayətində isə 17 138 nəfər müsəlman, cəmisi 2690 nəfər erməni yaşayırdı.1015 Bu 
qəzaların əhalisi 1918-ci ildə təşkil etdikləri müsəlman Milli Şurası vasitəsi ilə 
kəndbəkənd Azərbaycan Respublikasının idarəçiliyinə keçmək barədə qərar qəbul 
edib, Azərbaycan hökumətinə göndərmişdilər. Hətta Ordubadda 5 erməni kəndi də 
Azərbaycan Respublikasının tərkibində olmaq barədə akt tərtib etmişdi.1016 Qeyd 
edilən ərazilərdə müsəlman əhalisinin sayını azaltmaq üçün ermənilər rəqəmlərin 
saxtalaşdırılması da daxil olmaqla müxtəlif üsullardan istifadə edirdilər. Birinci 
dünya müharibəsinin sonunda hazırlayıb Moskvaya göndərdikləri sənədlərdə onlar 
türk əhalisini müxtəlif etnik adlar altında verməklə buna nail olmağa cəhd 
göstərirdilər. Məsələn, ermənilərin Moskvaya göndərdikləri sənəddə Sürməli 
qəzasında əhalinin 59 faizinin türk, 11 faizinin kürd, 30 faizinin erməni olduğu 
bildirilirdi. Yaxud, Şərur-Dərələyəzdə 90 250 nəfər əhalinin 58 496 nəfərinin (64,8 
faiz) türk, 29 165 nəfərinin (32,3 faiz) erməni, 2589 nəfərinin (2,9 faiz) digər 
millətlərin nümayəndələri olduğu qeyd edilirdi.1017 Ermənistan hökuməti statistik 
məlumatları öz xeyrinə dəyişmək üçün etnik təmizləmə, deportasiya və yerli 
əhalinin məhv edilməsi üsullarına da tez-tez əl atırdı. Cənubi Qafqazda sovetləşmə 
prosesi başlananda qırmızı ordunun komandirləri olan Todorski və Sviridov 
sovetlərin Qafqaz canişini Q.K.Orconikidzeyə yazırdılar: "Araz çayı boyunca 
Uluxanlı stansiyasından Naxçıvana qədər əhalisi müsəlmanlardan ibarət olan, 
Arazın bol taxıl anbarı sayılan Şərur rayonu indi meyitlərin çürüdüyü ölüm 
vadisini xatırladır. Şərurun bütün əhalisinin bir hissəsi 1919-1920-ci illərdə 
Ermənistan Respublikasının hökumət ordusu tərəfindən məhv edildi, qalanı isə 
Türkiyəyə qovuldu, əmlakları indi Njdenin malikanəsini mühafizə edən 
mauzeristlər tərəfindən talan edildi. Bəşəriyyət hələ belə vəhşilikləri görməyib."1018 
                                                        
1014
 Qars vilayətinin Ermənistan Respublikasına birləşdirilməsi və Naxçıvan, Şərur-Dərələyəz, Sürməli 
qəzalarının, İrəvan qəzasının bir hissəsinin Ermənistana verilməsinə qarşı Ə.M.Topçubaşovun 
müttəfiqlərin Sülh konfransındakı nümayəndələrinə etiraz notası. 19.08.1919. // ARDA, f.970, s.1, i. 
142, v.60-61; La Question de Nakhitchevan. Note Presentee A Le Conference de La Paix Par La 
Delegation de L'Azerbaidjan.// Bulletin d'Information d L'Azerbaidjan. Paris, 1919, 8 Septembre, №2, 
p.3 
1015
 Гражданское управление Закавказьем от присоединения Грузии до наместничества Великого 
князя Михаила Николаевича. Исторический очерки. Тифлис, 1901, с.229  
1016
 Naxçıvan, Ordubad, Şərur-Dərələyəz və Vedibasar vilayətlərinin müvəqqəti general-qubernatorunun 
Azərbaycan Respublikasının Ermənistanda diplomatik nümayəndəsinə məktubu. Oktyabr-dekabr, 1919. 
// ARDA, f.970, s.l, i 104, v.2-95 
1017
 Ermənistan sonuncu erməni-türk müharibəsinin başlanmasına qədər. 28.02.1921. //RDSSTA, f.5, 
s.1, i. 2797, v.22 
1018
 Zəngəzur əməliyyatının ideya təminatı. İyul, 1921. // RDSSTA, f.85, s.13, i.75, v.2 
 
302 
 
Qeyd edilən ərazilərin əhalisinin, əsasən, müsəlmanlardan ibarət olduğu 1918-ci 
ilin dekabr ayında Qafqazda olan Fransa missiyasının hazırlayıb Parisə göndərdiyi 
geniş hesabatda da təsdiq edilir.1019 
Bölgədə baş verən qanlı hadisələri nəzərə alaraq, Paris sülh konfransına 
təqdim olunan etiraz notasının axırında Sülh konfransından xahiş edilirdi ki, 
Qafqazda olan müttəfiq komandanlığı vasitəsi ilə iki mühüm məsələ həll edilsin: 1. 
Qars vilayətinin hüdudlarından müttəfiq qoşunlarından başqa bütün hərbi qüvvələr 
çıxarılsın, bu ərazinin taleyi həll edilənə qədər, onun idarəçiliyi yerli əhalinin 
arzusuna uyğun təşkil edilsin. 2. Naxçıvan, Şərur-Dərələyəz, Sürməli qəzalarının 
və İrəvan qəzasının bir hissəsinin idarəçiliyi Azərbaycan Respublikasının əlində 
saxlanılsın.1020 Azərbaycan nümayəndələri etiraz notasını Sülh konfransına təqdim 
etməklə yanaşı, Müttəfiqlərin Parisdə olan bütün nümayəndələrinə də verdilər. Bu 
etiraz notasından sonra Qarsda baş vermiş hadisələrlə maraqlanan və Qafqaza Ali 
Komissar göndərilən Oliver Uordrop vasitəsilə faktları dəqiqləşdirən lord Kerzon 
Qars hadisələrində Ermənistan hökumətini günahlandırmışdı. Bununla bağlı 
Parisdə olan erməni nümayəndə heyətinin başçısı A.Ağaronyan Ermənistan Xarici 
İşlər Nazirliyinə göndərdiyi məlumatda məsləhət verirdi ki, təcili şəkildə Tiflisdə 
olan O.Uordropla görüşsünlər.1021 Ermənilər lord Kerzonun belə mövqe tutmasına 
biganə qalmadılar. Daşnak A.Saqatelyan Ermənistan Xarici İşlər Nazirliyinin 
"İnformasiya bülletenin"də nəşr olunmuş "Antanta, bolşevizm və müsəlmançılıq" 
məqaləsində izah edirdi ki, guya, lord Kerzonun ermənilərə qarşı müsəlmanpərəst 
mövqe tutması vaxtilə onun Hindistanın vitse-kralı olması ilə bağlıdır. Hətta 
ermənilər Kerzonun Əfqanıstan siyasətini də onun "müsəlmanpərəstliyi" ilə 
əlaqələndirməyə çalışırdılar.1022 
Müttəfiq komandanlığının qeyd edilən ərazilərlə bağlı ermənipərəst 
mövqeyinə baxmayaraq, bu qəzaların əhalisi Ermənistan hökumətinə tabe 
olmadılar. Daşnak hökumətinin öz hakimiyyətini silah gücünə yaymaq cəhdləri 
xeyli müsəlman kəndlərinin boşaldılması ilə nəticələnsə də, lakin bütövlükdə bu 
siyasət iflasa uğradı. Silah gücünə öz hakimiyyətini Naxçıvan, Şərur-Dərələyəz və 
Sürməlidə yaya bilməyən ermənilər 1919-cu ilin sentyabrından başlayaraq, buna 
Amerika diplomatiyası vasitəsi ilə nail olmaq istəyirdilər. Polkovnik Vilyam 
Haskel Sülh konfransı tərəfindən Ermənistana müvəkkil təyin edildiyindən, 
Ermənistan hökumətinin İrəvan quberniyasının yuxarıda adları çəkilən qəzalarını 
                                                        
1019
 Considérations générales sur l'organisation du Caucase en cantons. Annexe № 1 au rapport № 1 du 
10 décembre 1918. // Ministère des Affaires Etrangère de France, Archives Diplomatique,vol.832, folio 
19 
1020
 La Question de Nakhitchevan. Note Presentee A Le Conference de La Paix Par La Delegation de 
L'Azerbaidjan.// Bulletin d'Information d L'Azerbaidjan. Paris, 1919, 8 Septembre, №2, p.3 -4 
1021
 Ermənistan Respublikasının Paris Sülh konfransında olan nümayəndəliyinin başçısı A.Ağaronyanın 
xarici işlər nazirinə məktubu. Sentyabr, 1919.//ARPİİSPİHA, f.276, s.9, i.29, v.6 
1022
 Ermənistan Respublikasının Azərbaycandakı nümayəndəsi A.Saqatelyanın "Antanta, bolşevizm və 
müsəlmançılıq" adlı məruzəsinin surəti. 1920. // ARPİİ SPİHDA, f.276, s.9, i.38, v.2 
303 
 
ələ keçirməsi üçün əlverişli şərait yaradırdı. İngilis komandanlığının Naxçıvan və 
Şəruru Ermənistan hökumətinin idarəçiliyinə vermək təcrübəsi özünü 
doğrultmadığı üçün bu dəfə yeni bir plan - Naxçıvan və Şərur-Dərələyəzdən ibarət 
Amerika general-qubernatorluğu yaratmaq planı irəli sürülmüşdü. Sentyabr ayının 
1-də Azərbaycan hökumətinə verilmiş 20 bənddən ibarət Haskel layihəsində, 
əslində Naxçıvan və Şərur-Dərələyəzin Azərbaycandan ayrılması öz əksini 
tapmışdı. Layihədə göstərilirdi: Amerikanların yaratdığı neytral zonaya Naxçıvan 
və Şərur-Dərələyəz daxil edilir, neytral zonanın idarəçiliyi polkovnik Haskelin 
təyin etdiyi Amerika general-qubernatorunun əlində olacaqdır; ermənilərin 
üstünlük təşkil etdiyi (bu amerikanlar tərəfindən müəyyən edilməli idi) yerləri 
çıxmaq şərti ilə yerli hakimiyyət azərbaycanlıların əlində qalırdı; Azərbaycan və 
erməni hökumətləri neytral zonada olan öz qoşunlarını geri çağırmalı idilər; hər 
hansı tərəfin qoşunu bura, yalnız, Amerika qubernatorunun icazəsi ilə daxil ola 
bilərdi; Azərbaycan və Ermənistan hökumətləri təcili olaraq, yerli əhali arasında 
təbliğat aparan öz nümayəndələrini və ona rəğbət bəsləyən ölkənin 
nümayəndələrini neytral zonadan çıxarmalıdır; hər iki tərəf 1919-cu ilin 1 
sentyabrına qədər törədilmiş hadisələrə görə həbs edilənlərə amnistiya verməlidir; 
yerli çinovniklər Amerika qubernatoru tərəfindən təyin edilir və qubernator neytral 
zonanın hüdudlarında istənilən çinovniki dəyişdirmək hüququna malikdir; 
Azərbaycan hökuməti neytral zonada və İrəvan rayonunda azərbaycanlı, 
Ermənistan hökuməti isə neytral zonada və Zəngəzur rayonunda erməni əhalisini 
sakitləşdirmək üçün öz nüfuzundan istifadə etməlidir; Azərbaycan və Ermənistan 
hökumətləri öz ərazilərində yaşayan azərbaycanlı və erməni əhalisinin həyatının və 
əmlakının toxunulmazlığına təminat verməlidir; neytral zonanın hüdudlarında olan 
dəmir yolu xətti üzərində nəzarət hüququ Amerika general-qubernatoruna 
keçməlidir; Azərbaycan hökuməti "Yaxın Şərqə Amerika Yardım Komitəsi"nin 
Şuşa və Gorusda nəzərdə tutulan yardım tədbirlərinin həyata keçirilməsinə mane 
olmamalıdır; Azərbaycan hökuməti erməni qaçqınlarının öz yerlərinə qayıtmasına 
razılıq verməli və onlara yardım göstərməlidir; Böyük Vedinin azərbaycanlı əhalisi 
Amerika qubernatorunun müşayiəti ilə neytral zonanın hüdudlarından digər yerə 
köçürülməlidir və onlara şərait yaradılmalıdır ki, bütün əmlaklarını özləri ilə 
götürsünlər; hazırda inşa edilən Bakı-Culfa dəmir yolu Azərbaycan hökumətinin 
səlahiyyətində qalmalıdır; Amerika qubernatorunun idarəçiliyi dövründə neytral 
zonanı idarə etmək üçün lazım olan maddi vəsait yerli vergilər hesabına 
ödənilməlidir, bu məqsədlə Azərbaycan hökumətindən əlavə vəsait tələb 
edilməlidir və s.1023 İlk baxışda layihənin məzmunundan aydın olur ki, belə bir 
layihə amerikanlar tərəfindən hazırlana bilməzdi. Bu müttəfiqlərin Ali Komissarı 
Vilyam Haskelin adı ilə elan edilmiş erməni layihəsi idi. Lakin bu layihə 
Azərbaycan hökuməti tərəfindən qəbul edilmədiyi üçün sentyabrın 27-də Vilyam 
                                                        
1023
 Zaqafqaziyada Amerika Ali Komissarı V.Haskelin Naxçıvan və Şərur-Dərələyəzdə Amerika 
general-qubernatorluğu yaradılması ilə bağlı yeni layihəsi. 27.09.1919. // ARDA, f.970, s.1. i. 93, v.3-5 
304 
 
Haskel bir qədər yumşaldılmış, əslində isə mahiyyət etibarı ilə birincidən о qədər 
fərqlənməyən 12 bənddən ibarət ikinci layihəni Azərbaycan hökumətinə 
göndərdi.1024 Azərbaycan xarici işlər naziri sentyabr ayının 29-da Haskelə yazırdı 
ki, onun hökuməti Naxçıvan və Şərur-Dərələyəz qəzalarında xüsusi general 
qubernatorluğunun yaradılmasının əleyhinə deyildir, lakin təklif edilən şərtlərin bir 
qisminə etiraz edir.1025 Bu məsələ ilə bağlı Azərbaycan hökuməti general-
qubernatorluq barədə özünün tərtib etdiyi layihəni sentyabr ayının axırlarında 
polkovnik Haskelə göndərdi. 12 bənddən ibarət layihədə göstərilirdi: Naxçıvan və 
Şərur-Dərələyəz qəzalarında müvəqqəti olaraq, xüsusi general-qubernatorluq 
yaradılır; general-qubernatoru Amerika vətəndaşları içərisindən polkovnik Haskel 
təyin edir; bu qəzalar ümumi, birbaşa, bərabər və gizli səsvermə yolu ilə seçilən 
yerli Şuralar tərəfindən idarə edilir; vilayətdə bütün hakimiyyət - inzibati, 
məhkəmə, dəmir və şose yolları, poçt-teleqraf, xalq maarifi və sair Şuranın 
müstəsna səlahiyyətinə daxil edilir və bu işi general-qubernator tənzim edir; Şura 
tərəfindən təyin edilən icra hakimiyyəti çoxluq təşkil edən millətin 
nümayəndəsindən olmalıdır; bütün general-qubernatorluqda mətbuat, vicdan, söz 
azadlığı, şəxsiyyətin və əmlakını toxunulmazlığı elan edilməlidir; general-
qubernatorluğun büdcəsinə Azərbaycan parlamentində baxılmalı, çatışmayan 
məbləğ Azərbaycan xəzinəsindən əlavə edilməlidir; Azərbaycan pulu rəsmi pul 
vahidi kimi qəbul edilməlidir; seçkilər keçirilənə qədər general-qubernator 
Azərbaycandan iki məsləhətçi dəvət edib, onların köməyi ilə qayda-qanun 
yaratmalıdır; neytral zonadan Bakı-Culfa dəmir yolunun keçdiyi xüsusi zolaq 
ayrılıb, Azərbaycan hökumətinə verilməlidir; general-qubernatorluğun əhalisi 
tərksilah edilməməlidir; general-qubernatorluğun bütün ərazisində amnistiya 
keçirilməlidir.1026 Lakin Azərbaycan hökuməti tərəfindən tərtib edilən layihə 
Haskel tərəfindən qəbul edilmədi. Sentyabr ayının ortalarında Haskel Naxçıvan, 
Şərur və Ordubad nümayəndələri Əli Səbri Qasımovu və Ələsgərovu qəbul edərək 
bildirdi ki, Birləşmiş Ştatların ordu mühəndisi polkovnik Edmond Deli Naxçıvana 
qubernator təyin edilmişdir və oktyabr ayının 23-də öz vəzifəsinə başlayacaqdır. 
Nümayəndələr adından Əli Səbri Qasımov Naxçıvan əhalisinin on bənddən ibarət 
olan tələblərini V.Haskelə təqdim etdi. Burada Naxçıvan əhalisinin bu rayona 
erməni qoşunu yeridilməsinə razı olmayacağı, bu qəzaların əhalisinin Ermənistan 
hökumətinə tabe olmayacağı və lazım gələrsə, azərbaycanlı əhalinin öz 
istiqlaliyyətini silahlı yolla qoruyacağı göstərilirdi.1027 
                                                        
1024
 Zaqafqaziyada Amerika Ali Komissarı V.Haskelin Naxçıvan və Şərur-Dərələyəzdə Amerika 
general-qubernatorluğu yaradılması ilə bağlı yeni layihəsi. 27.09.1919. // ARDA, f.970, s.1, i.93, v.6 
1025
 Azərbaycan Respublikası Xarici işlər naziri M.Y.Cəfərovun Zaqafqaziya Amerika Ali Komissarı 
V.Haskelə məktubu. 29.09.1919. // ARDA, f.970, s.1, i. 93, v.9 
1026
 Азербайджан, 1919, 23 октября. 
1027
 Yenə orada. 
305 
 
Ümumiyyətlə, türklər Naxçıvanı tərk etdikdən sonra bu regionun əhalisi 
özünü erməni talanlarından silah gücünə müdafiə edirdi. Azərbaycan hökuməti 
bütün vasitələrlə İrəvan quberniyasının müsəlman qəzalarının istiqlaliyyət uğrunda 
mübarizəsini müdafiə edirdi. Ermənilər bu regionu özlərinə tabe edə 
bilməməklərini həmişə guya burada türk əsgərlərinin olması ilə əlaqələndirirdilər 
və buna ingilisləri və amerikanları qıcıqlandırmaq üçün bir vasitə kimi baxırdılar. 
İrəvan quberniyasının müsəlman qəzalarının ermənilərə uğurlu müqavimətində 
Azərbaycan Respublikasının Ermənistandakı diplomatik nümayəndəsi Məmməd 
xan Təkinski böyük rol oynamışdı. Əgər müttəfiqlər işə qarışmasaydılar Naxçıvan, 
Şərur-Dərələyəz, Sürməli qəzalarının əhalisi özünü erməni hücumlarından 
qorumaq iqtidarında idi. İyul ayının 11-də M.Təkinski Azərbaycan Xarici İşlər 
Nazirliyinə şifrəli məlumatlar yazırdı ki, Böyük Vedidə erməni ordusunun hücumu 
dəf edilmişdir, İrəvana çoxlu yaralı erməni əsgərləri gətirirlər, ölmüş erməni 
əsgərlərinin sayı 200-dən çoxdur. Müsəlmanlar ermənilərdən iki top və səkkiz 
pulemyot müsadirə etmişlər. Ermənilərin əhvali-ruhiyyəsi aşağı düşüb. Onlar 
uğursuzluğu ingilis missiyasına inandırmaq istədikləri guya döyüşlərdə türk 
əsgərlərinin iştirakı ilə izah etməyə çalışırlar. Qəti şəkildə demək olar ki, bu 
kəndlərdə heç bir türk əsgəri yoxdur.1028 
Amerikalıların Ermənistanda hərbi qüvvəsi olmadığı, erməni ordusu isə 
əslində, bu işin öhdəsindən gələ bilmədiyi üçün Haskel müsəlman qəzalarında 
ümumxalq həyəcanının qalxmasından ehtiyat edir və əhalini sakitləşdirmək üçün 
diplomatik vasitələrə əl atırdı. O, neytral zonanın müsəlman əhalisinə vəd edirdi ki, 
onların hüquqları Paris Sülh konfransında nəzərə alınacaqdır.1029 Oktyabr ayının 
əvvəllərində xarici işlər naziri M.Y.Cəfərova teleqramında Haskel bildirirdi ki, 
yaxın vaxtlarda o, Parisə gedəcək, əgər Azərbaycan hökuməti neytral zonaya daxil 
olan ərazilərdə əhalinin sakitləşdirilməsinə yardım edərsə və neytral zona 
yaradılması haqqında Amerika planını müdafiə edərsə, Haskel vəd verirdi ki, Paris 
Sülh konfransı qarşısında Azərbaycanın tanınması məsələsini qaldıracaqdır.1030 
Hətta bu məqsədlə Amerika missiyasının üzvləri podpolkovnik J.A.Ulio və mayor 
Parker K.Kollok Azərbaycan hökumətindən yazılı şəkildə xahiş edirdilər ki, Sülh 
konfransı üçün məruzə hazırlandığından Azərbaycana aid statistik məlumatlar 
xəritələrlə birlikdə, Sülh konfransına təqdim edilmək üçün iki nüsxədən ibarət 
memorandum formasında Amerika Ali Komissarlığına göndərilsin. Oktyabr ayının 
4-də Azərbaycan xarici işlər naziri, Haskelə göndərdiyi notada yazırdı ki, 
Azərbaycan hökuməti, onun təklifləri və mənafeyi nəzərə alınmaqla bu ərazinin 
                                                        
1028
 Azərbaycanın Ermənistanda diplomatik nümayəndəsi M.X.Təkinskinin xarici işlər naziri 
M.Y.Cəfərova şifrəli teleqramı: 11.07.1919. // ARDA, f.970, s.l, i. 54, v.52 
1029
 ARDA, f.970, s.1, i.213, v.9 
1030
 Zaqafqaziyada Amerika Ali Komissarı V.Haskelin xarici işlər naziri M.Y.Cəfərova teleqramı. 
Oktyabr, 1919. // ARDA, f.970, s.l, i 93, v.9 
 
306 
 
yalnız Azərbaycanın ayrılmaz hissəsi kimi Amerika general-qubernatorluğu 
tərəfindən idarə edilməsinə razılıq verə bilər. M.Y.Cəfərov polkovnik Haskelə 
göndərdiyi notada Azərbaycan xalqının prezident Vilson tərəfindən elan olunmuş 
xalqların hüquqlarına dair prinsipinə uyğun olan ədalətli tələblərinin onun 
tərəfindən Sülh konfransında müdafiə olunacağına ümidvar olduğunu bildirirdi. 
Məktubda İrəvan quberniyasında Azərbaycan xalqının öz iradəsinə uyğun olaraq 
bərqərar etdiyi hüquqlarının da Vilyam Haskel tərəfindən Sülh konfransı qarşısında 
müdafiə olunması arzu edilirdi.1031 
Amerika missiyası Denikin təhlükəsindən də neytral zona yaradılması 
məqsədi ilə istifadə etmək istəyirdi. Denikin təhlükəsi ilə bağlı Şimal sərhədlərində 
neytral zona yaradılması haqqında Xarici İşlər Nazirliyinin sorğusuna Haskel 
cavab verirdi ki, Naxçıvan və Şərur-Dərələyəzdə neytral zona yaradılmayınca 
mənim tərəfimdən Denikinlə və digər məsələlərlə bağlı heç bir addım 
atılmayacaqdır.1032 
Haskel layihəsi elan edildikdən sonra təkcə Naxçıvanı deyil, İrəvan 
quberniyasının bütün müsəlman qəzalarını xalq həyəcanı bürümüşdü. Azərbaycan 
Xarici İşlər Nazirliyinin Versaldakı Azərbaycan nümayəndələrinə göndərdiyi 
məlumatda göstərilirdi ki, İrəvan quberniyasında vəziyyət üsyan həddinə çatıb, bu 
ərazidə Böyük Vedi üsyanı xüsusilə kəskin xarakter alıb, erməni qüvvələrinin 
tamamilə darmadağın edilməsi ilə nəticələndi və erməni ordusu İrəvan şəhərinin 
özünə qədər geri oturduldu.1033 Məlumatda qeyd edilirdi ki, Şərur-Dərələyəzdə 
müsəlmanların hərəkatına erməni dəstələri və hərbi hissələri tərəfindən incidilən 
Kağızman əhalisi və Eçmiədzin qəzasının sakinləri də qoşuldular. Hazırda İrəvan 
quberniyasının bütün müsəlman əhalisi güclü şəkildə həyəcanlanmışdır. İrəvan 
quberniyasının dinc müsəlman əhalisinə divan tutulması Azərbaycan xalqının və 
siyasi dairələrinin də narazılığına səbəb olmuşdur. Şübhəsiz ki, hökumət belə 
zorakılıq aktlarına və incidilən müsəlman əhalisinin yardım çağırışlarına biganə 
qala bilməzdi. Ona görə də Azərbaycan hökuməti avqust ayında olduğu kimi və 
sentyabr ayında da İrəvan quberniyası müsəlmanlarına qarşı ermənilərin törətdiyi 
zorakılıqlara qarşı Ermənistan hökumətinə qəti etiraz notası göndərmişdi.1034 
                                                        
1031
 Xarici işlər naziri M.Y.Cəfərovun müttəfiqlərin Zaqafqaziyada Ali komissarı U.Haskelə notası. 
04.10.1919. // ARPİİ SPİHDA, f.277, s.2, i.18. v.18  
1032
 Zaqafqaziyada müttəfiqlərin ali komissarı U.Haskelin xarici işlər naziri M.Y.Cəfərova teleqramı. 
26.10.1919.//ARDA, f.970, s.1, i.93, v.7 
1033
 Azərbaycan Xarici İşlər Nazirliyinin Versaldakı Azərbaycan nümayəndəliyinə məlumatı. Oktyabr, 
1919. // ARDA, f.2905, s.1, i.20, v.2 
1034
 Lа situation de la population musulmane dans la Republique d'Armenie. // Bulletin d'Information de 
L'Azerbaidjan. Paris, 1919, 13 Octobre, №3, p.4-6; Xarici işlər naziri M.Y.Cəfərovun Ermənistan 
Respublikası Xarici İşlər Nazirliyinə notası. 22.09.1919. // ARDA, f.970, s.l, i.184, v.16-17; Note de 
l'Azerbaidjan a l'Armenie. 22 septembre 1919. // Bulletin d'Information de L'Azerbaidjan. Paris, 1919, 
15 Decembre, №5, p.1-2 
307 
 
Oktyabrın ortalarında polkovnik Haskel Parisə çağırıldıqdan sonra onun 
müavini polkovnik Ceymis Rey neytral zona məsələsini müzakirə etmək üçün 
Bakıya gəlmişdi. Hələ bundan iki həftə əvvəl İstanbuldakı Amerika səfirliyinin 
nümayəndəsi mayor Doyl da Azərbaycan paytaxtına gəlmişdi.1035 Danışıqlar 
zamanı Ceymis Rey Azərbaycan hökumətinə təklif edirdi ki, hökumət öz 
nümayəndəsini onunla birlikdə neytral zona məsələsini həll etmək üçün İrəvana və 
Naxçıvana ezam etsin. Bununla amerikanlar yerli əhaliyə göstərmək istəyirdilər ki, 
Azərbaycan hökuməti neytral zona yaradılmasına tərəfdardır. Lakin hökumət buna 
etiraz edərək bildirdi ki, o, əhalini çaşdıra bilməz və hökumət tərəfindən 
bəyənilməyən prinsiplərin bərqərar edilməsində iştirak edə bilməz. Bununla belə, 
polkovnik Reyə bildirildi ki, əgər əhali amerikanlar tərəfindən təklif olunan şərtlərə 
razı olarsa, (İrəvan quberniyası müsəlman qəzalarının əhalisinin neytral zona 
yaradılmasına qarşı kütləvi həyəcanları Azərbaycan hökumətinə məlum idi - C.H.), 
hökumət neytral zonanın yaradılmasına müqavimət göstərməyəcəkdir. Paris Sülh 
konfransına göndərilən hökumət məlumatında qeyd edilirdi ki, bu etiraz polkovnik 
Reyi elə də təmin etmədi və o, Naxçıvana tək qayıtmalı oldu.1036 
Oktyabr ayının 24-də Ceymis S.Rey Naxçıvana gəldi və müsəlman Milli 
Şurası qarşısında neytral zona yaratmaq barədə Amerika Ali Komissarı Vilyam 
Haskelin bəyanatını elan etdi. Bəyanatda deyilirdi: "Ermənilərlə azərbaycanlılar 
arasında silahlı toqquşmanın dincliyi pozduğunu, vətəndaşların həyatı və əmlakı 
üçün təhlükə yarandığını, Ermənistan və Azərbaycanın bu əraziyə iddiası 
olduğunu, Şərur və Naxçıvana Ermənistan və Azərbaycanın hüququnun hələlik 
Sülh konfransı tərəfindən həll edilmədiyini, Ermənistan və Azərbaycanın bu 
ərazini idarə etmək üçün qarşılıqlı razılığa gələ bilmədiyini, Ermənistan və 
Azərbaycanın bu ərazidə sülh yaratmaq arzularını nəzərə alaraq... mən Vilyam 
N.Haskel Sülh konfransının mənim üzərimə qoyduğu vəkalətə əsaslanaraq, 
Amerika Birləşmiş Ştatları, Fransa, Böyük Britaniya və İtaliya Ali Komissarı 
kimi... Şərur və Naxçıvan dairəsində, Amerika qubernatorunun rəhbərliyi altında 
müttəfiq idarəçilik zonasının yaradıldığını... Şimali Amerika Birləşmiş Ştatları 
ordusunun hərbi mühəndisi polkovnik Edmund L.Dellinin bu zonaya qubernator 
təyin edildiyini bildirirəm.1037 V.Haskeli əvəz edən Ceymis Rey bu bəyanata uyğun 
iki bənddən ibarət Şərur və Naxçıvanda Amerika qubernatorluğu yaradılması, 
polkovnik Edmund L.Dellinin qubernator təyin edilməsi haqqında sərəncam 
imzaladı. Lakin Naxçıvan Milli Şurasının və bütün Naxçıvan əhalisinin təkidi ilə 
Ceymis Rey bu qərarını dəyişməli oldu. Polkovnik Delli Naxçıvanda general-
qubernator kimi deyil, Amerika Аli Komissarın nümayəndəsi kimi qaldı. Ceymis 
Reyin Naxçıvana səfəri ilə bağlı Naxçıvan Milli Şurasının üzvü S.Cəmillinski 
                                                        
1035
 Азербайджан, 1919, 23 сентября. 
1036
 Azərbaycan Xarici İşlər Nazirliyinin Versaldakı Azərbaycan nümayəndəliyinə məlumatı. Oktyabr, 
1919. //ARDA, f.2905, s.l, i. 20, v.7. 
1037
 Azərbaycan arxivi, 1988, №1-2, s.153 
308 
 
Azərbaycan Respublikasının Ermənistandakı diplomatik nümayəndəsi 
M.Təkinskiyə oktyabr ayının 26-da yazırdı ki, о özü, Xəlil bəу, Kəlbalı xan, 
D.Məmmədov və digərləri polkovnik Reylə iki günlük danışıqlar apardılar. 
"Ceymis Rey razılıq verdi ki, polkovnik Dellini general-qubernator kimi deyil, 
Sülh konfransının, yaxud Amerikanın nümayəndəsi kimi burada saxlasın. Bu 
nümayəndə bizim idarəçilik işlərimizə qəti surətdə müdaxilə etməyəcək və 
ermənilərlə bizim aramızda sülh yaratmaq, bizim qaçqınlara kömək etmək 
istiqamətində fəaliyyət göstərəcəkdir."1038 S.Cəmillinski qeyd edirdi ki, danışıqlar 
zamanı məlum oldu ki, artıq burada müttəfiqlərin xüsusi idarə zonasının 
yaradılması məsələsi təxirə salınır və bir çox cəhətlərinə görə bu diyarın 
Azərbaycana birləşməsinə amerikanların razılığı hiss edilir. Naxçıvanda olduğu 
müddətdə Ceymis Rey və digər Amerika nümayəndələri başa düşdülər ki, neytral 
zona üçün nəzərdə tutulan ərazini Azərbaycandan ayırmaq qeyri-mümkündür. 
Noyabr ayında Ermənistanda olan ABŞ zabitlərinin Dellinin sərəncamına 
gəlməsi Naxçıvan və Şərur əhalisinin bərk həyəcanına səbəb oldu. Yaranmış 
vəziyyətdən çıxış yolu kimi Delli zabitləri İrəvana qaytarmalı oldu.1039 1920 -ci ilin 
yanvarında amerikanlar tamamilə Şərur və Naxçıvanın hüdudlarından çıxdılar. 
ABŞ missiyasının Qafqazda olduğu müddətdə Tiflisdə noyabr ayının 23-də 
onların vasitəçiliyi ilə Ermənistanla Azərbaycan arasında saziş imzalandı. 
Amerikanlarla yanaşı, ingilislər də iki respublika arasında hərbi əməliyyatların 
dayandırılması və sülh bağlanmasına təşəbbüs etmişdilər. Noyabrın 16-da 
Britaniya Ali Komissarı O.Uordrop Azərbaycan və Ermənistan hökumətlərinə bu 
məqsədlə teleqram göndərmişdir.1040 Lakin son anda amerikanlar vasitəçilik etdilər. 
Sazişdə tərəflər təsbit edirdilər ki, hazırda сərəyan edən toqquşmanı dayandırmağa 
və yenidən silaha əl atmamağa çalışacaqlar. Ermənistan və Azərbaycan 
hökumətləri razılığa gəlirdilər ki, dinc əhalinin hərəkəti üçün Zəngəzurdan keçən 
yolu açmalıdırlar, tərəflər öz üzərlərinə öhdəlik götürürdülər ki, bütün mübahisəli 
məsələləri, о cümlədən sərhədlər məsələsini də dinc sazişlər vasitəsi ilə həll 
etməlidirlər. Bu sazişin üçüncü bəndi tərəflər arasında razılıq əldə edilməyəcəyi 
təqdirdə amerikanlara münsiflər məhkəməsi rolu oynamaq imkanı verirdi. Orada 
göstərilirdi ki, əgər tərəflər hər hansı məsələni dinc yolla həll edə bilməsələr, 
neytral şəxsdən ibarət münsiflər məhkəməsi seçilməli və bu məhkəmənin qərarını 
özləri üçün məcburi hesab etməlidirlər. Sazişə görə, belə neytral şəxs Amerika 
ordusunun polkovniki Ceymis S.Reydir. Sazişin dördüncü bəndinə əsasən, 
                                                        
1038
 Naxçıvanın general-qubernatoru vəzifəsini icra edən S.Cəmillinskinin polkovnik Dellinin 
Naxçıvanda ABŞ nümayəndəsi vəkalətini alması haqqında Azərbaycanın Ermənistanda diplomatik 
nümayəndəsi Ə.Haqverdiyevə məlumatı. 26.10.1919. // ARDA, f.897, s.l, i.57, v.12. 
1039
 Q.Mədətov Naxçıvanda Sovet hakimiyyətinin qələbəsi və Naxçıvan MSSR-in yaradılması. Bakı, 
1958, s.59-60 
1040
 Tiflisdəki Britaniya ali komissarı O.Uordropun Azərbaycan və Ermənistan hökumətlərinə teleqramı. 
16.11.1919. //ARDA, f.970, s.1, i. 144, v.50 
 
309 
 
mübahisəli məsələləri müzakirə etmək üçün tərəflər bərabər sayda, yubanmadan 
Bakı və Tiflis konfransına nümayəndələr göndərməli idilər. Saziş imzalandığı 
andan etibarən qüvvəyə minirdi.1041 Sazişi Azərbaycan Nazirlər Şurasının sədri 
N.Usubbəyov və Ermənistan nazirlər şurasının sədri A.Xatisov imzalamışdılar. 
Bunlardan əlavə təminatçı kimi sazişə ABŞ tərəfindən Ceymis Rey, Gürcüstan 
Respublikası tərəfindən xarici işlər naziri və müvəqqəti prezident E.P.Geqeçkori də 
imza atmışdılar.1042 Amerikalılar belə hesab edirdi ki, bu saziş Qafqaz 
respublikaları arasında həmrəyliyi gücləndirəcək və onların Denikin təhlükəsinə 
qarşı müqavimətlərini artıracaqdır. Paris Sülh konfransının rəhbərliyinə göndərdiyi 
teleqramda Haskel ABŞ və Gürcüstanın iştirakı ilə azərbaycanlılarla ermənilər 
arasında imzalanmış sazişi yüksək qiymətləndirir və Denikin təhlükəsi şəraitində 
bunu əhəmiyyətli hadisə hesab edirdi. Əks təqdirdə Haskel belə hesab edirdi ki, 
Denikinin Dağıstandan Azərbaycana hücumu Azərbaycanı Türkiyədən kömək 
istəməyə vadar edə bilərdi.1043 Sazişin Cənubi Qafqazda sülh yaradacağı barədə 
Tiflisdə olan Fransa hərbi missiyası da Parisə noyabr ayının 24-də teleqram 
göndərmişdi.1044 Lakin bu saziş müvəqqəti sakitlik yaratsa da, tərəflər arasında 
ziddiyyətlər çox güclü olduğundan, az sonra amerikanlar Qafqazdan çıxdığından, 
dekabr ayında keçirilən konfrans uğurlu nəticə vermədiyindən uzun ömürlü 
olmadı. 
Sazişin imzalanmasından az sonra erməni hərbi hissələri Zəngəzura hücum 
edib, bir neçə müsəlman kəndini dağıtdı, Dərələyəz bölgəsində 300 nəfərin ölümü 
ilə nəticələnən qanlı hadisələr baş verdi.1045 Azərbaycanın xarici işlər naziri 
M.Y.Cəfərovun noyabr ayının 29-da göndərdiyi kəskin notaya cavab olaraq, 
erməni tərəfi bildirdi ki, bu əməliyyatlar Dərələyəzdən Zəngəzur istiqamətinə 
hərəkət edən türk zabiti Xəlil bəyin başçılığı altında olan hücumun qarşısını 
almağa yönəlmişdir və notada göstərilən ölüm hallarından onların məlumatı 
yoxdur. Erməni tərəfi vurğulayırdı ki, onlar 23 noyabr tarixli sazişin bəndlərinə 
                                                        
1041
 Azərbaycan Respublikası ilə Ermənistan Respublikası arasında saziş. 23.11.1919. // AR Pİİ 
SPİHDA, f.276, s.9, i.29, v.1-2 
1042
 Entente conclue entre le Président Khatissov, Représentant le Gouvernement de l'Arménie, et le 
Président Oussoubekov, Représentant le Gouvernement d'Azerbaïdjan.// Ministère des Affaires 
Etrangère de France, Archives Diplomatique, vol.638, folio 140 
1043
 Papers Relating to the Foreign Relations of the United States. The Paris Peace conference. 1919, 
vol.IX. US Government Printing office. Washington, 1946, p.606-607; Télégramme de Constantinople 
en date du 1
o
 décembre 1919, adressé par le Colonel Haskell.// Ministère des Affaires Etrangère de 
France, Archives Diplomatique,vol.638, folio 148; Délégation Américaine Télégramme de 
Constantinople en date du l
er
 décembre 1919, adressé par le Colonel Haskell. //Ministère des Affaires 
Etrangère de France, Archives Diplomatique, vol.832, folio 127; Commission américaine pour la 
négociation de la paixParis, le 5 décembre 1919.// Ministère des Affaires Etrangère de France, Archives 
Diplomatique, vol.832, folio 130 
1044
 Le Commandant de Nonancourt, Chef P.I. de la Mission Militaire Française au Caucase, à Monsieur 
le Ministre de la Guerre, Etat-Major de l'Armée - 2
éme
 Bureau. // Ministère des Affaires Etrangère de 
France, Archives Diplomatique,vol.638, folio 142 
1045
 Азербайджан, 1919, 3 декабря. 
310 
 
əməl edirlər.1046 Azərbaycan tərəfi erməni hökumətinin bu cür münasibətindən 
sonra baş vermiş qanlı hadisələri müttəfiqlərin Cənubi Qafqazdakı 
nümayəndələrinin diqqətinə çatdırdı. Dekabr ayının 8-də Haskelə göndərdiyi 
teleqramda Baş nazir N.Usubbəyov yazırdı: "Noyabr ayının 23-də Tiflisdə 
imzalanmış sazişə uyğun olaraq, Azərbaycan hökuməti Zəngəzurda olan öz 
ordusunu geri çağırmışdır və indi orada bir nəfər də olsun, Azərbaycan  əsgəri 
yoxdur. Bu şəraitdə top və pulemyotlarla silahlanmış erməni hərbi hissələri 
fəallaşaraq, müsəlman əhalisini qırmağa və onların əmlakını talan etməyə 
başlamışdır. Təəssüf ki, bütün bunlar polkovnik Reyin iştirakı ilə keçirilən Tiflis 
müşavirəsində mənim ifadə etdiyim narahatlığı doğrultmuşdur. Yuxarıda 
deyilənlərə əsasən, sizdən xahiş edirəm beş gündən gec olmayaraq, erməni 
dəstələrinin əlində olan top və pulemyotları müsadirə etmək üçün Zəngəzura 
Amerika zabitlərindən ibarət komissiya göndərəsiniz. Bu tədbir həyata keçməsə, 
Azərbaycan hökuməti günahsız insanların qanının tökülməsinə və öz 
vətəndaşlarının üzləşdiyi arası kəsilməyən vəhşiliklərə seyrçi qala bilməz."1047 
Dekabr ayının 11-də V.Haskel xarici işlər naziri M.Y.Cəfərova yazırdı ki, sizin 8 
dekabr teleqramınızı aldım və aşağıdakı əlavə ilə birlikdə Ermənistan hökumətinə 
verdim. Amerika Ali Komissarı qeyd edilən əlavədə xatırladırdı ki, "əgər 
yoxlamalar zamanı Azərbaycan tərəfinin ittihamları təsdiqlənərsə, bu Ermənistanın 
gələcəyinə vurulmuş çox güclü zərbə olacaqdır."1048 
1919-cu il noyabr ayının əvvəllərində Versal Sülh konfransına Cənubi 
Qafqazda vəziyyət haqqında məlumat vermək üçün Parisə dəvət edilmiş V.Haskel 
Ə.M.Topçubaşova məktub yazıb Azərbaycan nümayəndələri ilə görüşdü. Parisdə 
verdiyi müsahibələrində Haskel Naxçıvan general-qubernatorluğunun 
yaradılmasının əhəmiyyətsiz olduğunu başa düşərək, bu məsələyə toxunmadı. İndi 
artıq o, belə hesab edirdi ki, Cənubi Qafqazda yeganə çıxış yolu bu regionun 
bütövlükdə mandatının hər hansı bir ölkə tərəfindən götürülməsindədir. 
Ə.M.Topçubaşov polkovnik Haskellə Parisdəki görüşü barədə Azərbaycan 
hökumətinə yazırdı: "Cənab Haskel bizdə gördüyü qayda-qanun haqda tərifli sözlər 
dedi. Bakıdakı qəbuldan çox razıdır, bizim sadə xalq onun çox xoşuna gəlmişdir, 
bu xalq çox sülhsevər xalqdır və ümumiyyətlə, erməni xalqının düşməni deyil, əgər 
siyasətçilər olmasa, ermənilər də sülhlə yaşayarlar... Bizim suallara cavab verərək, 
polkovnik əmin olduğunu bildirdi ki, Cənubi Qafqaz və hətta bütün Qafqaz xalqları 
birlikdə yaşaya bilərlər, çünki iqtisadi cəhətdən onlar bir-birinə möhkəm 
bağlıdırlar. Lakin başlanğıc üçün onlara hər hansı bir güclü dövlətin köməyi 
vacibdir ki, hər yerdə öz maliyyə vəziyyətlərini qaydaya sala bilsinlər, amma bir 
                                                        
1046
 Ermənistan xarici işlər nazirinin Azərbaycan xarici işlər nazirinə cavab notası. Dekabr, 
1919.//ARDA, f.897, s.l, i.112, v.20 
1047
 Азербайджанская Демократическая Республика. Внешняя политика, с.452 
1048
 Zaqafqaziyada müttəfiq ali komissar V.Haskelin xarici işlər naziri M.Y.Cəfərova məlumatı. 
11.12.1919. //ARDA, f.970, s.l, i.95, v.22 
311 
 
neçə ildən sonra hər xalq mandatlıqdan azad olaraq, sərbəst yaşaya bilər. "Və 
birinci olaraq, himayəçilikdən Sizin Azərbaycan azad olmalıdır" -polkovnik Haskel 
xəritədə Azərbaycanı göstərərək təsdiq etdi."1049 
Qeyd etmək lazımdır ki, polkovnik Haskel Qafqaza göndərildikdə prezident 
Vilson başda olmaqla, ABŞ rəsmi dairələrindən göstəriş almışdı ki, ermənilərə 
kömək etsin. Lakin Qafqazdakı üç aya qədər müşahidələr ona çox şeyi başa saldı. 
Ən başlıcası isə Haskel etiraf edirdi ki, ermənilər qərb mətbuatının təbliğ etdiyi 
kimi, heç də "əzabkeş xalq" deyildirlər. Ə.M.Topçubaşov və M.Məhərrəmovla 
söhbətində o, qeyd edirdi ki, "indiyədək amerikalılar yalnız ermənilər haqqında 
danışırdılar, çünki amerikalı ermənilər və ümumiyyətlə, hamı onları Qafqazın 
yeganə əzabkeş xalqı sayırdılar. Bizim missiyanın Türkiyəyə və Qafqaza 
göndərilməsi və oraya səyahət bir çox amerikalılar üçün çox faydalı oldu. İndi biz 
inandıq ki, "heç də bütün ermənilər biz düşündüyümüz qədər yaxşı deyillər, eyni 
ilə necə ki, bütün türklər pis deyillər. Amerikada da bütün xalqların pisi və yaxşısı 
var." Sözünün sonunda Cənubi Qafqaz respublikalarının Qərb mandatlığına qəbul 
edilməsi məsələsinə toxunaraq, V.Haskel bildirdi ki, "ümumi mandat altında bu 
ölkələri birləşdirmək olardı... lakin bu mandatı qəbul edən Amerika 
olmayacaq."1050 Polkovnik Haskel bunu düz hiss etmişdi. Hələ noyabr ayının 5-də 
gürcü nümayəndələri ilə görüşündə о bildirdi ki, "Amerika öz üzərinə mandat 
götürəcək, ya yox, bunu mən deyə bilmərəm, bu diplomatların işidir. Mənim 
vəzifəm praktiki məsələləri həll etməkdən, Qafqaz xalqlarına kömək göstərməkdən 
ibarətdir."1051 Noyabrın 14-də Versalda diplomatlar Haskelin məruzəsini dinləməli 
oldu. Ali Şuranın İclasına Haskelin gəlişi bir çoxları üçün gözlənilməz olmuşdu. 
Müzakirələrin gedişində aydın oldu ki, polkovnik Haskeli Ali Şura deyil, 
amerikanlar özləri çağırmışlar. ABŞ nümayəndəsi F.Polk bildirdi ki, Haskel sabah 
gedəcək, Ali Şura üçün Ermənistan haqqında onun məlumatını dinləmək maraqlı 
olardı. Bu məsələ gündəlikdə olmadığı üçün iclas iştirakçıları Haskelin məlumatını 
dinləməyə könülsüz razılıq verdilər və Haskel Cənubi Qafqazın ABŞ-a verilməsini 
siyasi cəhətdən əsaslandıran geniş bir nitq söylədi. İqtisadi vəziyyətlə bağlı о qeyd 
etdi ki, Cənubi Qafqazda iqtisadiyyat fəlakətli həddədir. Çıxış yolunu Haskel ABŞ 
kimi güclü dövlətin himayədarlığında görürdü. Siyasi vəziyyətin ağırlığından 
danışaraq, Haskel qeyd edirdi ki, Ermənistan Gürcüstan və Azərbaycan ittifaqına 
girmək istəmir və onlarla daimi müharibə vəziyyətindədir. Нər üç respublika 
arasında ərazi mübahisələri vardır. О dedi: "Nə qədər ki, Azərbaycan və Gürcüstan 
mənim səlahiyyətimdən kənardadır və nə qədər ki, hər üç respublika ümumi bir 
                                                        
1049
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.1919. // ARDA, f.970, s.l, i.146, 
v.11-12 
1050
 Yenə orada, v.13 
1051
 З.Авалов. Независимость Грузии в международной политике, с.228 
 
312 
 
mandatda birləşdirilməyib, mən Ali Şuranın Ermənistanla bağlı üzərimə qoyduğu 
vəzifəni yerinə yetirə bilməyəcəyəm."1052 Haskelin təklifindən sonra məlum oldu 
ki, amerikanların onu Qafqazdan təcili çağırmaqda və Ali Şuranın xəbəri olmadan 
Qafqaz məsələsini gündəliyə salmağa cəhd göstərməkdə xüsusi məqsədləri vardır. 
Yalnız Ermənistan haqqında məlumat vermək üçün söz almış Haskelin Azərbaycan 
və Gürcüstan haqqında da məlumat verməsi iclasın iştirakçıları arasında 
anlaşılmazlıq yaratdığından F.Polk izahat verdi ki, Haskel Ermənistanla bağlı Ali 
Şuranın tapşırıqlarını effektli icra etmək üçün Azərbaycan və Gürcüstanda da bir 
sıra vəzifələri yerinə yetirməli olmuşdur. F.Polk xatırlatdı ki, polkovnik sabah yola 
düşür. Lakin iclasa sədrlik edən təcrübəli Klemanso başa düşdü ki, məsələnin 
müzakirəsinin uzadılması yalnız amerikanlar üçün sərfəlidir. Ona görə də o, 
məlumat üçün Haskelə təşəkkürünü bildirib, məsələnin müzakirəsinin 
dayandırılması barədə ingilislərin təklifi ilə məmnuniyyətlə razılaşdı.1053 
Amerikanların bu məsələni yenidən qaldıracaqlarını bilən ingilislər, növbəti 
iclasa ətraflı hazırlaşdılar. Noyabr ayının 15-də F.Polk Haskel məruzəsi ilə bağlı 
Ermənistan məsələsini qaldıraraq və Haskelin Ermənistana Ali Komissar təyin 
edilməyi ilə bağlı Ali Şuranın 5 iyul tarixli iclasının qətnaməsinə "kiçicik" düzəliş 
edib bildirdi ki, "Ermənistan" sözündən sonra "Gürcüstan və Azərbaycan" sözləri 
əlavə edilsin.1054 Deməli, təklif edilən dəyişiklikdən sonra 5 iyul qətnaməsinin giriş 
hissəsi belə oxunmalı idi: "ABŞ polkovniki V.H.Haskel Ali Şura tərəfindən, 
Birləşmiş Ştatlar, İngiltərə, Fransa və İtaliya hökumətləri adından Ermənistan, 
Gürcüstan və Azərbaycana Аli Komissar təyin edilir". İclas iştirakçılarının 
təəccübləndiyini hiss edən F.Polk əlavə etdi ki, "mən, sadəcə olaraq, Şuraya təklif 
verməyi arzulayıram, lakin onun qəbul edilməsinə təkid göstərmirəm.1055 ABŞ 
nümayəndələrinin bu təklifinin arxasında Azərbaycan neftinə maraq göstərən 
Amerika sənayeçilərinin mənafeyi dayanırdı. İngilis tarixçisi E.Monro yazır ki, 
mandatlar bölüşdürülən zaman Birləşmiş Ştatlar neft psixozu dumanında idi.1056 
ABŞ nümayəndəsinin bu təklifi İngiltərə nümayəndəsi E.Krou tərəfindən 
kəskin etirazla qarşılandı. O, bəyanat verərək bildirdi ki, F.Polk tərəfindən 
qaldırılan məsələlər öyrənilmək üçün Böyük Britaniya hökumətinə verilmişdir. 
Böyük Britaniya hökuməti Haskelin vəkalətinin "Yaxın Şərqə Amerika Yardımı 
Komitəsi"nin rəhbəri kimi Gürcüstana və Azərbaycana aid edilməsinə etiraz etmir. 
Lakin Krou qeyd edirdi ki, Amerika nümayəndəsi F.Polkun bugünki təklifi 
Haskelə iyul ayının 5-də verilmiş vəkalətlə bir araya sığmır. Krou açıq şəkildə 
bildirdi ki, Böyük Britaniya hökuməti onun razılığı olmadan Amerika Yardımı 
                                                        
1052
 Papers Relating to the Foreign Relations of the United States. The Paris Peace conference, vol.IX, 
p.107 
1053
 Ibid, p.168 
1054
 В.И.Адамия. Из истории Английской интервенции в Грузии, с. 129  
1055
 Г.Гамбашидзе. Из истории политики США в отношении Грузии, с. 129  
1056
 E.Monroe. Britain's Moment in the Middle East 1914-1956. L.,1963, p.102 
313 
 
Komitəsinin Cənubi Qafqazda fəaliyyətinə dözsə də, lakin Amerika polkovniki 
Haskeli Cənubi Qafqazda Ali Komissar kimi tanımağa hazırlaşmır.1057 Beləliklə, 
qərara alındı ki, Haskel missiyasına daxil olan ABŞ nümayəndələri Azərbaycan və 
Gürcüstanda yalnız "Yaxın Şərqə Amerika Yardımı Komitəsi"nin işi ilə bağlı 
fəaliyyət göstərə bilərlər, hər iki respublikada siyasi, iqtisadi və digər məsələlərə 
müdaxilə edə bilməzlər. İngilislərin bu təklifi fransızlar və italyanlar tərəfindən də 
müdafiə edildi. Beləliklə, amerikanların Haskelin vəkalətinin siyasi cəhətdən 
Azərbaycana aid edilməsi barədə qaldırdıqları təşəbbüs ingilislərin müqaviməti 
nəticəsində baş tutmadı. Bu məsələyə toxunan rus alimi B.Şteyn səhv olaraq, təsdiq 
edir ki, 1919-cu ilin noyabrın 15-dən etibarən, Amerika polkovniki Haskel 
müttəfiq dövlətlərin bütün Cənubi Qafqaza rəsmən baş komissarı təyin edildi.1058 
Əslində isə yuxarıda qeyd edildiyi kimi, V.Haskelin iyul ayının 5-də təsdiq edilmiş 
səlahiyyəti saxlanıldı. Yalnız, "Yaxın Şərqə Amerika Yardımı Komitəsi"nin 
Qafqaz bölməsinin rəhbəri kimi, onun Azərbaycanda və Gürcüstanda fəaliyyət 
göstərməsinə icazə verildi. Noyabr ayının ortalarında Amerika yardım komitəsinin 
40 nəfərdən ibarət tərkibi təsdiq edildi. Onun rəhbərliyinə polkovnik V.H.Haskel, 
polkovnik C.K.Ri, leytenant-polkovnik Sammer Ueyt, kapitan S.Saunders, kapitan 
Moris Hyuzik daxil idilər.1059 
Sonralar amerikanların Qafqaz mandatında təkid göstərməmələri Kiçik 
Asiyaya və Qafqaza göndərilmiş digər bir missiyanın - Harbord missiyasının 
prezidentə hazırladığı məlumatla bağlı idi. General Ceyms Harbord prezident 
Vilsona göndərdiyi məruzədə Qafqaza Amerika mandatının əleyhinə rəy 
söyləmişdi. 1919-cu ildə ABŞ-ın Qafqaza marağının artdığı, Amerika siyasi 
dairələrində Qafqaz mandatı məsələsi müzakirə edildiyi üçün prezident Vilson belə 
qərara gəldi ki, Ermənistan, Azərbaycan, Gürcüstan və Kiçik Asiyada siyasi, hərbi, 
coğrafi, iqtisadi, idarəçilik və digər məsələləri ətraflı öyrənmək üçün ora xüsusi 
Amerika missiyası göndərsin.1060 1919-cu ilin iyun ayının 12-də Azərbaycan, gürcü 
və dağlı nümayəndələrinin birgə keçirdiyi iclasın protokolu ilə tanışlıq belə bir 
fikrə gəlməyə əsas verir ki, hələ iyun ayının əvvəllərində amerikalılar Qafqazdakı 
vəziyyəti öyrənmək üçün oraya xüsusi missiya göndərmək fikrində olmuşlar. 
Həmin iclasda çıxış edən Dağlılar İttifaqının nümayəndəsi Bammatov bildirmişdi 
ki, Qafqaza xüsusi komissiya göndərmək barədə Sülh konfransından xahiş etməyi 
Parisdə olan Amerika nümayəndələrindən biri ona məsləhət görmüşdür. 
Amerikalılar Qafqaza komissiya göndərilməsi üçün istəyirdilər ki, Qafqaz 
                                                        
1057
 Papers Relating to the Foreign Relations of the United States. The Paris Peace conference, 
vol.IX.p.180 
1058
 Б.Штейн. "Русский вопрос" на Парижской мирной конференции, с.346  
1059
 Şimali Amerika Ştatları idarəsi altında birləşdirilən Yaxın Şərqə Yardım Komitəsinin Azərbaycan 
Respublikasının Gürcüstandakı diplomatik missiyasının katibinə məlumatı. 12.11.1919. // ARDA, 
f.897, s.l, i. 111, v.154-155 
1060
 З.Авалов. Независимость Грузии в международной политике, с.228 
 
314 
 
respublikalarının özləri Sülh konfransına müraciət edib bildirsinlər ki, Qafqazda 
vəziyyət çox təhlükəlidir, guya qan tökülməsinin qarşısını almaq və qarşılıqlı 
münasibətləri tənzim etmək üçün təcili komissiya göndərmək lazımdır. Əgər 
Qafqaz respublikaları Sülh konfransına belə bir ərizə ilə müraciət edərdilərsə, 
Amerika nümayəndələri Ali Şuranın iclasında bu təklifi müdafiə edəcəklərini 
bildirmişdilər. Lakin nə Azərbaycan, nə də Gürcüstan nümayəndələri bu 
məzmunda müraciət edilməsinə tərəfdar çıxmadılar. Əslində belə addım atmaq 
Qafqaz respublikalarının tanınmasını çətinləşdirərdi və bu respublikalar haqqında 
belə rəy yaradardı ki, guya onların hökumətləri yerlərdə qan tökülməsinin qarşısını 
ala bilmir. Ə.M.Topçubaşov haqlı olaraq qeyd edirdi ki, bu məzmunda müraciət 
bizi fakt qarşısında qoya bilər. Müzakirələrdə iştirak edən M.H.Hacınski deyirdi: 
"Dövlətlər arasında Qafqaz ətrafında hansısa siyasi mübarizə gedir, dünən 
italyanlar bizə meyl edirdi, bu gün amerikanlar, sabah da bir başqası meyl edəcək. 
Dost məsləhətlərinə çox ciddi ehtiyatkarlıqla yanaşmaq lazımdır, əks təqdirdə biz 
bu və ya digər qrupun əlində oyuncağa çevrilə bilərik. Mən belə başa düşürəm ki, 
amerikanlar elan etmək istəyirlər ki, Qafqazda qan axır və daha çox qan axacağı 
gözlənilir, ona görə də ora komissiya göndərmək lazımdır... Bu, о deməkdir ki, biz 
özümüz Qafqazda qan axıdılmadan yaşaya bilmərik, ingilis komandanlığı da bizi 
barışdırmağa qadir deyildir. Bu İngiltərəyə nесə təsir göstərər?.. Əslində bu ingilis 
komandanlığı ilə bizim münasibətlərimizi gərginləşdirər."1061 İclasda çıxış edənlər 
yuxarıda qeyd edilən məzmunda konfransa müraciət edilməsinin əleyhinə oldular, 
lakin mülki şəxslərdən ibarət bir komissiyanın Sülh konfransı tərəfindən Qafqaza 
göndərilməsini mümkün hesab etdilər. Bu qərar amerikalıları təmin etmədiyi üçün 
onlar Sülh konfransının adından deyil, öz adlarından Qafqaza xüsusi missiya 
göndərdilər. Avqust ayının ortalarında Birləşmiş Ştatların Versalda olan 
nümayəndəliyinin başçısı F.Polk Qafqaz respublikalarının Parisdə olan 
nümayəndələrinə xüsusi məktubla müraciət edib, Harbord missiyası barədə onlara 
məlumat verdi.1062 Avqust ayının 13-də Azərbaycan nümayəndəliyinə göndərilən 
məktubda qeyd edilirdi ki, Briqada generalı Ceymis Q.Harbord 12 zabitin 
müşayiəti ilə yaxın vaxtlarda Cənubi Qafqaza yola düşür. Azərbaycan 
nümayəndələrindən xahiş edilirdi ki, bu barədə öz hökumətinə məlumat versinlər 
və yerlərdə general Harborda öz vəzifəsini yerinə yetirməkdə Аzərbaycan 
hökuməti tərəfindən yardım göstərilsin. Məktubun axırında xatırladılırdı ki, bu 
missiyanın göndərilməsi Azərbaycan Respublikası və qalan Cənubi Qafqaz 
respublikalarının tanınması kimi qəbul edilməməlidir.1063 
                                                        
1061
 Paris Sülh konfransındakı Azərbaycan, Gürcüstan və Dağlılar Respublikası nümayəndələrinin birgə 
iclasının protokolu. 12.06.1919. // ARDA, f.970, s.l, i. 142, v.176-177 
1062
 Bulletin d'Information de L'Azerbaidjan. Paris, 1919, 13 Octobre, № 3, p.7 
1063
 ABŞ-ın Paris Sülh konfransındakı nümayəndəliyinin başçısı F.Polkun Ə.M.Topçubaşova məktubu. 
13.08.1919. // ARDA, f.970, s.l, i. 142, v.46 
 
315 
 
Bundan sonra Versaldakı Azərbaycan nümayəndələri Harbord missiyasının 
Azərbaycan üzrə müvəkkili polkovnik Rey ilə görüşüb, onu lazımi materiallarla 
təchiz etdilər. Ə.M.Topçubaşov bu barədə yazırdı: "Polkovnik Rey ilə ... bir neçə 
dəfə görüşdüm... Azərbaycanda olan missiyanın başçısıdır. Мən onu lazımi 
materiallarla təmin etdim və ətraflı məlumatlandırdım. Aydın oldu ki, konfrans və 
xüsusilə də Şimali Amerika Birləşmiş Ştatları bizə və bütün Qafqaza olan 
münasibətini missiya öz işini qurtarandan sonra bildirəcək, bunun üçün missiya üç 
ay orada olacaq. O, mən və Hacınski bütün Amerika missiyalarının şefi polkovnik 
Loqenin yanında olduq, Loqe kömək edəcəyinə söz verərək dedi ki, missiyanın 
tərkibinə bizim bir nümayəndəmizin salınması barədə göstəriş verəcək. Siz bundan 
istifadə etməlisiniz."1064 
General Ceymis Harbord ABŞ siyasi dairələrində tanınmış şəxslərdən biri 
idi. O, general Perşinqin ordusunda qərargah rəisi olmuşdu. Birinci dünya 
müharibəsinin sonlarında Avropada Almaniyaya qarşı vuruşmuş, dünya müharibəsi 
qurtardıqdan sonra Avropada olan Amerika ordusunun vətənə qayıtması işinə 
rəhbərlik edirdi.1065 İndi isə üç aylığa Harbordu xüsusi missiyaya rəhbər təyin 
etdilər. Harbord missiyası avqust ayının axırlarında Fransanın Brest şəhərindən 
yola düşmüş və sentyabr ayının 2-də İstanbula gəlmişdi. Qısa müddət ərzində 
Harbord İngiltərə, Fransa, İtaliya komissarları, habelə Yaxın Şərqdə Amerika 
mənafeyini müdafiə edən İsveç səfiri ilə görüşmüş və İstanbul, Kilikiya, Ərzurum, 
Diyarbəkir, Xarput, Sivas, Ərzincan, Qars, İrəvan, Tiflis, Bakı və Batum marşrutu 
üzrə yolunu davam etdirmişdi. Missiya olduğu yerlərdə keçirdiyi görüşlər və 
müşahidə etdiyi hadisələr barədə İstanbulda olan Amerika missiyasına məlumatlar 
çatdırırdı. 
Sentyabr ayının ortalarında general Harbord Sivasda Mustafa Kamal paşa 
ilə görüşdü. 3-4 saatlıq danışıqlar zamanı Harbordu, əsasən, kamalçıların Qafqaz 
siyasəti maraqlandırırdı. Görüş zamanı Mustafa Kamal paşa bildirdi: "Mərkəzi 
İrəvan olan Erməni Cümhuriyyətinə qarşı bizim heç bir düşmənçiliyimiz 
yoxdur."
1066
 Lakin Ermənistan hökuməti öz ərazisində müsəlmanlara qarşı 
vəhşiliklər törətməkdən əlavə, digər yerlərdə də erməniləri bu işə təhrik etdiyini və 
hətta Türkiyənin hüdudlarına müdaxilə etdiyini Mustafa Kamal paşa Harborda 
bildirdi. O, bu fikirdə idi ki, Ermənistandakı bədbəxt müsəlman əhalisinin xilas 
edilməsi xeyli dərəcədə Qafqazda Azərbaycan hökumətinin gücləndirilməsindən 
asılıdır.1067 Anadoluya Amerika mandatı məsələsinə gəldikdə isə Mustafa Kamal 
paşa bu ideyaya ehtiyatla yanaşır və Vilsonun "14 sülh prinsipinə ciddi əməl 
                                                        
1064
 А.М.Топчибашев. Письма из Парижа, с.69 
1065
 Азербайджан, 1918, 19 сентября. 
1066
 H.Baykara. Azerbaycan İstiklal Mücadiləsi Tarihi, s.288 
1067
 Yenə orada. s.290 
316 
 
ediləcəyi təqdirdə, yalnız iqtisadi kömək göstərilməsini məqbul hesab edirdi.1068 
Görüş zamanı general Harborda təqdim edilən raportda göstərilirdi ki, ermənilər 
Ərzurumda yalnız 1918-ci ilin mart ayının 11-12-də üç min dinc türk əhalisini 
qətlə yetirmişlər.1069 Ərzurum valisi Zakir Əfəndi ermənilərin müsəlmanları kütləvi 
şəkildə qırdığı yerləri və toplu məzarlıqları general Harborda göstərmişdi.1070 
Harbordun avtomobil karvanı Sivasdan Ərzincana və Ərzuruma yola düşüb, 
köhnə rus-türk sərhədləri boyunca hərəkət edərək, Qarsa gəldi. İstanbula 
göndərdiyi məlumatda Harbord köhnə rus-türk sərhədi ilə gedəndə türklər 
tərəfindən böyük xeyirxahlıq göstərildiyini və bu yerlərdə az miqdarda erməni 
əhalisi olduğunu yazırdı. О qeyd edirdi ki, sərhəd boyunca tez-tez ermənilərin 
qovduğu müsəlman köç karvanları ilə qarşılaşır. Minlərlə müsəlman ailəsi olan bu 
qaçqınlar Harbordu inandırmağa çalışırdılar ki, "keçmişdə də, indi də onlar 
ermənilər tərəfindən öldürülmüşlər." Türkiyənin erməni talanlarına məruz qalmış 
Şərq vilayətlərində gördüyü dəhşətli vəziyyət haqqında Harbord sentyabr ayının 
28-də Qarsdan müttəfiqlərin İstanbulda olan nümayəndələrinə yazırdı ki, 
Türkiyədən gedəndə müşahidə etdiyimiz ən dəhşətli hadisə ərazilərin əhalidən 
təmizlənməsi və bu yerlərin boş qalmasıdır. Missiyanın keçdiyi şəhər və kəndlərin 
böyük hissəsində əhali yox idi və yaşayış məntəqələri dağılmışdı. General 
Harbordun fikrincə, Aralıq və Qara dəniz sahillərində yerləşən məlum şəhərləri 
çıxmaq şərti ilə Türkiyənin bu yerlərində sanki həyat yox idi. О yazırdı: "Sanki 
bütün Osmanlı imperiyası taqətdən düşmüşdür."1071 Lakin nə general Harbord, nə 
də missiyanın digər üzvləri Şərqi Anadoluda öz gözləri ilə gördükləri fəlakətləri 
səfərin yekunları ilə bağlı hazırladıqları hesabatlarına daxil etmədilər. ABŞ-ın 
Luisvil universitetinin professoru Castin Makkarti haqlı olaraq yazır ki, missiya 
həqiqəti aşkarlamaqda maraqlı deyildi. О yazır: "Missiya üzvlərinin sonrakı 
şərhləri göstərir ki, türklərə verilən suallar 1914-cü ildən bəri Şərqi Anadoluda baş 
verənləri aydınlaşdırmağa yönəlməmişdi. Əksinə, bu məqsədlə suallar verilirdi ki, 
Şərqi Anadoluda müstəqil Ermənistan dövlətinin yaradılmasına mane olan amilləri 
müəyyənləşdirsinlər. Missiyanın yekun qərarına münasibətdə J.Makkarti yazırdı ki, 
amerikanlar öz qərarlarını çoxdan vermişdilər, "ekspertlərin rəyi" əvvəlcədən bəlli 
idi, türklər birmənalı olaraq, günahkar tərəf kimi tanınmalı idi. Harbordun son 
hesabatı ermənilərin ona verdiyi materiallar əsasında hələ missiya yola düşməzdən 
əvvəl hazır idi. Hesabatın böyük bir hissəsi missiyanın öyrənmədiyi məsələlərə 
həsr edilmişdi. Əgər hesabatda təsadüfən ölmüş türkdən söhbət gedirdisə, bu yalnız 
ordu həyatından alınmış faktlara aid idi. Lakin bütün hallarda ermənilərin ölümü 
                                                        
1068
 Justin McCarthy. The Report of Niles and Sutherland an American Investigation of Eastern Anatolia 
after world war I. XI. Türk Tarih konqresi, cilt V, Ankara, 1994, p.1820 
1069
 Enver Konukçu. Ermenilerin Yeşilyayla`dakı Türk Soykirimi (11-12 Mart 1918). Ankara, 1990, 
s.36 
1070
 Enver Konukçu. Erzurum tarihi. // Erzurum. Ankara, 1986, s.14 
1071
 General C.Harbordun müttəfiqlərin İstanbuldakı Ali Komissarına məktubunun surəti. 28.09.1919. // 
ARPİİSPİHDA, f.276, s. 9, i. 26, v.27 
317 
 
"soyqırım siyasətinin nəticəsi" kimi qiymətləndirilirdi."1072 Bu niyyət sensasiya 
özünü kapitan Emori Naylz və Artur Saterlandın məlumatlarının məqsədli şəkildə 
"itirilməsində" və həmin məlumatların Harbordun hesabatına daxil edilməməsində 
daha qabarıq şəkildə göstərirdi. Bu iki Amerika zabitləri ermənilərin əməllərindən 
daha çox ziyan çəkmiş Van və Bitlis vilayətlərinin bütün kəndlərini üç ay ərzində 
at belində dolanmışdılar. Onların topladığı materiallar qətiyyən Harbordun 
konsepsiyasına uyğun gəlmirdi. Çox illər sonra "itirilmiş" bu materialları 
aşkarlayan J.Makkarti yazırdı: "Naylzın nəticələrinin çoxu Harbordun nəticələri ilə 
ziddiyyət təşkil edirdi. Kapitan Naylzın məlumatları amerikan informatorlarının 
məlumatları içərisindən ən neytralı idi. Birinci dünya müharibəsindən sonra Şərqi 
Anadolunun bütün tədqiqatçıları içərisindən yalnız Naylza və onun ortağı Artur 
Saterlanda həqiqətə yaxınlaşmaq nəsib olmuşdu. Onlar əhali içərisində sorğular 
keçirir, müşahidələr aparır, həqiqət axtarışı ilə kəndbəkənd dolanırdılar. Tənha 
olaraq, bu zabitlər yerli adamlardan soruşurdular ki, müharibə dövründə onlarla 
bağlı nə baş verib. Məlumatların bir hissəsi məsələn, "canlı tarix" olan Qafqaz 
qaçqınlarından alınmışdı və bu məlumatlar erməni-türk müharibələri ilə bağlı 
ermənilərin iddialarını şübhə altına almaq üçün yetərli idi. Naylz və Saterlandın 
topladığı faktlar onunla fərqlənirdi ki, Şərqə ölmüş erməniləri axtarmağa gələnlər, 
hər yerdə yalnız ölmüş müsəlmanları tapmışdılar."1073 Emori Naylz və Artur 
Saterlandın sonradan aşkarlanan "itirilmiş" hesabatları 1913-1916-cı illərdə 
İstanbulda ABŞ-ın səfiri olmuş Henri Morqentaunun uydurma "erməni soyqırımı" 
haqqında amerikalıları heyrətə salan 1918-ci ildə Nyu Yorkda nəşr edilmiş 
xatirələrinin yalnız ermənilərin verdiyi məlumatlar əsasında yazıldığından nə qədər 
subyektiv xarakter daşıdığını ortaya qoydu.1074 
İrəvan və Tiflisdən sonra Harbord başda olmaqla, Amerika missiyası 
oktyabr ayının 5-də üç general və 15 mütəxəssisin iştirakı ilə Bakıya gəldi. 
Ermənistan və Gürcüstanda olduğu kimi, Azərbaycanda da Amerika missiyası 
onları maraqlandıran siyasi, dövlət quruluşu, maliyyə, ticarət, sənaye, səhiyyə, 
əhali, təbii sərvətlər, coğrafiya, poçt-teleqraf, hərbi və mandatlığa münasibət 
məsələlərini öyrənməli idilər. H.Z.Tağıyevin evinə düşmüş general Harbord baş 
nazir N.Usubbəyov, xarici işlər naziri M.Y.Cəfərov, yollar naziri X.Məlik-Aslanov 
və digər rəsmi şəxslərlə danışıqlar aparmışdı.1075 Harbord, onu maraqlandıran 
                                                        
1072
 Justin McCarthy. The Report of Niles and Sutherland on American Investigation of Eastern 
Anatolia after World War I, p. 1819-1820 
1073
 Ibid, p.1821-1822 
1074
 Henry Morgenthau. Ambassador Morgenthau's Story. New York, 1918. Bu əsər haqqında əlavə 
məlumat üçün bax: Heath W. Lowry. The Story behinde Ambassador Morgenthau's Story. Istambul, 
1990; H.Morqentaunun bu xatirələri 2009-cu ildə rus dilinə tərcümə edilib "Генри Моргентау. 
Трагедия армянского народа. История посла Моргентау. М., 2009, 319 с." adı ilə Moskvada nəşr 
edilib. 
1075
 L'Azerbaidjan et la mission americaine.//Bulletin d'Information de L'Azerbaidjan. Paris, 1920, 1 
Janvier, №6, p.2-3 
318 
 
Azərbaycan parlamenti və hökuməti, xalq maarifinin vəziyyəti, məhkəmə 
orqanlarının quruluşu və fəaliyyəti, əyalətlərin idarəçiliyi formaları, seçki sistemi 
haqqında ətraflı məlumat almışdı.1076 Harbord missiyasına daxil olan polkovnik 
Hill və digərləri Bibi-Heybətdə, Qara şəhərdə və digər sənaye rayonlarında 
olmuşdular. Rəsmi hökumət orqanı olan "Azərbaycan" qəzeti Amerika missiyası 
ilə danışıqlar barədə məlumatında qeyd edirdi ki, demokratik respublikanın siyasi 
və iqtisadi vəziyyətindən razı qalan Harbord tezliklə Azərbaycan istiqlaliyyətinin 
Sülh konfransı tərəfindən tanınacağını söyləmişdi.1077 Danışıqlar zamanı 
C.Harbord Ermənistanla Azərbaycan arasında olan ixtilafların tezliklə aradan 
qaldırılmasının zəruriliyini bildirmiş, Azərbaycanda mövcud olan qayda-qanundan, 
xüsusilə Azərbaycan əsgərinin intizamından məmnunluğunu ifadə etmiş və bütün 
bunları Azərbaycanın müstəqil həyata hazır olmasının təzahürü kimi 
qiymətləndirmişdi. General ümid etdiyini bildirmişdi ki, Sülh konfransı 
Azərbaycan xalqının bütün arzu və istəklərini nəzərə alacaqdır.1078 
Harbordun Bakıya qısa müddətli səfərindən şəhərin erməni əhalisi və 
onların milli təşkilatları da öz mənafelərinə uyğun bacarıqla istifadə etdilər. 
General Harbordun Tiflisə və Bakıya gedəcəyini nəzərə alaraq, hər iki şəhərdə olan 
erməni milli təşkilatlarına və erməni kilsələrinə Ermənistan hökuməti tərəfindən 
tapşırıq verilmişdi ki, ümumerməni tələbləri ilə bağlı general Harborda sənədlər 
təqdim etsinlər. Hələ İstanbulda Harbordla görüşən erməni nümayəndələri sentyabr 
ayının 18-də Ermənistan Xarici İşlər Nazirliyi vasitəsi ilə Bakıdakı diplomatik 
nümayəndə T.A.Bekzadyana çatdırmışdılar ki, general Harbord müstəqil və azad 
Ermənistan yaranacağı təqdirdə, digər yerlərdə yaşayan erməni sənayeçiləri, 
tacirləri, mühəndis-texniklərinin öz kapitalları ilə birlikdə Ermənistana gedib-
getməyəcəkləri ilə maraqlanır. T.A.Bekzadyana məsləhət görülürdü ki, Harbordu 
inandırsınlar ki, "Müstəqil və Böyük Ermənistan" yaranarsa, bütün erməni 
sənayeçiləri, tacirləri, bütün sahədə çalışan mütəxəssislər Ermənistana 
toplanacaqlar.1079 Bakıda yaşayan ermənilər bu tövsiyələrə uyğun hərəkət etdilər və 
Bakı erməni əhalisi adından general Harborda müraciət təqdim etdilər. Müraciətdə 
deyilirdi: "Amerika xalqının və dövlət xadimlərinin insanpərvər siyasəti 
nəticəsində Ermənistan dövləti siyasi baxımdan tanınarsa biz, Bakı erməni 
cəmiyyəti adından təntənəli şəkildə vəd edirik ki, öz tarixi vətənimiz olan 
Ermənistanın tərəqqisi naminə hər şeyi edəcəyik."1080 Müraciət elə tərtib edilmişdi 
ki, guya Azərbaycanda hər şey ermənilərə məxsus olmuşdur və ən maraqlısı odur 
                                                        
1076
 Азербайджанская Демократическая Республика. Внешняя политика, с.366-367 
1077
 Азербайджан. 1919, 7 октября. 
1078
 Azərbaycan arxivi, 1988, №1-2, с. 147-148 
1079
 Ermənistan Xarici İşlər Nazirliyinin Bakıdakı diplomatik nümayəndəsi T.Bekzadyana məktubu. 
18.09.1919. // ARPİİ SPİHDA, f.276, s.9, i. 26, v.26 
1080
 Bakının erməni əhalisinin nümayəndələrinin general Ceyms Harborda məktubu. Oktyabr, 1919. // 
ARPİİ SPİHDA, f.276, s.9, i. 26, v.29 
 
319 
 
ki, müraciətdə bir dəfə də "Azərbaycan" adı çəkilmirdi. Bakı erməniləri Orta 
Asiya, Qroznı, Vladiqafqaz və digər yerlərdə yaşayan ermənilərin də öz sərvətləri 
ilə Ermənistana yardım göstərəcəyini Harborda bildirirdilər. Müraciətin axırında 
deyilirdi: "Siz öz hökumətinizə çatdırın ki, Bakı erməniləri digər xarici dövlətlərdə 
yaşayan ermənilər kimi, vətənlə əlaqəni üzməmişlər, onun dərdləri və sevincləri ilə 
yaşayır, bütün öz gücünü vətənin çiçəklənməsi naminə sərf etməyə hazırdırlar."1081 
Bundan əlavə, 1918-1919-cu illərdə cərəyan edən hadisələrin saxtalaşdırılmış 
təsviri də Bakı erməniləri tərəfindən Amerika missiyasına təqdim edildi. Burada 
ermənilərin Antantanın "müqəddəs işi" uğrunda vuruşduqlarını şərh etməklə 
yanaşı, guya Osmanlı ordusunun Cənubi Qafqazdan çıxarkən, türk əsgər və 
zabitlərinin yerli adamlar kimi müsəlmanlar yaşayan ərazilərdə qaldığı, onların 
Türkiyə və Azərbaycan hökumətindən yardım alaraq, Ermənistan hökumətinə qarşı 
mübarizə apardığı göstərilirdi. Qarabağla bağlı ermənilər daha cəfəng bir fikirlə 
amerikalıları qorxudaraq yazırdılar ki, guya Azərbaycan Respublikası Araz, 
Cənub-Qərbi Qafqaz respublikalarını özünə birləşdirmək yolunda maneə olan 
Qarabağ və Zəngəzur rayonlarını tutmaqla Türkiyə ilə ittifaqda Aralıq dənizindən - 
Hind okeanına qədər yalnız müsəlmanlardan ibarət dövlət yaratmaq istəyir. 
Ermənilərin fikrincə, guya bu, ona görə baş vermişdir ki, müttəfiqlərə inanaraq, 
Ermənistan hökuməti mübahisəli məsələlərlə bağlı Paris Sülh konfransının qərarını 
gözlədiyi halda "Azərbaycan hökuməti Sülh konfransının göstərişlərinə məhəl 
qoymayıb, Türkiyə ilə birlikdə Ermənistan ərazisində müsəlmanların üsyanını 
qaldırmış" və tarixi erməni "ərazilərini" tutmuşlar. Qarabağ ermənilərinin 
Azərbaycan hökumətinə tabe olması haqqında qərar qəbul etmələrini1082 isə Bakı 
erməniləri onların Ermənistan Respublikası ilə əlaqələrinin kəsilməsi, hərbi 
sursatdan məhrum olması ilə izah edirdilər.1083 Bakıdakı erməni icması Qarabağa, 
Zəngəzura, Naxçıvana və Şərura, Qarsa guya, Ermənistanın tarixi və etnik hüququ 
olduğu barədə Harborda çoxlu sənədlər təqdim etmişdilər.1084 
Oktyabr ayının 8-də Ceymis Harbordun missiyası Batumdan Fransaya yola 
düşəcəkdi. Ona görə o, Bakıdan birbaşa Batuma yola düşdü. Azərbaycan xarici 
işlər naziri M.Y.Cəfərov Batuma qədər Harbordu müşayiət edərək, respublika 
xarici və daxili siyasətinin bir sıra zəruri məsələlərini ona aydınlaşdırdı. 
Azərbaycan xarici işlər nazirinin gəlişi şərəfinə amerikalılar Batumda olan "Corc 
Vaşinqton" gəmisində ziyafət verdilər. Oktyabrın 8-də isə Azərbaycan 
konsulluğunda gürcülərlə birlikdə Ceymis Harbordun şərəfinə ziyafət məclisi təşkil 
edildi. Azərbaycan və Gürcüstan nümayəndələri ilə Batum danışıqlarında 
                                                        
1081
 Bakının erməni əhalisinin nümayəndələrinin general Ceyms Harborda məktubu. Oktyabr, 1919. // 
ARPİİ SPİHDA, f.276, s.9, i. 26, v.38 
1082
 Bax: Bulletin d'Information de L'Azerbaidjan. Paris, 1919, 13 Octobre, №3, p.8  
1083
 1918-1919-cu illərdə baş vermiş hadisələr barədə Bakıdakı erməni təşkilatlarının general 
C.Harborda təqdim etdikləri arayış. Oktyabr, 1919. // ARPİİ SPİHDA, f.276, s.9, i. 26, v.41  
1084
 Yenə orada. c.42-48 
320 
 
amerikalılar bacarıqlı və işgüzar adamlardan təşkil olunmuş Azərbaycan 
hökumətinin bir sıra maneçiliklərə baxmayaraq, çox iş görə bildiklərini xüsusi 
qeyd etdilər.1085 General Harbord xüsusi olaraq göstərdi ki, Azərbaycanın sülhsevər 
xarici siyasəti onda xoş təəssürat yaratmışdır.1086 Batumdan yola düşməzdən əvvəl 
general Harbord Azərbaycan hökumətinin başçısı N.Usubbəyova Azərbaycan 
Respublikasına səfəri zamanı aldığı xoş təəssürata görə təşəkkür məktubu 
göndərdi. Harbord yazırdı: "Mən və mənim missiyamda olan zabitlər sizin xalq və 
ölkə haqqında ən yaxşı xatirələrimizi özümüzlə aparırıq ki, qonşularınızın böyük 
dövlətlər arasında sizə qarşı yaratdığı narazılıq sizin tərəqqinizə mane olmasın."1087 
Oktyabrın 16-da Ceymis Harbordun başçılıq etdiyi Amerika missiyası 
Parisə gəldi və Birləşmiş Ştatların Versalda olan dövlət katibinin müavini F.Polka, 
az sonra isə ABŞ Dövlət Departamentinə və Senata səfər barəsində məruzə təqdim 
etdi.1088 Harbordun məruzəsinin qısa mahiyyəti ondan ibarət idi ki, hər üç 
respublika Qərb nöqteyi-nəzərindən о qədər də yaxşı vəziyyətdə deyildir. Onun 
fikrincə, Qafqazda iqtisadiyyat və maliyyə sistemi fəlakətli dərəcədə dağılmışdır. 
О bildirirdi ki, Gürcüstanda "qırmızı təhlükə", bolşevizm təhlükəsi güclüdür, 
Azərbaycanda idarəçilik üçün yerli kadrlar çatışmır, Ermənistan isə xarabalığı 
xatırladır. Hər üç respublikanın siyasi istiqaməti Harbord tərəfindən belə müəyyən 
edilirdi: "Gürcüstan müstəqillik üzərində israr edir, Ermənistan yəqin ki, Rusiya 
mandatına tərəfdardır, Azərbaycan isə Türkiyəyə meyl edir və xristianlara etibar 
etmir, lakin onların təhsil görmüş nümayəndələri xarici əlaqələrin inkişaf 
etdirilməsinin zəruriliyini başa düşür.1089 Ümumiyyətlə, mandat məsələsində 
Harbordun fikri belə idi ki, Cənubi Qafqaz vahid bir mandatlıqda birləşməlidir. 
Lakin bu mandatın Amerikaya verilməsi məsələsində onun fikri müsbət deyildi. 
Bir hərbi mütəxəssis kimi o, yaxşı başa düşürdü ki, regionda sülhü bərqərar etmək 
üçün iki, yaxud dörd polk deyil, daha böyük, 60 minlik ordu lazımdır.1090 1919-cu 
ilin payızında isə Amerika ordusu Avropadan çıxarılmaq üzrə idi. 
General Harbordun missiyasının əsas vəzifələrindən biri olan Türkiyə 
Ermənistanı məsələsi daha qaranlıq formada təqdim edilirdi. Hətta Parisdə olan 
gürcü nümayəndəsi Z.Avalov yazırdı: "Hərdən adama elə gəlir ki, onu xüsusi 
məqsədlə göndəriblər ki, Ermənistan üzərində Amerika mandatı ideyasını 
pozsun."1091 General Harbord öz məruzəsində ABŞ siyasi dairələrini 
                                                        
1085
 L'Azerbaidjan et la mission americaine.//Bulletin d'Information de L'Azerbaidjan. Paris, 1920, 1 
Janvier, №6, p.2-3 
1086
 ARDA, f.2905, s.l, i. 20, v.4 
1087
 Азербайджан, 1919, 21 октября. 
1088
 Conditions in the Near East: Report of the American military mission to Armenian. By the 
U.S.Senate. Senate Documents 266, 66-th Congress, 2-nd session, Washington, 1920. 
1089
 З.Авалов. Независимость Грузии в международной политике, с.230 
1090
 М.И.Найдель, Ю.В.Согомонов. К истории интервенции США в Закавказье. //История СССР, 
1961, №3, с.33 
1091
 З.Авалов. Независимость Грузии в международной политике, с.231.  
321 
 
məlumatlandırırdı ki, ermənilər üçün nəzərdə tutulan ərazilərdə türklər hələ 
ermənilər oradan çıxarılmazdan əvvəl çoxluq təşkil edirdilər və bütün erməni 
qaçqınları ora yenidən qayıdacağı halda türklər yenə çoxluq təşkil edəcəklər.1092 
Harbord ermənilərin yaxşı keyfiyyətini sadalamaqla yanaşı, əlavə edirdi ki, 
"Amerika missionerləri türkləri ermənilərdən üstün tuturlar."1093 O, Ermənistana 
Amerika mandatının lehinə 14, əleyhinə isə 13 dəlil gətirirdi. Lakin birinci on dörd 
dəlil çox zəif olduğundan, ikinci 13 dəlil ilə çox asanlıqla Ermənistana Amerika 
mandatının inkar edilməsini sübuta yetirmək olurdu.1094 General Harbord erməni 
məsələsi ilə yaxından tanış olduqdan sonra qəti surətdə bu fikrə gəlmişdi ki, ABŞ 
Ermənistana hər hansı vəkalət verməkdən imtina etməlidir.1095 
Parisdə yolüstü dayandığı günlərdə Ə.M.Topçubaşov Harbordla görüşməyə 
cəhd göstərmiş, lakin bu mümkün olmamışdı. Əli Mərdan bəy yazırdı: "Bir həftə 
əvvəl Qafqazdakı Amerika missiyasının başçısı general Harbord Parisdən keçərək, 
Amerikaya gedib. O, burada cəmisi iki gün qaldı. Мən iki dəfə onun yanına kuryer 
göndərdim ki, görüşmək üçün vaxt təyin etsin. Onun adyutantı cavab verdi ki, 
general görüşməyə çox şad olacaq və o, özü telefonla görüş vaxtını bizə bildirəcək. 
Təəssüf ki, bu dəfə də onu görmək bizə müyəssər olmadı. General Harbordun 
gəlişi münasibətilə qəzetlərdə (le Temps) xəbər verilirdi ki, şəxsən prezident 
Vilsona Qafqaz işləri haqqında məlumat aparır. Həmin məlumatda Ermənistan 
üzərində mandata qarşı çıxılır."1096 
General Harbordun missiyasının yekunları barədə hazırladığı məruzə ilə 
tanışlıq belə bir nəticə çıxarmağa əsas verir ki, o, Cənubi Qafqazın və İstanbulun 
bir mandatlıqda birləşdirilməsinə tərəfdar idi, lakin Harbord bu mandatın ABŞ 
tərəfindən götürülməsinə etiraz edirdi. Harbord missiyası, nəinki ABŞ-ın Qafqaz 
mandatlığına olan marağına son qoydu, eyni zamanda Birləşmiş Ştatların siyasi 
dairələrində geniş yayılmış ermənipərəstlik əhvali-ruhiyyəsinə şübhə toxumu 
səpdi. Beləliklə, sənəd və materialların təhlili göstərir ki, ABŞ-ın Qafqaz güclü 
hərbi, siyasi, iqtisadi və strateji marağı olsa da, lakin Birləşmiş Ştatlar Cənubi 
Qafqaz respublikalarını gözlənilən Şimal təhlükəsindən effektli müdafiə etmək 
imkanına malik deyildi. Digər tərəfdən Birinci dünya müharibəsindən sonra 
avropalı müttəfiqləri Birləşmiş Ştatları, nəinki Qafqaza buraxmağa ehtiyat edir, 
hətta onun Yaxın Şərqə nüfuz etməsinə qısqanclıqla yanaşırdılar. Bu regionda 
möhkəmlənmək üçün Birləşmiş Ştatlar İkinci dünya müharibəsinin başa çatmasını 
gözləməli oldu. 
                                                        
1092
 Mir Yacoub. Le probleme du Caucase, p.126. 
1093
 З.Авалов. Независимость Грузии в международной политике, с.231. 
1094
 Г.Гамбашидзе. Из истории политики США в отношении Грузии, с.44.  
1095
 Mir Yacoub. Le probleme du Caucase, p.126. 
1096
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.1919. // ARDA, f.970, s.1, i.146, 
v.11. 
 
322 
 
XI FƏSİL 
 
ABŞ-da lobbiçilik cəhdləri və Qərbi Avropada təbliğat işlərinin 
genişləndirilməsi 
 
1919-cu ilin payızından başlayaraq beynəlxalq vəziyyət yeni yaranmış 
respublikaların xeyrinə dəyişməyə başladı. Bunu müəyyən edən ən mühüm amil 
rus ağqvardiyaçı generalların məğlubiyyəti idi. Bu dövrdə Yudeniç və Kolçakın 
məğlub olması, Denikinin isə ümidsiz vəziyyətə düşməsi Antanta siyasi 
dairələrində "vahid və bölünməz Rusiya" ideyasına inamı sarsıtmış, Avropa üçün 
ciddi təhlükəyə çevriləcək vahid bolşevik Rusiyasının yaranma ehtimalı isə onları 
bu və ya digər dərəcədə vahimələndirmişdi. 
Versal müqaviləsinin ağır şərtləri ilə taqətdən salınmış Almaniyanın 
bolşevik Rusiyası ilə yaxınlaşma planları, Baltik respublikalarının Sovet Rusiyası 
ilə sülh bağlamaq meyllərinin meydana çıxması, Antanta dövlətlərinin yeni 
yaranmış respublikalara münasibətinin dəyişməsini zəruri edirdi. Sovet 
hökumətinin 1919-cu ilin avqust ayının 31-də Estoniyaya, sentyabr ayının 11-də 
isə Litva, Latviya və Finlandiyaya sülh danışıqlarına başlamaq barədə təkliflərlə 
müraciət etməsi, uzun müddət Antanta dövlətləri tərəfindən tanınmalarını gözləyən 
bu ölkələrin Rusiyaya meylini artırmışdı. 
Digər tərəfdən, Amerika Senatının Versal sülhünə və ümumiyyətlə, sülh 
konfransına mənfi münasibətinin meydana çıxması müttəfiqlərarası zıddiyyətləri 
dərinləşdirir və beynəlxalq münasibətlərdə yeni meyllər doğururdu. Bütün bunlar 
Azərbaycan hökumətindən, Respublika xarici işlər nazirliyindən və onun Parisdəki 
nümayəndələrindən yaranmış yeni beynəlxalq şəraitə uyğun xarici siyasət xətti 
yeritməyi tələb edirdi. Bu baxımdan xarici siyasət xəttinin həyata keçirilməsində 
ABŞ-la ikitərəfli münasibətlərin yaradılmasına xüsusi əhəmiyyət verilirdi. 
Azərbaycan Respublikası və onun Parisdə olan nümayəndələri ABŞ-la 
iqtisadi və siyasi əlaqələr yaradılmasına, xüsusilə, Birləşmiş Ştatlar tərəfindən 
tanınmağa böyük səy göstərirdilər. Bu xeyli dərəcədə onunla bağlı idi ki, ənənəvi 
Avropa dövlətləri ilə yanaşı, Birinci dünya müharibəsindən sonra ABŞ iqtisadi 
cəhətdən çox qüvvətlənmiş və əslində dünya siyasətini müəyyən edən dövlətlərdən 
birinə çevrilmişdi. Müharibədən sonrakı ilk illərdə Birləşmiş Ştatlar dünyanın əsas 
bankiri rolunu oynayırdı, yaxud ABŞ dövlət katibi Lansinqin dili ilə desək, 
Amerika dünyanı iqtisadi cəhətdən idarə edirdi və siyasi cəhətdən də onu idarə 
etməyə hazırlaşırdı. Bundan əlavə, prezident Vudro Vilson dünya müharibəsindən 
sonra yaranan dünya sisteminin əsas memarı, yeni yaranmış dövlətlərin 
müdafiəçisi, kiçik xalqların dostu kimi tanınırdı. Paris Sülh konfransı dövründə 
Vilsonun Qafqaz respublikalarına soyuq münasibəti onunla bağlı idi ki, bir növ bu 
respublikalar Polşa, Finlandiya, Çexoslovakiya, Yuqoslaviya və digərlərindən 
fərqli olaraq, "gözlənilmədən" yaranmışdılar, yaxud Vilsonun 1918-ci ilin 
323 
 
yanvarında elan edilmiş on dörd sülh prinsipində kiçik xalqların təyini müqəddəratı 
hüququ təsbit edilsə də, həmin prinsiplərdə Rusiya imperiyasının dağılması 
nəzərdə tutulmamışdı. Bir növ Vilson üçün Rusiyanın dağılması və onun 
hüdudlarında Gürcüstan və Azərbaycan adlı respublikaların yaranması tamamilə 
gözlənilməz bir hadisə idi. Qafqazda "qəflətən" meydana çıxan bu respublikalar 
haqqında, nəinki Amerika prezidentinin və siyasi dairələrinin, eləcə də Birləşmiş 
Ştatların ictimaiyyətinin məlumatı çox az idi. Bunu nəzərə alaraq Ə.M.Topçubaşov 
Azərbaycan və Gürcüstanı ABŞ-da təbliğ etməyi, onları siyasi cəhətdən tanıtmağı 
öz üzərinə götürmüş, Nyu-York şəhərindən ABŞ Konqresinin nümayəndələr 
palatasının üzvü, vəkil Valter Çandler vasitəsi ilə sentyabr ayının 26-da prezident 
V.Vilsona məktub və bir sıra materiallar göndərmişdi. Məktubda 1919-cu ilin may 
ayının 28-də, istiqlaliyyət elan edilməsinin birinci ildönümü günü Azərbaycan 
nümayəndələrinin Vilson tərəfindən qəbul edilməsi prezidentə xatırladılır və bu 
görüşün onlar üçün unudulmaz hadisə olduğu qeyd edilirdi. О yazırdı ki, "biz sizin 
simanızda xalqları, xüsusən sizin prinsipləriniz əsasında milli və siyasi cəhətdən öz 
müqəddəratını təyin etmiş kiçik xalqları sülhə, azadlığa və yanaşı yaşamağa 
çağıran müasir Apostolu görürük. Belə xalqlardan biri olan Azərbaycan xalqının 
nümayəndəsi kimi, biz ümidvarıq ki, xalqımız Böyük Amerika və Sizin 
tərəfinizdən də müstəqilliyini və azadlığını qorumaq kimi müqəddəs işdə müdafiə 
olunacaq və yardım alacaqdır."1097 Prezident Vilsonun Azərbaycan haqqında 
məlumatının azlığını nəzərə alaraq, Ə.M.Topçubaşov Azərbaycanın müstəqilliyi 
haqqında memorandumu, sərhədlər göstərilən iqtisadi xəritəni, Azərbaycanın 
iqtisadi və maliyyə vəziyyəti haqqında diaqramları, etnoqrafik xəritə ilə birlikdə 
Azərbaycan əhalisinin milli-etnik tərkibi haqqında memorandumu ona 
göndərdi.1098 
Amerika ilə əlaqələri genişləndirməyi zəruri edən digər bir səbəb də var idi. 
Dünya müharibəsi başa çatan kimi ermənilər ABŞ-da "Müstəqil Ermənistanın 
Amerika Komitəsi"ni yaratmışdılar və bu komitə, təkcə Ermənistanın 
müstəqilliyini tanıtmaq uğrunda deyil, eyni zamanda Azərbaycanı və Gürcüstanı 
Amerika siyasi dairələri, Amerika ictimaiyyətinin gözündə nüfuzdan salmaq 
istiqamətində iş aparırdı. Ona görə, ABŞ-da Azərbaycan haqqında həqiqətin 
yayılmasına, Amerika siyasi dairələrinin Azərbaycan haqqında təsəvvürlərinin 
düzgün formalaşmasına böyük zərurət duyulurdu. Bu məqsədlə Baltik ölkələri, 
Azərbaycan və Gürcüstan nümayəndələri vəkil V.Çandlerlə müqavilə 
bağlamışdılar.1099 1919-cu ilin sentyabrında Ə.M. Topçubaşov Parisdə olan bütün 
nümayəndə heyətinin iştirakı ilə V.Çandlerlə iki müqavilə imzaladı. 3 ay 
                                                        
1097
 Azərbaycanın Paris Sülh konfransındakı nümayəndə heyətinin sədri Ə.M.Topçubaşovun ABŞ 
prezidenti V.Vilsona məktubu. 26.09.1919.//ARDA, f.970, s.l, i.146, v.55 
1098
 Yenə orada, v.56 
1099
 Third session of the Sixty-Fifth Congress of the USA, vol.57, part 5, p.39 
 
324 
 
müddətinə imzalanmış birinci müqaviləyə görə, Amerika vətəndaşı Valter 
M.Çandler Azərbaycan nümayəndə heyətinin tərkibinə təbliğati məsələlərlə bağlı 
hüquq məsləhətçisi kimi qəbul edilirdi və üç ay müddətinə Azərbaycan 
Respublikasının mənafeyini və müstəqilliyini müdafiə etməyi öz üzərinə 
götürürdü. Azərbaycan tərəfi isə bu xidmətin müqabilində V.Çandlerə 5 min 
Amerika dolları həcmində zəhmət haqqı verməli idi. Bu məbləğin yarısı müqavilə 
imzalanan kimi, qalan yarısı isə 1919-cu ilin dekabr ayının 1-dən gec olmayaraq 
ödənilməli idi. Qarşılıqlı razılığa əsasən, müqavilə imzalandığı andan qüvvəyə 
minirdi. Azərbaycan tərəfi müqavilənin parlamentdə təsdiq edilməsinə təminat 
verirdi. Bu müqavilə ilə yanaşı, eyni zamanda tərəflər uzunmüddətli dövr üçün 
nəzərdə tutulan ikinci kontraktı hazırlamalı idilər və oktyabr ayının 4-dən 
başlayaraq V.Çandler öz müqavilə öhdəliklərinin icrasına, yəni ABŞ-da 
Azərbaycan haqqında təbliğat kampaniyasına başlamalı idi.1100 Az sonra imzalanan 
ikinci müqavilənin preambulasında göstərilirdi: bu sazişə əsasən, Azərbaycan 
Respublikası parlamentinin sədri, Azərbaycan Respublikasının Paris Sülh 
konfransında nümayəndə heyətinin rəhbəri Ə.M.Topçubaşov Azərbaycan 
Respublikası tərəfindən ona verilmiş səlahiyyətə əsasən, Amerika Birləşmiş 
Ştatlarında müstəqil Azərbaycan Respublikasının mənafeyini müdafiə və təbliğ 
etmək məqsədi ilə Nyu-York şəhərindən olan, hüquq məsləhətçisi işləməyə razılıq 
verən vəkil Valter M.Çandlerin xidmətindən istifadə etməyə razılıq verir. 
İmzalanmış müqavilənin şərtlərinə görə, yuxarıda qeyd edilən vəzifəni yerinə 
yetirmək üçün Ə.M.Topçubaşov V.M.Çandlerə ABŞ Azərbaycanın tam 
müstəqilliyini de-fakto tanıyan kimi əlli min dollar zəhmət haqqı verməli idi. 
Müqavilədə göstərilirdi ki, əgər ABŞ Azərbaycanın tam müstəqilliyini tanımaqdan 
imtina edərdisə, V.M.Çandlerə Azərbaycan tərəfindən heç bir kompensasiya 
ödənilmirdi! Müqavilə Azərbaycan Parlamentində təsdiq edildikdən sonra 
Ə.M.Topçubaşov və Valter M.Çandlerin imzası və Azərbaycan hökumətinin 
möhürü ilə hüquqi cəhətdən qüvvəyə minirdi.1101 Öz növbəsində Gürcüstan 
Respublikası da V.Çandlerlə təxminən bu məzmunda bir saziş imzalamışdı. 
V.Çandlerlə imzalanmış müqavilə barədə Ə.M.Topçubaşov Azərbaycan 
hökumətinə yazırdı: "Amerikalı vəkil Çandlerlə bağlanmış kontraktlara gəldikdə, 
deməliyəm ki,...bu vəkil Estlandiyanın /Estoniyanın -C.H./, Litvanın və 
Letoniyanın /Latviyanın - C.H./, həmçinin, Gürcüstan və Azərbaycanın 
mənafelərini müdafiə etməyi öz üzərinə götürür...Bütün bunlar ondan irəli gəlir ki, 
Amerikada kimi isə əldə saxlamaq zəruridir."1102 
V.Çandler ABŞ-a yola düşdükdən sonra Ə.M.Topçubaşov Parisdə olan və 
Vaşinqtona yola düşmək ərəfəsində olan Amerika nümayəndə heyətinin üzvü 
                                                        
1100
 Contract № 1. September 1919. // ARDA, f.970, s.l, i.142, v.131-132 
1101
 ARDA, f.970, s.l, i.142, v. 133-134; Jamil Hassanov. Azerbaijani-American Relations from 1918-
1920: A Page in Their History, p.7 
1102
 А.М.Топчибашев. Письма из Парижа, с.72  
325 
 
H.Morqentau ilə görüşüb xahiş etdi ki, Azərbaycanın Birləşmiş Ştatlarda 
müvəkkili olan, onun yaxşı tanıdığı V.Çandlerə köməklik göstərsin. H.Morqentau 
buna razılıq verərək məsləhət gördü ki, "ABŞ-da Azərbaycanın öz nümayəndəliyi 
olsa, daha yaxşı olar." Söhbət zamanı Morqentau bildirdi: "Biz bütün kiçik 
xalqların dostuyuq. Sizin hamınıza kömək etməyə şadıq, lakin beynəlxalq 
siyasətdə, təkcə biz hər şeyi həll etmirik. Mən sizin memorandumla tanış oldum və 
görürəm ki, Azərbaycan varlı ölkədir və özü sərbəst yaşaya bilər. Siz Amerikada 
yaxşı qəbul edilirsiniz və həm də ola bilsin ki, sizin sərvətinizə layiq kapital tapıla 
bilər".1103 
Əlbəttə, sonuncu məsələ Parisdə olan Azərbaycan nümayəndələrinin 
diqqətindən yayınmamışdı və Amerika ilə iqtisadi əlaqələr yaratmaq üçün ABŞ 
işgüzar dairələrinin nümayəndəsi Maks Rabinov Azərbaycan nümayəndəliyinin 
maliyyə işləri üzrə məsləhətçisi təyin olunmuşdu və onunla müqavilə bağlanmışdı. 
M.Rabinov Azərbaycandan dünya qiymətlərinə uyğun neft alınmasını, ABŞ 
maliyyə orqanları tərəfindən Azərbaycana kredit buraxılmasını, habelə, 
Azərbaycan üçün Amerika manufaktura mallarının alınmasını təşkil etməli idi.1104 
Bu əməliyyatda əldə olunmuş gəlirin 3 faizi M.Rabinova çatmalı idi. M.Rabinovla 
bağlı məsələlər Azərbaycan və Gürcüstan nümayəndələrinin 23 avqust, 18 sentyabr 
tarixli birgə iclaslarında müzakirə edilmişdi.1105 M.Rabinovla müqavilə altı ay 
müddətinə bağlandı, tərəflər arzulayardısa, müddət artırıla bilərdi. M.Rabinov 
ABŞ-a qayıdan kimi Amerikanın "Standard oyl kompani of Nyu-York" neft 
şirkətinin direktoru, hələ 1919-cu ilin iyununda neft alınması ilə bağlı Bakıda 
danışıqlar aparmış P.İ.Tomas onunla əlaqəyə girib, Bakıdan neft alınması ilə bağlı 
uzun müddətli müqavilə bağlamaq istəmişdi. Bu barədə M.Rabinov noyabr ayının 
1-də Ə.M.Topçubaşova göndərdiyi teleqramda "Standard oyl"la danışıqlar 
aparmaq üçün Ə.M.Topçubaşovdan icazə istəyirdi.1106 Bu kompaniya ilə 1919-cu 
ilin iyul ayında 12 milyon pud kerosin alınması barədə P.İ.Tomasla yollar naziri 
X.Məlik-Aslanov arasında müvəqqəti saziş imzalanmışdı. 1920-ci ilin 31 
yanvarına qədər "Standard oyl" kompaniyasına hər tonu 34 dollardan 6 milyon pud 
kerosin verilməli idi.1107 Bu kompaniyanın vasitəsi ilə Azərbaycan ABŞ-dan hər 
pudu 2,5 dollara 40 min ton taxıl almışdı.1108 
                                                        
1103
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.1919.//ARDA, f.970, s.1, i-146, v.10 
1104
 Maks Rabinovun Paris Sülh konfransındakı Azərbaycan nümayəndəliyinin sədri Ə.M.Topçubaşova 
məktubu. 22.09.1919.//ARDA, f.970, s.l, i.142, v.116-117 
1105
 Azərbaycan və Gürcüstan Sülh nümayəndələrinin birgə iclasının protokolu. 28.08.1919. //ARDA, 
f.970, s.l, i.142, v.228-229; Azərbaycan və Gürcüstan Sülh nümayəndələrinin birgə iclasının protokolu. 
18.09.1919. //ARDA, f.970, s.1, i.142, v.235-236 
1106
 Maks Rabinovun Paris Sülh konfransındakı Azərbaycan nümayəndəliyinin sədri Ə.M.Topçubaşova 
məktubu. 01.11.19197/ARDA, f.970, s.l, i.146, v.57 
1107
 Азербайджан, 1919, 6 июля. 
1108
 Азербайджан, 1919, 9 декабря. 
326 
 
ABŞ-da əlaqəli şəkildə fəaliyyət göstərən V.Çandler və M.Rabinov qarşıya 
çıxan siyasi, iqtisadi və hüquqi xarakterli məsələləri aydınlaşdırmaq üçün 
Azərbaycan nümayəndə heyətinin üzvü M.Məhərrəmovu ABŞ-a ezam etməyi 
xahiş edirdilər.1109 Lakin bu zaman Azərbaycan xarici işlər naziri M.Y.Cəfərovun 
imzası ilə sosialist partiyası və Azərbaycan parlamentinin üzvü Abbas bəу 
Ataməlibəyov Versala ezam edilmişdi ki, öz firqə yoldaşı M.Məhərrəmovu əvəz 
etsin.1110 Nümayəndə heyətinin başçısı Ə.M.Topçubaşov belə mexaniki əvəz 
edilmələrin əleyhinə idi. О yazırdı: "Нər şeydən əvvəl bu vəziyyətdə əvəz olunan 
şəxsin vəzifə borcunun əvəz edən şəxsin üzərinə qoyulmasının mümkün olub-
olmadığını nəzərə almadan bir kəsi başqası ilə sadəcə mexaniki yolla əvəz etmək, 
demək olar ki, yolverilməz haldır. Nümayəndə heyəti tərkibinə yeni şəxs əlavə 
edilməsini başa düşmək olar. Amma çətin ki, bu və ya digər kombinasiyanı tələb 
edən dəlilləri nəzərə almadan işin xeyrinə sadəcə dəyişiklik etmək mümkün olsun. 
Bundan əlavə qeyd edilən dəyişikliklərlə bağlı partiyanın qərarı nəzərə çatdırılır. 
Əlbəttə, mən bunun əleyhinə deyiləm. Lakin deməliyəm ki, nümayəndə heyəti 
müxtəlif partiyalara mənsub şəxslərdən ibarət olsa da, lakin indiyədək o, öz 
fəaliyyətində əsasən, bütün Azərbaycanın ümumi mənafeyi naminə çalışmışdır, bu 
mənafe partiyaların mənafeyindən üstün tutulurdu."1111 Son nəticədə, Versalda olan 
sosialist partiyasının nümayəndələri bu məsələni birlikdə həll etdilər. Oktyabr 
ayının 9-da Parisə yetişən A.Ataməlibəyov nümayəndə heyətinin tərkibinə əlavə 
edildi və katib kimi işə başladı. O, Parisdəki heyətin tərkibində olan və müvəqqəti 
Bakıya dönən M.H.Hacınskini əvəz etdi. M.Məhərrəmov isə təcrübəli bir işçi kimi 
nümayəndə heyətinin tərkibində saxlanıldı. 
Oktyabr ayının 18-də Valter Çandler Amerikadan Ə.M.Topçubaşova 
özünün hesabat xarakterli birinci məktubunu göndərdi. О yazırdı ki, ABŞ-da 
Gürcüstan və Azərbaycan kimi ölkələr barədə təbliğat kampaniyası aparmaq çox 
çətindir, çünki onlar Amerikada tanınmırlar və eyni zamanda estonlar, ukraynalılar, 
latışlar və ermənilər kimi koloniyaya malik deyildirlər. Çandler təklif edirdi ki, ya 
Azərbaycan və Gürcüstan nümayəndələri Amerikaya gəlməlidir, ya da bu işi о özü 
dostları ilə birlikdə görməlidir. V.Çandler yazırdı: "Prezidentin (V.Vilsonun - 
C.H.) uzunmüddətli xəstələnməsi təbliğat aparılması yolunda başlıca maneədir. 
Digər ölkənin müstəqilliyinin tanınması bizim hökumətin icra orqanının qərarından 
asılıdır. Bu, о deməkdir ki, hər şeydən əvvəl prezident fəaliyyətə başlamalıdır." 
V.Çandler prezident sağaldıqda onunla mütləq görüşəcəyini, Ə.M.Topçubaşovun 
məktubunu və Azərbaycana aid materialları ona çatdıracağını bildirirdi. İndi isə o, 
                                                        
1109
 Maks Rabinovun Paris Sülh konfransındakı Azərbaycan nümayəndəliyinin sədri Ə.M.Topçubaşova 
məktubu. 01.11.1919.//ARDA, f.970, s.1, i.146, v.57  
1110
 Ministère des Affaires Etrangère de France, Archives Diplomatique, vol. 638, folio 89 
1111
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.19197/ARDA, f.970, s.1, i.146, v.19 
 
327 
 
Azərbaycan nümayəndələrindən aldığı materialları Amerika senatorları arasında 
yayaraq qeyd edirdi ki, prezident işə çıxdıqda "mən Azərbaycanın və Gürcüstanın 
müstəqilliyinin tanınmasına aid qətnaməni Senata və Konqresə verəcəyəm." 
Мəktubda o, Azərbaycanın istiqlaliyyətini tanıtmaq üçün bütün vasitələrdən 
istifadə edəcəyini, Ə.M.Topçubaşov və gürcü nümayəndəsi Z.Avalovun 
Amerikaya gəlməsi üçün çalışdığını göstərirdi.1112 
Ə.M.Topçubaşov Çandlerə yazdığı cavab məktubunda konfransda Qafqaz 
barədə cərəyan edən hadisələr, konfransda Azərbaycana münasibət, Denikinlə və 
digər məsələlərlə bağlı ətraflı məlumat vermişdi. O, Parisdə Amerika nümayəndə 
heyətinin üzvü və Henri Morqentaunun onunla tanış etdiyi M.Q.Buklerlə görüşmüş 
və Qafqazda cərəyan edən hadisələrlə bağlı Buklerin çoxlu suallarına cavab 
vermişdi. Xüsusən, Qafqazda ermənilərlə bağlı eşitdikləri M.Q.Bukler üçün yenilik 
olmuşdu. Söhbətin sonunda o, Əli Mərdan bəyə təşəkkür edərək demişdi: "Biz 
sizin qonşularınızı bir az da tanıdıq, onları heç də mələk saymırıq."1113 Lakin 
M.Q.Buklerin dediyinin əksinə olaraq, ermənilər okeanın о tayında "mələk" 
donuna girə bilmişdilər. Amerikada fəaliyyət göstərən "Müstəqil Ermənistanın 
Amerika Komitəsi"nin sədri, Birləşmiş Ştatların Berlində keçmiş səfiri Ceyms 
Cerard "əzabkeş xristian ermənilərin", "xristian məbədlərinin" xilas edilməsini 
bütün vasitələrlə amerikanlara təlqin edirdi. Sentyabr ayının 28-də onun imzası ilə 
bütün Amerika şəhərlərində yayılmış müraciətdə göstərilirdi: "Erməniləri tamamilə 
məhv olmaq təhlükəsi təhdid edir. Ermənistan Respublikası nümayəndələrindən 
aldığımız teleqram bu məsələdə heç bir şübhə yeri qoymur. Ermənistan sonuncu 
yalvarışlarını göndərir ki, xristian Amerikası onu xilas etsin. Deməyə ehtiyac 
yoxdur ki, əgər erməni xalqının məhv edilməsi baş verərsə, xristian kilsəsi əbədilik 
təhqir olunacaqdır. Yazıb sizdən xahiş edirik ki, Amerika Birləşmiş Ştatlarının 
prezidentinə teleqramlar vurun, məktublar yazın, Ermənistanın xilas edilməsi üçün 
əsaslı və təcili tədbirlər görməyə onu tələsdirin. Sizin yaşadığınız yerlərdə təcili 
şəkildə kilsələrin diqqətini buna cəlb edin. Hər bir kişidən və qadından xahiş edirik 
ki, prezidentə və öz ştatlarından olan senatorlara teleqram vurub Ermənistanı xilas 
etmək üçün təcili tədbirlər görməyə çağırsınlar. Bizim icraiyyə komitəsi bu 
fikirdədir ki, yardım göstərmək üçün prezident yetərli hakimiyyətə malikdir və 
kömək etmək onun borcudur. Ermənistan məhv olur. Amerika öz sözünü 
deməlidir." Bu müraciətin mətnini Ə.M.Topçubaşova göndərərək, Çandler yazırdı 
ki, "Azərbaycanın və Gürcüstanın müstəqilliyi uğrunda mübarizə aparmaq üçün də 
bax belə komitələr və belə müraciətlər zəruridir."1114 Erməni nümayəndələri 
                                                        
1112
 Valter Çandlerin Paris Sülh konfransındakı Azərbaycan nümayəndəliyinin sədri Ə.M.Topçubaşova 
məktubu. 18.10.19197/ARDA, f.970, s.l, i.146, v.53-54 
1113
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.19197/ARDA, 1.970, s.l, i.146, v.11. 
1114
 Valter Çandlerin Paris Sülh konfransındakı Azərbaycan nümayəndəliyinin sədri Ə.M.Topçubaşova 
məktubu. 01.11.1919.//ARDA, f.970, s.l, i.145, v.59 
328 
 
Kaçaznuni, Enfiadcyan və Piralovun Amerikaya səfəri münasibəti ilə C.Cerardın 
komitəsi nümayəndələr palatasının bütün üzvlərini, о cümlədən V.Çandleri də 
təbliğat xarakterli ziyafətə dəvət etmişdi. V.Çandler həmin dəvətnamənin mətnini 
də Əli Mərdan bəyə göndərmişdi. Ziyafətdə çıxış edən Kaçaznuni ABŞ siyasi 
dairələrinə bildirirdi ki, "Ermənistana silah versəniz əmin ola bilərsiniz ki, türklər, 
kürdlər və tatarlar erməni xalqının dincliyini pozmağa cəsarət etməzlər."1115 
Ziyafətdə iştirak edən və az sonra respublikaçılar partiyasından ABŞ-ın prezidenti 
seçilmiş U.Hardinq Kaçaznuniyə qulaq asdıqdan sonra bildirdi ki, bu təklifləri 
yığıncağın adından hökumətə vermək lazımdır. Ceymis Cerardın geniş məruzəsi 
əsasında yığıncaqda dörd bənddən ibarət qərar qəbul edildi. Orada federal 
hökumətdən tələb edilirdi ki, Ermənistan Respublikası Birləşmiş Ştatlar tərəfindən 
tanınsın; 30 min nəfərlik ordunu saxlamaq üçün Ermənistana ərzaqla, silahla və 
hərbi sursatla yardım göstərilsin; ABŞ-da yaşayan ermənilərə 10 min nəfərlik 
könüllü legion təşkil etməyə icazə verilsin, eyni zamanda İstanbul və Bolqarıstanda 
da 10 min nəfərlik erməni legionu təşkil edilsin və bu konüllü legionlar 
Ermənistana göndərilsin; Ermənistanın müstəqilliyi, Şərqi Anadolunun "erməni 
vilayətləri" və Kilikiyanın da daxil olduğu Ermənistan dövlətinin yaradılması 
haqqında hazırlanmış qətnamə ABŞ Senatından keçirilsin.1116 
Noyabr ayının 1-də yazdığı məktubda Çandler ABŞ-da ermənilərə 
münasibətdə xristian həmrəyliyinin xeyli qüvvətləndiyini qeyd edirdi. O, göstərirdi 
ki, qarşılaşdığım hər hansı senator və deputat bu fikirdədir ki, guya 
azərbaycanlılara çox diqqət yetirmək lazım deyil, ona görə ki, onlar türk, tatar və 
müsəlmandırlar. Мən onları başa salıram ki, "Azərbaycan xristian ölkəsi olan 
Gürcüstanla tam həmrəydir, azərbaycanlılar və xristian gürcülər bu yaxında 
müdafiə paktı imzalamışlar və siyasi cəhətdən müttəfiqdirlər, onlar erməniləri də 
bu pakta dəvət etmişlər."1117 Valter Çandlerin bu məktubuna cavab olaraq, Parisdə 
olan Azərbaycan və Gürcüstan nümayəndələri yazıb xahiş etdilər ki, "ermənilərlə 
heç bir mübahisəyə girmədən orada bizim xeyrimizə xüsusi təbliğat komitəsi 
yaratsın."
1118
 Az sonra, noyabr ayının 3-də M.Rabinov Azərbaycan 
nümayəndələrinə məktubla müraciət etdi. Məktubdan məlum olur ki, о xeyli iş 
görmüş, Azərbaycana göndərmək üçün 15 milyon dollarlıq mal tədarük etmişdir. 
Amerika kreditləri məsələsinə gəldikdə isə bu məsələdə çətinlik ondan ibarət idi ki, 
ABŞ siyasi cəhətdən tanımadığı ölkəyə kredit vermirdi. Rabinov bunu üçüncü ölkə 
vasitəsi ilə etmək istəyirdi. M.Rabinov Ə.M.Topçubaşova bildirirdi ki, dekabrın 5-
də o, Parisdə olacaqdır və özü ilə Bakıya yola salmaq üçün işgüzar adamların 
                                                        
1115
 Yenə orada, v.58-59 
1116
 Азербайджан, 1920, 1 января. 
1117
 Valter Çandlerin Azərbaycan Respublikasının Paris Sülh konfransındakı nümayəndəliyinin sədri 
Ə.M.Topçubaşova məktubu. 01.11.1919.//ARDA, f.970, s.1, i.145, v.56 
1118
 ARDA, f.970, s.1, i.145, v.10 
329 
 
böyük bir dəstəsini gətirir.1119 M.Rabinovun qısa müddətdə ABŞ-da gördüyü ən 
mühüm iş Amerika-Qafqaz kommersiya palatasını təşkil etmək idi. Bu palata 
Azərbaycanla ticarət-iqtisadi münasibətlərdə həlledici rol oynaya bilərdi. 
ABŞ-ın keçmiş Rusiya imperiyasında yeni yaranmış dövlətlərə, о cümlədən, 
Azərbaycana münasibətinin səciyyəvi cəhətləri V.Çandlerin noyabr ayının 10-da 
Ə.M.Topçubaşova göndərdiyi məktubda daha qabarıq şəkildə açılır. O, rəsmi 
şəkildə Azərbaycanın müstəqilliyinin tanınmasını Dövlət Departamenti qarşısında 
qaldıranda aydın olur ki, Birləşmiş Ştatlar Kolçak, Denikin və Yudeniçin 
aqibətinin nə ilə qurtaracağını gözləyir. V.Çandler göstərir ki, rus ağqvardiyaçı 
generallarının məğlubiyyəti Dövlət Departamentində fikri yeni yaranmış 
respublikaların xeyrinə dəyişdirməkdədir. ABŞ Dövlət Departamentində yeni 
respublikaların müstəqilliyinin tanınması ilə bağlı V.Çandlerin sorğusuna verilən 
cavabda göstərilirdi ki, Ştatların Departamenti son nəticədə kiçik xalqların 
müstəqilliyinin tanınmasının əleyhinə deyildir, lakin bu indi ona görə mümkün 
deyildir ki, Amerika hökuməti Millətlər Cəmiyyəti məsələsini axıra qədər həll 
etməmişdir və bir də Kolçaka axırıncı dəfə imkan verilir ki, bolşevizmi məhv 
etmək üçün öz gücünü göstərsin. Eyni zamanda bu məktubda yaxın vaxtlarda, 
Azərbaycan da daxil olmaqla, Rusiya xalqlarına ABŞ tərəfindən prezident layihəsi 
üzrə yardım göstəriləcəyinin mümkünlüyü söylənilirdi. V.Çandler haqlı olaraq 
qeyd edirdi ki, kiçik xalqlar öz müstəqilliklərinin tanınması üçün bir neçə ay, yəni, 
Kolçak və Denikinin tam məğlubiyyətini gözləməli olacaqlar.1120 
1919-cu ilin payızında rus ağqvardiyaçı generallarının məğlubiyyəti hiss 
edildiyi üçün, təkcə ABŞ-ın deyil, Böyük Britaniya, Fransa, İtaliya siyasi və 
işgüzar dairələrinin də Qafqaza, о cümlədən Azərbaycana marağı artırdı. De-
Monzienin rəhbərlik etdiyi Franko-Qafqaz Komitəsi oktyabr ayının 4-də 
Azərbaycan və gürcü, habelə Fransa işgüzar dairələrinin iştirakı ilə Qafqaza aid 
konfrans keçirmişdi.1121 Konfransın işini şərh edən Fransa mətbuatının Qafqaza 
münasibətdə əvvəlki mühafizəkarlığı demək olar ki, yox idi. Konfransda 
Azərbaycan nümayəndələrindən C.Hacıbəyli və M.Məhərrəmov məruzə etmişdilər. 
Oktyabr ayının ortalarında Fransa hərbi missiyası ilə birlikdə Fransa 
Respublikasının ticarət və sənaye nazirliyinin nümayəndəsi də Bakıya gəlmişdi.1122 
Xarici işlər naziri M.Y.Cəfərovla danışıqlarda onlar bildirmişdilər ki, Fransa 
hökuməti Azərbaycanın iqtisadi və siyasi vəziyyəti ilə maraqlanır və onunla 
dostluq münasibətləri yaratmağı arzulayır. Fransadan gəlmiş missiyanın başçısı 
                                                        
1119
 Maks Rabinovun Azərbaycan Respublikasının Paris Sülh konfransındakı nümayəndəliyinin sədri 
Ə.M.Topçubaşova məktubu. 03.11.1919.//ARDA, f.970, s.1, i.145, v.79-80  
1120
 Valter Çandlerin Azərbaycan Respublikasının Paris Sülh konfransındakı nümayəndəliyinin sədri 
Ə.M.Topçubaşova məktubu. 10.11.19197/ARDA, f.970, s.l, i.145, v.80 
1121
 Comite France-Caucase.// Bulletin d'Information de L'Azerbaidjan. Paris, 1919, 18 Novembre, №4, 
p.5; Fransa-Qafqaz komitəsi haqqında. 1919.// ARDA, f.970, s.1, i. 146, v.91. 
1122
 Télégramme Le Ministre des Affaires EtrangèresA Mission Militaire Française Tiflis. // Ministère 
des Affaires Etrangère de France, Archives Diplomatique,vol.638, folio 95. 
330 
 
qeyd etdi ki, fransız ictimaiyyəti və hökuməti Azərbaycandakı vəziyyət haqqında 
çox pis məlumatlandırılır. Onlar Azərbaycana səfər zamanı gördükləri vəziyyət 
haqqında Fransa hökumətinə məlumat verəcəklərini bildirdilər.1123 Bunun ardınca 
isə İ.Enriko başda olmaqla, İtaliya missiyası Azərbaycana gəlmişdi. Böyük 
Britaniyanın ən böyük kompaniyalarından biri olan "Kosmos" kompaniyası ilə 
Azərbaycan nümayəndələri arasında imzalanmış sazişə görə, kompaniya Qara 
dəniz limanlarından Azərbaycanda olan artıq xammalın daşınıb Avropada satışının 
təşkil edilməsini öz üzərinə götürürdü.1124 
Fransanın teleqraf və telefon kompaniyası Azərbaycan Respublikasının 
poçt-teleqraf işlərini ümumdünya standartlarına uyğunlaşdırmaq və Gəncə 
radiostansiyasını Eyfel qülləsindəki Avropa radiostansiyasına qoşmaq üçün 
Parisdəki Azərbaycan nümayəndələri ilə qarşılıqlı razılaşmaya əsasən, 
Azərbaycana xeyli avadanlıq göndərmiş və öz mühəndislərini ezam etmişdilər. 
1919-cu ilin noyabrında ilk dəfə olaraq, Ə.M.Topçubaşov Eyfel qülləsindəki 
radiostansiyadan Gəncə radiostansiyasına birbaşa xətlə Azərbaycan Respublikası 
Nazirlər Şurasının sədrinə bu məzmunda teleqram göndərdi: "Əziz vətənimizin 
iqtisadi və mədəni tərəqqisində böyük rol oynayacaq ilk Azərbaycan 
radiostansiyasının fəaliyyətə başlaması münasibəti ilə sizi təbrik edirəm."1125 
Fransa ilə poçt-teleqraf sahəsində imzalanmış sazişdən az sonra Ə.M.Topçubaşov 
İsveçrənin Bern şəhərində yerləşən Ümumdünya poçt ittifaqına üzv olmaq üçün 
Beynəlxalq Büroya ərizə ilə müraciət etdi. 
1919-cu ilin payızında Gürcüstan və Azərbaycan nümayəndələri Sülh 
konfransında Qafqaz məsələsinin həll edilməsini sürətləndirmək məqsədi ilə 
müxtəlif formalarda konfransın sədrinə və Beşlər Şurasının üzvlərinə müraciət 
etmişdilər. Hər iki nümayəndəlik Qafqaz işləri üzrə xüsusi komissiyanın 
yaradılması barədə sentyabrın 17-də konfransın sədrinə, sentyabrın 20-də isə 
Antanta dövlətlərinin konfransında olan nümayəndələrinə ərizə ilə müraciət 
etdilər.1126 Ərizədə Azərbaycanda və Gürcüstanda, ümumilikdə Qafqazda cərəyan 
edən hadisələr dərindən təhlil edilir və göstərilir ki, Cənubi Qafqaza aid məsələ 
zəruri beynəlxalq problem kimi, rus məsələsindən asılı olmayaraq, müstəqil məsələ 
kimi yubadılmadan həll edilməlidir. Müraciətdə qeyd edilirdi ki, güclü xammal 
                                                        
1123
 Rapport sur le mouvement commercial de la province de l'Azerbaidjan pendant l'année Yount Il 
1298. // Ministère des Affaires Etrangère de France, Archives Diplomatique, vol.638, folio 96 - folio 
101; Азербайджан, 1919, 17 октября. 
1124
 ARDA, f.970, s.l, i.142, v.128-130 
1125
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Eyfel qülləsindəki radiostansiya vasitəsi ilə Nazirlər Şurasının sədrinə teleqramı. 
Noyabr, 1919.//ARDA, f.970, s.l, i.145, v.109 
1126
 Président de la Délégation de Paix de la République d'Azerbaïdjan Аli Mardan Toptchibacheff - Son 
Excellence, Monsieur le Président de la Conférence de la Paix. Lle 17 septembre 1919.// Ministère des 
Affaires Etrangère de France, Archives Diplomatique, vol.832, folio 107-108 
 
331 
 
ehtiyatları olan bu regionu Avropa və Amerika iqtisadi mexanizminə qoşmaq üçün 
poçt-teleqraf, kommersiya, maliyyə, dəmiryolu və digər sahələrin inkişaf 
etdirilməsi təxirəsalınmaz məsələlər kimi həll edilməlidir. Bütün bu məsələlərin 
həlli üçün ərizədə təklif olunurdu ki, "Sülh konfransında Qafqaz məsələsinə dair 
xüsusi komissiyanın yaradılması zəruridir."1127 
1919-cu ilin payızında Gürcüstan və Azərbaycan nümayəndələri Qafqaza 
aid bütün məsələləri, ilk növbədə isə onlara aid siyasi məsələləri müzakirə etdilər 
və bu barədə Antanta Ali Şurasına nota vermək qərarına gəldilər. Azərbaycan 
nümayəndələri tərəfindən hazırlanmış kollektiv notanın layihəsinin müzakirəsində 
Azərbaycan, Estoniya, Latviya, Litva, Belorusiya, Ukrayna, Kuban, Şimali Qafqaz 
və Gürcüstan nümayəndələri iştirak etdilər. Nəticədə Belorusiya və Ermənistan 
nümayəndələri notanı imzalamaqdan imtina etdilər. Erməni nümayəndəsi doktor 
Ohancanyan bildirdi ki, "söhbət tanımaqdan gedirsə, erməni nümayəndəliyi bu 
notanı imzalamayacaq, çünki onlar belə hesab edirlər ki, Versal traktatına görə 
onları tanıyıblar." Bununla yanaşı, Ohancanyan əlavə etdi ki, "əgər türkləri, yaxud 
Denikini seçmək lazım gəlsə, ermənilər axırıncıya üstünlük verəcəklər."1128 Qalan 
səkkiz respublikaların nümayəndələri sülh konfransının sədri Jorj Klemansonun 
adına hazırlanmış notanı imzaladılar və oktyabr ayının 8-də Sülh konfransına 
təqdim etdilər. Bu müttəfiqlərin Kolçakı tanıması ilə bağlı yeni respublikaların 
iyun ayındakı etiraz notasından sonra ikinci kollektiv nota idi. Notada yeni 
respublikaların maddi və mənəvi, ilk növbədə isə hərbi yardıma ciddi 
ehtiyaclarının olduğu göstərilir, bunun üçün onları beynəlxalq hüququn subyekti 
kimi tanımağın zəruriliyi qeyd edilirdi. Rusiyada qarşı-qarşıya duran müxtəlif 
qüvvələrin siyasi məqsədləri araşdırılaraq, notada belə bir nəticəyə gəlinirdi ki, 
bolşeviklər Rusiya imperiyasının hüdudlarında proletariat diktaturası, ağqvardiyaçı 
generalların simasında mürtəce qüvvələr isə həmin hüdudlarda hərbi diktatura 
yaratmaq planları ilə xalqlar həbsxanası olan köhnə Rusiyanı bərpа etmək 
istəyirlər. Bu arzuya çatmaq yolları müxtəlif olsa da, yeni yaranmış respublikaların 
taleyi baxımından məqsəd və mahiyyət eynidir. Notada haqlı olaraq qeyd edilirdi 
ki, Rusiyada bir-birinə qarşı vuruşan bu qüvvələr əlverişli məqam düşən kimi silahı 
yeni yaranmış demokratik respublikalara qarşı çevirməyə hazırdırlar. Belə bir 
şəraitdə yalnız Antanta dövlətlərinin yardımı müstəqil respublikaları Rusiyanın 
yeni və köhnə qüvvələrinin təcavüzündən qoruya bilər. Lakin səkkiz respublikanın 
nümayəndələri göstərirdilər ki, onların dövlətlərinin dəfələrlə müraciət etməsinə 
baxmayaraq, Antanta tərəfindən heç bir yardım alınmamışdır. Əksinə olaraq, bu 
yardım bolşevizmə qarşı mübarizə pərdəsi altında gizlənmiş, yeni respublikalara 
münasibətdə təcavüzkar məqsədlərdən əl çəkməmiş Kolçak və Denikinə 
                                                        
1127
 Ə.M.Topçubaşov və N.S.Çxeidzenin Sülh konfransının sədrinə məktubu. 17.09.1919. // ARDA, 
f.970, s.1, i.142, v.102 
1128
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.1919.//ARDA, f.970, s.1. v.146, v.2 
332 
 
göstərilmişdir. Onların ciddi cəhdlərinə baxmayaraq, ötən dövr sübut etmişdir ki, 
xalqların azadlıq ruhuna məhəl qoymadan Rusiyanı köhnə hüdudlarda bərpа etmək 
artıq mümkün deyildir.1129 Notada deyilirdi: "Bizim dövlətlərimizin məsələlərinin 
beynəlxalq həlli bundan sonra yubadılmamalıdır və Rusiya məsələsindən asılı 
olmayaraq həll edilməlidir. Bunu sülhün, humanizmin və tərəqqinin mənafeyi tələb 
edir. Bizim dövlətlərimizin beynəlxalq cəhətdən tanınmasının zəruriliyi göz 
qabağındadır... Bizim xalqlar beynəlxalq maliyyə aləmindən təcrid olunub, xarici 
kreditlərdən istifadə etmək və öz iqtisadi-maliyyə vəziyyətini tənzim etmək 
imkanından məhrum edilib."1130 Notada dağılmış Rusiya imperiyasında yaranmış 
respublikaların müstəqilliyinin tanınması, onların beynəlxalq maliyyə sisteminə və 
iqtisadi münasibətlərə cəlb edilməsi zəruri bir məsələ kimi Sülh konfransının, 
Antanta dövlətlərinin xarici işlər nazirlərinin daxil olduğu və Fransanın xarici işlər 
naziri Stefan Jan Mari Pişonun sədrlik etdiyi Ali Şuranın nəzərinə çatdırılırdı. 
Notanın surəti oktyabr ayının 12-də Fransanın "Le Temps" qəzetində çap 
edilmişdi.1131 Əvvəllər yeni respublikalara qarşı barışmaz, daha doğrusu mürtəce 
mövqe tutan Fransa mətbuatının belə məzmunda sənədlərə maraq göstərməsi, 
həmin respublikaların taleyində yaxşılığa doğru dönüşün başlandığından xəbər 
verirdi. 
Bu notadan az sonra, oktyabr ayının 29-da, Fransa müstəmləkə liqasının 
xarici siyasət bölməsində Azərbaycan və Gürcüstan nümayəndələrinin müraciəti 
əsasında Cənubi Qafqaz məsələsi müzakirə edilmişdi. Liqanın direktoru Pol 
Burdari Azərbaycan nümayəndə heyətinin sədrinə göndərdiyi məktubda yazırdı: 
"Azərbaycan və Gürcüstan respublikalarının mövcud hökumətlərinin de-fakto və 
de yure tanınması haqqında xahişləri Fransa müstəmləkə liqasının iclasında 
müdafiə edilmişdir."1132 Bu respublikalarda Fransanın yüksələn iqtisadi mənafeyini 
nəzərə alaraq, Liqa Azərbaycana və Gürcüstana təcili diplomatik nümayəndəlik 
göndərməsini Klemanso hökumətindən xahiş etmişdi. Pol Burdari məktubun 
axırında qeyd edirdi: "Mən ürəkdən arzulayıram ki, bu xahiş /Fransa hökumətinə 
Liqanın xahişi - C.H./ sizin daimi olaraq uğrunda çalışdığınız - xalqınızın müstəqil 
inkişafı məqsədinə xidmət etmiş olsun."1133 
1919-cu ilin oktyabr ayında Parisdə olan Azərbaycan nümayəndələri daha 
iki mühüm addım atdılar. Bunlardan biri Hindistan müsəlmanlarının və 
                                                        
1129
 Note remise le 8 octobre, par les representants de nouveaux Etats а М. Georges Clemenceau, 
president du Conseil supreme interallie a la Conference de la Paix. // Bulletin d'Intormation de 
L'Azerbaidjan. Paris, 1919, 18 Novembre, №4, p.1-3 
1130
 Ə.M.Topçubaşov (Azərbaycan), A.M.Çermoyev (Dağlılar Respublikası), S.R.Pusta (Estoniya), 
N.S.Çxeidze (Gürcüstan), L.Bıç (Kuban), İ.Seskis (Latviya), F.Naruşeviç (Litva) qraf Tışkevişin 
(Ukrayna) Sülh konfransının sədri Jorj Klemansoya notası. 08.10.1919.// ARDA, f.970, s.1, i.13, v.8-9 
1131
 Bax: Le Temps, 1919, 12 octobre 
1132
 Une letter De M.Bourdarie.// Bulletin d'Information de L'Azerbaidjan. Paris, 1919, 15 Decembre, 
№5, p.3 
1133
 Pol Bardurinin Ə.M.Topçubaşova məktubu. 29.10.1919.//ARDA, f.970, s.l, i.5, v.8 
333 
 
ismayililərin başçısı, hələ 1886-cı ildə yaradılmış Mərkəzi Müsəlman 
Cəmiyyətinin liderlərindən olan Ağa Xanla,1134 ikincisi isə İran şahının Londona 
səfərini müşayiət edərkən yolüstü Parisə gəlmiş İranın xarici işlər naziri Firuz 
Mirzə ilə keçirilən görüşlər olmuşdu. Sentyabrın 30-da Londondan Parisə gəlmiş 
Ağa Xan Azərbaycan nümayəndələri ilə görüşdü. Ə.M.Topçubaşov Azərbaycanın 
istiqlaliyyəti haqqında ona geniş məlumat verərək, Azərbaycan Respublikasının 
Paris Sülh konfransından tələblərini Ağa Xana təqdim etdi. O, Azərbaycan 
haqqında İngiltərənin Baş Naziri Lloyd Corcla danışacağını və Azərbaycan 
nümayəndələrinin tələblərini ona çatdıracağını vəd etdi. Ağa Xan Londona 
döndükdən sonra Parisə - Azərbaycan nümayəndələrinin ünvanına Mərkəzi 
Müsəlman Cəmiyyətindən təbrik məktubu gəldi. Məktubda qardaş Azərbaycan 
xalqının müstəqilliyə nail olmasında Versalda olan Azərbaycan nümayəndələrinə 
uğurlar arzu edilirdi.1135 Oktyabrın ortalarında Mərkəzi Müsəlman Cəmiyyətinin 
Baş katibi Mirzə Haşım İsfəhani də Parisə gəldi və oktyabr ayının 25-də İran 
nümayəndələrinin iştirakı ilə Hind-Azərbaycan nümayəndələrinin birgə müşavirəsi 
oldu.1136 Müşavirədə, həm Mərkəzi Müsəlman Cəmiyyətinin nümayəndələri, həm 
də İranın xarici işlər naziri Firuz Mirzə Qafqazda müstəqil Azərbaycanın 
mövcudluğunun zəruriliyini və ona kömək göstərilməsinin vacibliyini qeyd etdilər. 
İran xarici işlər naziri müşavirənin bu qərarını Azərbaycan nümayəndələri ilə 
görüşdə bir daha təsdiq etdi və bildirdi ki, onlar Qafqaz Azərbaycanına ümumi 
maraq naminə kömək etməyə hazırdırlar və bu köməkdə öz xeyirlərinə heç bir 
məqsəd güdmürlər. Firuz Mirzə dedi: "Bizim nümayəndələrə birgə hərəkət etmək 
lazımdır. İngiltərə rəhbərlərinin diqqətini sizin məsələyə yönəltməyə mənim 
imkanım var. Bizim birgə çıxışlarımız həm sizə, həm də bizə kömək edər. Belə 
birləşmə formasını yalnız müzakirə etmək lazımdır və bunun üçün həm sizdən, 
həm də bizdən bərabərhüquqlu komissiya yaratmaq lazımdır."1137 Göründüyü kimi, 
belə səmimi və faydalı münasibətlər İran tərəfinin 1919-cu ilin yayında 
Azərbaycana qarşı ərazi iddiaları üzərində köklənmiş tələblərdən əsaslı surətdə 
fərqlənirdi."
1138 
İndi artıq müstəqil Azərbaycan dövlətinin olmasında İranın özünün 
də maraqları var idi. Hələ 1919-cu ilin iyulunda "Azərbaycan" qəzetində Yusif 
Vəzir Çəmənzəminli yazırdı: "Böyük rus tufanından həmişə zərər görənlərdən biri 
də İran idi. Bu məmləkət çoxdan bəri dövləti islahatları həyata keçirmək meylində 
idisə də, rus intriqaları heyfən ki, bu fikirləri yıxıb əzirdi. İranın bir daxili işləri yox 
idi ki, ona rus qarışmasın... Biçarə İran rus zərbəsindən göz aça bilmirdi ki, 
                                                        
1134
 L'Azerbaidjan et l'Aga Khan.//Bulletin d'Information de L'Azerbaidjan. Paris, 1920, 17 Janvier, №7, 
p.3 
1135
 А.М.Топчибашев. Письма из Парижа, с.93 
1136
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.1919.//ARDA, f.894, s.10, i.94, v.21 
1137
 ARDA, f.894, s.10, i.94,v.21  
1138
 Azərbaycan, 1919, 7 iyun. 
 
334 
 
ölkəsinin rahət və tərəqqisinə çalışsın. Rus yıxıldı. Rus ilə İran arasında 
Azərbaycan dövləti təşəkkül etdi. Rus qorxusuna qarşı Qafqaz orduları döşlərini 
sipər edərək durdular və duracaqlardır. İran da asudə nəfəs almağa başladı... hansı 
nöqteyi-nəzərdən baxsaq, İranın müstəqil və məsud yaşaması bizə əlverişlidir. 
Dövlətimizin "Azərbaycan" adlandığı sui-təfəhhümlərə səbəb oldu. Halbuki Təbriz 
əyalətinin, yəni İran Azərbaycanının İranın olub-olmaması barədə ortaqlıqda heç 
bir məsələ yoxdur. İranın haqqına təcavüz etmək fikrində deyilik, olmamışıq və 
olmayacağıq, bizim tərəqqi və istirahətimizi təmin edən yalnız qonşularımız ilə 
dostluğumuz olacaqdır."1139 Rəsmi dövlət orqanlarında verilən belə yazılar və ayrı-
ayrı bəyanatlar İran tərəfinin Azərbaycan Respublikasına olan əvvəlki şübhələrini 
aradan qaldırmışdı. Az vaxt içərisində Parisdə Azərbaycan-İran birgə komissiyası 
yaradıldı və ora Azərbaycan nümayəndələrindən M.Mehdiyev və C.Hacıbəyov, 
İran tərəfindən isə Parisə gəlmiş yeni nümayəndələr - Zəkov Mülk və Mustan-
Sarus-Səltənə daxil oldular.1140 Bir neçə günlük müzakirədən sonra birgə 
komissiya noyabr ayının 1-də dörd maddədən ibarət İran-Azərbaycan İttifaqı 
haqqında saziş hazırladı. Orada göstərilirdi: 1. Rusiyada hansı dövlət forması və 
quruluşu yaranırsa yaransın, Qafqaz Azərbaycanı, Azərbaycan nümayəndələrinin 
Sülh konfransına təqdim etdiyi tələblərdə və xəritələrdə göstərilən sərhədlərdə qəti 
olaraq birdəfəlik Rusiyadan ayrılır; 2. Qafqazın göstərilən dairəsində mövcud olan 
Azərbaycan Respublikası 1918-ci il mayın 29-dan etibarən Azərbaycan hökuməti 
tərəfindən ümumi seçki yolu ilə yaradılmış, Azərbaycan Müəssislər Məclisində 
təsdiq edilmiş qanun əsasında seçilən prezidenti və parlamenti ilə, paytaxtı Bakı 
şəhəri olmaqla, müstəqil, asılı olmayan, demokratik respublika kimi tanınır; 3. 
Xarici işlər sahəsində Azərbaycan Demokratik Respublikası Azərbaycan və İran 
hökumətlərinin qarşılıqlı razılıq əsasında işləyib müəyyən etdiyi əlaqələr 
formasında qonşu İran dövləti ilə siyasi-iqtisadi münasibətlər yaradır. Yuxarıda bir 
və ikinci maddələrdə göstərilən məqsədə nail olmaq üçün Azərbaycan 
Respublikası özünün müstəqilliyinin tanınmasında, hər cür qəsddən qorunmasında, 
təhlükəsizliyinin təmin olunmasında, siyasi, iqtisadi və mədəni inkişafında, hərbi 
gücündə İranın etdiyi kömək şəklində, İngiltərənin də həqiqi köməyinə ehtiyac 
duyur; 4. Bütün bu dörd maddə bir-birilə bağlıdır və Azərbaycan nümayəndəliyinin 
özü tərəfindən elan edilməlidir.1141 Bu razılıq əldə edildikdən sonra Azərbaycan 
nümayəndələri bildirdilər ki, onlar özləri İran hökumətinin vasitəçiliyi ilə İngiltərə 
hökuməti ilə görüşüb lazımi məsələləri aydınlaşdırmalıdırlar. Ə.M.Topçubaşov 
İran nümayəndələri ilə hazırlanmış İttifaq Müqaviləsi haqqında Bakıya yazırdı: 
"Əlbəttə, İranın müasir vəziyyətini və eyni zamanda onun avqustun 9-da İngiltərə 
ilə bağladığı sazişi nəzərə alırıq və bizim fikrimizcə, əgər bu müqavilə həyata 
                                                        
1139
 Azərbaycan, 1919, 11 iyul. 
1140
 А.М.Топчибашев. Письма из Парижа, с.94  
1141
 Yenə orada, s.94-95 
 
335 
 
keçərsə, onda çox gözəl nəticə alınar. Maddələrin mətnindən gördüyünüz kimi, 
bizim tərəfimizdən müstəqillik prinsipi möhkəm qorunur."1142 Tərəflər arasında 
razılaşmadan aydın görünürdü ki, Azərbaycan nümayəndələri 1919-cu ilin 
avqustun 9-da İngiltərə ilə İran arasında imzalanmış sazişə "dolayısı yolla 
Britaniya qalxanının altında müdafiə imkanı kimi baxırdılar."1143 Məlum olduğu 
kimi, avqustun 9-da Tehranda imzalanmış İngiltərə-İran sazişi İngiltərəyə bir sıra 
üstünlüklər verirdi.1144 Lakin nəzərə almaq lazımdır ki, 9 avqust İngiltərə-İran 
sazişinə qarşı çıxan İran ictimaiyyəti həmin dövrdə xeyli dərəcədə bolşevik 
təbliğatının təsiri altında idi. Halbuki İranın vəziyyəti baxımından bu о qədər də 
sərfəsiz saziş deyildi. Elə müqavilənin birinci bəndində Böyük Britaniya hökuməti 
İranın ərazi bütövlüyünə və müstəqilliyinə sədaqətini ifadə edirdi. Sonrakı 
maddələrdə İran ordusunun müdafiə qabiliyyətini yüksəltmək üçün tədbirlər 
kompleksi nəzərdə tutulurdu. Dördüncü maddədə və əlavə sazişə əsasən isə Böyük 
Britaniya İrana uzun müddətə iki milyon funt sterlinq məbləğində kredit verirdi.1145 
9 avqust sazişinə İranın təhlükəsizliyi baxımından yanaşıldıqda, Tehranın bu 
müqavilədə bir sıra siyasi məqsədlər güddüyü aydınlaşır. Məlum olduğu kimi, 
1918-ci ildən başlayaraq, İranda bolşevizm təhlükəsi güclənmişdi. Gilan Sovet 
respublikası bunun əyani nümunəsi idi.1146 Digər tərəfdən, Xəzər dənizində rus 
donanması ağalıq edirdi. Belə vəziyyətdə Rusiyada qarşı-qarşıya duran hər iki 
qüvvə İran üçün eyni dərəcədə təhlükəli idi. Ona görə də Böyük Britaniya kimi 
qüvvətli bir dövlətin İranın təhlükəsizliyini öz üzərinə götürməsi İran üçün etibarlı 
müdafiə sistemi demək idi. Şübhəsiz ki, bu saziş Böyük Britaniyanın da 
mənafeyinə uyğun idi. İranda siyasi, iqtisadi və hərbi cəhətdən möhkəmlənməklə 
Britaniya özünün Yaxın və Orta Şərqdəki müstəmləkələrində nəzarəti 
qüvvətləndirir, digər tərəfdən isə qeyd edilən regionda Böyük Britaniya siyasəti 
üçün ciddi təhlükə təşkil edən bolşevizmə qarşı etibarlı müdafiə sistemi yaradırdı. 
İranla ittifaqa girməklə Azərbaycan nümayəndələri nəzərdə tuturdular ki, 
"Azərbaycan da İran kimi Britaniyadan eyni dərəcədə kömək alacaqdır."1147 1919-
cu ilin yayında ingilis qoşunlarının Qafqazda qalmasına nail ola bilməyən 
Azərbaycan üçün öz istiqlaliyyətini Denikin və bolşevik Rusiyası təhlükəsindən 
qorumaqda bu, ən yaxşı vasitə idi. Əslində, Parisdə hazırlanmış "İran-Azərbaycan 
İttifaqı" az sonra bu ölkələr arasında faydalı əməkdaşlığın və işgüzar 
münasibətlərin yaradılmasında uğurlu başlanğıc oldu. 1920-ci ilin mart-aprel 
                                                        
1142
 Yenə orada, s.95-96 
1143
 Swietochowski. Russian Azerbaijan, p.157 
1144
 Əlavə məlumat üçün bax: С.М.Алиев. История Ирана. XX век, с.97-98. 
1145
 ARDA, f.970, s.1, i.146, v.118-120 
1146
 Gilan Sovet respublikası haqqında geniş məlumat üçün bax: В.Генис Красная Персия. 
Большевики в Гилане. 1920-1921. Москва, 2000; М.А.Персиц. Застенчивая интервенция. О 
советском вторжении в Иран и Бухару в 1920-1921 гг. Москва, 1999; S.Rüstəmova-Tohidi. 
Kominternin Şərq siyasəti və İran. 1919-1943. Bakı, 2001. 
1147
 T.Swietochowski. Russian Azerbaijan, p.158 
336 
 
aylarında Azərbaycanla İran arasında siyasi, iqtisadi, ticarət, poçt-teleqraf, gömrük, 
konsulluq mübadiləsi və digər məsələlərlə bağlı ikitərəfli müqavilələr imzalandı. 
Son nəticədə İran, Azərbaycan Respublikasının müstəqilliyini de yure cəhətdən 
tanıyan ilk dövlətlərdən biri oldu.1148 Hadisələrin sonrakı inkişafı təsdiq etdi ki, 
1919-cu ilin payızında Azərbaycan nümayəndələrinin Versalda İran nümayəndələri 
ilə əməkdaşlığı, onların Paris Sülh konfransındakı fəaliyyətinin uğurlu 
addımlarından biri hesab edilməlidir. 
1919-cu ilin payızından başlayaraq, beynəlxalq iqlimin yeni yaranmış 
respublikaların xeyrinə dəyişdiyi dövrdə Azərbaycan nümayəndələri Parisdə, təkcə 
siyasi və iqtisadi məsələlərlə deyil, eyni zamanda geniş təbliğat işləri ilə də məşğul 
olurdular. Çox böyük maliyyə çətinliklərinə baxmayaraq, Versalda olan 
Azərbaycan nümayəndələri az qüvvə ilə böyük işlər görməyə nail ola bilmişdilər. 
Onların fədakarlığı sayəsində Azərbaycanın tarixi, əhalisi, iqtisadiyyatı, təbii 
sərvətləri və siyasi vəziyyəti haqqında ingilis və fransız dillərində kitabçalar 
seriyası hazırlanıb, çap edilmiş, ilk dəfə olaraq, Avropa mətbuatına çıxmaq 
mümkün olmuşdu. İstiqlaliyyətin tanınması ərəfəsində bunlar mühüm addımlar idi. 
Xarici ölkələrdə təbliğat işi Azərbaycan Xarici İşlər Nazirliyinin də diqqət 
mərkəzində idi. 1919-cu ilin ortalarında Azərbaycan Xarici İşlər Nazirliyi nəzdində 
Cənubi Qafqazda rus siyasətinə dair materiallar toplayan xüsusi komissiya 
yaradılmışdı. Bu komissiya müstəqilliyi ideoloji baxımdan möhkəmləndirmək 
istiqamətində faydalı işlər görmüş, rus müstəmləkəçiliyinin ifşası baxımından 
maraqlı materiallar toplamışdı. Azərbaycanın tanındığı Şərq regionunda təbliğat 
işləri о qədər də çətinlik təşkil etmirdi. Azərbaycan və rus dillərində nəşr edilmiş 
materialları asanlıqla qonşu ölkələrdə yaymaq olurdu. Məsələn, Adil xan 
Ziyadxanovun 1919-cu ildə Bakıda nəşr edilmiş "Azərbaycan: tarixi, ədəbi və 
siyasi vəziyyəti" adlı kitabının üç min nüsxəsi qısa müddətdə İranda olan 
Azərbaycan konsulluğu tərəfindən yayılmışdı.1149 Lakin Azərbaycanın az tanındığı 
Qərb ölkələrində onun haqqında təbliğat işləri aparmaq böyük çətinliklər təşkil 
etdiyindən bu iş planlı şəkildə aparılmalı idi. Ona görə də, Azərbaycan Xarici İşlər 
Nazirliyi Qərbi Avropa ölkələrində təbliğatın təşkili ilə bağlı xüsusi plan müzakirə 
edib qəbul etmişdi. 
Orada göstərilirdi ki, Azərbaycan nümayəndələrinin Versalda olması onun 
tanınması üçün zəruri olan addımlardan biridir. Lakin Avropada buna zəmin 
hazırlanmalı, ictimai rəy formalaşdırılmalıdır. Sənəddə deyilirdi: "Bizim 
nümayəndələrimiz о zaman arzu olunan nəticələr əldə edə bilərlər ki, heç olmasa 
neytral dövlətlərin ictimai fikri onların tərəfində olsun. Bu əsasda ictimai fikri öz 
tərəfimizə çəkmək üçün Qərbi Avropanın böyük mərkəzlərində intensiv təbliğat 
                                                        
1148
 Bax: Qafqaz fövqəladə heyəti: Seyyid Ziya-əddin Təbatəbainin rəhbərliyi altında Qafqaza
 
ezam 
olunmuş heyətin müzakirə və müqavilələrinə dair sənədlər (1919-1920). Tehran, Siyasi
 
və beynəlxalq 
tədqiqatlar mərkəzi, 1379 (2000) 
1149
 ARDA, f.970, s.1, i.203, v.3-4 
337 
 
işlərini təşkil etmək zəruridir." Bu məqsədlə 1919-cu ildə Paris Sülh konfransında 
fəaliyyət göstərən nümayəndə heyəti üçün materialları toplayan xüsusi komissiya 
təsis edilmişdi. Avropa ölkələrində təbliğat işlərini genişləndirməyə zərurət onunla 
bağlı idi ki, erməni "təbliğatçıları" Azərbaycanda milli münasibətlərə, sosial-
iqtisadi və siyasi vəziyyətə dair faktları saxtalaşdıraraq, guya onun siyasi, mədəni 
və iqtisadi sahəsində həddindən çox geri qaldığını "əsaslandırır", bu yolla 
Azərbaycanın müstəqil dövlət kimi tanınmasının əleyhinə çalışırdılar. Ona görə 
Azərbaycan Xarici İşlər Nazirliyi Qərbi Avropada iki mühüm vəzifəni - 
Azərbaycan haqqında yayılan saxta materialları təkzib etmək və Azərbaycanı 
populyarlaşdırmaq vəzifəsini yerinə yetirmək üçün təbliğat mərkəzi yaratmağı 
vacib bilirdi.1150 Bunun üçün nəzərdə tutulurdu ki, Avropa mərkəzlərindən birində, 
konkret mənada İsveçrədə illüstrasiyalı əlavə ilə birlikdə heç olmasa bir qəzet 
buraxılsın, bu ölkələrdə Azərbaycanın tarixi, ədəbiyyatı, incəsənəti, sosial-siyasi 
vəziyyəti haqqında broşurlar çap edilib yayılsın, təbliğat məqsədi ilə Qərbi Avropa 
ölkələrində müxtəlif siyasi partiyaların mətbuat orqanlarından istifadə edilsin, açıq 
mühazirələr oxunsun və mitinqlərdə çıxışlar edilsin. Bu vəzifələri yerinə 
yetirməkdən ötrü Azərbaycan Xarici İşlər Nazirliyi "Azərbaycanın mənafeyinin 
müdafiəsinə həsr edilən Avropada qəzetlər buraxmaq və İsveçrəyə fövqəladə 
missiya göndərmək haqqında" məsələni müzakirə edib, parlamentin təsdiqinə 
verdi. Azərbaycan Xarici İşlər Nazirliyinin müəyyən etdiyi vəzifələri yerinə 
yetirmək üçün neytral ölkələr içərisindən İsveçrənin seçilməsi heç də təsadüfi 
deyildi. Parlament üçün hazırlanmış məruzədə qeyd edilirdi ki, hazırda neytral 
ölkələr içərisində öz coğrafi vəziyyətinə və siyasi əhəmiyyətinə görə İsveçrə dünya 
siyasətində başlıca rol oynayır. İndi yalnız İsveçrədən Qafqaz dövlətlərinə dair 
daha müstəqil və uğurlu siyasət aparmaq olar. Məruzədə İngiltərə, Fransa, İtaliya, 
Almaniya, yaxud Avstriyada müstəqil, hansı dövlətinsə siyasətinə uyğun gəlməyən 
təbliğatın aparılmasının qeyri-mümkün olduğu qeyd edilir, digər neytral mərkəzlər 
olan Kopenhagendə, Brüsseldə və Madriddə bu işin əlverişsiz olduğu göstərilirdi. 
İsveçrə son illərdə bu və ya digər dövlətlər qruplaşmalarına münasibətdə öz 
neytrallığını qoruyub saxlaya bildiyindən dünya siyasətinin bütün xətləri demək 
olar ki, burada kəsişirdi. Bütün bunları nəzərə alaraq, Azərbaycan Xarici İşlər 
Nazirliyi İsveçrəyə fövqəladə missiya göndərilməsini, Cenevrədə Azərbaycan 
mətbuat orqanının nəşr edilməsini, bu mümkün olmazsa, İsveçrə mətbuatından 
Azərbaycanın mənafeyi üçün istifadə etməyi zəruri hesab edirdi.1151 
Versaldakı Azərbaycan nümayəndələri də Azərbaycan təbliğat mərkəzinin 
İsveçrədə yaradılmasına tərəfdar idilər. Millətlər Cəmiyyətinin Cenevrədə fəaliyyət 
göstərəcəyini nəzərə alaraq, Azərbaycan nümayəndələri ilk addım kimi orada 
ingilis və fransız dillərində çıxan "L"Eyrope Orientale" jurnalının rəhbərliyi ilə 
əməkdaşlığa başlamış və razılığa gəlmişdilər ki, 20 min nüsxə jurnala abunə 
                                                        
1150
 ARDA, f.2905, s.l, i.21, v.7 
1151
 Yenə orada, v.8-10 
338 
 
yazılmaq müqabilində "L"Eyrope Orientale"də Azərbaycan haqqında tez-tez 
yazılar getsin. Ə.M.Topçubaşov bu jurnalla əməkdaşlıq barədə Azərbaycan 
Nazirlər Şurasının sədrinə yazırdı: "Jurnal, gələcəkdə bizim üçün çox faydalı orqan 
olacaq, xüsusən, Cenevrədə Millətlər Cəmiyyətinin gözü qabağında bizim 
ocağımızın yaranması üçün bu jurnal çox lazımdır... Məsələ, təkcə jurnalda deyil, 
Cenevrədə elə bir mərkəz yaratmaq planlaşdırılır ki, keçmiş Rusiyanın ərazisində 
yaradılmış bütün yeni respublikaların müdafiəsini öz üzərinə götürə bilsin... bu işə 
kömək etmək, başlıcası isə Cenevrədə möhkəmlənməyə tələsmək lazımdır."1152 
1919-cu ilin noyabr ayının 10-da Bakıya göndərdiyi məlumatda Ə.M.Topçubaşov 
yazırdı: "Etiraf etmək lazımdır ki, bizim burada olduğumuz ilk vaxtlara nisbətən 
indi mətbuat Azərbaycan haqqında daha çox yazır... İndi heç olmazsa bizə rəğbət 
göstərən mətbuat orqanları var."1153 Böyük çətinliklərdən sonra 1919-cu ilin 
yayında və payızında Avropada müxtəlif dillərdə nəşr edilən "L"Eyrope Orientale", 
"Limaçe", "Les Paubles Libres" jurnallarında, "Le Temps", "Revus du Monde 
musulman", "Revus Kon Temporaine", "Humanite", "Le Dieçe Kolonial", "Le 
Derniçes Nouvelles", "Le Kroix" və digər qəzetlərdə Azərbaycan haqqında maraqlı 
məqalələr çap olunmuşdu. Azərbaycanı təbliğ etmək məqsədi ilə Ə.M.Topçubaşov 
"Limaçe" jurnalının naşiri ilə razılığa gəlmişdi ki, jurnalın bir nömrəsi 
Azərbaycana həsr edilsin. Qarşılıqlı razılıq əsasında bu noyabr nömrəsi olmalı idi. 
Ə.M.Topçubaşov yazırdı: "Azərbaycan üçün noyabr nömrəsini götürmək istədim, 
lakin əlimizdə olan fotoları, poçt şəkillərini və başqalarını nəzərdən keçirəndə, 
məlum oldu ki, nömrə çox solğun çıxacaq. Ordumuzu əks etdirən fotoların 
olmaması bizi xüsusilə pis vəziyyətdə qoyur. Bizdə nə general Mehmandarovun, 
nə də başqalarının bir dənə də olsun şəkli yoxdur. Halbuki bütün buraxılışlar 
həyəcanlı dövrü əks etdirən hərbi xarakterli fotoşəkillərlə doludur, bu, həm də 
ölkənin hərbi qüdrətini, müdafiə qabiliyyətini göstərən bir vasitədir."1154 Bu 
mülahizələrlə bağlı olaraq, Ə.M.Topçubaşov noyabr nömrəsini 1920-ci ilin yanvar 
nömrəsi ilə əvəz etdi. Bakıya yazdığı məktubda o, təcili şəkildə fotoillüstrativ 
materialların göndərilməsini xahiş edirdi. Onun təxmini planı üzrə jurnalın üz 
qabığının əvvəlinci və sonuncu səhifələrində Kür vadisi, pambıq tarlası, Beş-
Barmaq dağı, dəniz sahili, neft buruğu, Bakının ümumi fonu və Abşeronun xəritəsi 
getməli idi. Jurnalda gedəcək tarixi, siyasi, iqtisadi və mədəniyyət xarakterli 
məqalələrə görə Bakıda və Gəncədə tədris müəssisələrinin, bir neçə Azərbaycan 
kəndinin qədim mədəniyyət abidələrinin, görkəmli ictimai və mədəniyyət 
xadimlərinin, general S.Mehmandarov, Ə.Şıxlinski və İ.Usubovun, Bakının azad 
edilməsinin birinci ildönümü ilə bağlı Azərbaycan ordusunun hərbi paradının, 
parlamentin təntənəli iclaslarının fotoşəkillərinin göndərilməsi xahiş edilirdi. 
                                                        
1152
 Azərbaycan Respublikasının Paris Sülh konfransındakı nümayəndə heyətinin başçısı 
Ə.M.Topçubaşovun Nazirlər Şurasının sədrinə məktubu. 06-10.11.1919.//ARDA, f.970, s.1, i.146, v.8-9 
1153
 Yenə orada, v.17 
1154
 Yenə orada, v.16-17 
339 
 
Bunlar əldə edildikdən sonra "Limaçe" jurnalı özünün 1920-ci ilin yanvar 
nömrəsini bütövlükdə Azərbaycana həsr etmişdi. Jurnalda Azərbaycanın tarixi, 
mədəniyyəti, siyasi vəziyyəti, iqtisadiyyatını əks etdirən yazılardan əlavə, Bakıdan 
göndərilmiş xeyli foto-illüstrativ materiallar da verilmişdi. 1919-cu ildə Cenevrədə 
çıxan "Journal de Geneve" və Lozannada çıxan "Les paubles Libres" jurnallarının 
hər birində fransız professoru Q.Borşenin iki məqaləsi çap olunmuş, bunlardan 
əlavə o, İngiltərə və Amerika mətbuatında da Azərbaycan haqqında məqalələrlə 
çıxış etmişdi. Azərbaycanı tanıtmaq baxımından onun "Journal de Geneve" 
jurnalında çap edilmiş "Öz müqəddəratını təyinetmə hüququ və Azərbaycan 
Respublikası" adlı məqaləsi daha səciyyəvi idi. Məqalənin girişində prezident 
Vilson tərəfindən xalqların təyini müqəddərat hüququna aid elan edilmiş 
prinsiplərin ciddi şəkildə pozulduğu göstərilir və xatırladılır ki, millətlərin öz 
müqəddəratını təyin etməsi üçün Vilson aşağıdakı şərtlərin olmasını vacib hesab 
edirdi: hər bir millət öz fiziki-intellektual və mənəvi-dini xüsusiyyətləri ilə 
fərqlənməlidir: bu millət öz müqəddəratını təyin etməyə qadir olduğunu 
göstərməlidir: həmin millət öz xərclərini ödəmək üçün iqtisadi, təbii və maliyyə 
sərvətlərinə malik olmalıdır: o, özünü xarici hərbi müdaxilədən qorumağı 
bacarmalıdır, həmin millət əvvəllər tərkibində olduğu hökumətin istibdad üsul-
idarəsindən ziyan çəkmiş olmalıdır.1155 Bu maddələrin bəzilərini ədalətli hesab 
etməyən Q.Borşe qeyd edir ki, Skandinaviya, Qərbi Avropanın bir sıra yerləri və 
Latın Amerikasında öz müqəddəratını təyin edib müstəqil dövlətlərini yaradan 
xalqların çoxu eyni kökə, eyni dini etiqada, eyni irqə və eyni dilə malik olublar. 
Belə bir şəraitdə onların müstəqilliyi bütün dövlətlər tərəfindən tanınıbdır. Borşe 
bildirirdi ki, elə xalqlar vardır ki, prezident Vilson tərəfindən elan olunmuş bütün 
beş şərti özündə cəmləşdirir, lakin onların müstəqilliyinin tanınması yubadılır. О 
yazırdı: "Biz görürük ki, Azərbaycan xalqların öz müqəddəratını təyin etməsi üçün 
zəruri olan bütün göstəricilərə malikdir. Mən bunu bütün Qafqazı gəzmiş və 
öyrənmiş kənar müşahidəçi kimi, bir fransız kimi deyirəm. Mən indiyə qədər təyini 
müqəddərat hüququnun tanınmasına etiraz edilən bir millətin müdafiəsi üçün 
səsimi qaldırıram və onların tələbinin ədalətli olduğuna dərindən inanıram." 
Q.Borşe Аzərbaycan haqqında az məlumatı olan Avropa oxucularına bildirirdi ki, 
Azərbaycan öz təbii sərvətləri, coğrafi vəziyyəti, intellektual səviyyəsi baxımından 
bəşəriyyətə böyük xidmət göstərəcək ölkələrdən biri kimi diqqəti cəlb etməlidir. О 
yazırdı: "Ora Avropa ilə İran, Mərkəzi Asiya və Türküstan arasında mal 
mübadiləsinin təbii mərkəzidir... Rus kilsəsinin müsəlmanların dini azadlığını 
sıxışdırmasına baxmayaraq, azərbaycanlılar digər dini etiqadlara münasibətdə çox 
təmkinlidirlər."1156 Q.Borşe saxta məlumatlar əsasında "ermənipərəstlik" azarına 
tutulmuş bir cəmiyyətdə ingilis və fransız dillərində çoxtirajlı jurnal vasitəsi ilə 
                                                        
1155
 Q.Borşe. Öz müqəddəratını təyinetmə hüququ və Azərbaycan Respublikası. //ARDA, f.970, s.1. 
i.142, v.136 
1156
 Yenə orada, v.137 
340 
 
Avropa ictimaiyyətinə müraciət edərək yazırdı: "Protestant etiqadçısı kimi, bunu 
deməyi özümə borc bilirəm ki, azərbaycanlıların mənəvi-etik keyfiyyətlərinə bələd 
olan xarici tacirlər onlara daha çox etibar edirlər, nəinki ermənilərə."1157 
Azərbaycanın siyasi vəziyyəti ilə bağlı məqalədə qeyd edilirdi ki, 1918-ci 
ildə istiqlaliyyət elan edildikdən və bolşeviklər ölkədən qovulduqdan sonra 
Azərbaycan sürətlə demokratikləşmiş, ölkədə Parlament üsul-idarəsi yaradılmışdır. 
Q.Borşe bunu xüsusi şəkildə vurğulayırdı ki, qadınlara seçki hüququ verməklə 
Azərbaycan siyasi baxımdan qabaqcıl ölkələrin sırasına çıxmışdır. İl yarım ərzində 
mədəniyyət və təhsil sahəsində heyrətləndirici işlər görüldüyünə, Azərbaycan 
hökumətinin yüksək təhsil görmüş yerli adamlardan təşkil olunduğuna məqalədə 
geniş yer verilmişdi. 
Azərbaycanın iqtisadi imkanları ilə bağlı Q.Borşe yazırdı: "İkinci elə bir 
ölkə yoxdur ki, təbiət ona bu qədər böyük sərvətlər bəxş etmiş olsun. Neftlə zəngin 
olan torpaqlardan böyük miqdarda neft çıxarılır və ondan kerosin, benzin və yağ 
istehsal olunur. Neftdən gələn gəlir bütün dövlət xərclərindən çoxdur."1158 Bundan 
əlavə, məqalədə Azərbaycanda zəngin kənd təsərrüfatı ehtiyatlarının, üzümçülük, 
taxılçılıq, çayçılığın olduğu, onun dəmir, mis, marqaneslə zəngin olduğu işgüzar 
dairələrə çatdırılırdı. Jurnalda xatırladılırdı ki, əgər xarici kapital və xarici 
mühəndislər dəmir mədənlərinə cəlb olunarsa, yaxın vaxtlarda Azərbaycan metalı 
dünya bazarlarına çıxarıla bilər.1159 
Azərbaycan öz müstəqilliyini qoruya biləcəkmi? Q.Borşe öz məqaləsində 
bu suala da müsbət cavab verirdi. О yazırdı ki, əlli minlik yaxşı təlim görmüş ordu 
qəhrəmanlığını rus-alman müharibəsində nümayiş etdirmiş və hazırda öz 
generallarının komandanlığı altında vətəni xarici təcavüzdən qorumağa hazırdır. 
Q.Borşenin fikrincə, azərbaycanlıların azadlığa və müstəqilliyə olan arzuları 
obyektiv qiymətləndirilməlidir. O, haqlı olaraq qeyd edirdi ki, Rusiya 
imperiyasında heç bir xalq azərbaycanlılar kimi ağır həqarətlərə məruz 
qalmamışdır. 1906-cı ilə qədər ana dilində kitab və mətbuat orqanlarının nəşrinə 
icazə verilmirdi. Az-çox verilən güzəştlərə də 1914-cü ildə müharibənin 
başlanması ilə son qoyulmuşdu. Q.Borşe Azərbaycanı müstəqillikləri Sülh 
konfransı tərəfindən tanınmış keçmiş Rusiya müstəmləkələri olan Polşa və 
Finlandiya ilə müqayisə edərək yazırdı ki, Polşa Almaniya imperatorundan 
müstəqilliyə vəd alaraq, müttəfiqlərə qarşı vuruşduğu halda, azərbaycanlı 
könüllülər rus ordusunun tərkibində müttəfiqlərlə çiyin-çiyinə döyüşürdülər. Onun 
fikrincə, Polşa heç vaxt rus zülmündən Azərbaycan qədər ziyan çəkməmişdir. 
Azərbaycan dilindən fərqli olaraq, polyak dili rus dilinə yaxın olan slavyan dil 
qrupuna daxil idi. Məqalədə Q.Borşe bu nəticəyə gəlirdi ki, "öz müstəqilliyini 
arzulayan hər bir xalq azad olmaq hüququna malikdir. Azərbaycan artıq sübut 
                                                        
1157
 Yenə orada, v.137 
1158
 Yenə orada, v.138 
1159
 Yenə orada, v.138 
341 
 
etmişdir ki, о müstəqil olmaq istəyir və öz müstəqilliyini qorumaq və ondan 
istifadə etmək bacarığına malikdir. Ona görə də Azərbaycan müstəqil Demokratik 
Respublika kimi Sülh konfransı tərəfindən tanınmalıdır."1160 
1919-cu ilin oktyabr ayının 23-də Azərbaycanda və Gürcüstanda olmuş 
italiyalı kommersant Korsinin "Korrena della sera" qəzetində müsahibəsində də 
Azərbaycan Respublikasının müstəqillik uğrunda əzmlə mübarizə apardığı qeyd 
edilirdi. Korsi göstərirdi ki, hər iki respublikanın müstəqilliyi ən qısa vaxtda Sülh 
konfransı tərəfindən tanınmalıdır və hər iki respublika bu tanınmaya layiqdir. Korsi 
ilk avropalı idi ki, incə bir məsələyə toxunub yazırdı: Türkiyə ilə əməkdaşlıq 
Azərbaycanın tanınmasına mane olmamalıdır, eyni dinə və eyni etnik mənşəyə 
malik olan bu xalqların əməkdaşlığına təbii baxılmalıdır. Korsi Avropa 
siyasətçilərinə xatırladırdı ki, "əgər general Denikinin hücumunu dəf etmək 
mümkün olmasa, güman etmək olar ki, bu respublikalar bolşeviklərlə ümumi 
düşmənə qarşı ittifaqa girsinlər. Avropa bolşevizmin Qafqazda təntənəsinin acı 
nəticələrini qiymətləndirməyi bacarmalıdır. Qafqazda bolşevizm qalib gəlsə, 
Türkiyə və İrana da yol açılar."1161 
Avropa mətbuatında aparılan təbliğat işlərindən başqa, Versalda olan 
Azərbaycan nümayəndələri Paris Sülh konfransının iştirakçılarını, Fransa, Böyük 
Britaniya, ABŞ və digər ölkələrin ictimaiyyətini məlumatlandırmaq üçün sentyabr 
ayından etibarən "Azərbaycan haqqında İnformasiya bülleteni" buraxmağa 
başlamışdılar.1162 Səkkiz səhifədən ibarət olan Azərbaycan informasiya 
bülletenlərində rəsmi materiallar, diplomatik yazışmalar və notalar, respublika 
haqqında Qərb ölkələrinin mətbuat materiallarının icmalı, Azərbaycanın siyasi və 
iqtisadi həyatının xronikası verilirdi.1163 Bu buraxılışların redaktoru tanınmış 
fransız şərqşünası, Azərbaycan xalqının yaxın dostu Lyusen Byuve idi. 1919-cu 
ildə bülletenin dörd nömrəsi çapdan çıxmışdı və qalan yeddi nömrəsi də 1920-ci 
ilin aprelinə qədər buraxılmışdı.1164 Bülleten buraxılışı ilə bağlı 1919-cu ilin 
                                                        
1160
 Yenə orada, v.138 
1161
 Азербайджан, 1919, 5 ноября. 
1162
 Xarici ölkələrdə Azərbaycan Xalq Cümhuriyyəti haqqında nəşr işləri ilə bağlı məlumat üçün bax: 
V.Quliyev. Azərbaycan Demokratik Respublikası xarici mənbələrdə. //Azərbaycan Demokratik 
Respublikası. Bakı, 1992, s.47-62 
1163
 Азербайджан, 1919, 5 ноября. 
1164
 Bax: Bulletin d'Information d L'Azerbaidjan. Paris, 1919, 1 Septembre, №1, p.1-8; Bulletin 
d'Information d L'Azerbaidjan. Paris, 1919, 8 Septembre, №2, p.1-8; Bulletin d'Information d 
L'Azerbaidjan. Paris, 1919, 13 Octobre, №3, p.1-8; Bulletin d'Information d L'Azerbaidjan. Paris, 1919, 
18 November, №4, p.1-8; Bulletin d'Information d L'Azerbaidjan. Paris, 1919, 15 December, №5, p.1-
8; Bulletin d'Information d L'Azerbaidjan. Paris, 1920, 1 Janvier, №6, p.1-8; Bulletin d'Information d 
L'Azerbaidjan. Paris, 1920, 17 Janvier, №7, p.1-8; Bulletin d'Information d L'Azerbaidjan. Paris, 1920, 
1 Fevrier, №8, p.1-8; Bulletin d'Information d L'Azerbaidjan. Paris, 1920, 15 Fevrier, №9, p.1-8; 
Bulletin d'Information d L'Azerbaidjan. Paris, 1920, 1 Mars, №10, p.1-8; Bulletin d'Information d 
L'Azerbaidjan. Paris, 1920, 15 Mars, №11, p.1-8; Bulletin d'Information d L'Azerbaidjan. Paris, 1920, 1 
Avril, №12, p.1-8. 
342 
 
noyabrında Ə.M.Topçubaşov yazırdı: "Hər şeydən əvvəl, biz Bülleten buraxılışını 
davam etdiririk, artıq üç nömrə çıxıb, dördüncüsü bu günlərdə çıxacaq. Biz bu 
bülletenləri soraq kitabçası kimi burada da, İngiltərədə də, Amerikada da hər yerə 
yayırıq. Eyni zamanda fransız və ingilis dillərində memorandum iqtisadi və 
etnoqrafik kitabçalar, əhalinin yerləşməsi vəziyyətini göstərən xəritə və 
diaqramlarla birlikdə hər yerə göndərilir."1165 Bu baxımdan ingilis və fransız 
dillərində nəşr edilmiş "Qafqaz Azərbaycan Respublikasının Paris Sülh 
konfransına memorandumu" kitabçaları daha səciyyəvi idi.1166 1919-cu ildə Parisdə 
C.Hacıbəyli tərəfindən hazırlanmış "İlk müsəlman respublikası Azərbaycan" kitabı 
çapdan çıxmışdı.1167 Həmin ildə o, "Revue du Monde musulman" qəzetində Cənubi 
Qafqazda milli zəmində baş verən hadisələrlə bağlı məqalələrlə çıxış etmişdi. 
"İlk müsəlman respublikası Azərbaycan" kitabının elə birinci cümləsində 
Ceyhun bəу tarixin ədalətsizliyi ucbatından azərbaycanlıların bölünmüş xalq 
olduğunu Avropa oxucularının diqqətinə çatdırırdı. O, yazırdı: türk əhalisindən 
ibarət iki Azərbaycan vardır: İran mədəniyyəti və islamın şiə təriqətinə etiqad edən, 
İranda yerləşən Təbriz Azərbaycanı və Cənubi Qafqazda yerləşən Bakı 
Azərbaycanı. Avropa mətbuatında müxtəlif intriqaların nəticəsi kimi meydana 
çıxan erməni məsələsi haqqında geniş müzakirələr aparıldığı bir vaxtda Ceyhun 
bəу yazırdı ki, xristianlar rus bürokratizminin Cənubi Qafqazda həyata keçirdiyi 
zülmkarlıq siyasətinin yeganə qurbanları deyildirlər, digərləri də, ilk növbədə 
Bakının, Gəncənin və Qarabağın azərbaycanlıları da bu zülmə məruz qalıblar.1168 
Eyni zamanda kitabın əvvəlində Azərbaycanın sərhədlərini özündə əks etdirən çox 
qiymətli xəritə verilmişdi. Nümayəndə heyətinin üzvü Ə.Şeyxülislamovun 
Azərbaycan əhalisinin etnik tərkibi haqqında fransız dilində çıxan kitabçası da 
burada böyük marağa səbəb olmuşdu.1169 Kitabça sülh konfransının bütün 
nümayəndələri arasında yayılmış və Amerikaya da göndərilmişdi. Bu broşura 
zəngin mənbələr əsasında yazıldığından onun nəticələri çox inandırıcı idi. Həmin 
mənbələr əsasında Cənubi Qafqazın əhalisinin dini inancları və milli-etnik tərkibi 
haqqında ətraflı məlumat verildikdən sonra kitabın sonunda təqdim edilən cədvəl 
əsasında Azərbaycan əhalisinin 75,41 faizini türklərin təşkil etdiyi bildirilirdi. 
Broşurda Cənubi Qafqaz və Azərbaycan əhalisinin dini və milli tərkibi cədvəllər, 
                                                        
1165
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 29.11.19197/ARDA, f.970, s.l, i.142, v.7  
1166
 Claims of the Peace Delegation of the Republic of Caucasian Azerbaijan presented to the Peace 
Conference in Paris. Paris, 1919; La Republique de l'Azerbaidjan du Caucase. Paris, 1919 
1167
 La premiera Republique musulmane: l'Azerbaidjan. Editions Ernest Leroux, vol. XXXVI, Paris, 
1919 
1168
 La premiera Republique musulmane: l'Azerbaidjan, p.5 
1169
 Composition antropologique et ethnique de la population de l'Azerbaidjan du Caucase. Paris, 1919. 
Bu kitabın tam mətni ilə Fransa Xarici İşlər Nazirliyinin diplomatik sənədlər arxivində də tanış olmaq 
olar, bax: Composition Anthropologique et Ethnique de la Population de l'Azerbaïdjan du Caucase. 
Classé 1
er
 juin 1919 Délégation Azerbaïdjanienne à la Conférence de la Paix // Ministère des Affaires 
Etrangère de France, Archives Diplomatique, vol.638, folio 45-52 
343 
 
rəngli diaqramlar və coğrafi illüstrasiyalar ilə təqdim edilirdi.1170 Azərbaycanın 
siyasi və maliyyə vəziyyəti haqqında kitabçanı M.Hacınski hazırlamışdı.1171 
"Qafqaz Azərbaycanının iqtisadi və maliyyə vəziyyəti" adlı kitabçada müharibənin 
və bolşevik dağıntılarının Azərbaycana gətirdiyi fəlakətlər, ölkənin iqtisadi 
həyatının bərpa olunması, azad biznes mühitinin yaradılması, dəmir yolu və su 
nəqliyyatının işlək vəziyyətə gətirilməsi, Azərbaycanla Qərbi Avropa arasında mal 
mübadiləsinə mane olan bütün bürokratik əngəllərin aradan qaldırıldığı əhatə 
olunurdu. Kitabda göstərilirdi: "Azərbaycanın üzləşdiyi çətinliklər yalnız 
qısamüddətli böhranın təzahürüdür. Bu ölkənin güclü iqtisadi mərkəzə 
çevriləcəyini anlamaq üçün sadəcə rəqəmlərə baxmaq yetərlidir. Tükənməz 
sərvətləri olan bu ölkə bütün imkanlara malikdir. Qeyri-məhdud həcmdə çıxarılan 
neft, daha böyük ehtiyatlara malik neftli ərazilər, böyük həcmdə istehsal olunan 
pambıq, Kür sahillərində bunun üçün yararlı olan daha böyük ərazilər, tükənməz 
balıq ehtiyatları, böyük həcmdə kürü istehsalı, geniş meşələr, düyü plantasiyaları, 
yun, mədən sənayesi və s. bunun aydın göstəricisidir. Azərbaycan əlverişli coğrafi 
mövqeyə malikdir. O, Avropa ilə Rusiya, Avropa ilə İran, Rusiya ilə Mərkəzi 
Asiya arasındakı ticarət yollarının üzərindədir. Nəhayət, onun bütün varlığı ilə 
ənənələrə, xarici sənayeçiləri həvəslə qəbul edən babalarının adətlərinə sədaqətli 
olan əməksevər və sadə əhalisi vardır."1172 Azərbaycan nümayəndə heyətinin 
üzvləri tərəfindən hazırlanıb Parisdə nəşr edilmiş "Azərbaycan rəqəmlərdə" 
kitabçası da Avropa işgüzar dairələrinə respublikanın iqtisadi həyatı haqqında 
maraqlı statistik məlumatlar verirdi. Xarici İşlər Nazirliyi tərəfindən göndərilmiş 
statistik materiallar əsasında hazırlanmış bu broşura respublikanın dövlət büdcəsi, 
onun mədaxili və məxarici, ölkənin iqtisadi zənginliyi haqqında Avropa 
oxucusunda aydın təsəvvürlər yaradırdı.1173 1919-20-ci illərdə Azərbaycan 
nümayəndə heyətinin üzvləri tərəfindən Parisdə yazılıb nəşr edilmiş bu kitablar, 
broşur və məqalələr bir çox cəhətlərinə görə bu gün də öz əhəmiyyətini saxlayır. 
Azərbaycanın Versal Ali Şurası tərəfindən tanınmaq ərəfəsində bu nəşrlər 
Qərbin siyasi dairələri, ictimai xadimləri, geniş oxucu kütləsinə Azərbaycan 
haqqında müfəssəl məlumat verirdi. Çap materiallarının hazırlanmasında və onun 
faktlarla zəngin olmasında Azərbaycan Xarici İşlər Nazirliyinin Parisə göndərdiyi 
                                                        
1170
 Composition Anthropologique et Ethnique de la Population de l'Azerbaidjan du Caucase. Classé 1
er
 
juin 1919 Délégation Azerbaidjanienne à la Conférence de la Paix. // Ministère des Affaires Etrangère 
de France, Archives Diplomatique,vol.638, folio 52 
1171
 Economic and Financial Situation of Caucasian Azerbaijan. Paris, 1919, 22 p; Bu kitabın tam mətni 
ilə Fransa xarici işlər nazirliyinin diplomatik sənədlər arxivində də tanış olmaq оlar, bax: Situation 
économique et financiére de la République de l'Azerbaidjan du Caucase. Classé 1
er
 juin 1919 Délégation 
de l'Azerbaidjan à la Conférence de la Paix à Paris. // Ministère des Affaires Etrangère de France, 
Archives Diplomatique, vol.638, folio 30-43 
1172
 Economic and Financial Situation of Caucasian Azerbaijan, p.8 
1173
 L'Azerbaidjan en chiffres. Paris, 1919. 
 
344 
 
sənədlər, arayışlar, statistik məlumatlar və fotogörüntülər mühüm rol oynadı. Bu 
materiallar Azərbaycan haqqında hazırlanan təbliğati nəşrləri maraqlı etməklə 
yanaşı, eyni zamanda həmin nəşrlərə olan etimadı da artırırdı. "Azərbaycan" qəzeti 
12 noyabr tarixli sayında yazırdı: Azərbaycan nümayəndələrinin ingilis və fransız 
dillərində nəşr etdikləri bir sıra broşurlar Avropanın geniş dairələrinin diqqətini 
gənc respublikanın siyasi və iqtisadi vəziyyətinə cəlb edir, onlara Azərbaycan 
əhalisinin milli tərkibi, qədim keçmişi və tarixi, müstəqil dövlətin yaranması və 
gələcək arzuları barədə maraqlı məlumatlar verir.1174 
Beləliklə, 1919-cu ildə Parisdə nəşr olunmuş bu kitab və broşurlar, 
Avropanın müxtəlif mətbuat orqanlarında dərc olunmuş çoxsaylı məqalələr ilk dəfə 
olaraq, Azərbaycan, onun əhalisi, iqtisadiyyatı, siyasi sistemi, mədəniyyəti 
haqqında Qərb oxucularına geniş məlumat verirdi. Bütün bunlar Azərbaycanın 
azad dünyaya qovuşması istiqamətində əhəmiyyətli addımlar olub, yeni müstəqillik 
qazanmış bir millətin istək və arzularını əks etdirirdi. 
 
  
                                                        
1174
 Азербайджан, 1919, 12 ноября. 
345 
 
XII FƏSİL 
 
Azərbaycanın müstəqilliyinin Versal Ali Şurası tərəfindən 
tanınması 
 
Keçmiş Rusiya imperiyasının dağılması nəticəsində yeni yaranmış 
respublikaların taleyində hiss ediləcək dönüş Böyük Britaniyanın Baş naziri Lloyd 
Corcun 1919-cu ilin noyabr ayının 17-də İngiltərə Parlamentinin İcma 
palatasındakı çıxışı ilə başlandı. Bu çıxış Rusiyada baş verən hadisələrin, ilk 
növbədə, Kolçakın məğlub olması, Denikinin isə 1919-cu ilin oktyabr ayından 
başlayaraq, öz mövqelərini tərk etməsinin aydın təzahürü idi. İngiltərənin və digər 
müttəfiqlərin külli miqdarda pul buraxdığı, hərbi sursatla kömək etdiyi və 
diplomatik yolla müdafiə etdiyi Denikin könüllüləri oktyabr ayının 20-də 
Oryoldan, az sonra Voronejdən, noyabrın 12-də Novoxoperskdən çıxmağa başladı. 
1919-cu ilin axırlarında məlum oldu ki, "ağların" silahlı qüvvəsi ilə Rusiyanı 
kommunistlərin əsarətindən qurtarmaq işi demək olar ki, uduzulmuşdur. Yudeniçin 
Petroqradı almaq cəhdi baş tutmamış, Kolçak Sibirin dərinliklərinə qədər geri 
oturdulmuş, Denikin isə bir-birinin ardınca şəhərləri təslim edərək, Cənuba doğru 
geri çəkilmişdi. Lakin uzun müddət Denikin təhlükəsi altında olan Azərbaycan və 
Gürcüstan üçün indi Denikin ordusunun məğlubiyyəti yeni daha qorxulu bir 
vəziyyət yaradırdı. T.Svyatoçevski haqlı olaraq yazır: "Denikinin məğlubiyyəti 
Cənubi Qafqaz respublikalarında sevinc doğurmadı, çünki onlar qələbədən 
ruhlanmış bolşeviklərin simasında daha güclü düşmən qazandılar."1175 Lakin 
Azərbaycan və Gürcüstanın belə çətin vəziyyətə düşməsi heç də о demək deyildi 
ki, onlar Denikinlə birlikdə, guya, gizli şəkildə Sovet Rusiyasına qarşı mübarizə 
aparırdılar. Bolşevik lideri V.İ.Leninin Azərbaycan və Gürcüstanı Denikinlə 
birlikdə Sovet Rusiyasına qarşı "hücum" edən "on dörd müxtəlif dövlətin" 
siyahısına daxil etməsi əsassız bir iddia idi.1176 
Denikinin məğlubiyyətindən Qərb ölkələrinin, ilk növbədə, Böyük 
Britaniyanın narahatçılığı, 1919-cu ilin sonlarında ingilislərin Cənubi Qafqaza 
marağının artması qorxulu bolşevizm xəstəliyinin Yaxın və Orta Şərqə yayıla 
biləcəyi ehtimalından irəli gəlirdi. T.Svyatoçevski haqlı olaraq yazırdı: "Onlar başa 
düşürdülər ki, bolşeviklərə Qafqaz dağlarını keçməyə imkan verilsə, İrana, 
Türkiyəyə və Orta Şərqin qalan hissələrinə inqilabın yayılması üçün qapılar 
açılacaq."1177 Baş Nazir Lloyd Corcun İcma palatasındakı 17 noyabr tarixli 
çıxışında iki dəfə Azərbaycan və Gürcüstanın adlarını çəkməsi xeyli dərəcədə bu 
amillərlə bağlı idi. Lloyd Corc öz çıxışında Rusiyadakı vəziyyəti təhlil edərək 
göstərirdi ki, Rusiyanın müxtəlif xalqlarının hərəkətləri о qədər də aydın deyildir, 
                                                        
1175
 Swietochowski. Russian Azerbaijan, p.159 
1176
 Ленинский сборник, XXIV, с. 197 
1177
 T.Swietochowski. Russian Azerbaijan, p.159 
346 
 
ruslar özləri isə о qədər mürəkkəb xalqdır ki, hələ, nə vaxtsa, kənardan kiminsə 
onların başına ağıl qoymaq cəhdi heç vaxt uğurlu nəticə verməyib. Ona görə də 
indi Rusiyada "bolşevizm arabasını terror və soyğunçuluq sürükləyir."1178 Lloyd 
Corc bolşevik siyasətinin gücünü kəndlilərdə görürdü. O, XVIII əsr Fransa 
inqilabına müraciət edərək göstərirdi ki, "yakobinçilər həmişə xalqı "İnqilab 
təhlükədədir" şüarı ilə birləşdiriblər. Bu, о demək idi ki, inqilabın kəndlilərə 
verdiyi torpaq təhlükədədir. Heç şübhə yoxdur ki, bolşeviklərin əsas müdafiəçisi 
olan rus kəndlisinin təfəkküründə də inqilaba münasibət belədir." 
Lloyd Corcun fikrincə, Rusiyada bolşevizm əleyhinə olan qüvvələr heç də 
az deyildilər. Bu qüvvələr sırasına o, Baltik ölkələrini, Finlandiya və Polşanı, 
Qafqazda Azərbaycan, Gürcüstan və Ermənistanı, Rusiyada Kolçak, Petlyura və 
Denikini daxil edirdi. Eyni zamanda İngiltərənin Baş naziri belə bir maraqlı sual 
irəli sürürdü: niyə onlar birləşə bilmirlər? Bu sualın cavabında təcrübəli siyasətçi 
düzgün olaraq bildirirdi: "Ona görə ki, onların mənafeyi əsas məsələdə bir-birinə 
uyğun deyildir."1179 Onun fikrincə, Kolçak və Denikin iki əsas məqsəd uğrunda 
mübarizə aparırdı: birincisi, bolşevikləri devirmək və Rusiyada köhnə rejimi bərpa 
etmək; ikincisi isə, vahid və bölünməz Rusiya uğrunda mübarizə idi. Əgər birinci 
məsələdə antibolşevik qüvvələr bir-birilə həmrəydilərsə, ikinci məsələdə bir-birinə 
münasibətdə düşmən mövqelərində dayanırdılar. О deyirdi: "Estonlar vahid 
Rusiyanı istəmir, litvalılar üçün bu zəhərdir, ukraynalıları dəqiq deyə bilmərəm... 
Digər ölkələri götürək, Denikin deyir ki, Gürcüstan, Azərbaycan, Rus Ermənistanı 
Rusiyanın bir hissəsidir. Onları Rusiyaya birləşdirmək onun siyasətinin başlıca 
məqsədidir, lakin yeni respublikalar bu haqda eşitmək belə istəmirlər. Onlar 
müstəqillik uğrunda mübarizə aparırlar... Onlar bolşevizm hücumuna qarşı 
birləşmək üçün belə bir şərt qoyurlar, biz onların müstəqilliyinə təminat verək və 
eyni zamanda biz onların ordusunu pulla və sursatla təchiz edək."1180 Lloyd Corc 
İngiltərə İcma Palatasının üzvlərinə bildirirdi ki, işin çətinliyi Rusiyada 
antibolşevik qüvvələrin mənafelərinin bir-birinə uyğun gəlməməsindədir, bir 
tərəfdən Rus ağqvardiyaçı generalları köhnə, qüdrətli, vahid və bölünməz Rusiya 
uğrunda mübarizə aparır, digər antibolşevik qüvvələr isə öz milli müstəqilliklərini 
qoruyurlar. Lloyd Corcun çıxışında açıq deyilməsə də, onun məzmunundan aydın 
olurdu ki, o, öz müstəqilliyi uğrunda mübarizə aparan milli respublikalara və bu 
respublikalar içərisindən də, xüsusilə, Azərbaycan və Gürcüstana yardım 
göstərilməsinə tərəfdar idi. 
Böyük Britaniya siyasi dairələrinin, ilk növbədə isə Lloyd Corcun 
Azərbaycan haqqında fikrinin yaxşılığa doğru dəyişməsində ingilis jurnalisti 
                                                        
1178
 D.Lloyd Corcun İcma palatasında nitqi. Fransız dilindən tərcümə. 17.11.1919. //ARDA, f.970, s.1. 
i.145, v.29 
1179
 Yenə orada, v.30-31 
1180
 Yenə orada, v.31 
 
347 
 
Skotland Liddelin 1919-cu ilin sentyabr ayında "Morninq Post" və noyabr ayının 
11-də "Tariq" qəzetlərində Azərbaycan haqqında çap edilmiş məqalələri də az rol 
oynamamışdı.1181 S.Liddel birinci məqaləsində İngilis ictimaiyyətinə bildirirdi ki, 
Azərbaycan haqqında onlarda formalaşdırılan təsəvvürlər heç də düzgün deyildir. 
O, Azərbaycanı Cənubi Qafqazda müstəqil yaşamağa qadir olan birinci respublika 
hesab edirdi.1182 Ermənilərin Böyük Britaniya və digər ölkələrdə yaydığı Qarabağ 
hay-küyü ilə bağlı S.Liddel yazırdı: "Öz coğrafi vəziyyətinə görə Qarabağ 
həqiqətən Azərbaycana məxsus olmalıdır."1183 Cənubi Qafqazdakı erməni-
azərbaycanlı münaqişəsi ilə bağlı ingilis jurnalisti bildirirdi: "Nə Rusiyada, nə 
Qafqazda elə bir adam tapa bilməzsən ki, ermənilər haqqında hansısa bir yaxşı söz 
desin. Rusların, tatarların /azərbaycanlıların - C.H./ və gürcülərin onlardan zəhləsi 
gedir, onları görməyə gözləri yoxdur. Doğrudur, ya yox, bunu mən demirəm, lakin 
fakt göz qabağındadır ki, ermənilər qonşularında özlərinə qarşı nifrət yaradıblar. 
Bununla belə, onların xaricdə təbliğatı elədir ki, Avropa, eləcə də, bütün dünya 
onların tərəfindədir." Azərbaycanlılara gəldikdə S.Liddel yazırdı ki, bir sıra 
keyfiyyətlərinə görə "tatarlar /azərbaycanlılar - C.H./ ermənilərdən çox üstündür." 
Onun fikrincə, əgər erməni təbliğatçılarının təxribatı olmasa idi, bu iki xalq bir-biri 
ilə dinc şəraitdə yaşaya bilərdi. Hətta o, yazırdı ki, Qarabağda Azərbaycanın 
suverenliyi bərpа olunduqdan sonra ermənilər özləri etiraf edirlər ki, heç vaxt 
burada belə dinclik olmayıb.1184 
Böyük Britaniyanın Baş naziri Lloyd Corcun noyabr ayının 17-də İngilis 
Parlamentindəki çıxışı və noyabrın axırına qədər yenidən "Rus məsələsinə" iki dəfə 
toxunması, Fransa Millətlər liqası müstəmləkə və xarici siyasət bölməsinin sədri 
Pol Burdarinin Ə.M.Topçubaşovun adına göndərdiyi məktubun noyabr ayının 
ortalarında elan olunması bütün Avropa mətbuatında sensasiyaya səbəb oldu.1185 
Xüsusilə, Parisdə toplanmış ağ rus mühacirlərin mətbuatı daha bərk hay-küy 
qaldırdı və bu hadisəni böyük əsəbiliklə qarşıladılar. Ə.M.Topçubaşov Bakıya - 
Azərbaycan Nazirlər Şurasının sədrinin adına göndərdiyi məlumatda yazırdı: 
"Noyabrın 17-də Nümayəndələr Palatasında İngilis baş naziri Lloyd Corcun 
çıxışını fakt hesab etmək lazımdır. Britaniya hökumətinin başçısı yenidən 
Rusiyanın tərkibinə daxil olmaq istəməyən Azərbaycan, Gürcüstan və rus 
Ermənistanının iki dəfə adlarını çəkmişdir. Bu çıxış böyük hay-küy doğurmuşdur 
və hərtərəfli şərh olunur. Əgər noyabrın 17-də nəşriyyat fəhlələrinin tətili 
olmasaydı /elə ona görə də qəzetlər çıxmır/, artıq bu çıxışa həsr olunmuş tam bir 
                                                        
1181
 Азербайджан, 1919, 14 декабря. 
1182
 Bax: Bulletin d'Information de L'Azerbaidjan. Paris, 1920, 17 Janvier, №7, p.1-2 
1183
 Skodland-Liddel. Erməni-tatar (azərbaycanlı-C.H.) sazişi. Qarabağa sülhün gəlişi. 1919. // ARDA, 
f.894, s.l, i.103, v.10 
1184
 Yenə orada, v.11-13 
1185
 Uni letter de Bourdarie // Bulletin d'Information de L'Azerbaidjan. Paris, 1919, 15 Decembre, №5, 
p.3 
 
348 
 
ədəbiyyat tərtib olunardı... Rus elementləri, xüsusilə, onların sol cinahı 
narazıdır."1186 
Noyabr ayının 29-da həmin sol cinaha daxil olanlardan biri E.Stalinski 
fransız dilində həftəlik çıxan rus mühacirlərinin "Pour La Russe" qəzetində Lloyd 
Corcun parlamentdəki çıxışını öz geniş məqaləsində şərh edirdi. E.Stalinski yazırdı 
ki, İngiltərənin Rusiyaya münasibətdə yeritdiyi siyasət ikili siyasətdir. Bir tərəfdən 
o, bolşevizmi silah gücünə yıxmağa çalışan vahid və bölünməz Rusiya uğrunda 
mübarizə aparan rus generallarını müdafiə edir, digər tərəfdən yeni yaranmış 
dövlətləri öz müstəqilliklərini qorumağa həvəsləndirir. Xüsusilə, Lloyd Corcun 
vaxtilə Böyük Britaniyanın Baş naziri olmuş qraf Bikonsfild Bencamin Dizraelinin 
"Böyük və Qüdrətli Rusiya İngiltərə üçün təhlükə təşkil edir" sözlərini misal 
göstərməsi və buna öz münasibətini bildirməməsi Parisdə olan rus siyasi 
dairələrinin ciddi narahatçılığına səbəb olmuşdu. E.Stalinski hiddətlə yazırdı ki, 
Lloyd Corc, hətta "xatırlatmaq istəməmişdir ki, Bikonsfildin dövrü ilə müqayisədə 
beynəlxalq münasibətlər köklü surətdə dəyişilmişdir. Əksinə olaraq, onun bütün 
dəlilləri Rusiyanın bölünmüş hissələrinin birləşdirilməsinin qeyri-mümkünlüyünü 
sübut etməyə yönəldilmişdir. Lloyd Corcun sonuncu nitqi düşünməyə əsas verir ki, 
o, Rusiyanın parçalanmasına meyl göstərir."1187 Avropanı və Asiyanı bolşevizm 
təhlükəsindən xilas etmək üçün ingilis siyasətçiləri düşünürdülər ki, bolşevik 
Rusiyasını lokallaşdırsınlar, onu İngiltərəyə tabe olan yeni yaranmış dövlətlərlə 
əhatəyə alsınlar. Belə olduqda Avropa və Asiya üçün bolşevizm təhlükəsi xeyli 
zəifləyirdi. "Pour La Russe" yazırdı: "Bolşevizmi lokallaşdırmaq uşaq xülyasıdır. 
Onu yeni yaranmış kiçik, zəif, pis təşkil olunmuş dövlətlərlə sanitar kordonu kimi 
əhatəyə almaq da uzunmüddətli ola bilməz." Bu yazı bir daha göstərirdi ki, rus 
mühacirləri Rusiya xalqları haqqında öz köhnə düşüncələrindən əl çəkmək 
istəmirlər. Onların fikrincə, güclü Rusiya onun Şərq əyalətlərində yaşayan 
xalqların azad inkişafı üçün təminat ola bilər. Onlar, hətta iddia edirdilər ki, guya 
"Rus demokratiyası bu xalqların iradəsinə zidd olaraq, onların Rusiyaya 
birləşdirilməsini heç vaxt ağlına gətirməz." Əksinə, E.Stalinski qeyd edirdi ki, "bu 
xalqlar Rusiyasız yaşaya bilməzlər."1188 Rus xalqının imperiyadan miras qalma 
həyatı mənafeyinə tez-tez istinad edən "rus demokratları" öz müstəqilliyini elan 
etmiş xalqların həyatı mənafeyinə həqarətlə yanaşırdılar və bu da öz növbəsində 
Parisdə olan yeni dövlətlərin nümayəndələrinin etirazına səbəb olurdu. Milli 
respublikalara qarşı Qərb dövlətlərinin meylinin gücləndiyi bir vaxtda rus siyasi 
xadimləri yenidən Rusiyada mövcud siyasi qüvvələrin və yeni respublikaların 
                                                        
1186
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 29.11.-02.12.1919.//ARDA, f.970, s.l, i.145, 
v.8-9 
1187
 Pour la Russia, 1919, 29 Novembre 
1188
 Pour la Russia, 1919, 29 Novembre 
 
349 
 
nümayəndələrinin vaxtilə 1919-cu ilin yanvarında Şahzadə adalarında keçirilməsi 
planlaşdırılmış konfransa bənzər bir yığıncağın keçirilməsini təklif edirdilər. 1919-
cu ilin əvvəllərində vəziyyətlərinin ağır olmasına baxmayaraq, yeni dövlətlərin 
nümayəndələri Şahzadə adalarındakı yığıncaqda iştirak etməkdən imtina etdikləri 
kimi, 1919-cu ilin axırlarında da rus mühacirlərinin irəli sürdüyü konfrans 
ideyasına da etiraz etdilər. 1919-cu ilin axırlarında bu ideyanın həyata keçirilməsi 
artıq real deyildi. Avropa mətbuatı açıq-aydın yeni yaranmış respublikaları, 
xüsusilə də Qafqaz respublikalarını müdafiə edirdi. Mətbuatda və siyasi dairələrin 
çıxışlarında Azərbaycana və Gürcüstana münasibətdə yaxşılığa doğru dönüşün 
yaranmasını Ə.M.Topçubaşov aşağıdakı amillərlə şərtləndirirdi: "Yudeniç və 
Kolçakın məğlubiyyəti, Denikinin ümidsiz vəziyyəti, müttəfiqlərin bundan sonra 
onlara pulla, azuqə və sursatla köməkdən imtina etmələri, Almaniyanın Rusiya ilə 
yaxınlaşmaq planları, Baltik dövlətlərinin bolşeviklərlə sülh bağlamaq cəhdləri, 
Amerika Senatında əksəriyyətin Sülh konfransına, xüsusilə də, Versal sülhünə olan 
mənfi münasibəti – ümumiyyətlə, bütün bunlar kiçik xalqlar üçün ruhlandırıcı və 
ümidverici müsbət cəhətlərdir. Belə şəraitdə Lloyd Corc əbəs yerə çıxış etmədi. 
Heç şübhəsiz ki, mətbuatda və ictimai rəydə yaxşı mənada dönüş yuxarıda dediyim 
hadisələrlə bağlıdır."1189 
Noyabr ayının axırlarında Parisdə olan ABŞ dövlət katibinin müavini 
F.Polkla söhbətində Lloyd Corcun keçmiş Rusiya ərazisində yeni dövlətlərə 
münasibəti daha da aydınlaşdı. Lloyd Corc danışıqlar zamanı Amerika tərəfinə 
açıq şəkildə bildirdi ki, Kolçak və Denikinə kömək etməyin heç bir əhəmiyyəti 
yoxdur, onların məğlubiyyəti göz qabağındadır və onlara göndərilən bütün silah və 
hərbi sursat isə Qırmızı Ordu tərəfindən ələ keçirilir. Danışıqlar zamanı Lloyd Corc 
Polka bildirdi ki, vahid bolşevik Rusiyası Avropa üçün böyük təhlükəyə 
çevriləcəkdir. Ona görə də o, bu fikirdədir ki, "Gürcüstan, Azərbaycan, Ukrayna, 
Bessarabiya, Baltik əyalətləri və Finlandiya, ola bilsin ki, Sibirin müstəqilliyi 
tanınmalıdır."1190 Noyabr ayının 29-da F.Polk Lloyd Corcla olan bu söhbəti barədə 
ABŞ-ın dövlət katibi Rabert Lansinqə məlumat verdi. 
Böyük Britaniyanın Azərbaycana və Gürcüstana münasibəti aydınlaşdığı 
üçün, dekabr ayının ilk günlərində İngiltərə Xarici İşlər Nazirliyi özünün Cənubi 
Qafqazda olan ali komissarı Oliver Uordrop vasitəsi ilə respublika Nazirlər 
Şurasının sədri N.Usubbəyova bildirmişdi ki, "İngiltərə hökuməti Azərbaycanın 
müstəqilliyini müdafiə edir və Azərbaycana çox böyük rəğbətlə yanaşır."1191 
Uordropdan alınmış bu məlumatı dekabr ayının 14-də Bakıda açılan erməni-
                                                        
1189
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasının sədrinə məktubu. 29.11.-02.12.1919.//ARDA, f.970, s.l, i.145, 
v.16-17 
1190
 Papers Relating to the Foreign Relations of the USA, Russia, 1919, p.126 
1191
 Zəngəzur hadisələri zamanı xarici dövlətlərin nümayəndələri ilə görüşlər. 1919.// ARPİİ SPİHDA, 
f-276, s.9, i.12, v.47 
350 
 
azərbaycanlı konfransına gəlmiş Ermənistan nümayəndələri T.Bekzadyan, 
Arqutinski-Dolqorukov və M.Arutyunyanı qəbul edən zaman N.Usubbəyov onlara 
bildirdi.1192 Еrmənilər Azərbaycanın müstəqilliyinin Böyük Britaniya tərəfindən 
tanınacağını hiss edib ciddi narahatçılıq keçirməyə başladılar. Bu məlumatdan 
sonra Ermənistan siyasi dairələrində və mətbuatında anti-ingilis əhvali-ruhiyyəsi 
daha da güclənməyə başladı. "Hayıstan Aşxatvor" qəzeti yazırdı ki, ingilislər 
ermənilərə irad tuturlar ki, onlar ictimai-iqtisadi problemləri unudub, həddindən 
çox siyasətə cəlb olunublar. Qəzetin fikrincə, guya bununla ingilislər Avropada və 
bütün dünyada ictimai fikrə təlqin etmək istəyirlər ki, ermənilər özləri özlərini 
idarə etmək qabiliyyətinə malik deyillər. Qəzet yazırdı: "Bizi günahlandıranlar 
unutmamalıdırlar ki, Qarabağ, Zəngəzur, Şərur, Naxçıvan və Qars erməniləri, 
yalnız, öz vətənlərinə birləşdikdən sonra monolit qüvvəyə çevriləcəklər." 
Ermənistan siyasi dairələri Böyük Britaniyanın "erməni məsələsinin dumanlı və 
cəfəng problem" adlandırmasını müttəfiqliyə xəyanət kimi qiymətləndirirdilər. 
Xosrov bəу Sultanovun Qarabağda Azərbaycan Respublikasının suveren 
hüquqlarını bərpa etməsini erməni təbliğatçıları ingilislərlə bağlayır və guya, bu 
tədbirləri həyata keçirməklə Böyük Britaniya Azərbaycanın timsalında "Kiçik 
Türkiyə" yaratmaq istəyir. Guya, bütün bunlar İngiltərə Parlamentinin İcma və 
Lordlar Palatasında ermənilərin müdafiəsinə həsr edilmiş çıxışlarla, ermənilərə 
verilən vədlərlə bir araya sığmır. Daşnak mətbuatı axırda belə bir nəticə çıxarırdı 
ki, "erməni xalqı böyük təəssüf hissi ilə bildirir ki, bizim ümidlərimiz boşa 
çıxmışdır, uzun müddət ərzində bizim yeritdiyimiz ingilispərəst siyasət nəticəsiz 
qurtarmışdır. İndi biz özümüz-özümüzü düşünməliyik və yeganə nicat yolumuz öz 
qüvvəmizə inamdadır."1193 Bu məlumatları Avropada yaymaqla ermənilər Böyük 
Britaniyanı Qafqazda müttəfiqlərdən ayrı separat siyasət yeritməkdə təqsirləndirir, 
Qafqazda xristian mədəniyyətini "məhv edəcək" Azərbaycanın timsalında "Kiçik 
Türkiyə" yaradılacağı ilə Avropa ictimaiyyətini qorxudur, ən başlıcası isə 
Azərbaycanın müstəqilliyinin müttəfiqlər tərəfindən tanınmasına mane olmaq 
istəyirdilər. İngiltərənin Azərbaycanı tanımaq meyli Parisdə olan erməni və rus 
nümayəndələrini də yaxınlaşdırmışdı. Rus mühacirləri Rusiyanın "ögey övladları" 
olan yeni respublikaların nümayəndələrinə hər vəchlə "vahid və bölünməz 
Rusiya"nın azad və demokratik bir dövlət olacağını inandırmağa çalışırdılar. 
Ə.M.Topçubaşov keçmiş rus sosialisti Çaykovski ilə görüşünü belə xatırlayır: "Öz 
ideal demokratizminə və sosializminə istinad edərək, cənab Çaykovski tezliklə 
Ümumrusiya Müəssislər Məclisini təşkil etmək üçün Kolçak və Denikinin 
"qələbəsini" gözləyir, onların timsalında o, Rusiyanın xilas olmasını və onun 
ayrılmış hissələrinin Rusiyanın ağuşuna qayıtmasını görür... O, məni səhər 
                                                        
1192
 Conference Armeno-Azerbaidjanienna.// Bulletin d'Information de L'Azerbaidjan. Paris, 1920, 15 
Fevrier, №9, p.1-2 
1193
 Cənubi Qafqazda Britaniya siyasəti daşnakların nöqteyi-nəzərindən. 1919. //ARDA, f.970, s.1, i.62, 
v.19-20 
351 
 
yeməyinə dəvət etdi, orada kimi görsəm yaxşıdır? Keçmiş Rostov Dövlət 
Dumasının üzvü Naxçıvan ermənisi Əcəmovu. O, bütün cəbhələrə işləyir /özü 
boynuna alır/, ermənilərə "məsləhətlərlə" kömək edir və eyni zamanda rus 
dövlətinin xilaskarları cəbhəsinə daxildir.. Ermənilər indi Rusiyanı mənəvi 
cəhətdən müdafiə etdikləri üçün ruslar onlara minnətdardırlar. Və hətta o, buna da 
işarə etdi ki, ermənilər Rusiyaya qarşı heç bir etiraz hərəkatında iştirak etmirlər. 
Denikin və Kolçaka düşmən kimi baxmırlar, etibarlı rus adamı olan Əcəmovun 
"məsləhətlərinin" mənası belədir."1194 
Antanta ölkələri baş nazirlərinin dekabr ayında Londonda keçirilən 
görüşündə Cənubi Qafqaz respublikaları haqqında məsələ ayrılıqda deyil, 
ümumrus məsələsi fonunda müzakirə edildi. Böyük dövlətlərin başçıları rus 
generallarının uğursuzluqlarına təəssüflənir, Böyük Britaniyanın mövqeyinə 
keçməkdə tərəddüd edir, lakin necə hərəkət edəcəklərini də dəqiq bilmirdilər. 
Onlar bu fikirdə idilər ki, general Denikinlə Azərbaycan və Gürcüstanı 
barışdırsınlar və onların birgə müdafiəsini təşkil etsinlər. Bu məqsədlə onlar 
antibolşevik qüvvələrin birgə müdafiəsini təşkil etmək istəyirdilər. Bunu 
reallaşdırmaq üçün onlar iclasın qərarı ilə Britaniya parlamentinin üzvü 
Makkinderi Qafqaza ezam etdilər.1195 Lakin Makkinderin missiyası uğurlu nəticə 
vermədi, çünki barışdırılması nəzərdə tutulan tərəflər arasında ziddiyyətlər çox 
dərin idi. Azərbaycan və Gürcüstan Denikinlə bir blokda iştirak etməkdən qəti 
surətdə imtina etdilər. Öz növbəsində Denikin də bu dövlətlərin danışıqlarda xarici 
dövlət kimi iştirak etmələrinin yolverilməz olduğunu göstərdi. 
1919-cu ilin noyabr-dekabr aylarında beynəlxalq şəraitin yeni yaranmış 
respublikaların xeyrinə dəyişdiyini nəzərə alaraq, Versaldakı Azərbaycan 
nümayəndələri dekabr ayında Azərbaycan Respublikasının Millətlər Cəmiyyətinə 
qəbul edilməsi barədə memorandum hazırlayıb Cəmiyyətin katibliyinə təqdim etdi. 
Gürcü nümayəndələri də Cəmiyyətə belə bir memorandum vermişdilər. Millətlər 
Cəmiyyətinin katibliyində Azərbaycanın və Gürcüstanın müraciətlərini öyrənmək 
üçün Çili nümayəndəsi Antonio Qunetsin sədrliyi ilə xüsusi komissiya yaradıldı. 
Komissiya materialları və mövcud vəziyyəti öyrəndikdən sonra Azərbaycan 
məsələsini Gürcüstan, Ermənistan, Ukrayna və Kosta-Rika məsələləri ilə birlikdə 
Millətlər Cəmiyyətinin üçüncü komissiyasının müzakirəsinə verdi. Üçüncü 
komissiyaya F.Nansen /Norveç/ sədrlik edirdi. Ora İonesku /Rumıniya/, Millen 
/Avstriya/, Palasios /İspaniya/, Polits /Yunanıstan/, Spaloykoviç /Serbiya/ və Tsan 
Tsay Fu /Çin/ daxil idilər. Komissiya bu məsələlərə xüsusi diqqət yetirdi: 
a) Millətlər Cəmiyyətinə daxil olmaq istəyən dövlətə zəmanət verən dövlət 
onu de-fakto, de-yure cəhətdən tanıyırmı? 
                                                        
1194
 Azərbaycan Respublikasının Paris Sülh konfransındakı nümayəndəliyinin başçısı 
Ə.M.Topçubaşovun Nazirlər Şurasıran sədrinə məktubu. 06-10.11.1919.//ARDA, f.970, s.l, i.146, v.14-
15 
1195
 З.Авалов. Независимость Грузии в международной политике, с.240 
352 
 
b) Millətlər Cəmiyyətinə daxil olmaq istəyən dövlət müəyyən edilmiş sabit 
sərhədlərə və dayanaqlı hökumətə malikdirmi? 
c) Bu dövlət azad surətdə idarə olunurmu? 
d) Bu dövlətin beynəlxalq öhdəliklərə və tərksilah haqqında Cəmiyyətin 
qərarına münasibəti necədir? Bu şərtlər daxilində Cənubi Qafqaz respublikaları de-
yure tanınmadığı və öz aralarında ərazi məsələləri sabit olmadığı üçün onların 
Millətlər Cəmiyyətinə qəbul edilməsi məsələsi müvəqqəti dayandırıldı.1196 1920-ci 
ilin yanvar ayının 8-də Cenevrədə keçirilən Millətlər Cəmiyyətinin ilkin 
müzakirələrində Azərbaycan nümayəndələrindən M.Məhərrəmov və 
A.Ataməlibəyov iştirak etmişdilər.1197 
1920-ci ildə yanvar ayının ilk günlərində Böyük Britaniyanın Cənubi 
Qafqazda Ali Komissarı Oliver Uordrop demək olar ki, hər gün müttəfiqlərə və 
İngiltərə hökumətinə teleqram göndərib məlumat verirdi ki, Denikin ordusu cənuba 
doğru geri çəkilir, bolşevik qüvvələri onu təqib edir. Uordrop təklif edirdi ki, təcili 
şəkildə Cənubi Qafqaz respublikalarını, eyni zamanda Dağıstan Respublikasını 
onların mövqelərini möhkəmləndirmək üçün tanımaq lazımdır. О yazırdı: "Əgər 
İngiltərə fəal hərəkət etməsə, Qafqaz respublikaları məcburdurlar ki, bolşeviklərlə 
sazişə girsinlər".1198 
Yanvar ayının 2-də RSFSR xarici işlər naziri G.Çiçerin Azərbaycan və 
Gürcüstan hökumətlərinə nota ilə müraciət edərək, Könüllü orduya qarşı birgə 
mübarizə aparmaq üçün hərbi saziş bağlamağı təklif etdi. Lakin bu təklif səmimi 
niyyətlərdən irəli gəlməyib, Azərbaycan və Gürcüstan hökumətlərini zəiflətmək 
üçün təbliğati xarakterə malik idi. Könüllülər ordusu üzərində və ümumilikdə 
vətəndaş müharibəsinin gedişində Sovet ordusunun qazandığı qələbələr onun 
mövqeyini getdikcə möhkəmləndirirdi. Hərbi qələbələr öz növbəsində qonşu 
dövlətlərə diplomatik təzyiqləri gücləndirir və bolşevik təbliğatı üçün əlverişli 
şəraiti təmin edirdi. Azərbaycanın timsalında bu təzyiqlər 1920-ci ilin yanvarından 
aprelinədək diplomatik qarşıdurma səviyyəsinə qədər yüksəlmiş notalar 
mübadiləsində öz əksini tapmışdı. Ermənistan Respublikasının Azərbaycan 
ərazilərinə qarşı qəsbkarlıq planlarını həyata keçirdiyi bir vaxtda Sovet Rusiyasının 
çağırışı üzrə Azərbaycanın denikinçilərə qarşı müharibəyə daxil olub iki cəbhədə 
vuruşması onun üçün ağır nəticələr verə bilərdi. RSFSR xalq xarici işlər komissarı 
Q.V.Çiçerin isə 1920-ci il 2 yanvar tarixli notasında əslində Azərbaycan 
hökumətindən Denikinə qarşı tələsik müharibəyə girməyi tələb edirdi.1199 О 
yazırdı: "Rusiya fəhlə və kəndlilərinin qəhrəmancasına səyi nəticəsində Qızıl Ordu 
                                                        
1196
 C.Həsənov. "Ağ ləkə"lərin qara kölgəsi. Bakı, 1991, s.91-92 
1197
 Uni nouvella Ligue en Suisse.// Bulletin d'Information de L'Azerbaidjan. Paris, 1920, 1 Fevrier, №8, 
p.l 
1198
 R.Ullman. Anglo-Soviet Relations 1917-1921, p.322 
1199
 Bulletin d'Information de L'Azerbaidjan. Paris, 1920, 1 Mars, №10, p.l 
 
353 
 
Yudeniçi və Kolçakı əzdi və Rostov-Dona doğru nizamsız surətdə geriyə çəkilən 
çar generalı Denikinin ağqvardiyaçı bandalarına sarsıdıcı zərbələr endirir. 
Əksinqilabi monarxiyaya sonuncu zərbələr endirən RSFSR hökuməti Rusiyanın 
cənubunda ağqvardiyaçı ordularının məhv olunmasını sürətləndirmək məqsədilə 
hərbi saziş bağlamaq haqqında Azərbaycana dərhal danışıqlara girməyi təklif edir. 
Sovet hökuməti bunu göstərməyi zəruri hesab edir ki, cənub əksinqilabi, nəinki 
Sovet respublikası üçün, eyni zamanda keçmiş Rusiya imperiyasının tərkibinə 
daxil olan bütün kiçik xalqlar üçün qatı düşmən hesab olunur. Denikin, nəinki rus 
fəhlə və kəndlilərinin, həm də gürcü, habelə azərbaycanlı fəhlə və kəndlilərinin 
düşmənidir. Biz ümid edirik ki, Gürcüstan və Azərbaycan fəhlə və kəndliləri onu 
öz düşməni hiss edirlər. Biz, həm də ümid edirik ki, onlar Sovet Rusiyası və 
Qafqaz arasında ağqvardiyaçı sipərinin nə vaxt sındırılacağını və əvvəllər bir 
dövlət sərhədlərində yaşayan xalqlar arasında əlaqənin bərpa olunması gününü 
həyəcanla gözləyirlər. Bu məqamda zərbəni sürətləndirmək lazımdır, şimaldan 
Rusiya fəhlə və kəndlilərin silahlı zərbəsi ilə birləşmək lazımdır. Biz belə hesab 
edirik ki, hələlik gec deyildir. Denikinə qarşı mübarizəyə başlamaq çağırışı ilə 
Azərbaycan hökumətinə və Azərbaycan xalqına müraciət edirik. Azərbaycan 
dövlətinin düzgün dərk edilmiş marağı və onun zəhmətkeş siniflərinin sosial-siyasi 
mənafeyi Azərbaycanı bizim təklifımizlə razı olmağa məcbur edəcək."1200 
G.Çiçerinin notası alınan gün, yanvar ayının 6-da N.Usubbəyovun sədrliyi 
ilə Azərbaycan Dövlət Müdafiə Komitəsinin təcili iclası keçirildi. İclasda 1919-cu 
ilin dekabrında N.Usubbəyovun təşkil etdiyi ikinci hökumət kabinəsində xarici 
işlər naziri vəzifəsini tutan Xan Xoyski Sovet Rusiyasının Azərbaycanla və 
Gürcüstanla hərbi saziş bağlamaq təklifi barədə məruzə etdi. Məruzəni dinləyərək, 
iclas iki bənddən ibarət qərar qəbul etdi: 1. Xarici işlər nazirinə tapşırılsın: Sovet 
Rusiyasının təklifi barədə Gürcüstanla məsləhətləşdikdən sonra, Sovet Rusiyasına 
cavab versin ki, Azərbaycan Respublikası azad və müstəqil dövlət kimi Sovet 
Rusiyası ilə qarşılıqlı münasibətlər yaratmaq üçün danışıqlara girməyə hazırdır. 2. 
Antanta ölkələri ilə münasibətlərlə bağlı Böyük Britaniyanın son günlərin siyasi 
şəraitinə münasibətini aydınlaşdırmalı və İngiltərənin nüfuzundan respublikanın 
mənafeyinə uyğun istifadə edilməli.1201 
Yanvarın 6-da Xan Xoyski G.Çiçerinin notasını və Azərbaycan Xarici İşlər 
Nazirliyinin Sovet Rusiyasına cavabını Bakıda olan ingilis nümayəndəsi polkovnik 
Stoksla ətraflı müzakirə etdi. Həmin axşam Stoks Britaniya Ali komissarlığının 
yerləşdiyi Tiflisə yola düşdü. Yanvar ayının 7-də Azərbaycan xarici işlər naziri 
Tiflisdə olan diplomatik nümayəndə Faris bəy Vəkilova göndərdiyi teleqramda 
                                                        
1200
 Sovet Rusiyasının Xalq Xarici İşlər Komissarı G.Çiçerinin Azərbaycan Xarici İşlər Nazirliyinə və 
Azərbaycan xalqına radioqramı. 06.01.1920. //ARDA, f.897, s.l, i.86, v.l 
1201
 Azərbaycan Respublikası Dövlət Müdafiə Komitəsinin qərarları jurnalından çıxarış. 06.01.1920. 
//ARDA, f.970, s.l, i.l 12, v.8 
 
354 
 
Gürcüstan Respublikasının və İngiltərə Ali komissarlığının Sovet Rusiyasının 
notasına münasibətlərini öyrənməyi xahiş edirdi. Teleqramda deyilirdi ki, dünən 
mən Sovet Rusiyasından Denikinə qarşı mübarizə aparmaq üçün hərbi saziş 
bağlamaq haqqında danışıqlara başlamaq təklifi barədə teleqram almışam. Eyni ilə 
belə bir teleqramı Gürcüstan hökuməti də almışdır. Xahiş edirəm təcili surətdə 
Geqeçkori ilə görüşün və Gürcüstan hökumətinin bu məsələ ilə bağlı fikrini və 
hansı tədbirlər görmək istədiyini aydınlaşdırın. Bizim hökumətimizin fikri belədir 
ki, bu məsələ ilə bağlı Azərbaycan və Gürcüstan hökumətlərinin sıx surətdə vahid 
fəaliyyət göstərməsi zəruridir. Hələlik biz belə fikirləşirik ki, suveren dövlətlər 
olan Azərbaycan və Gürcüstanla Sovet Rusiyası arasında qarşılıqlı münasibətlər 
yaratmaq üçün danışıqlara başlamağa razılıq vermək olar. Təcili şəkildə Uordropla 
görüşün və İngiltərənin nöqteyi-nəzərini aydınlaşdırın, dəqiqləşdirin ki, İngiltərə ən 
yaxın vaxtlarda bizə hansı yollarla və necə yardım göstərə bilər.1202 
Tiflisdəki Azərbaycan diplomatik nümayəndəsinin Gürcüstan xarici işlər 
naziri ilə görüşü zamanı Xan Xoyskinin teleqramında göstərilən təkliflər bəyənildi 
və qərara alındı ki, qarşılıqlı münasibətləri qaydaya salmaq üçün Sovet Rusiyası ilə 
danışıqlar aparmaq olar, lakin Denikinlə mübarizəyə gəldikdə isə Rusiyanın 
daxilində gedən vətəndaş müharibəsinə Azərbaycan və Gürcüstanın müdaxilə 
etməsinin yolverilməz olduğu göstərildi. Oliver Uordropla görüş zamanı Britaniya 
Аli komissarı tezliklə Azərbaycan və Gürcüstanın müstəqilliyinin Antanta 
tərəfindən tanınacağını, bu respublikalara müdafiə olunmaq üçün yardım 
göstəriləcəyini bildirdi. Eyni zamanda Uordrop Sovet Rusiyasının notası ilə bağlı 
Qafqazda yaranmış vəziyyət barədə İngiltərə Xarici İşlər Nazirliyinə geniş 
məlumat göndərdi. Yanvar ayının 12-də Gürcüstan Xarici İşlər Nazirliyi Sovet 
Rusiyasına bildirdi ki, gürcü hökuməti mehriban qonşuluq münasibətləri yaratmaq 
üçün danışıqlara başlamağa hazırdır, lakin Rusiyanın daxili işi olan vətəndaş 
müharibəsinə qarışmaq fikrində deyildir.1203 İki gün sonra Azərbaycan xarici işlər 
naziri Xan Xoyski də G.V.Çiçerinə cavab notasında Denikinin uzun müddət 
Azərbaycan üçün təhlükə təşkil etməsinə və ona qarşı Azərbaycan-Gürcüstan 
müdafiə paktı olmasına baxmayaraq, bu məsələnin Rusiyanın daxili işi olduğunu 
qeyd edərək, Azərbaycan Respublikasının Sovet Rusiyası ilə mehriban qonşuluq 
münasibətləri yaratmaq məqsədilə danışıqlara başlamağa hazır olduğunu bildirdi. 
14 yanvar tarixli radioqramada F.Xoyski bildirirdi: "Yanvarın 6-da aldığım sizin 2 
yanvar tarixli radioteleqramınıza cavab olaraq məlumat verirəm: Azərbaycan xalqı 
böyük tarixi hadisələrin gedişində nəhəng itkilər və çətinliklər bahasına azadlıq və 
müstəqilliyə nail oldu, öz dövlət quruluşunu demokratik respublika əsasında qurdu. 
Xalqın öz müqəddəratını təyin etməsi əsasında yaranan Azərbaycan Respublikası 
dönmədən о nöqteyi-nəzər üzərində israr edir ki, hər bir xalq öz taleyi və həyatını 
                                                        
1202
 Xarici işlər naziri F.X.Xoyskinin Gürcüstandakı Azərbaycan nümayəndəsi F.Vəkilova təcili 
diplomatik məlumatı. 07.01.1920. //ARDA, f.970, s.1, i.112, v.1a 
1203
 З.Авалов. Независимость Грузии в международной политике, с.240 
355 
 
özünün istədiyi kimi müəyyən etmək hüququna malikdir. Təyini müqəddəratdan 
sonra Azərbaycan hökuməti heç vaxt başqalarına özünün daxili işlərinə qarışmaq 
imkanı vermədi və öz növbəsində başqa xalqların daxili işlərinə qarışmamaq 
prinsipini müdafiə edir. Bu sarsılmaz prinsipdən çıxış edən Azərbaycan hökuməti 
öz həyatını istədiyi kimi qurmaqda rus xalqının daxili işlərinə müdaxiləni 
yolverilməz hesab edir. Azərbaycan Respublikası bitərəf dövlət kimi öz azadlığını 
və müstəqilliyini hər cür xarici qəsdlərdən müdafiə etməyə qərarlıdır. Məhz, elə 
buna görə Azərbaycan hökuməti həmişə Azərbaycan xalqının müstəqilliyinə qəsd 
edən çar generalı Denikinə qarşı dönməz mübarizə aparırdı və bu mübarizənin 
uğurlu olması məqsədi ilə qonşu gürcü hökuməti ilə hərbi müdafiə ittifaqı 
bağlamışdı. Azərbaycan hökuməti tərəfindən rəhbər tutulan bu xarici siyasət kursu 
Azərbaycan xalqı ilə digər xalqlar arasında mehriban münasibətlərin qurulmasını 
zəruri edir. Bu nöqteyi-nəzərdən Azərbaycan hökuməti hər iki dövlətin müstəqilliyi 
prinsiplərini rəhbər tutaraq danışıqlar yolu ilə Rusiya və Azərbaycan xalqları 
arasında mehriban qonşuluq münasibətləri yaratmağa hazırdır.1204 
Göründüyü kimi, Azərbaycan tərəfi bu fikirdə idi ki, danışıqlara başlamaq 
üçün Sovet Rusiyası rəsmi şəkildə Azərbaycan Respublikasını tanımalıdır. Məhz, 
bu addım Azərbaycanın milli müstəqilliyinin qorunmasına təminat ola bilərdi. 
G.Çiçerinə göndərilən notanın məzmunu barədə ingilis Ali Komissarı Oliver 
Uordropa da məlumat verildi.1205 Lakin görünür Azərbaycan Respublikasının belə 
mövqeyi Sovet Rusiyasını təmin etmirdi və RK/b/P MK-nın Siyasi Bürosu 
F.Xoyskidən alınmış cavabı və ümumiyyətlə, Azərbaycan hökumətinə münasibət 
məsələsini yanvarın 17-18-də keçirilən iclasında müzakirə etdi. G.Çiçerinin 
məruzəsi və V.İ.Leninin təklifi ilə iclas Azərbaycan Respublikasının daxili işlərinə 
müdaxilə ruhunda qərar qəbul etdi. Orada göstərilirdi: "Xalq xarici işlər 
komissarlığına tapşırılsın ki, Azərbaycan hökuməti barəsində çox böyük təmkinlik 
və etimadsızlıq siyasəti yeritsin, çünki o, Denikinə qarşı birgə hərbi əməliyyat 
aparmaq təklifimizdən imtina etmişdir və Xəzər dənizində bizə qarşı çıxan 
İngiltərə hərbi qüvvələrinə xidmət göstərir. Hər bir millətin zəhmətkeş kütlələrinin 
öz müqəddəratını təyin etməsi hüququnu dönmədən qəbul etməyimizi tam 
müəyyən şəkildə qeyd etməklə, xalq xarici işlər komissarlığı Azərbaycan 
hökumətinin bu cür davranışına qarşı qəti protest etməlidir."1206 
Qafqazda bolşevik təhlükəsi ilə bağlı yaranmış vəziyyət Antanta ölkələrini 
ciddi şəkildə düşündürməyə və real əməli addımlar atmağa vadar edirdi. Qərbin 
siyasi dairələri yaxşı bilirdi ki, sovet ordusunun Cənubi Qafqaza təcavüzü bolşevik 
                                                        
1204
 Bax: Bulletin d'Information de L'Azerbaidjan. Paris, 1920, 1 Mars, №10, p.2; Xarici işlər naziri Xan 
Xoyskinin Sovet Rusiyasının xarici işlər üzrə xalq komissarına radioqramı. 14.01.1920.//ARDA, f.970, 
s.1, i.112, v.7 
1205
 Gürcüstanda diplomatik nümayəndə F.Vəkilovun O.Uordropa məlumatı. 14.01.1919. //ARDA, 
f.897, s.l, i.69, v.33 
1206
 V.İ.Lenin. Əsərlərinin Tam Külliyatı, 40-cı cild, s.57 
356 
 
ideyasının İrana və Türkiyəyə yayılmasına səbəb olacaq, bütün Yaxın və Orta 
Şərqi həyəcan bürüyəcəkdir. Ona görə də Avropa siyasətçilərinin çoxu bu fikirdə 
idi ki, sovet hücumuna qarşı dura bilmək üçün Azərbaycan və Gürcüstanın 
müdafiəsini möhkəmləndirmək, onları müdafiə vasitələri ilə təmin etmək lazımdır. 
Lakin yeni formalaşan beynəlxalq münasibətlərin prinsiplərinə görə, müstəqilliyi 
tanınmayan dövlətlərə yardım göstərmək məsələsi hüquqi baxımdan ciddi 
çətinliklərlə qarşılaşırdı. Digər tərəfdən, 1920-ci ilin ilk günlərində yaranmış 
gərgin vəziyyətdə bu respublikaların müstəqilliyinin tanınmasına mane ola biləcək 
"vahid və bölünməz Rusiya" ideyası artıq öz əhəmiyyətini itirmiş, onun 
tərəfdarlarının ümidləri doğrulmamışdı. Ona görə də, hadisələrin çox sürətlə 
cərəyan etdiyi bir vaxtda Azərbaycan və Gürcüstanın müstəqilliyinin tanınması 
təxirəsalınmaz bir vəzifə kimi meydana çıxmışdı. Bu məqsədlə Böyük Britaniyanın 
təşəbbüsü ilə yanvar ayının 10-da Paris Sülh konfransı Ali Şurasının sessiyası 
çağırıldı. Sessiyada İngiltərə, Fransa və İtaliyanın hökumət başçıları və xarici işlər 
nazirləri, ABŞ və Yaponiyanın isə Sülh konfransındakı nümayəndələri və 
Fransadakı səfirləri iştirak edirdi. Ke d'Orsedə keçirilən sessiyada Cənubi Qafqaz 
respublikalarının məsələsi çox geniş və ətraflı müzakirə edildi. İngiltərənin Baş 
naziri Qafqazdakı vəziyyət barədə sessiyaya ətraflı məlumat verdi. О bildirdi ki, 
bolşeviklər Xəzər boyunca hərəkət edirlər, əgər onlar Denikini əzsələr və Xəzər 
dənizini ələ keçirsələr, ola bilsin ki, türklər onlarla birləşsinlər /burada Mustafa 
Kamal paşanın başçılığı ilə Türkiyədə başlanmış milli hərəkat nəzərdə tutulur - 
C.H./. Belə olduqda Qafqaz dövlətləri çıxılmaz vəziyyətdə qalacaqlar. Ona görə də 
Lloyd Corc təklif edirdi ki, bu dövlətlərə silah və hərbi sursat göndərmək üçün 
ağıllı bir yol fikirləşmək lazımdır.1207 Onun təklifi ilə Ali Şura qərar qəbul etdi ki, 
hərbi ekspertlər Cənubi Qafqaz respublikalarına hərbi yardım göstərmək barədə 
təkliflər versinlər. Jorj Klemanso Lloyd Corcun bəyanatı ilə tam razılaşdı və qeyd 
etdi ki, Qafqaz işləri üzrə çox təcrübəsi olan Britaniya nümayəndələri "Cənubi 
Qafqaz respublikalarına kömək haqqında" memorandum hazırlasınlar. İclasda 
qərara alındı ki, bolşeviklərlə mübarizə məqsədilə Qafqaza hərbi yardım 
göstərilməsi məsələsi ekspertlər tərəfindən öyrənilsin və Britaniya nümayəndələri 
ilə birlikdə bu haqda Ali Şuraya məruzə edilsin.1208 
Günorta Baş Şuranın iclası D.Lloyd Corc, J.Klemanso və F.Nittinin iştirakı 
olmadan xarici işlər nazirləri səviyyəsində davam etdirildi. İngiltərənin xarici işlər 
naziri Lord Kerzonun təşəbbüsü ilə xarici işlər nazirləri Cənubi Qafqaz 
respublikalarına münasibət məsələsinin siyasi tərəflərini müzakirə etdilər. Kerzon 
öz çıxışında dedi ki, Lloyd Corc Ali Şuranın iclasında Azərbaycan və Gürcüstanın 
müstəqilliyinin tanınmasını qoymaq fikrindədir. O, əlavə etdi ki, Ermənistan 
məsələsi Türkiyə məsələsi ilə birlikdə həll ediləcəkdir. Xarici işlər nazirləri uzun 
müzakirələrdən sonra belə bir yekdil qərara gəldilər ki, Azərbaycan və Gürcüstan 
                                                        
1207
 Papers Relating to the Foreign Relations of the United States. Paris Peace Conference, vol.IX, p.851 
1208
 İbid, p.837-838 
357 
 
respublikaları üçün üç tərəfdən təhlükə yaranmışdır. Birincisi, bolşevik Rusiyasının 
qoşunları cənub istiqamətində hərəkət edir, ikincisi, geri çəkilən Denikin ordusu bu 
respublikalara soxula bilər, üçüncüsü, kamalçılar Rusiya ilə razılıq əsasında bu 
respublikalara müdaxilə edə bilər.1209 Vəziyyət böhranlı olduğu üçün Azərbaycan 
və Gürcüstan hökumətləri Antanta dövlətlərinə yardım üçün müraciət 
etmişdilər.1210 Kerzon həmin müraciətlər barədə məlumat verib təklif etdi ki, 
yubanmadan Azərbaycan və Gürcüstanı de-fakto tanımaq lazımdır. Bu dövrdə 
yaranmış vəziyyəti təhlil edərək, sonralar M.Mehdiyev yazırdı: "Versal 
konfransının mühitindən aydın oldu ki, real surətdə mövcud olan dövlətləri 
tanımaq üçün artıq bütün şərait yaranmışdı. Sadəcə olaraq, bir təkan kifayət idi və 
bu təkanı Sülh konfransında nümayəndə olan İngiltərənin xarici işlər naziri Lord 
Kerzon verdi."1211 Kerzona görə, Mudros barışığından sonra Britaniya qoşunları 
Cənubi Qafqaza birinci daxil olduğu üçün Britaniya hökumətinin digərlərinə 
nisbətən bu respublikalarla daha yaxın münasibətləri vardır. Bir gün sonra, 
yanvarın 11-də Müttəfiqlərin Ali Şurası Kerzonun təklifi üzrə bu məzmunda bir 
qərar qəbul etdi: "Müttəfiq və birlik ölkələri Аzərbaycan və Gürcüstan 
hökumətlərini birlikdə de-fakto səviyyəsində tanıyırlar."1212 Bununla da 
Azərbaycanın müstəqilliyi 1920-ci ilin yanvar ayının 11-də de-fakto olaraq Paris 
Sülh konfransı tərəfindən tanındı. ABŞ və Yaponiya nümayəndələri öz aralarındakı 
razılığa əsasən, bildirdilər ki, bu ölkələrin nümayəndələri belə mühüm bir məsələni 
öz hökumətləri ilə qabaqcadan razılaşdırmalıdırlar. Az sonra Yaponiya fevral 
ayının 7-də Ali Şuranın qəbul etdiyi qərara qoşuldu.1213 Birləşmiş Ştatlar isə rəsmi 
surətdə bundan imtina etdi. ABŞ hökumətinin bu qərarı müxtəlif amillərlə bağlı 
idi. Bir tərəfdən Amerika hökuməti Cənubi Qafqazda Böyük Britaniyanın 
nüfuzunun yüksələcəyindən ehtiyat edirdi, digər tərəfdən isə Sülh konfransının 
yekun mərhələsində ABŞ-la onun Avropa müttəfiqləri arasında ciddi ixtilaflar 
yaranmışdı. Yanvar ayının 13-də ABŞ-ın Parisdəki səfiri Valles Vaşinqtona 
məlumat verdi ki, İngiltərə və Fransa Azərbaycanın və Gürcüstanın müstəqilliyini 
de-fakto tanımışdır və onlara yardım göstərmək fikrindədirlər. Eyni zamanda Ali 
Şuranın qərarı Vaşinqtondakı Fransa səfirinə göndərildi ki, bu barədə ABŞ 
hökumətini məlumatlandırsın. Orada deyilirdi: müttəfiqlər qərara gəlmişdilər ki, 
Rusiyanın sərhədlərinə toxunmadan onun qonşuları olan Azərbaycanın və 
Gürcüstanın müstəqilliklərini tanısınlar. Lakin son nəticədə bolşeviklər bu 
dövlətlərlə sülh bağlamaqdan imtina etdilər və güc vasitəsi ilə onların 
müstəqilliyinə mane olmağa cəhd edirlər. Bu halda müttəfiq dövlətlər bütün 
                                                        
1209
 İbid, p.953 
1210
 З.Авалов. Независимость Грузии в международной политике, с.240 
1211
 Papers Relating to the Foreign Relations of the United States. The Paris Peace Conference. 1919, 
vol.IX, p.985-959; Mir Yacoub. Le probleme du Caucase, p.121 
1212
 Papers Relating to the Foreign Relations of the United States. The Paris Peace Conference, Vol.IX, 
p.959; Bulletin d'Information de L'Azerbaidjan. Paris, 1920, 17 Janvier, №7, p.1 
1213
 Азербайджан, 1920, 15 февраля. 
358 
 
vasitələrlə bu dövlətlərə yardım göstərəcəklər. Müttəfiq dövlətlər bilmək istəyir ki, 
Birləşmiş Ştatlar hökuməti bu siyasətlə razıdırmı?1214 Yanvar ayının 24-də Dövlət 
katibinin müavini F.Polkun imzası ilə Fransadakı Amerika səfirliyinə cavab gəldi 
ki, Birləşmiş Ştatlar İngiltərə və Fransanın Qafqaz dövlətlərinə yardım göstərməsi 
ilə razılaşır, lakin onların tanınmasına Rusiyanın parçalanmasının başlanğıcı kimi 
baxır.1215 
Yanvar ayının 12-də müttəfiqlərin birləşmiş hərbi komitəsi Qafqaz 
məsələsinə dair öz təkliflərini Versal Ali Şurasına göndərdi. Sənədi marşal 
Ferdinand Foş, general Sakvill Uest və Uqo Kovallero imzalamışdılar. Orada 
deyilirdi: Əgər bolşevizmi öz ərazilərində əzmək mümkün olmasa, o, Qafqaz kimi 
təhlükəli ərazilərə keçə bilər. Ona görə bolşeviklərin Qafqaza doğru hərəkətinə 
qarşı hərbi maneə yaradılması məsələsini bir daha diqqətlə nəzərdən keçirmək 
lazımdır. Yerli hökumətlərin qeyri-stabilliyini və hərbi birliklərin zəifliyini nəzərə 
alsaq, bolşevizmə qarşı bu maneə ilk dövrlərdə Avropa orduları tərəfindən 
yaradılmalıdır. Bu vəzifəni iki güclü diviziya yerinə yetirə bilər. Sonrakı mərhələdə 
təlim keçmiş yerli silahlı qüvvələr bu işə cəlb edilə bilər və tədricən Qafqazda 
Avropa Ordusu azaldıla bilər. Maliyyə və maddi məsələlərdən əlavə, Qafqaz 
müdafiə səddini yaratmaq üçün kifayət qədər zaman lazımdır. Buna ən azından üç 
ay vaxt gedəcək. Ona görə, bütün məsələlərə təcili şəkildə başlamaq lazımdır.1216 
Ekspertlər belə hesab edirdilər ki, müdafiə səddi yaradılana qədər müəyyən şərtlər 
daxilində Qafqaza hərbi sursat göndərmək işini davam etdirmək lazımdır və Xəzər 
dənizində müttəfiqlərin donanması vəziyyətə nəzarət etməlidir. Ekspertlərin 
fikrincə, müttəfiq dövlətlər qeyd edilənlərlə razılaşardılarsa, Qafqaz 
respublikalarına yardım göstərməyin yolunu və formalarını araşdırmaq olardı. 
Həmin gün Britaniya nümayəndələri də buna bənzər bir sənəd hazırladılar. 
Onların fikrincə bolşeviklərin Avropanı dağıtmaq arzuları gerçəkləşmədi, buna 
görə onlar müsəlmanlarla danışığa girib Şərqə hərəkət etməyə qərar verdilər. 
Denikinin qaçılmaz məğlubiyyəti müttəfiqlərin hər iki cinahdan qorumaq 
istədikləri Cənubi Qafqazı təhlükəli bir koridora çevirir. İndi hər şey etmək 
lazımdır ki, hər iki qüvvənin (bolşevik Rusiyası və kamalçı Türkiyənin - C.H.) 
birləşməsinə yol verilməsin. Britaniyalılar belə hesab edirdilər ki, Gürcüstana 
hücum müttəfiqlər üçün pis nəticələr verə bilərdi və əgər Gürcüstana müttəfiqlərin 
köməyi göstərilərdisə, onlar öz sərhədlərini qoruya bilərdilər. Sənəddə təklif 
edilirdi ki, Gürcüstana və Azərbaycana siyasi, hərbi, maliyyə və ərzaq yardımı 
göstərilməsi zəruridir.1217 
                                                        
1214
 Papers Relating to the Foreign Relations of the United States. The Paris Peace Conference. 1919, 
vol.IX,p.295 
1215
 Foreign Relations of the United States. 1920, vol.III, US Government Printing Office. Washington, 
1947, p.703 
1216
 Papers Relating to the Foreign Relations of the United States. The Paris Peace Conference. 1919, 
vol.IX, p.902-903 
1217
 Ibid, p.903-904 
359 
 
Versal Аli Şurasının qərarından sonra yanvar ayının 15-də Аzərbaycan və 
Gürcüstan nümayəndələri Fransa Xarici İşlər Nazirliyinə dəvət edildilər. 
Azərbaycan nümayəndələrindən Ə.M.Topçubaşovu və M.Məhərrəmovu, 
Gürcüstan nümayəndələrindən İ.Sereteli və Z.Avalovu nazirliyin Baş katibi Jül 
Kambon, ingilis nümayəndəsi Filipp Kerr və İtaliya nümayəndəsi markiz de-la 
Torreta qarşıladılar. Jül Kambon Ali Şuranın üzvləri və müttəfiq ölkələr tərəfindən 
Azərbaycanın de-fakto tanınması barədə Paris Sülh konfransının rəsmi qərarını 
Ə.M.Topçubaşova təqdim etdi.1218 O, nümayəndələri təbrik edib bildirdi ki, bundan 
sonra Аzərbaycan və Gürcüstan müstəqilliyi tanınmış dövlətlər kimi, Sülh 
konfransına zəruri məsələlərlə bağlı rəsmən müraciət edə bilərlər.1219 M.Mehdiyev 
bu məsələ ilə bağlı yazır: "Müsyö Kambon bəyan elədi ki, Аzərbaycan və 
Gürcüstan respublikaları rəsmi və beynəlxalq hüquq normalarına uyğun olaraq, 
müstəqil dövlətlər kimi tanınmışdır. Bu məqamdan başlayaraq, bu iki ölkə rəsmi 
olaraq "Ali Şura" ilə əlaqəyə girə bilər, öz ehtiyaclarını, qeydiyyata alınmalarını, 
konfransın iclaslarında qanuni hüquqlarını, bərabər hüquqlu üzv olmalarını tələb 
edə bilərlər. Bundan başqa Kambon bildirdi ki, bu dövlətlərin hökumətlərinin 
tanınması aktı, eyni zamanda onların Rusiyadan ayrılmasının tanınması ilə 
müşayiət olunmalıdır. Bundan çıxış edərək demək olar ki, Аzərbaycan və 
Gürcüstan Respublikaları bu gündən belə suveren dövlətlər hesab ediləcəkdir".1220 
Sonra J.Kambon nümayəndələrin "hər hansı arzu və təklifini soruşduqda 
Аzərbaycan Respublikası adından Ə.M.Topçubaşov Azərbaycanın siyasi quruluşu 
haqqında qısa məlumat verib, onun tanınması üçün təşəkkürünü bildirdi və qeyd 
etdi ki, Azərbaycan Respublikası böyük dövlətlərdən yardım və müstəqilliyinin de 
yure tanınmasını gözləyir. Versal Ali Şurasının qərarı Azərbaycan 
nümayəndələrinə təqdim edildikdən sonra Fransa Xarici İşlər Nazirliyi teleqram 
vuraraq özünün bir sıra ölkələrdə olan diplomatik nümayəndəliklərini və Ali 
Komissarlarını Azərbaycan və Gürcüstanın tanınması haqqında Ali Şuranın qərarı 
barədə məlumatlandırdı1221. 
Versal Аli Şurasının tarixi qərarı haqqında məlumat yayılan kimi, 
Аzərbaycan təmsilçiləri bir çox xarici dövlətlərin nümayəndələrindən, cəmiyyət və 
birliklərdən təbrik teleqramları aldılar. Müstəqilliyin tanınması münasibəti ilə 
Gürcüstan, Estoniya, İran, Hindistan və digər ölkələrin nümayəndələri, 
Lozannadakı Ukrayna bürosu, "Franko-Qafqaz" komitəsi, Cenevrədə yerləşən 
                                                        
1218
 La reconnaissance de l'independance de l'Azerbaidjan et de la Georgie.// Bulletin d'Information de 
L'Azerbaidjan. Paris, 1920, 1 Fevrier, №8, p.l 
1219
 З.Авалов. Независимость Грузии в международной политике, с.241 
1220
 Mir Yacoub. Le probleme du Caucase, p.122 
1221
 Reconnaissance des Gouvernements de Georgie et d'Azerbaidjan Le 22 janvier 1920. // Ministère 
des Affaires Etrangère de France, Archives Diplomatique, vol. 638, folio 183 
 
360 
 
Rusiya imperiyası tərkibindən çıxmış müstəqil respublikalar liqasının sədri cənab 
Pittard və digərləri təbrik teleqramları göndərmişdilər.1222 
Yanvar ayının 15-də günün ikinci yarısı Versalda hərbi ekspertlər Şurası 
Azərbaycan və Gürcüstana hərbi yardım göstərmək məsələsini müzakirə etdi. 
Şuranın işində iştirak etmək üçün təcili surətdə Böyük Britaniyanın hərbi naziri 
U.Çerçil, İmperiya Baş qərargahının rəisi feld-marşal H.Vilson, admirallığın 
birinci lordu U.Lanq, admiral lord Bitti və digərləri Londondan Parisə gəldilər.1223 
Hərbi ekspertlərin iclası, yüksək rütbəli ingilis hərbçilərinin Parisə dəvət edilməsi 
müxtəlif şayiələrin yayılmasına səbəb oldu. Fransa radiosu belə bir xəbər yaydı ki, 
on min ingilis əsgəri Bakıya yola düşmək üzrədir. Radionun məlumatına görə, 
Lloyd Corc guya, Klemansodan xahiş etmişdi ki, Almaniyada olan fransız işğal 
ordusunun sayını artırsın, oradakı ingilis ordusunu o, çıxarıb Bakıya göndərmək 
istəyir. Lakin bütün bunlar hamısı şayiə idi. Aprel hadisələrinə qədər nə Bakıya, nə 
də, Tiflisə nəinki ingilis ordusu, heç ingilis hərbi müşavirləri də göndərilmədi. 
Fransa, İngiltərə, İtaliya, Amerika və digər Qərb ölkələrin mətbuatı 
Аzərbaycan və Gürcüstanın tanınması ilə bağlı çoxlu yazılar vermişdilər. Yanvarın 
ikinci yarısında "Le Temps",1224 "Le France",1225 "La Croix",1226 "Bonsoir",1227 
"L'Ordre Public",1228 "L'Echo de Paris",1229 "L'Echo de France",1230 "L'Eclair",1231 
"La Justice",1232 "Daily Chronicle",1233 "La Patrie",1234 "New York Herald",1235 
"New York Times",1236 "Chicago Tribune",1237 "La France militaire",1238 "La 
democratie nouwelle",1239 "La Bataille",1240 "L'Action Française",1241 
"L'Evenement"1242 "La Petit Parisien",1243 "La Lanterne",1244 "L'Information",1245 
                                                        
1222
 Bulletin d'Information de L'Azerbaidjan. Paris, 1920, 1 Fevrier, №8, p.2 
1223
 З.Авалов. Независимость Грузии в международной политике, с.243-244 
1224
 Le Temps, 1920, 22 Janvier 
1225
 Le France, 1920, 20 Janvier 
1226
 La Croix, 1920, 21 Janvier 
1227
 Bonsoir, 1920, 21 Janvier 
1228
 L'Ordre Public, 1920, 21 Janvier 
1229
 L'Echo de Paris, 1920, 21 Janvier 
1230
 L'Echo de France, 1920, 16 Janvier 
1231
 L'Eclair, 1920, 21 Janvier 
1232
 La Justice, 1920, 21 Janvier 
1233
 Daily Chronicle, 1920, 21 Janvier 
1234
 La Patrie, 1920, 21 Janvier 
1235
 New York Herald, 1920, 20 January 
1236
 New York Times, 1920, 21 January 
1237
 Chicago Tribune, 1920, 22 January 
1238
 La France militaire,1920, 15 Janvier 
1239
 La democratie nouwelle,1920, 22 Janvier 
1240
 La Bataille, 1920, 22 Janvier 
1241
 L'Action Française, 1920, 23 Janvier 
1242
 L'Evenement, 1920, 23 Janvier 
1243
 La Petit Parisien, 1920, 23 Janvier 
1244
 La Lanterne, 1920, 23 Janvier 
361 
 
"L'Effort national",1246 "L'Homme libre",1247 "La Montagne",1248 "La Gazette de 
Lausanie"1249 qəzetlərində, "Le Journal de Geneve",1250 "Le Journal de Peuple",1251 
"Le Journal des Debats",1252 "Le Journal d'Orient"1253 jurnallarında gedən 
məqalələrdə Azərbaycan və Gürcüstanın müstəqilliklərinin Versal Ali Şurası 
tərəfindən tanınması böyük hadisə kimi dəyərləndirilirdi. 
Hərbi ekspertlərin iclası yanvar ayının 16-da öz işini davam etdirdi. İclasa 
J.Klemanso sədrlik edirdi. O, bir gün əvvəl Azərbaycan və Gürcüstan 
nümayəndələri ilə görüşmüş J.Kambodan xahiş etdi ki, Cənubi Qafqazdakı 
vəziyyət haqqında məlumat versin. Kambon bu respublikaların ciddi maliyyə, 
hərbi və digər yardıma ehtiyacı olduğu və onların müdafiə qabiliyyəti barədə 
məlumat verdi. Jül Kambon qeyd etdi ki, hər iki respublikanın nümayəndələri 
siyasi, hərbi və maliyyə yardımı göstərilməsini xahiş ediblər. Əvvəllər onlar 
Denikindən ehtiyat edirdilər, lakin indi Könüllü ordu artıq zəifləyib. Ötən 
müzakirədə F.Kerr hər iki nümayəndəliyə hərbi vəziyyət haqqında sual verdikdə 
aydın olmuşdu ki, Gürcüstan 50 min, Azərbaycan isə təxminən 100 min adamı 
orduya səfərbər edə bilər. Bu məlumatlar da öz növbəsində Klemansoya verildi. 
Lakin nə J.Kambonun, nə də F.Kerrin məlumatları Klemansonu qane etmədi. Jorj 
Klemanso bu rəqəmlərə şübhə ilə yanaşırdı. Lloyd Corc isə əksinə qeyd edirdi ki, 
bu ölkələrdə yaxşı intizamlı döyüş qabiliyyətinə malik dəstələr var ki, bunların da 
çoxunu tatarlar (azərbaycanlılar - C.H.) təşkil edir. J.Kambon əlavə etdi ki, hər iki 
respublikanın ordusu köhnə çar ordusu və milli qvardiyaların əsasında 
yaradılmışdır. Нər iki respublika cəbhə xəttini saxlamaq üçün kifayət qədər əsgərə 
malikdir. Yeganə çatışmayan silah və sursat tədarüküdür. Bilavasitə bununla bağlı 
respublikalar müttəfiqlərə müraciət ediblər. Sonra J.Kambon dedi ki, Azərbaycan 
və Gürcüstan nümayəndələri Dağlılar Respublikasının da de-fakto tanınmasını 
istəyirlər, xüsusilə, azərbaycanlılar belə hesab edirlər ki, bolşeviklər Denikini təqib 
etsə, Könüllü ordu Dərbəndə gələ bilər və bu Bakını böyük təhlükə qarşısında 
qoyar. Bakının işğalı isə bütün Xəzər hövzəsini təhlükə altına sala bilər. Lloyd 
Corc Dağlılar Respublikasının tanınmasını ağıllı ideya kimi dəyərləndirdi. Onun 
fikrincə, müsəlmanlar bu addımı yaxşı qarşılaya bilərdilər. Eyni zamanda, o, əlavə 
etdi ki, müttəfiqlərin kifayət qədər silah və sursatı vardır, lakin iş bunun 
çatdırılması məsələsindədir. J.Klemanso dedi ki, Denikinə göndərilən silahın çoxu 
bolşeviklərin əlinə keçib. Uzun müzakirələrdən sonra nəhayət, qərara alındı ki, 
                                                                                                                                
1245
 L'Information, 1920, 24 Janvier 
1246
 L'Effort national, 1920, 22 Janvier 
1247
 L'Homme libre, 1920, 24 Janvier 
1248
 La Montagne, 1920, 27 Janvier 
1249
 La Gazette de Lausanie, 1920, 30 Janvier 
1250
 Le Journal de Geneve, 1920, 20 Janvier 
1251
 Le Journal de Peuple, 1920, 21 Janvier 
1252
 Le Journal des Debats, 1920, 21 Janvier 
1253
 Le Journal d'Orient, 1920, 21 Janvier 
362 
 
sabah Azərbaycan və Gürcüstan nümayəndələrinin özlərinin iştirakı ilə feldmarşal 
H.Vilson müzakirələri davam etdirsin.1254 
Yanvar ayının 17-də Azərbaycan nümayəndələrinin yaşadığı Klaric 
mehmanxanasında feldmarşal H.Vilsonun sədrliyi, admiral Bittinin, İngiltərə 
Xarici İşlər Nazirliyinin nümayəndəsi Robert Vansittartın, Azərbaycan və 
Gürcüstan nümayəndələrinin iştirakı ilə müşavirə keçirildi. Müşavirənin əsas 
məqsədi bolşeviklərin hücum edəcəyi təqdirdə Azərbaycan və Gürcüstana nə kimi 
maddi kömək göstərməyi aydınlaşdırmaq idi. Qafqaza müttəfiq qoşunlarının 
göndərilməsi məsələsi iclasda müzakirə edilmədi, yalnız hərbi sursat və ərzaq 
formasında yardım göstərilməsi məsələsinə toxunuldu. Admiral Bittinin - kənardan 
kömək olmadan Azərbaycan hərbi-dəniz donanması Xəzər dənizi sahillərinin 
müdafiəsini təşkil edə bilərmi? - sualına Ə.M.Topçubaşov - xeyr, təşkil edə bilməz 
- deyə cavab vermişdi.1255 
1920-ci ilin yanvarın 19-da hökumət başçılarının iştirakı ilə Paris Sülh 
konfransının Аli Şurasının iclası Cənubi Qafqaz respublikaları məsələsini ətraflı 
müzakirə etdi. Artıq həmin gün Azərbaycan nümayəndələri tam heyətdə Paris Sülh 
konfransının iclasında iştirak edirdi. İclasa zəmanənin ən böyük siyasi xadimləri - 
Lloyd Corc, Klemanso, Nitti, Kambon, Matsi, Kerzon, Çerçil, Foş, Bitti, Vilson və 
digərləri toplanmışdı.1256 İclasda Ali Şuranın 10 yanvardakı tapşırığı üzrə ingilis 
nümayəndələri tərəfindən hazırlanmış memorandum oxundu. Memorandumda 
aşağıdakı tədbirlər nəzərdə tutulurdu: 1. Azərbaycan və Gürcüstan tanınsın /bu 
bənd artıq həyata keçirilmişdi - C.H./; 2. Denikinə göndərilən və yolda olan silah 
və sursat Azərbaycana, Gürcüstana və Ermənistana göndərilsin; 3. Azərbaycan və 
Gürcüstana əlavə olaraq, ərzaq, maliyyə və hərbi /silah və sursat/ yardım 
göstərilsin; 4. Bakı və Batumun müdafiəsini möhkəmləndirmək məqsədi ilə əlavə 
tədbirlər görülsün; 5. Xəzər sahilinin müdafiəsi təmin edilsin, bolşevik ordusu və 
donanması Xəzər dənizinə buraxılmasın. Denikinin dəniz donanması müttəfiqlərin 
ümumi istifadəsinə qaytarılsın, bu mümkün olmadıqda həmin donanma 
batırılsın.
1257
 
İclasda marşal Ferdinand Foş müttəfiqlərin hərbi ekspertlər Şurasının 
məruzəsi ilə çıxış etdi. Ən böyük mübahisə, yardımın necə və hansı formada 
göstərilməsi barədə idi. Hərbi ekspertlərə başçılıq edən marşal Foş Cənubi Qafqaza 
bir neçə diviziya göndərməyi zəruri hesab edirdi. Feldmarşal Vilson Ferdinand 
Foşu müdafiə edərək əlavə etdi ki, Britaniya donanması Xəzər dənizində təşəbbüsü 
ələ almasa, Cənubi Qafqazı saxlamaq mümkün olmayacaq. Hərbi nazir U.Çerçil 
                                                        
1254
 Papers Relating to the Foreign Relations of the United States. The Paris Peace Conference, vol.IX, 
p.866 
1255
 З.Авалов. Независимость Грузии в международной политике, с.245 
1256
 La reconnaissance de l'independance de l'Azerbaidjan et de la Georgie.// Bulletin d'Information de 
L'Azerbaidjan. Paris, 1920, 1 Fevrier, №8, p.1-2 
1257
 Papers Relating to the Foreign Relations of the United States. The Paris Peace Conference, vol.IX, 
p.903-904 
363 
 
Henri Vilsonla razılaşdı və bildirdi ki, İngiltərə Xəzər dənizinə nəzarət etməsə, 
Zaqafqaziyaya göndərilən bütün silah bolşeviklərin əlinə keçəcəkdir.1258 Lloyd 
Corc hərbi ekspertlərin təkliflərinə qəti şəkildə etiraz etdi. O, qeyd edirdi ki, 
hərbçilər siyasətdən baş çıxara bilmirlər. "Əgər Cənubi Qafqazı ordu göndərmədən 
saxlamaq mümkün deyilsə və əgər göndərilən silah itiriləcəksə, məntiqi şəkildə 
yardımdan imtina etmək lazımdır. Hərbçilərin qərarını beləmi başa düşmək 
lazımdır?",1259 - deyə Lloyd Corc marşal Foşdan soruşurdu. Marşal Foş haqlı 
olaraq, Qafqazın bolşevik təcavüzündən xilas olunmasını ora ordu göndərilməsində 
görürdü. Beləliklə, marşal Foşun başçılığı ilə hərbi ekspertlər bilavasitə ordu 
göndərilməsi, Lloyd Corcun təsiri altında olan siyasətçilər isə silah, hərbi sursat 
verilməsi ilə yardım göstərilməsinə tərəfdar oldular. Azərbaycan və Gürcüstana 
hərbi kömək göstərməyin zəruriliyini qeyd etməklə yanaşı, Lloyd Corc 
aydınlaşdırmaq istəyirdi ki, bu respublikalar göndərilən yardımdan səmərəli 
istifadə edə biləcəklərmi, yaxud general Denikinə göndərilən yardım kimi bu da 
bolşevik ordusunun əlinə keçməyəcək? Konfransın sədri J.Klemanso hərbi 
ekspertlərə müraciət edərək soruşdu: hansı təhlükə bu ölkələri təhdid edir və Lloyd 
Corc tərəfindən qaldırılan məsələlərlə bağlı müttəfiqlər tərəfindən göstərilən 
yardımdan səmərəli istifadə etmək mümkün olacaqmı?1260 Lord Kerzon məlumat 
verdi ki, o, hazırda gözləmə zalında olan Qafqaz respublikalarının nümayəndələri 
ilə geniş müzakirələr aparmışdır. Onlar hazırda bolşeviklərin hücum edəcəyindən 
bərk narahatdırlar. Onlar belə hesab edirlər ki, silah və sursat vaxtında çatsa, 
təhlükəni sovuşdurmaq olar. Əks təqdirdə, onların hökumətlərinin yıxılması 
qaçılmaz olacaq. Lord Kerzon dedi ki, hər ehtimala qarşı onları dinləmədən qərar 
qəbul etmək lazım deyildir. J.Klemanso bu ideyanı bəyəndi və qərara alındı ki, 
Azərbaycan və Gürcüstan nümayəndələrini dinləsinlər.1261 Qafqaz nümayəndələri 
iclasa qatıldıqdan sonra Klemanso onlara müraciət edərək dedi: "Cənablar! Hazırda 
konfrans Azərbaycan, Gürcüstan və Dağıstana silah, sursat və ərzaq göndərilməsi 
məsələsini müzakirə edir. Təkliflər səsləndirildi ki, siz bolşeviklərin ölkələrinizə 
ehtimal olunan hücumunun mümkünlüyü və sərəncamınızda olan müdafiə 
vasitələri haqqında ətraflı məlumat verəsiniz. Biz bilmək istəyirik sizə ayırdığımız 
köməyi necə istifadə etmək niyyətindəsiniz. Biz sizə effektli yardım göstərməyə 
hazırıq, lakin bilmək istəyirik sizin ölkələriniz indi hansı vəziyyətdədir. Bu kömək 
bolşeviklərə qarşı effektli istifadə edilə biləcəkmi, yaxud Denikinlə olduğu kimi 
bolşeviklər bu silahı ələ keçirəcəklər və vəziyyət daha da ağırlaşacaq. Razılıq 
əsasında hər iki nümayəndənin adından İ.Sereteli çıxış etdi. O, qeyd etdi ki, 
Gürcüstan və Azərbaycanın müttəfiqlərin yardımına böyük ehtiyacı vardır. 
İ.Sereteli dedi: "Hər iki respublika eyni halda bolşeviklərin hücumunu gözləyir, 
                                                        
1258
 Ibid, p.903 
1259
 Ibid, p.891 
1260
 Ibid, p.893 
1261
 Ibid, p.891 
364 
 
lakin məlum deyildir biz müdafiə oluna biləcəyik, ya yox. Əgər Antantanın köməyi 
gəlsə, bolşeviklər hücumu təxirə sala bilərlər. Əgər biz bolşevik hücumundan 
müdafiə olunmaq istəyiriksə, bu halda yardıma böyük ehtiyacımız vardır." Jorj 
Klemansonun -"Siz ordu istəyirsinizmi?", - sualına İ.Sereteli - "bu daha yaxşı olar, 
bolşeviklər gec-tez Cənubi Qafqaza hücum edəcəklər", - deyə cavab verdi. 
İ.Sereteli dedi: "Bizim xalqlar belə düşünür: əgər bolşeviklər hücum edəndə 
Antanta kömək etsə, hücumu ötüşdürməyə ümid etmək olar. Lakin bu kömək çox 
mühümdür və təcili göstərilməlidir. Denikin bizim torpaqlarımıza soxulanda 
adamlar ona qarşı vuruşmaq istəyirdilər, lakin ümidsiz idilər. İndi xalq görür ki, 
onların müstəqilliyi tanınıb və bizi əmin edirlər ki, dağlılar da daxil olmaqla, bütün 
qüvvələri bolşeviklərə qarşı səfərbər edəcəklər və müstəqilliyi qoruyacaqlar. Biz 
müharibə istəmirik. Biz, hətta mümkün olsa, bolşeviklərlə sazişə gəlməyə belə 
hazırıq." Jorj Klemanso İ.Seretelidən soruşdu: "Siz həqiqətən bolşeviklərlə saziş 
imzalaya bilərsiniz?" Sereteli cavab verdi ki, "bəli, lakin onlar bizə hücum 
etməyəcəklərinə və xalq içərisinə nifaq salmayacaqlarına təminat verməlidirlər." 
O, əlavə etdi ki, "əgər biz güclü olsaq və Antanta bizə kömək etsə, bolşeviklər 
bizim istiqlaliyyətimizi tanımaq məcburiyyətində qalacaqlar və öz niyyətlərindən 
əl çəkəcəklər." Sonra Lloyd Corc Azərbaycanın silahlı qüvvələri haqqında ətraflı 
sorğu-sual aparmağa başladı. Azərbaycan nümayəndəliyinin müşaviri 
M.Məhərrəmov məlumat verdi ki, zəruri olan silah və sursat olarsa, qısa müddətdə 
Azərbaycanda 100 min nəfər adamı orduya səfərbərliyə almaq olar. Lloyd Corcun 
"bu gün sizin ordunuz varmı?", - sualına cavab olaraq M.Məhərrəmov dedi: "Bizim 
kiçik ordumuz var, azərbaycanlı generalların komandanlığı altında yaxşı təlim 
görmüş 50 minlik ordu var. Lakin 10-12 min əsgərin silahı var." Lloyd Corc eyni 
sualı İ.Sereteliyə verdikdə Sereteli dedi ki, 15 min nəfərdən ibarət olan nizami ordu 
16 batalyondan ibarət olub, yaxşı təlim görmüşdür. Əgər bizim silahımız olsa, iki 
həftə ərzində 50 min nəfər səfərbər edə bilərik. Lord Kerzon söz alaraq, 
Azərbaycan nümayəndələrinə belə bir sual verdi: "Məndə olan məlumata görə, 
Azərbaycan əsgərlərinin bir hissəsi türklərdir. Türk əsgərlərinin olması gələcəkdə 
bolşeviklərə qarşı döyüşə mane olmazmı? M.Məhərrəmov dedi ki, Azərbaycan 
Rusiya tərəfindən işğal edildiyindən əhalinin böyük bir hissəsi kömək üçün 
Türkiyəyə müraciət etdi. Onda türk ordusu Qafqazı azad etdi, bu ordunun 
zabitlərinin müəyyən hissəsi keçmiş Azərbaycan və Dağıstan sakinləri idi. Türklər 
Qafqazı tərk etdikdən sonra Azərbaycanda qalan türk zabitlərinin sayı 50 nəfərdən 
artıq deyillər, onlar qafqazlıdırlar və biz əminik ki, onlar da bütün xalq kimi bizim 
azadlığımız uğrunda bolşeviklərə qarşı vuruşacaqlar.1262 İclasda çıxış edən 
Ə.Topçubaşov qeyd etdi ki, Azərbaycan Respublikasının bolşeviklər və Denikinin 
əleyhinə heç bir niyyəti yoxdur. O, Rusiyanın daxili işlərinə qarışmaq fikrində 
deyildir. Lakin Azərbaycanın müstəqilliyi üçün təhlükə törədən hər iki qüvvədən 
                                                        
1262
 Ibid, p.895-896 
365 
 
özünü müdafiə etmək üçün bütün imkanlardan, ilk növbədə isə müttəfiqlərin 
yardımından səmərəli istifadə etməyi zəruri hesab edir. Əli Mərdan bəyin fikrincə, 
müttəfiqlər Ənzəlidə olan ingilis donanması vasitəsi ilə Bakının müdafiəsinə 
əhəmiyyətli köməklik göstərə bilərdilər. Ə.Topçubaşov Şimaldan gələn ordu ilə 
Cənubi Qafqaz respublikaları arasında bufer rolu oynayan Dağlılar Respublikasının 
da Müttəfiqlər tərəfindən de-fakto tanınmasını təklif etdi.1263 Ə.M.Topçubaşovun 
bu sözlərindən sonra Lloyd Corc Denikinin Dağıstana hücumunun səbəbləri ilə 
maraqlandı. Sereteli dedi ki, Denikin Dağıstana və bütün Cənubi Qafqaza Rusiya 
əyaləti kimi baxır. F.Nitti bilmək istədi ki, Qafqaz dövlətlərinin tanınması 
bolşeviklərə qarşı müqavimət mühiti yaradacaqmı? İ.Sereteli bu sualı müsbət 
cavablandırdı və əlavə etdi ki, bu tanınma de-yure ilə tamamlansa, müqaviməti 
xeyli artıra bilər. M.Məhərrəmov söhbətə qoşulub məlumat verdi ki, Azərbaycan 
hökuməti Denikin donanmasının bölüşdürülməsinin əleyhinədir. İndi Denikin 
ordusu məğlub olduqda, matroslar arasında bolşeviklərə rəğbət yaranmışdır. Yəqin 
ki, onlar bolşeviklər tərəfinə keçəcəklər, bu da Bakı üçün və bütün Cənubi Qafqaz 
üçün təhlükə yaradacaq. Lloyd Corc maraqlandı ki, əgər silah gəlsə, Bakını 
müdafiə etmək olarmı? Bakının müdafiəsi üçün nə qədər adam səfərbər etmək 
olar? M.Məhərrəmov dedi ki, Bakıda artıq güclü qarnizon vardır. Klemanso bu 
qarnizonun sayını dəqiqləşdirmək istədikdə M.Məhərrəmov 7 min rəqəmini 
səsləndirdi. Sonrakı müzakirələr Qafqaz respublikalarının nümayəndələri olmadan 
davam etdirildi.1264 İclasın bu mərhələsində U.Çörçil marşal F.Foşdan soruşdu ki, 
o, Qafqazın müdafiəsi məsələsinə müstəqil məsələ kimi, yoxsa bolşeviklərə qarşı 
mübarizə məsələsinin bir hissəsi kimi baxır. Marşal Foş cavab verdi ki, o, bu 
məsələyə bolşeviklərə qarşı mübarizənin bir hissəsi kimi baxır. U.Çörçil Denikinin, 
yoxsa bolşeviklərin Qafqaz üçün daha təhlükəli olduğunu soruşduqda Ferdinand 
Foş bolşeviklərin daha təhlükəli olduğunu bildirdi və dedi ki, ilk növbədə, 
bolşeviklərin cənuba doğru hərəkətini dayandırmaq, yeni yaranmış dövlətləri 
gücləndirmək lazımdır. O, Şərqi Avropa və Cənubi Qafqaz respublikalarının 
bolşevizmə qarşı ittifaqının yaradılmasını təklif edirdi. Marşal Foşun bu 
sözlərindən sonra iclas hərbi ekspertlərin iştirakı olmadan öz işini davam 
etdirdi.1265 
İclasın gedişində lord Kerzon Ermənistanın Azərbaycan və Gürcüstanla 
birlikdə tanınmamasının səbəblərini izah etdi. O, dedi: mən Azərbaycan və 
Gürcüstanın tanınması təklifinə görə şəxsən məsuliyyət daşıyıram. Mən ona görə, 
Ermənistanı təklif etmədim ki, Türkiyə ilə sülh müqaviləsi imzalanmadığından 
Ermənistanın tanınması məsələsi məqsədə uyğun sayılmırdı. Amma buna 
baxmayaraq, bu gün Ermənistanın tanınması üçün əsas var. Bugünki mövcud 
Ermənistan, Gürcüstan və Azərbaycan kimi paytaxtı İrəvan olmaqla keçmiş 
                                                        
1263
 Ibid, p.901-902 
1264
 Ibid, p.892-895 
1265
 Ibid, p.897-898 
366 
 
Rusiyanın ucqarlarında yerləşir. Bundan əlavə, Ermənistan dövləti Cənubi 
Qafqazın digər dövlətləri kimi bolşevizmə qarşı vuruşacağına vəd verir. Ümid 
edirəm ki, bu tanınma Türkiyə ilə müqavilədən sonra Ermənistanın sərhədlərinin 
tanınmasına mane olmayacaqdır. J.Klemanso Ermənistanın de-fakto tanınması 
məsələsini də səsə qoydu və məsələ müsbət həll olundu. Sonra Lloyd Corc 
məlumat verdi ki, ABŞ konqresi Ermənistana 25 milyon dollar məbləğində 
köməklik göstərməyi müzakirə edir. Onun fikrincə, bu məbləğ Qafqaz dövlətləri 
arasında bölünsəydi, daha yaxşı olardı. Qafqaza ordu göndərməklə bağlı Lloyd 
Corc dedi: Marşal Foş Qafqaza üç diviziya ordu göndərilməsinin zəruriliyini bəyan 
etdi. Tamamilə aydındır ki, Britaniya hökuməti bu diviziyaları ayıra bilməyəcəkdir. 
Jorj Klemanso həmin anda əlavə etdi ki, biz də bunu edə bilmərik. F.Nitti də qeyd 
etdi ki, biz də heç bir ordu göndərə bilmərik. Bununla da fikir mübadiləsi başa 
çatdı. İclasa yekun vuran Lloyd Corc Cənubi Qafqaz respublikalarına təcili şəkildə 
silah, hərbi sursat və ərzaq göndərilməsi ilə yardım göstərilməsini vacib hesab etdi. 
Azərbaycan və Gürcüstana ordu göndərmək məsələsinə gəldikdə isə o, etiraf etdi 
ki, bu mümkün deyildir. Cənubi Qafqaz respublikaları özləri öz hərbi qüvvələrini 
möhkəmləndirmək üçün tədbirlər görməlidirlər və Bakının müdafiəsi xüsusilə 
möhkəmləndirilməlidir. Lloyd Corc Ə.Topçubaşovun Dağlılar Respublikasının de-
fakto tanınması barəsindəki təklifini müdafiə etdi.1266 Eyni zamanda o, açıq şəkildə 
bəyan etdi ki, bolşeviklərə, ancaq Bakı lazımdır. Göndəriləcək silahın bolşeviklərin 
əlinə keçmə təhlükəsi ilə bağlı Lloyd Corc dedi ki, onsuz da bolşeviklərin əlinə 
böyük həcmdə silah keçib, indi 25 min və ya 50 min silahın onların əlinə keçməsi 
heç nəyi dəyişmir. Nəticədə müzakirə edilən məsələlərlə bağlı Ali Şura Qafqaz 
məsələsinə dair dörd bənddən ibarət qərar qəbul etdi: 1. Ermənistan və Dağlılar 
İttifaqı de-fakto tanınmalıdır. Bu qərar Türkiyə məsələsi ilə bağlı baxılacaq, 
Ermənistanın sərhədləri məsələsinə toxunmur; 2. Müttəfiq hökumətləri Cənubi 
Qafqaz respublikalarına ordu göndərmək imkanına malik deyildirlər; 3. Müttəfiqlər 
Cənubi Qafqaz respublikalarına silah, hərbi sursat və ərzaq göndərməklə köməklik 
göstərəcəklər; 4. Marşal Foşdan və feldmarşal Vilsondan xahiş edilsin ki, Cənubi 
Qafqaz respublikalarına göndəriləcək hərbi materialların nədən ibarət olması və 
hansı yolla çatdırılması məsələsinə baxsınlar.1267 Bu iclasla nəinki Paris Sülh 
konfransı öz işini, eyni zamanda onun sonuncu iclasına sədrlik edən Fransanın Baş 
Naziri Jorj Klemanso da öz siyasi fəaliyyətini başa çatdırdı. 1929-cu ildə 
J.Klemanso vəfat edən zaman Azərbaycanın istiqlaliyyətinin tanınmasındakı roluna 
və xidmətlərinə görə Ə.M.Topçubaşov Azərbaycan Sülh nümayəndəliyinin rəhbəri 
kimi Fransa hökumətinə səmimi bir başsağlığı verdi. Orada deyilirdi: "Fransanın 
böyük siyasi xadimlərindən biri kimi Jorj Klemansonun vəfatı bizi dərindən 
                                                        
1266
 Mir Yacoub. Le probleme du Caucase, p.123 
1267
 Papers Relating to the Foreign Relations of the United States. The Paris Peace Conference, vol.IX, 
p.902 
 
367 
 
kədərləndirmişdir. Biz azərbaycanlılar həmişə xatırlayacağıq ki, Azərbaycanın 
müstəqilliyi Klemansonun sədrliyi ilə tanınmışdır.1268 
Qərar qəbul edildikdən sonra İtaliyanın Baş naziri F.Nitti bildirdi ki, İtaliya 
rəsmi şəkildə Qafqaz respublikalarına hərbi material göndərə bilməz, çünki İtaliya 
parlamenti Rusiyanın daxili işlərinə müdaxilə etməmək haqqında qərar qəbul 
etmişdir. Lakin Nitti, Lloyd Corc və Klemansonun təzyiqi ilə Qafqaz 
respublikalarına qeyri-rəsmi yolla silah və hərbi sursat göndərməyə razılıq verdi. 
Eyni zamanda F.Nittiyə cavab olaraq, Lloyd Corc iclası yekunlaşdırarkən dedi ki, 
Kolçak və Denikindən fərqli olaraq de-fakto tanınan Azərbaycana və Gürcüstana 
göstərilən hərbi yardıma Rusiyanın daxili işlərinə müdaxilə kimi baxıla bilməz.1269 
Beləliklə, 1920-ci ilin yanvarında Paris Sülh konfransında Azərbaycan 
Respublikasının siyasi cəhətdən tanınması dəyişən siyasi şəraitlə yanaşı, 
Ə.Topçubaşov başda olmaqla Azərbaycan nümayəndələrinin uğurlu diplomatik 
fəaliyyətinin nəticəsi hesab edilməlidir. Böyük çətinliklər və məhrumiyyətlər 
hesabına müstəqilliyin tanıdılması uğrunda mübarizəni Ə.Topçubaşov Parisdən 
Azərbaycan hökumətinin başçısı N.Usubbəyova hələ, 1919-cu ilin noyabrında 
göndərdiyi məktubda belə dəyərləndirirdi: "Siyasət qədər çox dəyişən və elastik 
heç nə yoxdur. Elə buna görə də, onun qabarması və çəkilməsi həmişə 
gözlənilməzdir. Lakin elə bir dövr başlanır ki, bizim də azad, müstəqil yaşamaq 
ümidlərimiz möhkəmlənir və gerçək bir formaya düşməyə can atır. Biz heç vaxt 
ümidimizi itirmirik, hətta keçmiş Rusiyanın bütün xalqları üçün əlverişsiz anlarda 
belə, hətta о vaxt bizə əbəs yerə zəhmət çəkdiyimiz deyiləndə belə ümidimizi 
üzməmişdik. Ona görə belə hərəkət edirdik ki, xalqımızın müstəqil yaşaya 
biləcəyinə və ən nəhayət, nəyin bahasına olursa-olsun istiqlaliyyət əldə 
edəcəyimizə inanırıq. Bununla belə biz başqa kiçik xalqların təsirli mübarizələrini 
də yaddan çıxarmamışıq. О xalqlar yarım il, bir il ərzində deyil, on illərlə və daha 
böyük zaman, uzun illər ərzində, özləri üçün azadlıq əldə etmək naminə çalışıblar 
və çox böyük şəxsi və maddi qurbanlar bahasına istəklərinə nail olublar. Belə 
dəyərli xoşbəxtliyin qarşısından biz heç vaxt çəkilmirik və çəkilməyəcəyik də, 
çünki özümüz üçün buna bərabər başqa heç nə bilmirik. Biz arzu edirik ki, hamı, 
bizim bütün xalqımız dərk etsin ki, bu aylarda, bu günlərdə biz azad siyasi-ictimai 
və iqtisadi həyata qadir olmağımızın sübutu yolunda imtahan vermək istəyirik."1270 
                                                        
1268
 Président de la Délégation de Paix de la République d'Azerbaïdjan A.M.Toptchibacheff - Le Cabinet 
a envoyé carte 29 novembre 1929.// Ministère des Affaires Etrangère de France, (МАЕ) Archives 
Diplomatique, Correspondance politique et commerciale, 1914-1940 Série «Z» Europe 1918-1940 
Sous-Série URSS Russie-Caucase (Azerbaïdjan) Direction des Affaires Politiques et Commerciales 1 
avril 1920-31 décembre 1929, vol. 639, folio 307 
1269
 Documents on British Foreign Policy, vol.II, p.924 
1270
 Azərbaycan Respublikasının Paris Sülh konfransındakı nümayəndəliyinin başçısı M.Topçubaşovun 
Nazirlər Şurasının sədrinə məktubu. 06-10.11.1919.//ARDA, f.970, s.l, i-146, v.27-28 
 
368 
 
Müttəfiqlərin Ali Şurası tərəfindən Azərbaycanın istiqlaliyyətinin tanınması 
barədə məlumatı Qafqazda olan İngiltərənin səlahiyyətli nümayəndəsi Oliver 
Uordrop Azərbaycan hökumətinə bildirdi. Yanvar ayının 12-də o, Tiflisdən Bakıya 
göndərdiyi teleqramda yazırdı: "Lord Kerzon məni vəkil etmişdir Azərbaycan 
hökumətinə bildirim ki, dünən o, Parisdə təcili olaraq Azərbaycanın və 
Gürcüstanın de-fakto tanınması barədə təklif vermişdir. Müttəfiqlərin Ali Şurası 
yekdilliklə bu qərarı qəbul etmişdir."1271 Azərbaycan nümayəndələrinin 
respublikanın müstəqilliyinin de-fakto tanınması barədə Parisdən göndərdikləri 
məlumat da bu məktubdan az sonra respublika hökumətinə yetişdi.1272 Yanvar 
ayının 18-də isə İtaliyada olan Azərbaycan hərbi missiyasının başçısı general 
İ.Usubov Romadan Azərbaycan hökumətinin sədrinə və müdafiə nazirinə 
göndərdiyi teleqramda Azərbaycan Respublikasının tanınması haqqında qərarın 
yanvarın 17-də İtaliya Xarici İşlər Nazirliyində ona təqdim edildiyini bildirirdi."1273 
Yanvar ayının 12-də O.Uordropun teleqramı alınan kimi hökumətin təcili 
iclası çağırıldı. Paris Sülh konfransının Ali Şurası tərəfindən Azərbaycanın 
istiqlaliyyətinin tanınması kimi böyük hadisəni qeyd etmək üçün xüsusi tədbirlər 
müəyyən edildi. Yanvar ayının 13-də bu mühüm hadisə ilə bağlı hökumət 
məlumatı elan edildi və hökumət teleqramı ilə yanvar ayının 14-də bütün 
Azərbaycanda bayram şənliklərinin keçirilməsi barədə məlumat verildi. 
Respublikanın paytaxtında mitinq və nümayişlərin, Azərbaycan ordusunun hərbi 
paradının və Azərbaycan Parlamentinin təntənəli iclasının keçirilməsi haqqında 
qərar qəbul edildi. Yanvar ayının 14-nün bütün Azərbaycanda qeyri-iş günü olduğu 
bildirildi.1274 Yanvarın 14-də respublikanın baş naziri N.Usubbəyovun 
"Azərbaycan vətəndaşlarına" müraciəti elan edildi. Orada deyilirdi: "Vətəndaşlar! 
1918-ci sənənin mayis ayının 28-də Azərbaycan millətinin əzmü qərarı ilə müstəqil 
elan edildi. Şiddətli hadisələr və fəlakətlər içərisində cümhuriyyət doğmuşdu. 
Bütün məmləkət qanlı iğtişaş və fəlakətə məruz qalaraq təxrib və təxriş edilməkdə 
idi. Kəndi müqəddəratını təyin etmiş və öz müqəddəs hüququna imal etmiş millət 
az bir zamanda iğtişaşa xitam verib, dövlət əsasını müvəffəqiyyətlə qurdu. 
Gələcəkdə milli qayə və amalımızın felən icrayə qonulması üçün müşkülata 
baxmayaraq, Azərbaycan öz hissəsinə düşən ağır imtahanlardan şərəflə çıxmağa 
müvəffəq oldu. Müstəqil həyata və kəndisini idarəyə müqtədir olduğunu göstərən 
millət kəndi iradəsilə hürr və demokratik yeni Azərbaycan Cümhuriyyətinin təsis 
və davamına təntənəli surətdə müvəffəq oldu. Azərbaycan istiqlaliyyəti haqqında 
böyük müttəfiqlər Şurayi Alisi tərəfindən müttəhimən rəy qəbul edilmişdir. 
                                                        
1271
 Tiflisdə Britaniya Ali komissarı Uordropun Azərbaycan Respublikasının Gürcüstanda diplomatik 
nümayəndəsi F.Vəkilova məlumatı. 12.01.1920. //ARDA, f.897, s.l, i.69, v.13 
1272
 Ə.M.Topçubaşovun N.Usubbəyova təcili diplomatik məlumatı. 12.01.1920. //ARDA, f-897, s.l, 
i.69, v.18 
1273
 General İ.Usubovun N.Usubbəyova teleqramı. 18.01.1919. //ARDA, f.970, s.l, i.157, v.48 
1274
 Celebration de l'independence de la Republique d'Azerbaidjan.// Bulletin d'Information de 
L'Azerbaidjan. Paris, 1920, 15 Fevrier, №9, p.4-5 
369 
 
Аzərbaycan bütün hüquqa malik olaraq, Qərbin pişrov millətləri ailəsinə daxil 
olması onun tarixində ən işıqlı bir gündür. Bu gündən etibarən ruhən və mənən 
tərəqqi edərək, millətin qüvveyi-mənəviyyəsi gün-gündən nəşvü nüma edəcəyinə 
şübhə yoxdur. Yenidən nə növ maneə və xətalar baş versə də, hürr və müstəqil 
məmləkətin səadətini təmin etmək yolunda bütün vətəndaşların yekvücud olaraq 
müavintət və müzahirətdə bulunacaqlarına hökumət iman ediyor. Yaşasın müstəqil 
Azərbaycan xalqı".1275 
Yanvar ayının 14-də saat 10-da Bakıda bayram şənlikləri başlandı, saat 12-
də isə Parlamentin təntənəli iclası açıldı. Deputatlardan başqa bütün hökumət 
üzvləri, İngiltərə, Gürcüstan, Estoniya və Polşa diplomatik nümayəndələri də 
iclasda iştirak edirdilər. Sədrlik edən Həsən bəy Ağayev parlamentin iclasını 
açaraq, sözü 1919-cu ilin dekabr ayının 24-də yenidən xarici işlər naziri təyin 
edilmiş Xan Xoyskiyə verdi. Аzərbaycan istiqlaliyyətinin elan edilməsi və onun 
böyük dövlətlər tərəfindən tanınması uğrunda mübarizənin ağırlığını öz 
çiyinlərində çəkənlərdən biri Fətəli Xan Xoyski öz qısa təbrik nitqində dedi: 
"1918-ci il may ayının 28-də Azərbaycan xalqı öz istiqlaliyyətini elan etdi. Lakin 
bunu elan etmək hələ az idi. Bütün dünyaya sübut eləmək lazım idi ki, biz müstəqil 
həyata layiqik. Və ötən il yarımda Azərbaycan xalqı Avropaya sübut etdi ki, o, 
müstəqil yaşaya bilər, müstəqil idarə edə bilər. Azərbaycan xalqının həyat 
qabiliyyətinə inanan Avropa bizim müstəqilliyimizi tanımağı lazım bildi. Birinci 
Azərbaycan hökuməti təşkil olunduğu vaxt, onun başında mən dururdum, indi isə 
bizim respublikamızın müstəqilliyinin tanınması haqqında xəbəri sizə çatdırmağı 
özüm üçün böyük xoşbəxtçilik hesab edirəm."1276 Parlamentin iclasına sədrlik edən 
Həsən bəу Ağayev öz çıxışında göstərirdi ki, Azərbaycan Respublikasının on 
doqquz ay yarımlıq mövcudiyyətindən sonra Antanta onun müstəqilliyini tanıdı. 
"Bu bayram tək bizim bayramımız deyil, bütün türk xalqının bayramıdır. Sübut 
etmək lazım idi ki, biz müstəqil həyata layiqik. Avropa bizim dövlətimizdə olan 
nümayəndələri vasitəsi ilə bizim xalqın həyat qabiliyyətinə inandı və bizim 
müstəqilliyimizi tanıdı. Böyük qurbanlar bahasına biz buna nail olduq."
1277
 Sonra 
o, müstəqilliyin tanınması ilə bağlı Gürcüstan Milli Məclisi, Ermənistan hökuməti, 
Gürcüstan müsəlman Milli Şurası, Qafqazda Alman mərkəzi Şurası, Azərbaycanda 
yaşayan polyakların, Norveç konsulunun, Azərbaycanda yaşayan Krım tatarları və 
digərlərinin göndərdikləri təbrik teleqramlarını oxudu.1278 İclasda M.Ə.Rəsulzadə, 
A.B.Səfikürdski, S.Ağamalıoğlu, M.A.Quxman, S.A.Vonsoviç, A.D.Malxazyan, 
                                                        
1275
 Aux Citoyens de l'Azerbaidjan.// Bulletin d Information de L'Azerbaidjan. Paris, 1920, 15 Fevrier, 
№9, p.4; İstiqlal, 1920, 18 yanvar. 
1276
 Au Parlement. Seance solennalle du 14 Janvier.// Bulletin d'Information de L'Azerbaidjan. Paris, 
1920, 15 Fevrier, №9, p.5-6; Yanvar ayının 14-də keçirilən Parlamentin təntənəli iclasının stenoqramı. 
14.01.1920. //ARDA, f.895, s.l, i.259, v.3 
1277
 Yenə orada, v.6 
1278
 Au Parlement. Seance solennalle du 14 Janvier.// Bulletin d'Information de L'Azerbaidjan. Paris, 
1920, 15 Fevrier, №9, p.6 
370 
 
V.A.Bakaradze təbrik nitqi söylədilər. Parisdəki Azərbaycan nümayəndələri 
M.Ə.Rəsulzadənin parlamentin tarixi iclasındakı istiqlaliyyətin tanınması ilə bağlı 
parlaq nitqinin tam mətnini fransız dilinə tərcümə edib, informasiya bülletenində 
dərc etmişdilər.1279 İclasın sonunda Azərbaycanın müstəqilliyinin tanınması 
münasibəti ilə amnistiya elan etmək haqqında hökumətin qərarını ədliyyə naziri 
Хəlil bəу Xasməmmədov oxudu.1280 Parlamentin təntənəli iclasından sonra 
müstəqilliyin tanınması ilə bağlı Azərbaycan xarici işlər naziri Xan Xoyski qəbul  
keçirdi. Baş nazir N.Usubbəyov, parlamentin sədrinin müavini H.Ağayev, bütün 
nazirlər və millət vəkilləri, Bakıdakı xarici nümayəndəliklər qəbulda iştirak etdilər. 
Fətəli xan Azərbaycanın həyatında baş vermiş bu tarixi hadisə ilə bağlı təbrik nitqi 
söylədi.1281 
Bakı ilə yanaşı, Gəncədə də təntənəli istiqlal bayramı keçirildi. 
"Azərbaycan" qəzeti yazırdı: "Yanvarın 13-də Gəncə şəhərinə qeyri-rəsmi bir 
xəbər çatdı ki, Azərbaycan istiqlalı Versal Аli Şurası tərəfindən təsdiq edilmişdir. 
Bu xəbər üzərinə hər kəs bir-birini təbrik ilə qarşılayırdı. Axşama doğru rəisi-
vükəla həzrətlərinin rəsmi teleqrafları alınmış olduğundan bütün şəhər sevinirdi... 
14 yanvar Gəncədə çox az görülmüş günlərdən idi. Saat 1-də Gəncə Bələdiyyə 
idarəsinin fövqəladə bir iclası oldu... Gəncə valisi Xudad bəy Rəfibəyli cənabları 
əvvəlcə rusca, sonra türkcə olaraq, hökumət rəisi tərəfindən gələn rəsmi teleqramı 
oxudu. Təsdiq xəbərini yetirən bu sevinc teleqrafı sürəkli alqışlarla qarşılandı. 
Müqəddiməyi təşkil edən bələdiyyə rəisi müavininin nitqindən sonra Axundzadə 
Cavad, Səfikürdski Ağalar bəу, Məşədi Yusif Fərzxanov, Xuluflu Vəli və sevgili 
ədibimiz Köçərli Firudin bəу əfəndi tərəfindən nitqlər söylənib təbriklər edildi."1282 
İstiqlaliyyətin tanınması münasibətilə Azərbaycan mətbuatında xeyli yazılar 
getdi. Yanvar ayının 14-də rəsmi hökumət orqanı olan "Azərbaycan" qəzeti yazırdı 
ki, bu gündən etibarən Azərbaycan və Gürcüstan respublikaları xalqların 
beynəlxalq ailəsinə daxil olurlar.1283 "İstiqlal" məcmuəsi yanvar ayının 18-də 
yazırdı: "Çoxdan gözlənilən bayram gəldi. Böyük hadisə bərpa oldu. Ələski ildən 
bəri millətin bütün əqsamı tərəfindən min müşkülata təhəmmül edilən böyük 
mübarizə müvəffəqiyyət qazandı. Avropanın və yalnız Avropanın deyil, bəlkə də 
bütün dünyanın idarəsini əllərində bulduran böyük dövlətlər tərəfindən 
cümhuriyyətimizin istiqlalı tanındı: ...Tarixin içində olduğumuzdan keçirdiyimiz 
bayramın əzəmətini, bəlkə də lüzumunca təqdir edəmiyoruz... Fikrən kəndimizi əlli 
sənə bundan sonra bir zamanda təsəvvür edə bilsək, о zaman nə kibi bəxtiyar 
adamlar olduğumuzu, nə şanlı və şərəfli bir zamanda dünyaya gəldiyimizi oxurda 
                                                        
1279
 Au Parlement. Seance solennalle du 14 Janvier. Discours de M.Rassoul-Zade.// Bulletin 
d'Information de L'Azerbaidjan. Paris, 1920, 15 Fevrier, №9, p.6-7 
1280
 Yanvar ayının 14-də keçirilən Parlamentin təntənəli iclasının stenoqramı. 14.01.1920. //ARDA, 
f.895, s.l, i.259, v.16 
1281
 Азербайджан, 1920, 16 января. 
1282
 Azərbaycan, 1920, 22 yanvar. 
1283
 Азербайджан, 1920, 14 января. 
371 
 
qibtə edəriz. Əvət, əslafımızın heç şübhəsiz böyük həyəcanlar və qeyrətlərlə 
oxuyacağı bu dövrü-tarixdə bulunuşumuzla iftixar edə biləriz."1284 
İstiqlaliyyətin dünya siyasətini müəyyən edən dövlətlər tərəfindən tanınması 
Azərbaycan türklərinin öz gücünə inamını, sabaha ümidini artırmışdı. 
Azərbaycanın istiqlaliyyətinin Paris Sülh konfransının Ali Şurası tərəfindən 
tanınması münasibəti ilə M.Ə.Rəsulzadə yazırdı: "Mülki və siyasi hüquqlardan 
məhrum edilmiş, dövlətin idarəsinə yaxın belə buraxılmayan Şərqin zülm altında 
inləyən xalqlarından biri ilk imkan düşən kimi bütün çətinliklərə baxmayaraq, 
mədəni cəmiyyət yaradılmasında elə ləyaqət nümunəsi göstərdi ki, onun bu 
qabiliyyəti sayəsində Azərbaycan Cümhuriyyəti müttəfiqlərin və bütün dünyanın 
diqqətini cəlb etdi və beynəlxalq həyata daxil oldu. Müttəfiq dövlətlərin Ali 
Şurasının 1920-ci il yanvarın 11-də toplanmış iclası Azərbaycan Cümhuriyyətini 
de-fakto tanıdı. Rusiya imperiyasının xarabalıqları üzərində yaradılmış 
Cümhuriyyətlər arasında Azərbaycan Avropanın inandığı yeganə müsəlman 
qurumu idi. Bu yeni türk dövləti bütün müsəlman dünyasında yaradılmış yeganə 
türk cümhuriyyəti idi. Türk dünyasında və türk tarixində bu böyük və xoş məramlı 
hadisəni yalnız onunla bilavasitə bağlı olan Azərbaycan bayram etmirdi."1285 
Beləliklə, 1918-ci ilin 28 mayı və 15 sentyabrından sonra Azərbaycanın taleyində 
və tarixində üçüncü mühüm hadisə baş verdi. Azərbaycanın müstəqilliyinin Paris 
Sülh konfransı tərəfindən tanınması gənc respublikanın dünya birliyinə qovuşması, 
geniş əməkdaşlıq sisteminə daxil olması üçün böyük imkanlar açdırdı. Elə bu 
məramla da 1920-ci ilin yanvar ayının 29-da Azərbaycan nümayəndə heyətinin 
başçısı Ə.M.Topçubaşov və Gürcüstan heyətinin başçısı N.Çxeidze ölkələrinin 
bolşevizmə qarşı birgə müdafiə olunacağı barədə birgə bəyanatla çıxış etdilər.1286 
Fevral ayının 10-da isə hər iki nümayəndəliyin başçıları Birləşmiş Ştatların Parisdə 
olan səfirinə xüsusi məktubla müraciət edib, Vaşinqtonu Azərbaycan və 
Gürcüstanın müstəqilliyinin tanınması barədə Versal Ali Şurasının qərarına 
qoşulmağa çağırdı.1287 Lakin bu zaman ABŞ Birinci Dünya müharibəsinin sonunda 
başlanmış təcridçilikdən beynəlmiləlçiliyə keçidin acı məğlubiyyətini yaşayırdı. 
Həmin keçidin banisi sayılan Vudro Vilson təcridçilərin böyük müqaviməti ilə 
qarşılaşmışdı. 
 
  
                                                        
1284
 İstiqlal, 1920, 18 yanvar. 
1285
 M.Ə.Rəsulzadə. Azərbaycan Cümhuriyyəti, s.57 
1286
 La defense de l' Azerbaidjan et de la Georgie.// Bulletin d'Information de L'Azerbaidjan. Paris. 
1920, 1 Fevrier, №8, p.2-3 
1287
 La reconnaissance des Republiques Transcaucasiennes. // Bulletin d'Information de L'Azerbaidjan. 
Paris, 1920, 15 Mars, №11, p.l 
 
372 
 
XIII FƏSİL 
 
Aprel işğalı ərəfəsində Azərbaycanın beynəlxalq vəziyyəti 
 
Azərbaycanı və Gürcüstanı yalnız silah və hərbi sursat göndərməklə 
müdafiə edəcəyi barədə Versal Ali Şurasının qərarının elan edilməsi bolşevik 
təcavüzü üçün əlverişli şərait yaradırdı. Çünki onlar eyni ilə bu qaydada 
müttəfiqlərdən yardım alan Kolçak, Denikin və digər ağqvardiyaçı generalları 
məğlub edə bilmişdilər. Qafqazı, ilk növbədə isə Azərbaycanı və Gürcüstanı 
bolşevik təcavüzündən xilas etmək üçün bura ordu göndərilməsi zəruri idi. 1920-ci 
ilin əvvəllərində Denikinin məğlub olması, Sovet Rusiyasının fəallaşması, 
Аzərbaycana qarşı erməni təcavüzünün baş qaldırması fonunda yaranmış 
vəziyyətin araşdırılması belə bir qənaətə gəlməyə əsas verir ki, yanvar ayının 19-da 
müttəfiqlərin Аli Şurasının yalnız silah və hərbi sursat göndərmək yolu ilə 
Azərbaycanı və Gürcüstanı müdafiə etmək haqqında qərarı bolşevikləri fəal 
addımlar atmağa sövq etdi. Həmin iclasın sənədləri ilə tanışlıq göstərir ki, marşal 
Ferdinand Foş başda olmaqla hərbi ekspertlər şurası və peşəkar hərbçilərin hamısı 
Azərbaycana və Gürcüstana ordu göndərilməsini zəruri hesab edirdilər. Yalnız 
Britaniya Baş naziri Devid Lloyd Corc başda olmaqla, siyasətçilərin təzyiqi 
Azərbaycana və Gürcüstana münasibətdə belə yarımçıq qərarın qəbul edilməsi ilə 
nəticələnmişdi. Halbuki Cənubi Qafqaza ordu göndərilməsinə о qədər labüd 
baxılırdı ki, hətta Paris qəzetləri düz iki həftə bu gün-sabah Qafqaza desant 
çıxarılacağından yazırdı. Yanvar ayının 31-də Azərbaycan və Gürcüstan 
nümayəndələri "Le Temps" qəzetində çıxış edərək, bu məlumatların həqiqətə 
uyğun olmadıqlarını bildirdilər.1288 
1919-cu ilin payızından etibarən Sovet Rusiyası Antanta ölkələrinin 
Azərbaycana və Gürcüstana ordu göndərib-göndərməyəcəyi ilə ciddi şəkildə 
maraqlanırdı. RSFSR Xalq Xarici İşlər Komissarlığının Kopenhagendəki 
müvəkkili hələ 1919-cu ilin axırlarında ingilis nümayəndəsi O`Qredi ilə danışıqlar 
aparan M.M.Litvinov yanvar ayının 26-da G.V.Çiçerinə göndərdiyi teleqramda 
bildirirdi ki, İngiltərə hökuməti güclü şəkildə Qafqaza ordu göndərmək barədə 
yayılmış şayiələri təkzib edir.1289 Belə bir şəraitdə Cənubi Qafqaz respublikalarına 
hərtərəfli hərbi yardım göstərmək olduqca zəruri idi. Məşhur ingilis tarixçisi 
Edvard Karr haqlı olaraq yazır ki, Parisdə deyilən gözəl sözlərin Cənubi Qafqaz 
üçün о qədər də əhəmiyyəti yox idi. Xarici yardım olmadan və hətta öz aralarında 
münasibətləri tənzim edən saziş bağlamadan Cənubi Qafqazın müstəqil 
respublikaları yaşaya bilməzdilər.1290 
                                                        
1288
 Le Temps, 1920, 31 Yanvier 
1289
 Документы внешней политики СССР, т.1, М., 1958, с.331 
1290
 Эдвард Карр. Большeвикская революция 1917-1923 гг., т.1, II. М., 1990, с.275 
373 
 
Müttəfiqlərin hərbi ekspertlər şurasının sorğusuna əsasən, Azərbaycan 
Xarici İşlər Nazirliyi, hərbi nazirliklə birlikdə Azərbaycanın müdafiəsinin təşkil 
edilməsi və Azərbaycan ordusunun ehtiyacları haqqında memorandum hazırlayıb 
yanvar ayının axırlarında onlara göndərdilər. Memorandumda Azərbaycanın 
istiqlaliyyətinin tanınmasının tarixi əhəmiyyətli bir hadisə olduğu göstərilməklə 
yanaşı, qeyd edilirdi ki, əgər Azərbaycanın müdafiəsi vaxtında və lazımi səviyyədə 
təşkil edilməzsə, bütün çəkilən zəhmət hədər gedə bilər. Sənəddə göstərilirdi ki, 
Azərbaycanın müdafiə qabiliyyətini möhkəmləndirmək üçün ona siyasi-mənəvi, 
hərbi-strateji, maliyyə-iqtisadi baxımdan müttəfiqlər tərəfindən yardım 
göstərilməlidir. Azərbaycan üçün ən ciddi təhlükənin Şimaldan və Xəzər dənizi 
istiqamətində olacağını nəzərə alaraq təklif edilirdi ki, onsuz da son günlərini 
yaşayan Denikin könüllüləri Dağıstanın ərazisindən çıxarılmalı və Dağlıların 
mübarizəsinə yardım göstərilməlidir. Azərbaycan Respublikası da öz tərəfindən 
Dağlılar Respublikasına yardım göstərməyə hazır olduğunu bildirirdi.1291 
Dağıstanın möhkəmləndirilməsi Azərbaycanın müdafiəsində mühüm rol oynaya 
bilərdi. 
Xəzər dənizi tərəfdən təhlükəsizlik tədbirlərinə gəldikdə isə sənəddə 
bildirilirdi ki, təcili şəkildə Denikinin nəzarəti altında olan donanma tərksilah 
edilib, Azərbaycan hökumətinə verilməlidir. Bu mümkün olmasa, Azərbaycan 
hökuməti həmin gəmilərin müttəfiqlərdən hər hansı birinə verilməsinə etiraz 
etmirdi. Çünki Denikinin məğlub olduğu hiss edildiyindən gəmilərin 
bolşevikləşməsi ehtimalı güclənmişdi. Denikinə məxsus "Orlenok" gəmisində artıq 
bolşevik üsyanı baş vermişdi. Ona görə də memorandumda Xəzər dənizinə nəzarət 
edilməsində mühüm strateji əhəmiyyətə malik olan Denikinin Astarabad hərbi 
dəniz bazasının ya İrana, ya da İngilis hərbi komandanlığına verilməsinin zəruriliyi 
göstərilirdi. Sırf hərbi köməyə gəldikdə isə qeyd edilirdi ki, Azərbaycan ordusunun 
hərbi hazırlıq səviyyəsini və döyüş qabiliyyətini yüksəltmək üçün onun bütün 
ehtiyacları nəzərə alınmalıdır. Respublikanın maliyyə-iqtisadi həyatının 
sabitləşdirilməsi, beynəlxalq bazara çıxmaq, Avropa və Amerika ölkələri ilə 
birlikdə beynəlxalq mal mübadiləsində iştirak etmək üçün 40-50 milyon qızıl 
manat məbləğində kreditə ehtiyac olduğu bildirilirdi.1292 Lazım olan məbləğin bir 
hissəsini Azərbaycan hökuməti vaxtilə İngilis komandanlığına verilmiş 8.405.471 
manatlıq borcun hesabına əldə etmək istəyirdi.1293 Bu borcun və ingilislər vasitəsi 
ilə L.Biçeraxova verilmiş qiymətli əşyaların qaytarılması barədə Azərbaycan 
hökuməti Böyük Britaniyaya müraciət etmişdi. Lakin fevral ayının əvvəllərində 
Lord Kerzon İngiltərənin Azərbaycana borcu olduğunu təsdiq etsə də, Azərbaycan 
Bankından alınan borcun və neft məhsullarının Azərbaycan əhalisinə yardım 
                                                        
1291
 Azərbaycan Respublikasının müstəqilliyinin böyük Avropa dövlətləri tərəfindən tanınması haqqında 
memorandum. Yanvar, 1920. //ARDA, f.970, s.l, i.228, v.l 
1292
 Yenə orada, v.3-4 
1293
 Maliyyə Nazirliyinin dəftərxanasından. 26.04.1919. //ARDA, f.84, s.l, i.434, v.19  
374 
 
göstərən ingilis komandanlığının ehtiyacları üçün sərf edildiyini göstərmişdi.1294 
L.Biçeraxovun qəsb etdiyi qiymətli əşyalara gəldikdə isə, Böyük Britaniya 
hökuməti bu şərtlə həmin əşyaların qaytarılmasına razılıq verirdi ki, Azərbaycan 
çar Rusiyasının müharibəyə qədərki borclarından "öz payına" düşən hissənin 
qaytarılması haqqında öz üzərinə öhdəlik götürsün.1295 Aprel hadisələrindən sonra 
bu məsələ barəsində aparılan danışıqlar yarımçıq kəsildi. 
Xarici işlər nazirliyinin memorandumunda müttəfiqlərə təklif edilirdi ki, 
Azərbaycan hökuməti öz sərəncamında olan iki yüz milyon pud neft və iyirmi 
milyon pud kerosini 1,5-2 milyon pud taxıla, bir milyon pud şəkərə, aqrar sahə 
üçün zəruri olan kənd təsərrüfatı texnikasına, manufaktura mallarına, respublikanın 
ehtiyaclarını ödəyə biləcək miqdarda dərman preparatları və tibbi avadanlığa, 
dəmir yolları xətlərinin təmirinə, yüz parovoza, iki min sisternaya və 500 bağlı 
vaqona dəyişməyə hazırdır. Eyni zamanda memorandumda göstərilirdi ki, 
respublika iqtisadiyyatının inkişafı Azərbaycan üçün həyati əhəmiyyətə malik olan 
Batum şəhəri ilə bağlı məsələnin hansı qaydada həll edilməsindən asılıdır. 
Müttəfiqlərin nəzərinə çatdırılırdı ki, Batum məsələsinə baxılarkən, Azərbaycanın 
bu şəhərə və Batum limanına olan iddiaları nəzərə alınmalı, ilk addım kimi 
Azərbaycan Respublikasının Batum limanından maneəsiz istifadəetmə hüququ 
təmin edilməlidir.1296 
Azərbaycanın müstəqilliyinin Versal Ali Şurası tərəfindən tanınması ona 
olan marağı artırmışdı. Belçika, İsveçrə, Hollandiya, Çexiya və Slovakiya, 
Finlandiya və digər dövlətlər Bakıda öz konsulluqlarını açmağa başlamışdılar. 
Yanvar ayının axırlarında Amerikanın "Yaxın Şərqə Yardım Komitəsi" ilə 
Azərbaycan hökuməti arasında iqtisadi müqavilə imzalanmışdı. Müqavilənin 
şərtlərinə görə, Azərbaycan tərəfi "Yaxın Şərqə Yardım Komitəsi"ni kerosin və 
mazutla təmin etməli idi, Amerika tərəfi isə əvəzində Azərbaycan hökumətinə ağ 
un verməli idi. Qarşılıqlı razılıq əsasında bir ton unun qiyməti 210 dollar, bir ton 
mazut 20, bir ton kerosin isə 35 dollar idi.1297 Müqaviləni ABŞ tərəfindən 
komitənin sədri V.Haskel, Azərbaycan tərəfindən isə Gürcüstandakı diplomatik 
nümayəndə F.Vəkilov imzalamışdılar. Yanvar ayının 26-da eyni ilə buna bənzər 
bir müqavilə ingilis nümayəndəliyi ilə də imzalandı. Müqaviləyə əsasən, 
Azərbaycan hökuməti Batumda olan ingilis komandanlığına mazut göndərməli 
                                                        
1294
 Борьба за победу Советской власти в Азербайджане 1918-1920, с.401 
1295
 F.Kazemzadeh. The Struggle for Transcaucasia, p.227 
1296
 Azərbaycan Respublikasının müstəqilliyinin böyük Avropa dövlətləri tərəfindən tanınması haqqında 
memorandum. Yanvar, 1920. //ARDA, f.970, s.l, i.228, v.4 
1297
 Azərbaycan hökuməti ilə Amerika Yaxın Şərqə Yardım Komitəsi arasında müqavilə. 26.01.1920. 
//ARDA, f.897, s.l, i.69, v.55-57 
 
375 
 
idi.1298 Mazutun dəyərini İngiltərə tərəfi Azərbaycan üçün çox zəruri olan möhkəm 
valyuta və hərbi sursatla ödəməli idi. 
ABŞ və İngiltərə nümayəndələri ilə imzalanmış iqtisadi sazişlər italyanları 
da tələsməyə vadar edirdi. İtaliyanın Qafqazdakı Ali komissarı M.Qabba göstərirdi 
ki, özləri üçün neft alan ingilislər və amerikanlar digər dövlətlərə neft satmaqda 
Azərbaycan hökumətinə mane olurlar. İtaliyanın Qafqaza münasibəti ilə bağlı 
M.Mehdiyev yazırdı: "Qafqaz respublikalarının Ali Şura tərəfindən tanınması 
İtaliya parlamentinin Rusiyanın hüdudlarında yaranmış siyasi subyektlərlə əlaqəyə 
girmək arzusunu artırırdı, İtaliya rəsmiləri həmin ölkələrlə daim əlaqə saxlamaq 
fikrində olduqlarını bildirirdilər".1299 Fevral ayında İtaliya sənayeçiləri və 
maliyyəçiləri arasında böyük nüfuzları olan senator S.Konti və K.Volpi başda 
olmaqla 35 nəfərdən ibarət İtaliya iqtisadi komissiyası Azərbaycana gəldi.1300 
Sənayeçi S.Konti Azərbaycan ordusu üçün silah və paltar göndərən əsas 
sahibkarlardan biri idi. General İ.Usubov Romada onunla görüşmüş, Azərbaycan 
ordusu üçün silah və paltar göndərilməsi məsələsini müzakirə etmişdi. General 
İ.Usubovdan başqa, 1920-ci ilin əvvəllərində hökumət üzvü X.Məlik-Aslanov 
İtaliyada və Azərbaycan parlamentinin üzvü A.Əmircanov isə Batumda italyanlarla 
bir sıra sazişlər imzalamışdılar. Bu sazişlərə əsasən, İtaliyadan 6 ədəd sürətli kater, 
12 ədəd mina düzən cihaza malik kater, 6 sualtı qayıq, 92 dəniz artilleriyası, piyada 
qoşunlar üçün 135 min mərmiyə malik 34 top, 12 hidroplan, 4 aeroplan, 5 tank, 20 
zirehli maşın, 10 min cüt uzunboğaz çəkmə, 70 min cüt ayaqqabı, 40 min dəst şinel 
və s. alınmalı idi.1301 
İtaliya hökuməti hələ 1919-cu ilin axırlarında Azərbaycandan min ton neft 
almaq haqqında danışıqlar aparırdı və polkovnik Qabba İtaliyaya neft satılmasını 
baş nazir N.Usubbəyovdan xahiş etmişdi. N.Usubbəyov M.Qabbaya məktubunda 
qeyd edirdi ki, Azərbaycan hökuməti Batuma hər ay İtaliya hökuməti üçün beş yüz 
min pud neft və mazut göndərə bilər. Eyni zamanda baş nazir neftin hər tonunun 
35 dollar, mazutun hər tonunun isə 25 dollar olduğunu xatırladırdı.1302 İtaliya 
hökumətinin və ayrı-ауrı firmalarının nümayəndələri 1920-ci ilin əvvəllərində 
Azərbaycandan neft və neft məhsulları, pambıq, yun, ipək və digər məhsullar 
almaq barəsində sazişlər imzalamışdılar. İtaliyanın Azərbaycana iqtisadi marağı 
Orlando və Sanino hökumətini əvəz etmiş Nitti və Tittoni hökumətinin xammal 
bazarı axtarmaq proqramına uyğun idi. Lloyd Corc Nitti hökuməti haqqında 
yazırdı ki, bu hökumət bütün diqqətini "ölkənin daxili inkişafına və sırf ticarət 
                                                        
1298
 Batumda olan ingilis komandanlığına mazut göndərilməsi barədə Azərbaycan hökuməti ilə 
imzalanmış müqavilə. 26.01.1920. //ARDA, f.24, s.l, i.547, v.3 
1299
 Mir Yacoub. Le probleme du Caucase, p.124 
1300
 ARDA, f.897, s.l, i-69, v.39 
1301
 А.Стеклов. Армия мусаватского Азербайджана. Баку, 1930, с.62-65 
1302
 Azərbaycan Respublikası Nazirlər Şurasının sədri N.Usubbəyovun polkovnik Qabbaya məktubu. 
1919. //ARDA, f.897, s.l, i.69, v.54 
376 
 
ekspansiyasına yönəltmişdi".1303 İtaliyanın Azərbaycana iqtisadi marağı güclü 
olduğu üçün, böyük dövlətlər içərisindən birinci olaraq, Bakıda E.İnsom başda 
olmaqla İtaliya diplomatik nümayəndəliyi fəaliyyətə başladı. Azərbaycan 
nümayəndə heyətinin məsləhətçisi M.Mehdiyev haqlı olaraq yazırdı ki, Qafqaz 
respublikalarının Ali Şura tərəfindən tanınması "Qafqaz xalqlarının, о cümlədən, 
bütün Yaxın Şərq xalqlarının taleyində böyük tarixi əhəmiyyətə malik bir hadisə 
olmaqla yanaşı, eyni zamanda Avropanın siyasətçiləri və iri sənaye ölkələri 
qarşısında də böyük perspektivlər açırdı".1304 
Göründüyü kimi, 1920-ci ilin əvvəllərində Azərbaycan artıq geniş miqyaslı 
dövlətlərarası siyasi və iqtisadi münasibətlərə daxil olurdu, onun beynəlxalq 
vəziyyətində əvvəlki təcridçilik siyasətinin yerini hərtərəfli və geniş əməkdaşlıq 
siyasəti tuturdu. 1920-ci ilin fevral ayının 11-də Denikin Könüllü ordusunun 
məğlub olması respublikanın rahat nəfəs alması üçün çox mühüm hadisə idi. 
Qonşu dövlətlərdən Gürcüstan və İranla hərtərəfli əməkdaşlıq bərqərar edilməsinə 
başlanırdı. Hələ dekabr ayında birgə İran-Azərbaycan konfransı keçirilmişdi və bir 
sıra müqavilələrin layihəsi hazırlanmışdı. Ağa Seyid Ziyaəddin Təbatəbai başda 
olmaqla, İran missiyası Azərbaycan dövlət başçıları ilə səmərəli danışıqlar 
aparmış,1305 yanvar ayının əvvəllərində isə Adil xan Ziyadxanov başda olmaqla 
Azərbaycan diplomatik missiyası Tehrana getmişdi.1306 Yanvar ayının 14-də və 30-
da Azərbaycan-İran konfransının növbəti iclaslarında tranzit məsələləri hərtərəfli 
müzakirə edilmiş və tranzit mallarına gömrük haqqı qoyulması barədə razılıq əldə 
edilmişdi. 1919-cu ilin axırlarında Tehranda və Bakıda aparılan danışıqlar çox 
uğurlu nəticələr verdi. Mart ayının 20-də Novruz bayramı axşamı on bir maddədən 
ibarət gömrük sazişi,1307 doqquz maddədən ibarət ticarət sazişi,1308 on səkkiz 
maddədən ibarət teleqraf əlaqələri haqqında saziş,1309 on doqquz maddədən ibarət 
poçt əlaqələri haqqında saziş,1310 iyirmi beş maddədən ibarət məhkəmə qərarlarının 
                                                        
1303
 Д.Ллойд Джордж. Правда о мирных договорах. Т.II. с.409 
1304
 Mir Yacoub. Le probleme du Caucase, p. 128 
1305
 La delegation persane a Bakou. // Bulletin D'informations L'Azerbaidjan. Paris, 1 Fevrier 1920, № 
8, p.4; Conference Persano-Azerbaidjanienne. // Bulletin D'informations L'Azerbaidjan. Paris, 15 
Fevrier 1920, № 9, p.3 
1306
 Azərbaycan Respublikasının beynəlxalq əlaqələri haqqında hesabat. 20.01.1920. //ARDA, f.894, 
s.10, i.128, v.7 
1307
 Azərbaycan Respublikası ilə İran şahənşah hökuməti arasında gömrük sazişi. 20.03.1920. //ARDA, 
f.970, s.l, i.132, v.21-22 
1308
 Convention Commerciale et Douanière Conclue entre la République d'Azerbaïdjan (Caucase) et le 
Gouvernement Impérial de Perse. // Ministère des Affaires Etrangère de France, Archives 
Diplomatique, vol. 639, folio 89; Azərbaycan Respublikası ilə İran şahənşah hökuməti arasında ticarət 
sazişi. 20.03.1920. //ARDA, f.970, s.l, i.132, v.23-24  
1309
 Accord Télégraphiqueentre la République d'Azerbaïdjan (Caucase) et l'Empire de Perse.// Ministère 
des Affaires Etrangère de France, Archives Diplomatique, vol. 639, folio 82; Azərbaycan Respublikası 
ilə İran şahənşah hökuməti arasında teleqraf sazişi. 20.03.1920. //ARDA, f.970, s.l, i.137, v.44-48 
1310
 Convention Pour l'échange de colis postaux entre la République d'Azerbaïdjan et l'Empire Persan.// 
Ministère des Affaires Etrangère de France, Archives Diplomatique, vol. 639, folio 15; Azərbaycan 
377 
 
icrası haqqında saziş,1311 on yeddi maddədən ibarət konsulluq əlaqələri haqqında 
saziş1312 və ən nəhayət, Azərbaycan diplomatiyasının mühüm uğurlarından biri 
olan Azərbaycan Respublikası ilə İran şahənşah hökuməti arasında dostluq 
haqqında müqavilə imzalandı.1313 Müqavilənin birinci maddəsində İran hökuməti 
Qafqaz Azərbaycanı Respublikasının müstəqilliyini de-yure cəhətdən tanıdığını 
təntənəli şəkildə elan edirdi. Müqavilənin ikinci bəndinə əsasən, tərəflər öz 
aralarında möhkəm dostluq və iqtisadi münasibətlər yaratmaq əzmində olduğunu 
təsdiq edir, üçüncü maddəyə əsasən isə beynəlxalq hüquqi əlaqələrə uyğun olaraq, 
Azərbaycan öz daimi səlahiyyətli nümayəndəsini Tehrana, İran isə öz 
nümayəndəsini Bakıya göndərməli idi. Müqaviləni Azərbaycan tərəfindən xarici 
işlər naziri F.X.Xoyski, ədliyyə naziri X.b.Xasməmmədov, yollar naziri X.b.Məlik-
Aslanov, İran tərəfindən isə fövqəladə səlahiyyətli nümayəndə Ağa Seyid 
Ziyaəddin Təbatəbai imzalamışdılar. 20 mart 1920-ci il müqaviləsinə görə, İran 
Azərbaycan Respublikasının müstəqilliyini de-yure tanıyan ilk böyük dövlət idi. 
Qısa müddətdə Tehranda Azərbaycan səfirliyi fəaliyyətə başladı, aprel ayının 1-
dən isə Təbrizdə Baş konsulluq, Rəştdə konsulluq, Məşhəddə vitse konsulluq, Xoy 
və Əhərdə konsul-agentlikləri yaradıldı.1314 Ənzəlidə isə Azərbaycan konsulluğu 
fevral ayından fəaliyyət göstərirdi. Azərbaycan hökuməti tərəfindən fevral ayının 
birində Məhəmməd bəy Xəlilov Ənzəliyə vitse-konsul təyin edilmişdi.1315 
Yeni yaranmış dövlətlərdən Litva və Polşa Azərbaycanla əlaqələr 
yaratmağa meyl göstərirdilər. Polşanın Tiflisdəki konsulluğu Bakıda vitse-
konsulluq açmış və Qafqazda olan Polşa missiyasının üzvü S.Rılskini Azərbaycana 
konsul-agenti göndərmişdi. Yanvar ayının əvvəllərində isə Polşa hökumətinin 
Qafqazda olan diplomatik nümayəndəsi Ostrovski Bakıya gəlmişdi. Azərbaycan 
hökumət rəhbərləri ilə danışıqlar zamanı o, Rusiya imperiyasından çıxmış yeni 
dövlətlərin müdafiə xarakterli vahid blokunun yaradılması ideyası ilə çıxış 
etmişdi.1316 Məlum olduğu kimi, yeni yaranmış respublikaların birgə müdafiə 
olunması ideyası hələ yanvar ayının ortalarında Versal Ali Şurası hərbi 
ekspertlərinin müşavirəsində və Ali Şuranın yanvar ayının 19-da keçirilən iclasında 
irəli sürülmüşdü. Böyük Britaniyanın hərbi naziri U.Çörçil Polşa və Finlandiyadan 
Azərbaycana qədər müdafiə zolağı yaradılmasının zəruriliyini göstərmiş, 
                                                                                                                                
Respublikası ilə İran şahənşah hökuməti arasında poçt əlaqələri haqqında saziş. 20.03.1920. //ARDA, 
f.970, s.l, i.131, v.69-73 
1311
 Azərbaycan Respublikası ilə İran şahənşah hökuməti arasında məhkəmə qərarlarının icrası haqqında 
saziş. 20.03.1920. //ARDA, f.970, s.l, i.130, v.2-7 
1312
 Azərbaycaıı Respublikası ilə İran şahənşah hökuməti arasında konsulluq sazişi. 20.03.1920. 
//ARDA, f.970, s.l, i.128, v.78-90 
1313
 Azərbaycan Respublikası ilə İran şahənşah hökuməti arasında dostluq haqqında müqavilə. 
20.03.1920. //ARDA, f.970, s.l, i.137, v.27-28 
1314
 ARDA, f.970, s.l, i.221, v.30 
1315
 Вестник правительства, 1920, 17 апреля. 
1316
 ARDA, f.894, s.10, i.128, v.7 
378 
 
J.Klemanso, F.Foş, H.Vilson və digərləri də bu təklifə tərəfdar çıxmışdı. Versal Ali 
Şurasının iclasında və digər ikitərəfli danışıqlarda söhbət bolşevizmdən müdafiə 
olunmaqdan gedirdi. Аli Şuranın iclasının qərarında aydın şəkildə göstərilirdi ki, 
Azərbaycan və Gürcüstan kənardan hücuma məruz qalardılarsa, Şura hücuma 
məruz qalmış dövlətlərə maddi yardım göstərməyə təminat verir. İstər Çxeidze və 
istərsə də Topçubaşov, həm Ali Şuranın iclasında və həm də az sonra Paris 
mətbuatında çıxış edib göstərmişdilər ki, onlar Rusiyanın daxili işlərinə qarışmaq, 
ona hücum etmək üçün starteji məntəqə rolu oynamaq fikrində deyillər.1317 
Ə.M.Topçubaşov qeyd edirdi ki, onlar Gürcüstanla birlikdə yalnız bolşevizmdən 
müdafiə olunmaq haqqında fikirləşirlər.1318 Ona görə də, bir sıra tarixçilərin belə 
bir fikri obyektiv gerçəkliyə uyğun deyildir ki, Antanta və ABŞ Azərbaycan, 
Gürcüstan və Ermənistanı Sovet Rusiyası üzərinə antisovet yürüşə cəlb etmək 
istəyirdi.1319 
Bolşevizmdən müdafiə olunmaqda böyük dövlətlər Polşaya xüsusi 
əhəmiyyət verirdilər. Yeni dövlətlərin birgə müdafiə olunmasından əlavə, Polşa 
bolşevizmin Avropaya yayılması yolunda güclü sipərə çevrilməli idi. Məhz, bu 
məqsədlə də ABŞ və Avropa dövlətləri Polşanı siyasi, iqtisadi və hərbi cəhətdən 
qüvvətləndirmək üçün ona hərtərəfli yardım göstərirdilər. 1920-ci ilin 
əvvəllərindən Polşa yalnız ABŞ-dan 1.700 milyon dollarlıq hərbi yardım 
almışdı.1320 1920-ci ilin yanvarından başlayaraq, Polşa xarici işlər naziri Patek 
Parisdə və Londonda ölkənin müdafiə qabiliyyətini möhkəmləndirmək üçün 
danışıqlar aparırdı. Hətta belə bir fikir yayılmışdı ki, 1920-ci ilin yazında Böyük 
Britaniya Sovet Rusiyasını Qafqaz üzərinə hücumdan yayındırmaq üçün Polşanı 
onun üzərinə hücuma təhrik edirdi.1321 Lakin bu dövrdə Polşa və yenicə 
formalaşmağa başlayan "Kiçik Antanta" daha çox Fransanın təsiri altında idi, 
nəinki Böyük Britaniyanın. 
Polşanın Bakıya gəlmiş diplomatik nümayəndəsi Ostrovski yeni dövlətlərin 
müdafiə blokunun yaradılmasını yalnız Sovet Rusiyasından deyil, eyni zamanda 
ağqvardiyaçı generallardan da müdafiə olunmaq üçün zəruri hesab edirdi. Layihəyə 
görə bloka Polşa, Finlandiya, Estoniya, Latviya, Litva, Gürcüstan və Azərbaycan 
daxil olmalı idi. Rumıniyanın da bloka cəlb edilməsi nəzərdə tutulmuşdu. 
Azərbaycan Xarici İşlər Nazirliyinin fikrincə, "sənayecə inkişaf etmiş və milyon 
nəfərlik orduya malik olan Polşa bu blokun başında dura bilərdi".1322 Lakin 
sonralar Qafqazda baş vermiş hadisələr və Polşa ilə Sovet Rusiyası arasında 
müharibənin başlanması nəticəsində danışıqlar başa çatdırılmadı. 
                                                        
1317
 Le defense de l'Azerbaidjan et de la Georgie. Le 29 Janvier 1920. // Bulletin D'informations 
L'Azerbaidjan. Paris, 1 Fevrier 1920, № 8, p.2-3 
1318
 Азербайджан, 1920, 3 апреля. 
1319
 Bax: Волков Ф.Д. Тайны Уайтхола и Даунинг стрит. М., 1980, с.114 
1320
 Документы внешней политики СССР, т.II, с.560 
1321
 М.Павлович. Советская Россия и капиталистическая Англия. М., 1925, с.32 
1322
 ARDA, f.894, s.10, i.128, v.7 
379 
 
Eyni zamanda Polşanın Azərbaycana iqtisadi maraqları da var idi. 1920-ci 
ilin fevral ayının əvvəllərində Tiflisdəki Polşa diplomatik nümayəndəliyi 
Azərbaycan nümayəndəliyinə bildirmişdi ki, xammal, əsasən, pambıq və yunla 
dəyişmək üçün Polşa hökuməti altı yüz ton manufaktura malları, şüşə və dəmir 
məmulatı göndərməyə hazırdır. Fevral ayının 4-də Tiflisdən göndərilən teleqramda 
Azərbaycan nümayəndələri bildirirdilər ki, alınan malı Gürcüstan ərazisindən 
Azərbaycana aparmaq, Polşaya satılmış malı Gürcüstan ərazisindən Qara dənizə 
çatdırmaq üçün Azərbaycan hökumətinin təminat məktubunun olması zəruridir.1323 
Azərbaycanın istiqlaliyyətinin tanınmasından sonra respublikanın Parisdəki 
nümayəndə heyətinin fəaliyyəti daha da genişləndi. Sülh konfransının rəsmən 
yanvar ayının 21-də başa çatmasına baxmayaraq, Azərbaycan nümayəndə heyəti 
hələ bir müddət Avropada öz missiyasını yerinə yetirməkdə davam edirdi. 1920-ci 
ilin yazında yeni respublikaların İsveçrədə ayrıca konfransının keçirilməsi 
gözlənilirdi. Buna hazırlıqla yanaşı, Azərbaycan nümayəndələri Paris Sülh 
konfransı Ali Şurasının 1920-ci ilin fevral-mart aylarında keçirilən London 
konfransında və aprel ayındakı San-Remo konfransında yaxından iştirak etdilər. 
Ali Şuranın müşavirəsi İngiltərədə keçiriləcəyi üçün Azərbaycan nümayəndələri 
Londona getdilər. Hələ səfər ərəfəsində Ə.M.Topçubaşov yazırdı: "İngilislərin 
fikrincə, sərbəst siyasi həyata qadir bir xalq kimi diqqətə layiqik. Bu bizim üçün 
xoşdur. İndi bizə Londona səfərin vacibliyi daha çox aydındır və biz bunu çox tez 
edəcəyik. Özü də təkcə səfər deyil, köçmək lazım gələcək, çünki rus məsələsi üzrə 
konfrans, görünür, məhz Londonda keçiriləcək. Vəziyyətin xeyrimizə həll 
olunmasına baxmayaraq, burada da /Parisdə-C.H./, Londonda da lazımi əlaqələri 
itirmirik".1324 
1920-ci ilin fevral ayının axırlarında işə başlamış müttəfiqlərin Ali 
Şurasının London sessiyası rus məsələsini müzakirə etsə də, lakin bu məsələ ilə 
bağlı son söz demədi. Fevral ayının 24-də sessiya "Rusiyada müttəfiqlərin siyasəti" 
adlı memorandum qəbul etdi. Burada qeyd edilirdi: nə qədər ki, bolşeviklər 
tərəfindən terrora son qoyulmayıb, Sovet hökuməti ilə diplomatik münasibətlər 
yaradılması qeyri-mümkündür. Lakin memorandumda Rusiya ilə Avropa arasında 
ticarət əlaqələrinin yaradılmasının mümkünlüyü göstərilirdi. Millətlər Cəmiyyətinə 
təklif edilirdi ki, Rusiyada real vəziyyəti öyrənmək üçün ora xüsusi komissiya 
göndərsin. Bütün bunlar 1920-ci ilin əvvəllərində başlanmış İngiltərə-Sovet 
yaxınlaşma meylinin təzahür formaları idi. Hələ sessiyadan öncə Kopenhagendə 
aparılan danışıqlarda yanvar ayının 11-də hərbi əsirlərin dəyişdirilməsi haqqında 
Rusiya ilə İngiltərə arasında saziş imzalanmışdı. Həmin sazişə görə, İngiltərə öz 
üzərinə götürürdü ki, təkcə Britaniyada deyil, bütün Antanta ölkələrində olan rus 
hərbi əsirlərinin vətənə qayıtmasına kömək edəcəkdir. Elə Kopenhagendə aparılan 
                                                        
1323
 Azərbaycan Respublikası ilə Gürcüstan arasında saziş. 08.03.1920. //ARDA, f.970, s.l, i.26, v.9  
1324
 Azərbaycan Respublikasının Paris Sülh konfransında nümayəndəliyinin başçısı Ə.M.Topçubaşovun 
Nazirlər Şurasının sədrinə məktubu. 29.11.02.12.1919. //ARDA, f.970, s.l, i.145, v.17 
380 
 
danışıqlar nəticəsində Sovet Rusiyası İngiltərədən xeyli dərman, ərzaq və toxum 
ala bilmişdi. Yanvar ayının 16-da isə Antanta Ali Şurası Rusiya ilə müttəfiq və 
neytral dövlətlər arasında mal mübadiləsinə icazə vermişdi.1325 
London konfransında müstəqilliyi müttəfiqlər tərəfindən tanınan yeni 
dövlətlərə tövsiyə edilirdi ki, Sovet Rusiyası ilə dinc münasibətlər yaratsınlar və 
Rusiya ilə müharibə aparan ölkələrə isə müharibəni davam etdirməyi məsləhət 
görmürdülər. Lakin müttəfiqlər bildirirdilər ki, əgər Sovet Rusiyası yeni yaranmış 
dövlətlərə hücum edərsə, onların qanuni sərhədlərini pozarsa, Antanta hücuma 
məruz qalmış dövlətlərə bütün vasitələrlə yardım göstərəcəkdir. Göründüyü kimi, 
bütün bu vədlər deklarativ xarakter daşıyırdı. Konkret mənada müdafiə 
qabiliyyətini möhkəmləndirmək üçün yardım alınması kollektiv qərarlardan çox, 
ikitərəfli münasibətlərdən asılı idi. 
Azərbaycan və Gürcüstan bolşevizm təcavüzündən müdafiə olunmaq üçün 
yalnız İngiltərə yardımına ümid bəsləyirdilər. Digər dövlətlər sadəcə olaraq, bu 
missiyanı yerinə yetirmək imkanına malik deyildi. İngiltərənin Sovet Rusiyası ilə 
ticarət münasibətlərinin yaratmasında qarşıya qoyulan məqsədlərdən biri də Sovet 
Rusiyası ilə Qafqaz dövlətləri arasında münasibətləri yumşaltmaq və sonra isə 
onlar arasında dinc qonşuluq münasibətlərinin yaradılmasında vasitəçi rolu 
oynamaq idi.1326 Lakin Azərbaycan və Gürcüstanın müdafiəsini 
möhkəmləndirmədən bu ideyaya ümid bəsləmək о qədər də real deyildi. Düzdür, 
Azərbaycana hərbi yardım göstərmək barədə ingilis nümayəndələri ilə danışıqlar 
aparılırdı. Lakin bu danışıqlar hələ konkret nəticələr verməmişdi. Şimaldan 
yaranmış təhlükə ilə əlaqədar Azərbaycan xarici işlər naziri Xan Xoyski 
Ə.M.Topçubaşova yazırdı: "Qırmızı Ordunun yaxınlaşması ilə əlaqədar yaranmış 
vəziyyət bizi məcbur edir ki, ingilislərin bizə edəcəyi hərbi yardım məsələsini 
aydınlaşdıraq. Bu istiqamətdə mən polkovnik Stoks vasitəsi ilə Uordropla 
danışıqlar aparıram. Əldə olunan məlumata görə, Uordrop bu barədə Londonla 
əlaqə saxlayır, oradan göstəriş gözləyir, öz növbənizdə siz də bu istiqamətdə bir 
sıra addımlar atmalısınız".
1327
 Qeyd etmək lazımdır ki, 1920-ci ilin martında 
Bakıda olan ingilis nümayəndəsi Stoks Azərbaycan ordusunun ehtiyacları barədə 
materiallar toplamağa başlamışdı. Azərbaycan xarici işlər nazirinin müavini M.Xan 
Təkinski polkovnik Stoksa məktubuna Azərbaycan ordusunun hərbi ehtiyacları və 
Bakı limanı üçün zəruri olan texniki avadanlıqların siyahısını əlavə etmişdi. 
Eyni zamanda Böyük Britaniya hökuməti Qafqaz respublikalarının bolşevik 
təhlükəsinə qarşı müdafiə qabiliyyətini möhkəmləndirmək üçün respublikalararası 
və millətlərarası münaqişəyə son qoymağı vacib hesab edirdilər. Bu məqsədlə 
1920-ci il fevral ayının 23-də Tiflisdə O.Uordropun mənzilində Azərbaycan və 
Ermənistan nümayəndələrinin müşavirəsi keçirilmişdi. Fransa nümayəndəsinin 
                                                        
1325
 История Дипломатии. T.III, M., 1945, с.74 
1326
 З.Авалов. Независимость Грузии в международной политике, с.251 
1327
 А.Раевский. Английская интервенция и мусаватское правительство, с. 169 
381 
 
iştirak etdiyi bu müşavirədə Azərbaycan tərəfindən Gürcüstandakı diplomatik 
nümayəndə F.B.Vəkilov, Ermənistandakı diplomatik nümayəndə Əbdürrəhim bəy 
Haqverdiyev, Ermənistan tərəfindən parlament üzvü V.Papazyan və Tiflisdəki 
erməni nümayəndəsi A.Camalyan iştirak edirdilər. Müşavirəni açaraq, ingilis 
nümayəndəsi Azərbaycan-Ermənistan münaqişəsinə qəti surətdə son qoymağı 
tövsiyə edirdi. Ə.Haqverdiyev təklif etdi ki, sərhədlər məsələsi həll olunana qədər 
Qarabağda olduğu kimi, Naxçıvan və Zəngəzurda da Milli Şuralar yaradıb 
idarəçiliyi onlara vermək lazımdır. Sonra o, mübahisəli məsələlərlə bağlı Sülh 
konfransı çağırmağın zəruriliyini qeyd edib bildirirdi ki, gərginliyi zəiflətmək üçün 
sülh bağlananadək hər iki tərəf bu ərazilərdən ordusunu və təbliğatçılarını geri 
çağırmalıdır. İngilis və fransız nümayəndələri konfrans ideyasına tərəfdar çıxdılar. 
Lakin erməni nümayəndələri Ə.Haqverdiyev tərəfindən irəli sürülən bütün 
təkliflərin əleyhinə olub bildirdilər ki, mübahisəli ərazilərdə idarəçilik müvəqqəti 
olaraq müttəfiqlərə verilməlidir və bunu da Azərbaycan nümayəndələri qəbul edə 
bilməzdilər.1328 
Ərazi mübahisələrinin həllini sürətləndirmək və hər üç Cənubi Qafqaz 
respublikasının iqtisadi və siyasi əlaqələrini genişləndirmək məqsədi ilə Böyük 
Britaniya nümayəndəliyi hər üç respublikanın rəhbərliyinə müraciət etmişdi. Mart 
ayının 5-də Azərbaycan hökumətinə göndərdiyi məktubda Uordrop yazırdı ki, 
əlahəzrət kral hökuməti bu ümiddədir ki, hər üç Cənubi Qafqaz respublikası öz 
aralarında siyasi və iqtisadi xarakterli ən sıx münasibətlərə girəcəklər. London və 
qarşıdakı San-Remo konfransında Cənubi Qafqaz respublikalarının sərhədləri 
məsələsinin müzakirə edilməsi nəzərdə tutulduğu üçün Uordrop yazırdı ki, 
Azərbaycan hökuməti tarixi-etnoqrafik dəlillərlə əsaslandırılmış ərazi tələblərinə 
aid ingilis nümayəndəliyinə xüsusi məruzə təqdim etsin. О bildirirdi ki, Qafqaz 
respublikalarının ən qısa vaxtda danışıqlara başlayıb, bir çox mübahisələri öz 
aralarında həll etməsi məqsədəuyğundur. Uordropun fikrincə, konfrans yalnız 
Cənubi Qafqaz respublikalarının razılığa gəlmədiyi məsələləri həll edə bilərdi.1329 
London konfransında rus məsələsi ilə bağlı müzakirələr və Cənubi 
Qafqazda cərəyan edən hadisələr belə bir fikir söyləməyə əsas verir ki, Böyük 
Britaniya hökuməti Qafqaz respublikalarının bolşevik təcavüzündən müdafiə 
edilməsi, regionda milli münasibətlərin sabitləşməsində maraqlı idi və bu 
istiqamətdə bir sıra addımlar atmışdı. 
London konfransında Azərbaycanın həyati mənafeyi ilə bağlı olan ciddi 
məsələlərdən biri də, Türkiyə ilə bağlanacaq sülh müqaviləsinin müzakirə edilməsi 
idi. Türkiyə ilə sülh müqaviləsinin hazırlanmasında ingilis-fransız blokunun 
təşəbbüsü ələ alması Versal müqaviləsindən narazı olan ABŞ-ın ciddi etirazına 
                                                        
1328
 Azərbaycan və Ermənistan nümayəndələrinin Tiflisdə müşavirəsi. 23.10.1920. //ARPİİ SPİHDA, 
f.276, s.9, i.1,v.36 
1329
 Tiflisdə Britaniya Ali komissarı O.Uordropun Azərbaycan Respublikasının Gürcüstanda diplomatik 
nümayəndəsi F.Vəkilova məktubu. 05.03.1920. //ARDA, f.897, s.l, i.69, v.93 
382 
 
səbəb olmuşdu. 1920-ci ilin fevralında istefaya çıxmış dövlət katibi R.Lansinqi 
əvəz edən B.Kolbi mart ayında müttəfiqlərin Ali Şurasına göndərdiyi notada 
xatırladırdı ki, Türkiyənin müttəfiqi olan Almaniyanın məğlub edilməsində ABŞ-ın 
xüsusi xidmətləri olmuşdur və ona görə də Birləşmiş Ştatlar Türkiyə ilə sülh 
müqaviləsinin hazırlanmasında yaxından iştirak etməlidir. İstanbul məsələsində 
B.Kolbi müttəfiqləri qeyri-ardıcıllıqda günahlandırır və qeyd edirdi ki, türklərin 
Avropadan qovulması başa çatdırılmalı və bu şəhər Amerika idarəçiliyinə 
verilməlidir.1330 Lakin ingilis ordusu Qafqazdan çıxarıldıqdan sonra Böyük 
Britaniya siyasi dairələri Türkiyənin bölüşdürülməsinin ağır nəticələr verə 
biləcəyini anlamağa başlamışdılar və ingilislər bu regionda amerikanların 
qüvvətlənməsini arzulamırdılar. U.Çörçil yazırdı: "Türkiyə ilə sülh müqaviləsi 
hazırlanarkən, elə sənəd hazırlanmalı idi ki, Türkiyə İngiltərənin onun dostu 
olduğunu hiss etsin."1331 Lakin bunun əksinə olaraq, Lord Kerzon başda olmaqla, 
bir qrup ingilis siyasi xadimləri Türkiyənin tamamilə taqətdən salınmasına və 
Türkiyə ilə Şərqin qalan müsəlman ölkələri arasında erməni xristian dövləti 
yaradılmasına tərəfdar idilər. Böyük Britaniyanın xarici siyasətini 
istiqamətləndirən Devid Lloyd Corc Türkiyəyə ehtiyatlı yanaşmaq fikrinin 
tərəfdarı idi. 
Türkiyə ilə sülh müqaviləsinin müzakirəsi yenidən Cənubi Qafqaz 
respublikalarına marağı artırmışdı. Bu da təsadüfi deyildi. Çünki Cənubi Qafqaz 
respublikaları hələlik Rusiya ilə deyil, hər üçü məhz, Türkiyə ilə həmsərhəd idilər. 
Ermənistan Ali Şuranın London konfransını daha çox səbirsizliklə gözləyirdi. 
Türkiyə ilə sülh müqaviləsinin hazırlanması Ermənistanın sərhədlərini və statusunu 
müəyyən etməli idi. Ermənistanın gələcək sərhədlərini aydınlaşdırmaq üçün 
konfrans İngiltərə, Fransa, İtaliya və Yaponiya nümayəndələrindən ibarət 
komissiya yaratmışdı. Ermənilər bütün Trabzon vilayətinin və ümumilikdə Kiçik 
Asiyanın Şərq vilayətlərinin ona verilməsini tələb edirdilər. Antanta ölkələri xarici 
işlər nazirlərinin London müşavirəsi Ərzurumun Ermənistana verilməsi haqqında 
təklif hazırlamışdı. Təklifdə göstərilirdi ki, Ərzurum regionda həlledici strateji 
mövqeyə malikdir, onun türklərin əlində qalması müstəqil Ermənistanın 
mövcudluğunu təhlükə altına alır. Xarici işlər nazirlərinin müşavirəsi Ali Şura 
qarşısında məsələ qaldırırdı ki, Ərzurumun Ermənistana verilməsi və Ermənistanın 
dənizə çıxışını təmin etmək arzu olunan bir proqramdır. Onların fikrincə, guya 
sülhün və sabitliyin bərqərar olunması naminə, panislamist və pantürkist hərəkata 
zərbə vurmaq məqsədilə Türkiyə ilə digər müsəlman ölkələri arasında xristian 
erməni dövləti yaratmaq lazımdır.1332 Məsələ gəlib, London konfransının 
müzakirəsinə çıxdıqda Lloyd Corc, Lord Kerzon başda olmaqla hazırlanan bu 
                                                        
1330
 Papers Relating to the Foreign Relations of the US, 1920, vol.VIII, p.750 
1331
 В.Черчилль. Мировой кризис, с. 108 
1332
 Д.Ллойд Джордж. Правда о мирных договорах. Т.II, с.425-427 
 
383 
 
təklifləri təhlükəli bir ideya adlandırdı. Ümumiyyətlə, Türkiyə və Rusiyaya 
münasibətdə Britaniya siyasi dairələri arasında fikir birliyi yox idi. Onların bir 
hissəsi Türkiyənin bütövlüyünü saxlayıb Rusiyanın bölünməsinə tərəfdar idilərsə, 
digər bir hissəsi Rusiyanın ərazi bütövlüyünün bərpasına tərəfdar olub, Türkiyənin 
məhv edilməsinə üstünlük verirdilər.1333 Lord Kerzonun Anadolunun Şərq 
vilayətlərinin Ermənistana verilməsi ideyası Türkiyənin məhv edilməsi planının 
tərkib hissəsi idi. Lloyd Corc bildirirdi ki, ermənilər bir tərəfdən Azərbaycan 
türkləri, digər tərəfdən Anadolu türkləri və bölgədə yaşayan kürdlərlə əhatə 
olunmuşlar. Ermənilərə böyük əraziləri vəd etmək çox sadəlövhlük olardı, halbuki 
indi yaşadıqları bir parça torpaqlarını onlar çətinliklə saxlayırlar. Lloyd Corcun 
fikrincə, Ermənistanın ərazisinin genişləndirilməsi uğrunda təbliğatın ən təhlükəli 
cəhəti onda idi ki, bu müttəfiqləri ağılsız addım atmağa, türklərdən intiqam almağa 
təhrik edə bilərdi. Lloyd Corcun fikrini İtaliyanın baş naziri F.Nitti də müdafiə edib 
bildirdi ki, Ərzurum ermənilər üçün çox təhlükəli hədiyyədir. Həm də açıq şəkildə 
bildirildi ki, Ərzurumda heç vaxt erməni əhalisi çoxluq təşkil etməyib, ona görə 
onun ermənilərə verilməsini heç cür əsaslandırmaq olmaz. Lord Kerzon qeyd etdi 
ki, "əgər Ali Şuranın fikri belədirsə, bu ermənilər üçün çox ağır zərbə 
olacaqdır".1334 Lakin bu məsələ ilə bağlı konfrans son söz demədi, Ermənistanın 
sərhədlərinin müzakirə məsələsi San-Remo konfransına keçirildi. Lord Kerzonun 
belə mövqeyi onun ermənilərə məhəbbətindən daha çox, Türkiyənin 
güclənməsindən ehtiyatlanması ilə bağlı idi. Əslində o, erməniləri heç də "əzabkeş" 
xalq hesab etmirdi. 1920-ci ilin martında İngiltərə parlamentinin İcma 
palatasındakı çıxışında Kerzon deyirdi: "Mənə belə gəlir ki, siz erməniləri səkkiz 
yaşında təmiz və məsum bir qız uşağı kimi zənn edirsiniz. Bu fikirdə çox 
yanılırsınız. Halbuki ermənilər özlərinin son davranışları ilə nə qədər qaniçən bir 
xalq olduğunu qeyd-şərtsiz isbat etmişlər".1335 
Bu məsələlər müzakirə edilən zaman Avropadakı Azərbaycan 
nümayəndələri ermənilərin Qarsda törətdiyi vəhşiliklər haqqında Qars milli 
şurasının sədri A.Zeynalovun Azərbaycan Xarici İşlər Nazirliyinə və müttəfiqlərin 
Tiflisdəki nümayəndələrinə göndərdiyi həyəcanlı teleqramı Parisdə buraxdıqları 
informasiya bülletenində dərc etmişdilər. Elə həmin nömrədə Azərbaycanın xarici 
işlər naziri Xan Xoyskinin Ermənistanın xarici işlər nazirinə iki notası da 
verilmişdi.1336 Xarici işlər naziri Xan Xoyski ermənilərin Qars, Zəngəzur və 
İrəvanda törətdikləri vəhşiliklər haqqında Fransanın Qafqazda olan hərbi 
missiyasının başçısı Nonankourta da teleqramla məlumat vermişdi.1337 Bu sənədlər 
                                                        
1333
 Н.Жордания. Моя жизнь. Стeнфорд, 1968, с. 106 
1334
 Д.Ллойд Джордж. Правда о мирных договорах. Т.II, с.427-428 
1335
 Enver Konukçu. Ermenilerin Yeşilyayladakı Türk Soykırımı, s.37, Tan.1920, 12 March.  
1336
 Bulletin D'informations. L'Azerbaidjan. Paris, 1 avril 1920, № 12, p.1-4 
1337
 Le Ministre des Affaires Etrangères Khoisky - Copie d'un télégramme de Bakou au Commandant de 
Nonancourt, Chef de la Mission Militaire Française. Le 30 mars 1920.// Ministère des Affaires 
Etrangère de France, Archives Diplomatique, vol. 638. folio 233 
384 
 
ermənilərin Qarsda hansı vəhşilikləri törətdikləri barədə oxucularda aydın təsəvvür 
yaradırdı. 
Qeyd etmək lazımdır ki, Trabzon vilayətinin Gürcüstana verilməsi barədə 
gürcü nümayəndələri də Ali Şuraya memorandum təqdim etmişdilər. Gürcülər 
Trabzon vilayətinə Qara dəniz sahillərində Batum vilayətinin davamı kimi 
baxırdılar. Londonda olan Azərbaycan nümayəndələri, əhalisi əsasən, 
müsəlmanlardan ibarət olan vilayətlərin Ermənistana verilməsi təklifini ədalətsiz 
və bu ərazilərin müsəlman əhalisinin gələcək taleyi baxımından arzuolunmaz hesab 
edirdilər.1338 
London konfransında ciddi müzakirələrə səbəb olan məsələlərdən biri də 
Batum məsələsi idi. Azərbaycan nümayəndələri Batuma olan iddiaları ilə bağlı 
konfransa memorandum təqdim etmişdilər. Burada göstərilirdi ki, Batum 
Azərbaycan Respublikasının Avropa və Amerika bazarlarına yeganə çıxış yoludur. 
Batumla bağlı Gürcüstan və Ermənistan nümayəndələri də konfransa memorandum 
vermişdilər. Batum məsələsini hazırlamaq üçün yaradılmış komissiyanın 
üzvlərindən biri Kammerer (Fransa) göstərirdi ki, Qafqazdakı yeni dövlətlərdən 
heç biri Batum vasitəsi ilə dənizə çıxış yolundan məhrum olmamalıdır. O, qeyd 
edirdi ki, Batum limanı Bakı neft məhsullarının xaricə çıxarılması üçün başlıca 
tranzit məntəqədir.1339 Mart ayının 1-də gürcü nümayəndələri Ali Şuraya nota verib 
tələb etdilər ki, Batum Gürcüstana birləşdirilməlidir, Gürcüstan Azərbaycan və 
Ermənistanla saziş bağlayaraq, onların azad şəkildə Batumdan istifadə etməsinə 
təminat verməyə hazırdır. Müttəfiqlərin layihəsinə görə, Batum üç уеrə 
parçalanmalı idi. Vilayətin bir hissəsi Gürcüstana, bir hissəsi Ermənistana 
verilməli, Batum şəhəri özü isə Millətlər Cəmiyyətinin nəzarəti altında mənafeyi 
olan bütün dövlətlərin sərbəst istifadə edə biləcəyi azad şəhər olmalı idi. Bu layihə 
gürcülərin etirazına səbəb oldu. Londonda Azərbaycan və gürcü nümayəndələri 
arasında belə bir razılıq əldə olundu ki, hər iki respublika Batum vilayətinin 
parçalanmasını məqsədəuyğun hesab etmir. Azərbaycan Batum vilayətinin şəhərlə 
birlikdə Gürcüstana birləşdirilməsinə etiraz etmirdi, Gürcüstan isə Azərbaycanın 
Batuma olan iqtisadi maraqlarını tam təmin etməyi öz üzərinə götürürdü.1340 
Tərəflər qarşılıqlı razılıq əsasında Ali Şuraya yuxarıdakı məzmunda birgə müraciət 
hazırladılar. Gürcü nümayəndələri Batum məsələsi ilə bağlı bu müraciətə böyük 
əhəmiyyət verirdilər. Lakin son anda, Qars məsələsi ilə bağlı meydana çıxan 
mübahisələr Batumla bağlı birgə müraciətin Ali Şuraya təqdim edilməsinə mane 
oldu. London konfransında Antanta ölkələrinin xarici işlər nazirləri Qars 
vilayətinin Ermənistana verilməsi haqqında təklif hazırlamışdılar. 
Azərbaycanlıların nöqteyi-nəzərincə, əgər Qars Türkiyədən alınarsa, yaxşı olardı 
ki, onu Ermənistana deyil, Gürcüstana birləşdirsinlər. Ona görə, Azərbaycan 
                                                        
1338
 З.Авалов. Независимость Грузии в международной политике, с.262 
1339
 Yenə orada, s.262 
1340
 З.Авалов. Независимость Грузии в международной политике, с.262 
385 
 
nümayəndələri bu şərtlə Batumla bağlı müraciətə imza atacaqlarını bildirirdilər ki, 
Gürcüstan Ali Şuradan Qars vilayətinin ona verilməsini tələb etsin.1341 Lakin gürcü 
nümayəndələri buna razı olmadılar. 
Ermənilərin əsassız iddiaları nəticəsində Cənubi Qafqazdakı status-kvo 
London konfransında təsdiq edilmədi. Ermənistan nümayəndə heyətinin başçısı 
A.Ağaronyan təklif edirdi ki, yerlərdə sərhədlər məsələsini həll etmək mümkün 
olmadığı üçün onu, yəni Cənubi Qafqaz respublikalarının sərhədlərinin müəyyən 
edilməsi məsələsini Avropada, müttəfiqlərin köməkliyi ilə həll etmək lazımdır. Bu 
təkliflə nə azərbaycanlılar, nə də gürcülər razılaşdılar. Azərbaycan nümayəndələri 
bildirdilər ki, daşnak hökuməti qəsdən yerlərdə vəziyyəti gərginləşdirir ki, 
sərhədlər məsələsinin Qafqazda həll edilə bilməməsinə avropalıları inandırsın. 
Ermənilər yaxşı bilirdi ki, konfransda vəziyyət onların xeyrinədir. Ona görə 
Azərbaycan və gürcü nümayəndələri birgə qərara gəldilər ki, sərhədlər məsələsinin 
Paris, yaxud Londonda həll edilməsinə etiraz etməlidirlər və təkid etməlidirlər ki, 
Cənubi Qafqaz respublikalarının sərhədləri məsələsi onların özləri tərəfindən 
yerlərdə həll edilsin. Gürcülərin təklifi ilə belə bir razılıq əldə edildi ki, hər üç 
respublikanın paytaxtlarına teleqram göndərilərək məlumat verilsin ki, arbitraj 
komissiyası yaradıb, sərhədlər məsələsini həll etsinlər, əgər bu müsbət nəticə 
verməsə, onda sərhədlər məsələsinin müzakirəsi Avropaya keçirilsin.1342 
Paris Sülh konfransında olduğu kimi, Ali Şuranın London konfransında da 
Azərbaycan nümayəndələri ilə erməni nümayəndələri arasında ciddi ixtilaflar var 
idi. Xüsusilə, kamalçılar hərəkatının genişlənməsi erməniləri bərk narahat etdiyi 
üçün, onlar Avropa siyasi dairələrinə belə bir fikir təlqin edirdilər ki, guya, Türkiyə 
ilə Azərbaycan arasında gizli hərbi saziş mövcuddur. Çox ehtimal ki, məhz, 
ermənilərin səyi nəticəsində İngiltərənin "Tayms" qəzeti mart ayının 20-də 
Azərbaycanla Türkiyə arasında guya gizli hərbi sazişin olduğu barədə məlumat çap 
etmişdi.1343 Çox maraqlıdır ki, "Tayms" qəzetinin məlumatı Qarabağda qaldırılan 
erməni qiyamı ilə eyni günə düşürdü. Azərbaycan hökumətinin nümayəndəsi 
general Kərimovla Osmanlı dövlətinin nümayəndəsi Cavad paşa arasında 1920-ci 
ilin fevral ayında İstanbulda gizli şəkildə imzalanmış sazişin fransız hərbi 
missiyasının əlinə keçməsi bu şübhələri daha da artırmışdı.1344 
Mart ayının 20-dən başlayaraq, ermənilər Qars və Azərbaycanla sərhəd 
rayonlarda da müsəlman əhalisinə qarşı hərbi əməliyyatlara başlamışdılar. 
Azərbaycan Respublikasının İrandakı diplomatik nümayəndəsi A.Ziyadxanov 
respublika Xarici İşlər Nazirliyinə göndərdiyi məruzədə yazırdı: "Mart ayının 20-
                                                        
1341
 Yenə orada, s.262 
1342
 З.Авалов. Независимость Грузии в международной политике, с.263 
1343
 The Times, 1920, 20 March. 
1344
 P.O. Le Chef d'Etat-Major Général Illisible - Le Général Franchet d'Esperey, Commandant en Chef 
les Armées en Orient, à Monsieur le Ministre de la Guerre, Copie pour: A.E., Mal Foch. Le 14 février 
1920.// Ministère des Affaires Etrangère de France, Archives Diplomatique, vol. 638, folio 193-194 
 
386 
 
dən başlayaraq, mən erməni hərbi hissələrinin Naxçıvan və Ordubad rayonlarına 
mütəşəkkil hücumları barədə Naxçıvandan və İranın müxtəlif yerlərindən 
teleqramlar almışam. Bu teleqramlarda göstərilir ki, İran erməniləri də hücumlarda 
iştirak edirlər. Тор atəşləri xüsusi dağıntılara səbəb olur. Yerli əhali öz torpaqlarını 
qəhrəmancasına qoruyur, lakin tezliklə kömək göndərilməsini xahiş edirlər... Bu 
işlərdə İran ermənilərinin iştirak etməsi ilə bağlı...mən İran hökuməti qarşısında 
məsələ qaldırmışam. Eyni zamanda ermənilərin bu rayonda hücumları haqqında 
mən Tehranda olan İngiltərə, Amerika, Fransa səfirlərinə məlumat vermişəm".1345 
Azərbaycan-Türkiyə gizli hərbi sazişinin olduğuna Avropa ictimaiyyətini 
inandırmaq üçün ermənilər belə məlumatlar yayırdılar ki, vaxtilə Bakının tutulması 
əməliyyatına komandanlıq etmiş Nuru paşa guya Qarabağdadır. Bu məlumatlar 
Qafqazda olan Fransa hərbi missiyası vasitəsi ilə Avropa siyasi dairələrinə 
çatdırılırdı.1346 Azərbaycan xarici işlər naziri Xan Xoyski Ermənistan hökumətinə 
göndərdiyi notada bunun şayiə olduğunu göstərsə də, vəziyyətin süni şəkildə 
gərginləşdirilməsi üçün ermənilər belə təxribatlardan bacarıqla istifadə edirdilər. 
Bu şayiələrin yayılmasında əsas məqsədlərdən biri Azərbaycanı müttəfiqlərin 
yardımından məhrum etmək idi. Ə.M.Topçubaşov Parisdə müttəfiq dövlətlərin 
səlahiyyətli nümayəndələrinə nota təqdim edərək bu şayiələri qətiyyətlə rədd 
etdi.1347 O, Azərbaycan ətrafında yaranmış böhranlı vəziyyətlə əlaqədar, xüsusilə 
Şimal təhlükəsi ilə bağlı respublika xarici işlər nazirliyindən geniş məlumat 
aldığından Müttəfiqlər tərəfindən Azərbaycana yardım göstərilməsi üçün 
fədakarlıqla çalışırdı. Azərbaycan-Türkiyə gizli hərbi sazişi haqqında məlumatlar 
yayıldıqdan sonra Parisdə olan erməni nümayəndələri Azərbaycana etibar 
etmədiklərini bildirdilər və 1919-cu ilin noyabrında Azərbaycanla Ermənistan 
arasında Tiflisdə imzalanmış müqavilənin onlar üçün əhəmiyyətini itirdiyini qeyd 
etdilər.1348 Göründüyü kimi, "Tayms" qəzetində martın 20-də çap edilən məlumat, 
eynilə həmin gün Qarabağda erməni qiyamı, Naxçıvan və Ordubada qarşı başlanan 
hərbi əməliyyatlar, bunlarla bir vaxtda Londondakı erməni nümayəndələrinin 
1919-cu il noyabr sazişindən imtina etmələri eyni bir niyyətdən irəli gəlirdi. 
London konfransında Cənubi Qafqaz respublikaları haqqında müzakirələr başa 
çatdırılmadı və qarşıdakı San-Remo konfransına keçirildi. Müttəfiqlərin London 
konfransının müzakirələrinə qatılan Azərbaycan nümayəndələri 1920-ci ilin mart 
ayının 3-də Londondakı Valter Cons Skulda Azərbaycanın tarixi və iqtisadi 
həyatına dair maraqlı bir konfrans keçirdilər. Konfrans iştirakçılarına professor 
                                                        
1345
 Azərbaycan Respublikasının İrandakı diplomatik nümayəndəsi A.Ziyadxanovun Xarici İşlər 
Nazirliyinə məruzəsi. Mart 1920. //ARDA, f.970, s.l, i.127, v.2 
1346
 Secret Télégramme chiffré Constantinople, General Mangin à Guerre. Le 5 Mars 1920.// Ministère 
des Affaires Etrangère de France, Archives Diplomatique, vol. 638, folio 217 
1347
 T.Swietochowski. Russian Azerbaijan, p.162 
1348
 З.Авалов. Независимость Грузии в международной политике, с.263 
387 
 
Montberand Azərbaycan haqqında geniş məlumat verdi.1349 Parisə qayıtdıqdan 
sonra Londonda keçirilmiş konfrans barədə Azərbaycan nümayəndələri 
informasiya bülletenində geniş məlumat dərc etdilər. 
Azərbaycan istiqlaliyyətinin tanınması və London konfransında cərəyan 
edən hadisələr təcili surətdə Avropa ölkələri və Amerikaya Azərbaycan 
Respublikasının diplomatik missiyalarının göndərilməsini zəruri edirdi. Bu məsələ 
hələ tanınmadan əvvəl Azərbaycan hökumətinin diqqət mərkəzində idi və hökumət 
hələ yanvar ayının 7-də Qərbi Avropa, Amerika, Polşa və keçmiş Rusiya 
imperiyası hüdudlarında yaradılmış yeni dövlətlərə diplomatik missiya göndərmək 
barədə qərar qəbul etmişdi. Lakin az sonra Azərbaycanın istiqlaliyyəti Paris Sülh 
konfransı tərəfindən tanındıqdan sonra vəziyyət yaxşılığa doğru dəyişdi və Avropa, 
Amerika ölkələri ilə beynəlxalq hüquqda nəzərdə tutulan formalarda diplomatik 
münasibətlər yaratmaq zərurəti meydana çıxdı. 
Mart ayının 5-də hökumət öz iclasında bu məsələni müzakirə edərək, 
Avropa və Amerikaya altı diplomatik nümayəndə heyətinin göndərilməsi barədə 
qanun layihəsi hazırlayıb parlamentin müzakirəsinə verdi. Eyni zamanda hökumət, 
Paris Sülh konfransı öz işini başa çatdırdığı üçün konfransda olan Azərbaycan 
nümayəndəliyinin ləğv edilməsini də irəli sürürdü. Hökumətin hazırladığı "Qərbi 
Avropa və Amerikada Azərbaycan Respublikasının diplomatik missiyalarının 
yaradılması və Paris Sülh konfransındakı Azərbaycan nümayəndəliyinin ləğv 
edilməsi haqqında" qanun layihəsində göstərilirdi: 1. Bu ilin 1 aprelindən 
başlayaraq Fransa Respublikası, Böyük Britaniya, İsveçrə Respublikası, İtaliya, 
ABŞ və Polşa Respublikası hökumətləri yanında Azərbaycan diplomatik 
missiyaları təsis edilsin. 2. Fransa hökuməti yanında təsis edilən Azərbaycan 
diplomatik missiyası Parisə gəldikdən sonra, hökumətin 1918-ci il 28 dekabr tarixli 
qərarı ilə yaradılmış Paris Sülh konfransındakı Azərbaycan nümayəndəliyi ləğv 
edilsin. 3. Yuxarıda adları çəkilən altı diplomatik missiyanın fəaliyyəti üçün aprel 
ayının 1-dən etibarən altı ay müddətinə 88.320 funt sterlinq həcmində vəsait 
buraxılsın.
1350
 Polşadan başqa qalan beş nümayəndəliyin hər biri dörd nəfərdən: 
diplomatik nümayəndədən, iqtisadi-texniki məsələlər üzrə mütəxəssis olan 
məsləhətçidən, katib və tərcüməçidən ibarət olmalı idi. Polşaya göndəriləcək 
missiya bilavasitə Polşa hökuməti ilə yanaşı Latviya, Litva, Ukrayna, Estoniya və 
Finlandiya dövlətləri ilə də siyasi-iqtisadi münasibətlərdə Azərbaycan 
Respublikasını təmsil edəcəyindən, bu missiyanın altı nəfər olması nəzərdə 
tutulurdu. Bütün altı nümayəndəlik ilə sistematik əlaqə saxlamaq üçün xarici işlər 
                                                        
1349
 Une Conference sur l'Azerbaidjan devant les Etudiants anglais. // Bulletin D'informations 
L'Azerbaidjan. Paris, 15 Mars 1920, № 11, p.5  
1350
 "Qərbi Avropada və Amerikada Azərbaycan Respublikasının diplomatik missiyalarının yaradılması 
və Paris Sülh konfransındakı Azərbaycan nümayəndəliyinin ləğv edilməsi haqqında" qanun layihəsi. 
05.03.1920. //ARDA, f.970, s.l, i.221, v.3  
 
388 
 
nazirliyi hər missiya üçün ayrıca diplomatik kuryer ayrılmasını nəzərdə 
tutmuşdu.1351 
Avropa ölkələrinə və ABŞ-a diplomatik nümayəndəlik göndərmək haqqında 
qanun layihəsi bir qədər gec, aprel ayının 15-də Azərbaycan Parlamentində 
müzakirə edildi. Qanun layihəsi haqqında parlament üzvü M.Əfəndizadə məruzə 
etdi. Parlamentin iclasında çıxış edən xarici işlər naziri Xan Xoyski layihə ilə bağlı 
bəzi məsələləri izah etdi. О dedi: "Əlbəttə, biz arzulayırıq ki, dünyanın bütün 
dövlətlərində öz nümayəndəmiz olsun, təəssüf ki, Azərbaycan elə vəziyyətdədir ki, 
bütün dövlətlərə öz nümayəndələrini göndərə bilməz. Ona görə də, hökumət ən 
nüfuzlu ölkələrə missiya göndərilməsi ilə məhdudlaşmağı qərara aldı. Нər şeydən 
əvvəl, İngiltərə, Fransa, İtaliya və Amerikaya missiyalar göndərilir. Bunlar о 
dövlətlərdir ki, təkcə Avropada deyil, bütün dünyada həlledici rol oynayırlar. Sonra 
İsveçrəyə missiya göndərilməsi nəzərdə tutulub. Bu ölkə elə bil ki, bütün dünyanın 
mərkəzi hesab edilir. Hər cür beynəlxalq konfransların böyük bir hissəsi İsveçrədə 
keçirilir. Kiçik İsveçrədə cərəyan edən hadisələr bəzən dünya siyasətinin gedişinə 
təsir göstərir. Ona görə də hökumət bu ölkədə diplomatik missiyanın olmasını 
zəruri hesab edir. Nəhayət, Polşaya missiya göndərilir. Azərbaycanla Litva, 
Latviya, Finlandiya, Estoniya, Rumıniya və digər ölkələr arasında sıx əlaqələr 
yaratmaq bu missiyanın vəzifəsidir. Göründüyü kimi, bu missiyanın işi 
digərlərindən çoxdur, ona görə də Polşaya gedən missiyanın üzvlərinin sayını iki 
nəfər artırmışıq".1352 Eyni zamanda Xan Xoyski bildirdi ki, bu missiyalar 
müvəqqəti, altı aylıq müddət üçün nəzərdə tutulmuşdur, bu müddət ərzində 
hökumət hansı ölkədə daimi diplomatik nümayəndəlik təsis etmək məsələsini 
dəqiqləşdirməli idi. Parlament iclasında çıxış edən "Hümmət" fraksiyasının üzvü 
Ə.Q.Qarayev Sovet Rusiyasına diplomatik missiya göndərilmədiyi üçün qanun 
layihəsini kəskin şəkildə tənqid etdi. О dedi: "Mən bilmək istəyirəm bizim 
hökumətin dostluq münasibətləri qurmaq istədiyi dövlətlər içərisində nə üçün 
Sovet Rusiyası yoxdur. Nə üçün bütün imperialist dövlətlərinə missiya 
göndərərkən, siz öz həqiqi dostumuzu unudursunuz".
1353
 Ə.Qarayevin çıxışı zalda 
böyük etiraza səbəb oldu. Xan Xoyski ona verdiyi kəskin cavabda deyirdi: "Mən 
bilmirəm çıxış edən natiq, həqiqətən müzakirə edilən məsələdən danışır, yoxsa 
demaqogiya ilə məşğuldur. Bizə deyirlər ki, nə üçün biz Sovet Rusiyası ilə dostluq 
münasibətləri yaratmaq istəmirik. Biz həmişə xalqımızın böyük rus xalqı ilə sıx 
yaxınlığı fikrində olmuşuq və oluruq. Əgər bu dostluq yoxsa, bu bizim günahımız 
deyil. Biz üç dəfə Sovet Rusiyasına dostluq münasibətləri qurmaq üçün danışıqlara 
getməyə hazır olduğumuzu təklif etmişik. İndiyə qədər bizim təklifimiz diqqətdən 
kənarda qalıb. Çıxış edən natiq nahaq уеrə bizi günahlandırır. Əgər o, istəyirsə ki, 
bizimlə Rusiya arasında dostluq münasibətləri yaradılsın, qoy onda o, öz 
                                                        
1351
 Yenə orada, v.6 
1352
 Azərbaycan parlamentinin iclasının stenoqramı. 15.04.1920. //ARDA, f.895, s.l, i.294, v.6  
1353
 Yenə orada, v.12 
389 
 
həmfikirlərini /Sovet Rusiyasını - C.H./ danışıqlara getməyə məcbur etsin. Bizə 
göstəriş vermək lazım deyil, göstərişi о kəslərə vermək lazımdır ki, indiyə qədər bu 
məsələnin həllini yubadırlar". Qanun layihəsinin müzakirəsi ilə bağlı A.Səfikürdski 
və Q.Qarabəyov öz fraksiyalarının adından bəyanat verdilər ki, onların fraksiyaları 
müzakirə edilən qanun layihəsini almayıblar və ona görə də, onu müzakirə etmək 
imkanları olmamışdır. Нər iki fraksiyanın /sosialist və ittihad/ nümayəndəsi təklif 
etdi ki, qanun layihəsinin müzakirəsini gələn iclasa saxlasınlar. Müsavat fraksiyası 
adından çıxış edən A.Əminov bildirdi ki, onlar qanun layihəsinin müzakirəsinin 
gələn iclasa keçirilməsinə etiraz etmirlər.1354 Dörd gün sonra parlament aprel ayının 
19-da yenidən bu məsələyə qayıtdı və Böyük Britaniya, Fransa, İtaliya, ABŞ, 
İsveçrə və Polşa /Latviya, Litva, Estoniya, Finlandiya, Ukrayna, Rumıniya/, 
Almaniya və Rusiyada diplomatik nümayəndəlik təsis etmək haqqında qanun qəbul 
etdi.1355 Rusiyaya diplomatik nümayəndəlik göndərmək məsələsi ilə bağlı qeyd 
etmək lazımdır ki, aprel ayının 17-də RSFSR xarici işlər nazirinin müavini 
L.M.Qaraxandan teleqram alınmışdı ki, Sovet Rusiyası Azərbaycanla ticarət-
iqtisadi əlaqələr yaratmağa razıdır. Rusiya ilə danışıqlar aparmaq üçün 
nümayəndəliyin təxmini heyəti də müəyyən edildi. Bura Ağa Əminov /sədr/, 
R.Rzayev, R.Vəkilov, M.Məlikov daxil idilər.1356 Aprel ayının 21-də isə hökumətin 
işlər müdiri Pərviz Mirzə, parlament üzvləri R.Vəkilov və Ə.Pepinovdan ibarət 
Azərbaycan nümayəndə heyəti Azərbaycanla Dağıstan hakimiyyət orqanları 
arasında qarşılıqlı münasibətlər yaratmaq üçün Şimali Qafqaza yola düşdülər.1357 
1920-ci ilin aprel böhranı ərəfəsində Azərbaycan Respublikasının 
beynəlxalq aləmdən təcrid edilməsi artıq aradan qaldırılmış və onun diplomatik 
cəhətdən geniş tanınması dövrü başlanmışdı. Azərbaycan Respublikası Gürcüstanla 
/səlahiyyətli nümayəndə F.Vəkilov/, Ermənistanla /səlahiyyətli nümayəndə 
Ə.Haqverdiyev/, İranla /diplomatik nümayəndə A.Ziyadxanov/, Türkiyə ilə 
/səlahiyyətli nümayəndə Y.V.Çəmənzəminli/ rəsmi diplomatik əlaqələr saxlayırdı. 
Azərbaycanın Batum konsulluğuna M.Əfəndiyev, Türküstandakı siyasi 
nümayəndəliyinə A.Sadıqov başçılıq edirdi.
1358
 
Öz növbəsində Azərbaycanda da artıq bir çox xarici dövlətlərin diplomatik 
missiyaları fəaliyyət göstərirdi. İngiltərə /vitse-konsul Tevelk/, Belçika /konsul 
Ayvazov/, Yunanıstan /konsul Kusis/, Ermənistan /səlahiyyətli nümayəndə 
U.A.Bekzadyan/, Gürcüstan /səlahiyyətli nümayəndə N.S.Alişbaya/, Danimarka 
/konsul Z.F.Bmerinq/, İtaliya /konsul L.Qrikurov/, Litva /konsul agenti 
V.İ.Miskeviç/, İran /səlahiyyətli nümayəndə Səədül-Vəzir/, Polşa /konsul agenti 
S.Rılski/, ABŞ /vitse-konsul Randolf/, Ukrayna /vitse-konsul Qolovan/, Finlandiya 
                                                        
1354
 Yenə orada,v.l5 
1355
 Азербайджан, 1920, 28 апреля; ARDA, f.970, s.l, i.224, v.4  
1356
 Yenə orada, v.4 
1357
 Yenə orada, v.5 
1358
 H.Baykara. Azerbaycan İstiklal mücadilesi tarihi, s.284 
390 
 
/konsul agenti Beçelius/, Fransa /konsul agenti Yemelyanov/, İsveçrə /konsul 
Klettyü/, İsveç /konsul Vander Pluq/ diplomatik nümayəndələri artıq tam 
səlahiyyətlə fəaliyyətə başlamış, Yaponiya hökuməti Azərbaycanla diplomatik 
münasibətlər yaratmağa hazır olduğunu bildirmiş, Vatikan isə Antuan Delabus 
başda olmaqla öz nümayəndələrini Bakıya göndərmişdi.1359 
Нələ nə qədər ki, Avropa ölkələrinə diplomatik nümayəndəliklər 
göndərilməmişdi, Ə.M.Topçubaşov başda olmaqla Azərbaycan Sülh nümayəndə 
heyəti Versal Ali Şurasının keçirdiyi beynəlxalq tədbirlərdə Azərbaycan 
Respublikasını təmsil edirdi. London konfransından sonra müttəfiqlər Paris Sülh 
konfransında yarımçıq qalmış məsələləri müzakirə etmək üçün aprel ayının 19-26-
da San-Remoda /İtaliya/ toplaşdılar. San-Remo konfransında Fransadan Mileran, 
İngiltərədən Lloyd Corc, İtaliyadan Nitti, Yaponiyadan Matsiu iştirak edirdi. ABŞ 
nümayəndələri konfransda müşahidəçi kimi təmsil edilmişdi.1360 Yunan və Belçika 
nümayəndələri isə yalnız öz mənafeləri ilə bağlı məsələlərin müzakirəsinə 
gəlirdilər. Konfransda Azərbaycan nümayəndələrini maraqlandıran bir sıra 
məsələlər - Batum məsələsi, neft məsələsi, Türkiyə ilə hazırlanan sülh 
müqaviləsinin ilkin layihəsi və Türkiyə- Ermənistan sərhədləri, Cənubi Qafqaz 
respublikalarının sərhədləri, habelə rus məsələsi və Cənubi Qafqaz respublikalarına 
yardım göstərilməsi məsələsi müzakirə ediləcəkdi. 
Нələ konfrans ərəfəsində Qafqaz respublikaları ilə bəzi məsləhətləşmələr 
aparmaq və xüsusilə, San-Remo konfransına qədər bu respublikalar arasında 
müxtəlif məsələlərə münasibətdə həmrəylik yaratmaq məqsədi ilə Böyük Britaniya 
öz Xarici İşlər Nazirliyinin nümayəndəsi Robert Vansittartı Parisə göndərmişdi. 
Aprel ayının 13-də İngilis nümayəndəsinin yerləşdiyi Kampbel mehmanxanasında 
N.Çxeidze, Ə.M.Topçubaşov, Boqos-Nubaryan və A.Ağaronyanın iştirakı ilə 
müşavirə keçirildi. Müşavirədə R.Vansittart çıxış edərək bildirdi: "Mən üzərimə 
qoyulan vəzifəni yerinə yetirmək üçün Parisə gəlmişəm ki, sizinlə bəzi ümumi 
məsələlərinizi dostcasına müzakirə edək." O, dedi: "Ali Şurada çoxları bu 
fikirdədir ki, Cənubi Qafqaz respublikalarının heç bir gələcəyi yoxdur, çünki onlar 
vəziyyəti sabitləşdirməkdə həmrəy olmağa qadir deyildirlər... həqiqətən, çox şey 
bu fikri təsdiq edir. Məsələn, bizə məlumdur ki, hər üç Cənubi Qafqaz 
respublikasının Batum haqqında tamamilə bir-birindən fərqlənən fikri vardır. Və 
digər mübahisəli məsələlər də çoxdur. Bir az əvvəl Londonda Topçubaşovun 
təqdim etdiyi memorandumla tanış olduqdan sonra mən fikirləşdim ki, orada 
yüksək dövlət xadiminə layiq ideya irəli sürülüb".1361 
Azərbaycan hökuməti bu fikirdə idi ki, respublikanın Qərb ölkələri ilə 
ticarət əlaqələrini inkişaf etdirmək üçün Gürcüstan ərazisindən azad tranzit kimi 
istifadə edilməsi Versal Sülh Müqaviləsinin 89-cu paraqrafı ilə tənzimlənməlidir. 
                                                        
1359
 Адрес Календарь Азербайджанской Республики, с.7-8 
1360
 История дипломатии. Т.3, с.210 
1361
 З.Aвалов. Независимость Грузии в международной политике, с.265-266 
391 
 
Versal Sülh Müqaviləsi Çexoslovakiyanın dənizə çıxış yolunu Hamburqdan, 
Polşanın dənizə çıxış yolunu Dansiqdən, Buxarest sülhü isə Serbiyanın dənizə çıxış 
yolunu Salonikidən təmin etdiyi kimi, Azərbaycanın dənizə çıxış yolu da Versal 
Müqaviləsinin 89-cu paraqrafına uyğun olaraq, Batumdan təmin edilməli idi.1362 
Bundan əlavə, Londonda Britaniya Xarici İşlər Nazirliyinə təqdim etdiyi 
memorandumda Əli Mərdan bəy təklif edirdi ki, mübahisəli ərazilərə Cənubi 
Qafqaz respublikaları birgə nəzarət etsinlər.1363 Lakin Ə.M.Topçubaşovun 
ingilislər tərəfindən bəyənilən bu təklifi gürcülər və ermənilərin etirazına səbəb 
oldu. Ermənilər Azərbaycanın Batuma olan iddiasını tamamilə inkar edirdilər, 
gürcülər isə qonşu respublikaların limandan istifadə hüququnu saxlamaqla 
Batumun şəriksiz olaraq onlara verilməsini tələb edirdilər. R.Vansittart gürcülərə 
bildirdi ki, müttəfiqlərin Batum üzərində Gürcüstanın suverenliyini tanımağa onun 
ümidi çox azdır.1364 Britaniya nümayəndəsinin bu fikri onunla bağlı idi ki, Batum 
əslində ingilislərin nəzarətində idi və bolşeviklərin əlindən qaçan ağ ruslar ora 
doluşmuşdular. N.Jordaniya sonralar yazırdı: "Batum və onun ətrafı demək olar ki, 
ağqvardiyaçılara verilmişdi, İngiltərənin Gürcüstanda nümayəndəsi bizim 
dostumuz Uordropun olmasına baxmayaraq, Batuma münasibətdə bizə qarşı hər 
cür maneələr yaradılırdı".1365 
Aprel ayının 15-də üç respublikanın nümayəndələri birlikdə, ayın 16-da isə 
yenidən ingilis nümayəndəsinin iştirakı ilə Batum məsələsini müzakirə etdilər. 
İngilis nümayəndəsi Qafqaz respublikalarının nümayəndələrinə açıq şəkildə 
bildirdi ki, Cənubi Qafqaz respublikaları arasında mübahisələrin həll edilməməsi 
müttəfiqlərin ora silah göndərilməsinə maneçilik törədən başlıca məsələdir. О dedi 
ki, müttəfiqlər "ehtiyat edirlər ki, sizə göndərilən silah qarşılıqlı çəkişmələrinizə 
xidmət etsin".1366 
R.Vansittartın ciddi cəhdlərinə baxmayaraq, Qafqaz respublikaları nə 
Batum, nə də digər mübahisəli məsələlərdə razılığa gəlmədilər. Нər üç nümayəndə 
heyəti konfransda çıxış etmək üçün San-Remoya yola düşdü. Konfransın ikinci 
günü müttəfiqlər Ermənistanda 40 minlik ordu yaradılması məsələsini müzakirə 
etdilər və Ermənistan mandatının Norveçə verilməsi məsələsinə toxundular, lakin 
Norveç bundan imtina etdikdə yenidən həmin mandatın götürülməsi ABŞ-a təklif 
edildi. Konfransın keçirildiyi günlərdə, aprel ayının 23-də ABŞ Ermənistanı de-
fakto tanısa da, lakin mandatın qəbul edilməsi məsələsi çox uzadıldı. Uzun 
süründürmələrdən sonra, iyun ayının 1-də Konqres Ermənistan mandatı ilə bağlı 
hökumətin təqdim etdiyi təklifi rədd etdi. O.Kaçaznuni 1923-cü ildə Buxarestdə 
                                                        
1362
 ARDA, f.28, s.1, i.42, v.35 
1363
 Mir Yacoub. Le probleme du Caucase, p.133 
1364
 З.Авалов. Независимость Грузии в международной политике, с.266 
1365
 Н.Жордания. Моя жизнь, с. 106 
1366
 З.Авалов. Независимость Грузии в международной политике, с.268 
 
392 
 
nəşr edilmiş geniş həcmli "Daşnaksutyuna bir iş qalmadı" məruzəsində yazırdı: 
"Şimali Amerika Birləşmiş Ştatlarının Senatı Ermənistan üzərində mandatı 
götürməkdən imtina etdi, о mandatı ki, biz nə qədər böyük ümidlər 
bəsləyirdik".1367 U.Çörçil də qeyd edir ki, böyük dövlətlər tərəfindən erməni 
məsələsinin həll ediləcəyinə təntənəli şəkildə verilən vədlər kağız üzərində qaldı. 
Heç bir ölkə Ermənistan üzərində mandatı götürmək istəmirdi. Britaniya, İtaliya, 
Amerika, Fransa onu tumarlayır və yalnız asta-asta başlarını yırğalayırdılar. 1920-
ci ilin mart ayının 12-də Ali Şura bu mandatı Millətlər Cəmiyyətinə təklif etdi. 
Lakin vəsaiti və canlı qüvvəsi olmayan Cəmiyyət ağıllı hərəkət edərək qəti surətdə 
ondan imtina etdi.1368 
Aprelin 20-də erməni məsələsinin San-Remo konfransında müzakirə 
edilməsi ermənilərin öz qonşularına olan təkəbbürlü münasibətini daha da artırdı. 
Cənubi Qafqaz respublikalarının sərhədləri məsələsini Avropada öz xeyirlərinə həll 
etmək üçün onlar yerlərdə sabitliyi pozur və yerlərdən teleqramlar göndərilməsinə 
nail olurdular ki, sərhədlər məsələsi Ali Şura tərəfindən həll edilsin. Mart ayında 
ermənilər qiyam qaldırıb, Qarabağda sabitliyi pozduqdan sonra Tiflisdə olan 
Fransa nümayəndəsi Parisə göndərdiyi teleqramda yazırdı ki, Qarabağ məsələsi 
burada həll edilə bilməz, onu həll etmək üçün Antanta Ali Şurası ən ciddi ölçü 
götürməlidir.1369 Buna uyğun olaraq, ABŞ San-Remo konfransına təklif etmişdi ki, 
Ermənistanın Azərbaycan və Gürcüstanla olan sərhədləri Antanta Ali Şurası 
tərəfindən müəyyən edilməlidir. Lakin konfrans buna getmədi. Lloyd Corc təkidlə 
göstərdi ki, burada bu məsələ üzərində dayanmağa heç bir zərurət yoxdur. 
Ermənistanın Azərbaycan və Gürcüstanla sərhədləri qarşılıqlı saziş əsasında bu 
respublikaların özləri tərəfindən həll edilməlidir.1370 
Türkiyə ilə digər müsəlman ölkələri arasında "Böyük Ermənistan" dövləti 
yaratmaq məsələsi yenidən San-Remoda qaldırıldı. ABŞ prezidenti V.Vilson 
"Böyük Ermənistan" yaratmaq barədə öz təklifləri ilə konfransın sədri F.Nittiyə 
müraciət etmişdi. Bu müraciət konfrans iştirakçıları tərəfindən təriflənsə də, son 
anda uğursuzluqla nəticələndi. F.Nitti bu haqda yazırdı: "1920-ci ilin yazında San-
Remoda konfransa sədrlik etdiyim zaman mən Vilsondan odlu-alovlu bir məktub 
aldım. Məktubda o, Antanta dövlətlərini Ərzurum bölgəsini /orada iki-üç erməniyə 
güclə rast gəlmək olar/ və ermənilərin dənizə çıxışını təmin edəcək Trapezundu öz 
içinə qatan Böyük Ermənistan yaratmağa çağırırdı. Məktub məzəmmətlə, danlaqla 
dolu idi. Prezident Vilsonun arzusunda olduğu Ermənistanı yaratmaq üçün əvvəlcə 
gərək о yerlərdən türkləri və rusları qovub çıxarasan. Yaxşı, kim bunu götürəcək 
öz boynuna? Мən bu məsələ barədə marşal Foş, general Badolye, feldmarşal 
                                                        
1367
 О.В.Качазнуни. Дашнакцутюн больше нечего делать. Баку, 1990, с.45 
1368
 В.Черчилль. Мировой кризис, с.278 
1369
 Ministère des Affaires Etrangère de France, Archives Diplomatique, vol. 639, folio 4; ARPİİ 
SPİHDA, ARDA, f.276, s.9, i.15, v.29  
1370
 Д.Ллойд Джордж. Правда о мирных договорах. Т.II, с.443 
393 
 
Vilson və digər hərbi ekspertlərlə məşvərət keçirdim. Hamı Vilsonun məqsəd və 
fikirlərini təriflədi, lakin nə İngiltərə, nə Fransa, nə də İtaliya ağır bir vəzifəyə - 
Ermənistanı öz protektoratlığına qəbul etmək məsələsinə razılıq vermədi... Çünki 
bu, birbaşa türklər, daha sonra isə ruslarla müharibə etmək demək idi. Erməniləri 
öz protektoratlığına götürmək barədə təklifdən, çox hörmətli bitərəf dövlət olan 
Norveç də ləyaqətlə imtina elədi".1371 Yalnız Lord Kerzon təkid edirdi ki, əgər 
Ərzurum və Trabzon Ermənistana verilərsə, ermənilər öz qüvvələri ilə oranı 
müdafiə edə bilərlər. O, Lloyd Corc, Nitti və Mileranı bu ideyaya inandırmaq üçün 
erməni nümayəndələri Boqos Nubaryanı və A.Ağaronyanı Ali Şuranın 
müzakirələrinə dəvət etdi. F.Nitti Boqos Nubaryana müraciət edərək dedi: 
"Ermənistan Ərzurumu özünə qatmaq istəyirmi və o, özünün yeni sərhədlərini 
qorumağa hazırlaşırmı? Boqos Nubar-paşa belə hesab edirmi ki, Ermənistan öz 
ordusunu yenidən qurmaq və yeni dövlətin müdafiəsi üçün vəsait tapmaq 
iqtidarındadır?" Bir sual da Lloyd Corc əlavə etdi: "Paşa belə hesab edirmi ki, 
hazırda türklərin əlində olan Ərzurumu ermənilər tutmaq iqtidarındadır?"1372 Bütün 
bu suallara cavab olaraq, Boqos Nubar paşa müttəfiqləri əmin etdi ki, ermənilər 
Ərzurumu tutub orada möhkəmlənə bilərlər. O, qeyd etdi ki, Ermənistanın indi 15 
minlik ordusu var və heç bir çətinlik olmadan onlar bu ordunun sayını 40 minə 
çatdıra bilərlər. Bundan əlavə, ABŞ-dan 10 minlik erməni legionunun köməyə 
gəlməyə hazır olduğunu bildirdi.1373 Sonra Lloyd Corc Boqos Nubardan soruşdu 
ki, son əlli-yüz ildə elə bir vaxt olubdur ki, ermənilər Ərzurum vilayətində sayca 
üstünlük təşkil etsinlər? O, bu suala təsdiqləyici cavab verdi. Lakin dəqiqliyi sevən 
ingilis baş naziri əlavə olaraq soruşdu ki, Boqos Nubar bu bəyanatını rəqəmlərlə 
təsdiq edə bilərmi?1374 Boqos Nubar sorğuya müsbət cavab versə də, lakin nə о, nə 
də digər erməni nümayəndəsi A.Ağaronyan bu faktı rəqəmlərlə təsdiq edə 
bilmədilər. Digər məsələlərlə bağlı, ermənilərin cavabları Lloyd Corcu və Nittini 
təmin etmədi. Ermənilərin hərbi imkanlarını öyrənən hərbi ekspertlər San-Remo 
konfransına məlumat verdi ki, Ali Şura Ermənistana ordu göndərməmək haqqında 
qərar qəbul etmişdir, ermənilər yalnız öz qüvvələrinə arxalanmalıdırlar, belə 
olduqda onlar "Türkiyə Ermənistanı"nı və xüsusilə, Ərzurumu tuta bilməzlər.1375 
Çünki Anadoluda gedən prosesləri yaxından izləyən Antanta hərbi ekspertləri çox 
yaxşı bilirdilər ki, fransız və amerikalılar türklərin yolunu Avropaya, ingilislər isə 
Qara dənizə bağlayandan sonra Ərzurum Türkiyəni müdafiə edən qüvvələrin əsas 
mərkəzi idi.1376 Böyük dövlətlərin nümayəndələri son anda başa düşdülər ki, 
Türkiyənin tərkibində erməni dövləti yaratmaq о qədər də asan məsələ deyildir. 
                                                        
1371
 Ф.Нитти. Вырождение Европы, с. 107 
1372
 Д.Ллойд Джордж. Правда о мирных договорах. Т.II, с.434 
1373
 Yenə orada, s.435 
1374
 Yenə orada, s.437 
1375
 Д.Ллойд Джордж. Правда о мирных договорах. Т.II, с.438 
1376
 ARDA, f.970, s.l, i.22, v.28 
394 
 
Uzun müddət Türkiyədə işləyən fransız diplomatı Jül Kambon erməniləri yaxşı 
tanıyır və onların hansı məqsədlər güddüyünü yaxşı bilirdi. O, Qərb dövlət 
başçılarına izah edirdi ki, Osmanlı imperiyasının hüdudlarında müstəqil erməni 
dövləti yaratmaq qeyri-mümkündür. Kambon yazırdı: "Ermənilər bolqar və 
yunanlar kimi təbii sərhədləri olan bir dövlət yarada bilməzlər, çünki onların 
ətrafındakı millətlər dözə bilməzlər ki, ermənilər onların ərazisini zəbt etsinlər, 
onları doğma torpaqlarından sıxışdırsınlar... Ermənilər pərakəndə halda Türkiyənin 
bütün ərazisinə yayılmışlar, hətta Ermənistanın ərazisinin özündə belə ermənilər 
müsəlmanlarla qarışıq halda yaşayırlar".1377 Kambon qeyd edirdi ki, Türkiyədə 
erməni dövləti yaratmaq üçün heç bir əsas yoxdur. Onun izahatları Lloyd Corc, 
F.Nitti, A.Mileranın erməni məsələsinə daha ehtiyatla yanaşmasında böyük rol 
oynadı. Hərbi ekspertlərin rəyi elan olunduqdan sonra Lloyd Corc dedi: "Böyük 
Ermənistan dövləti yaradılmasının məsuliyyətini mən öz üzərimə götürə bilmərəm, 
Parisdə bu məsələlərlə məşğul olan Balfurla mən məsləhətləşdim, Balfur tamamilə 
mənim fikrimlə razıdır... Şəxsən mən, bu fikirdəyəm ki, Böyük Ermənistanın 
yaradılması Hindistanda və bütün dünyada arzuolunmaz əhvali-ruhiyyə doğura 
bilər".1378 Lloyd Corcun bu fikri Türkiyə ərazilərini ələ keçirmək arzusunda olan 
ermənilərin ümidlərini tamam qırdı. Sonralar daşnak liderlərindən biri 
O.Kaçaznuni etiraf edirdi ki, mənasız və şişirdilmiş tələblər təbii ki, acı məyusluqla 
əvəz olunmalı idi.1379 
Türkiyəni taqətdən salmaq üçün müttəfiqlər erməni kartı ilə yanaşı, ərəb 
kartından da istifadə etmək niyyətində idilər. Xristian həmrəyliyindən fərqli olaraq, 
ərəb kartında qarşıya qoyulan məqsədlərdən biri müsəlmanlar içərisinə nifaq 
salmaq, bununla da ərəblər vasitəsi ilə Avropa üçün təhlükə təşkil edən Türkiyəni 
məhv etməkdən ibarət idi. İtaliyanın baş naziri, hər üç konfransın iştirakçısı F.Nitti 
qeyd edirdi ki, "Parisdə, Londonda, San-Remoda heyrətamiz nəzəriyyələr 
müzakirəyə qoyulurdu. Oralarda ərəblərin türklərdən mədəni və ziyalı olmasından, 
türklərin faktiki olaraq, ərəblərin dininə sahib durmasından söhbət açır və hesab 
edirdilər ki, Türkiyəni məhv etmək üçün təkcə ərəblərin ayılması, ayağa durması 
bəs edər. Niyə müsəlman dünyası birbaşa Peyğəmbərdən başlanğıc olan Hicaz 
xəlifəsinə deyil, bir neçə yüz il öncə meydana çıxan və zorakılıqla qurulub, 
möhkəmlənən İstanbul xəlifəsinə etiqad etməlidir? Antantanın bütün yaradıcılığı 
məğlub dövlətlərin axırına çıxmaq üzərində qurulmuşdu".1380 
Bunun üçün Antanta dövlətləri Türkiyəni və ərəb xəlifəliyini əvəz edəcək, 
ərəb dövlətləri yaratmaq layihəsini irəli sürdülər. Bu layihəyə görə, Ərəbistan 8 
müstəqil və yarımmüstəqil əyalətə bölünməli, Kürdüstana muxtariyyət verilməklə, 
onun müstəqilliyi elan edilməli idi. Layihədə nəzərdə tutulurdu ki, Hicaz Hüseyn-
                                                        
1377
 Mir Yacoub. Le probleme du Caucase, p.71 
1378
 Д.Ллойд Джордж. Правда о мирных договорах. T.II, с.438 
1379
 О.В.Качазнуни. Дашнакцутюн больше нечего делать, с.44 
1380
 Ф.Нитти. Вырождение Европы, с. 106-107 
395 
 
ibn-Əlinin hakimiyyətinə verilsin. Lord Kerzon və digərlərinin fikrincə o, din 
sahəsində İstanbul Sultanını əvəz etməli idi. 
Batum məsələsi ilə bağlı müzakirələr San-Remoda yenidən davam etdirildi. 
Aprel ayının 23-də Azərbaycan və gürcü nümayəndələri bu barədə konfransın 
katibliyinə birgə memorandum təqdim etdilər və aprelin 24-də isə ingilis 
nümayəndələri ilə bu məsələni hər üç Qafqaz respublikaları Raul 
mehmanxanasında keçirilən müşavirədə müzakirə etdilər. Lord Kerzon ermənilərin 
Batuma olan iddialarının yerinə yetirilməsinə cəhd göstərdi. Ermənilər gürcülərdən 
tələb edirdilər ki, Batum limanının bir hissəsi onların ixtiyarına verilsin, 
Ermənistandan ora dəmir yolu çəkilməsinə razılıq verilsin və dəmir yolu xətti 
zonası Ermənistan ərazisinin tərkib hissəsi hesab edilsin.1381 İngilislər Ermənistanın 
Batum limanına çıxıntısı olmasını təkid etsələr də və bunu lord Kerzonun şəxsi 
xahişi kimi bildirsələr də, N.Çxeidze heç bir güzəştə getmədi. O, bildirdi ki, Ali 
Şurada lord Kerzonun nüfuzu çox yüksək olsa da, biz öz ictimai fikrimizlə, yerli 
əhalinin arzusu ilə hesablaşmalıyıq. N.Çxeidzenin bəyanatından sonra 
Ə.M.Topçubaşov qeyd etdi ki, Batumun yerli müsəlman əhalisinin arzusu da 
nəzərə alınmalıdır.1382 Müttəfiqlər Batumu azad liman elan etdilər. Lloyd Corcun 
xahişi ilə ora Millətlər Cəmiyyətinin iradəsini yerinə yetirmək üçün bir fransız və 
bir italyan alayı göndərdilər. Azərbaycan Respublikasının Batum limanından azad 
surətdə istifadə etmək hüququ saxlanıldı. "Rus məsələsində" Kopenhagendə 
başlanan iqtisadi danışıqların davam etdirilməsi mümkün hesab edildi.1383 
Azərbaycan, Gürcüstan və Ermənistana xaricdən hücum olacağı təqdirdə müdafiə 
qabiliyyətinin möhkəmləndirilməsi üçün yardım göstərilməsinə gəldikdə isə, 
konfransın axırıncı günü müttəfiqlər bildirdilər ki, Cənubi Qafqaz respublikalarına 
yalnız bu halda yardım göstərilə bilər ki, onlar arasında möhkəm sülh və həmrəylik 
olsun.1384 San-Remo konfransında bu qərarın elan edilməsinin birinci qurbanı 
Azərbaycan oldu. Azərbaycan nümayəndə heyəti hələ İtaliyadan Parisə qayıtmamış 
məlumat aldı ki, Sovet Rusiyasının XI Qırmızı Ordusu aprel ayının 28-də Bakını 
işğal etmiş və Azərbaycan hökumətini devirmişdir. 
San-Remo konfransı Qafqaz respublikaları üçün yaxşı perspektivlər aça 
bilərdi. Lakin müttəfiqlərin ciddi cəhdlərinə baxmayaraq, bu respublikalar öz 
aralarında həll edilməsi mümkün olan mübahisələri aradan qaldıra bilmədilər. San-
Remo konfransının iştirakçısı olan M.Mehdiyev yazırdı: "Müxtəlif məsələlər 
barəsində, xüsusilə, neftə dair danışıqların gedəcəyi ən əhəmiyyətli San-Remo 
konfransı ərəfəsində bütün Cənubi Qafqaz xalqlarının həmrəyliyi böyük əhəmiyyət 
kəsb edirdi, Qafqaz respublikalarının mənafeyinə böyük xeyri dəyərdi. Onda yəqin 
ki, Qafqaz məsələsinə İngiltərənin köməyi sayəsində bir də baxılardı, müttəfiqlərin 
                                                        
1381
 Mir Yacoub. Le probleme du Caucase, p.134 
1382
 З.Авалов. Независимость Грузии в международной политике, с.279 
1383
 Дипломатический словарь. Т.III, М., 1986, с. 13 
1384
 ARDA, f.970, s.l, i.157, v.88 
396 
 
respublikalara maddi və mənəvi kömək göstərməsi mümkün olardı. Sonrakı 
mərhələdə Cənubi Qafqaz respublikaları yəqin ki, Millətlər Cəmiyyətinə üzv ola 
bilərdilər və buradan da onların beynəlxalq aləmlə təması başlayardı. О dövrdə 
bolşeviklərin vəziyyəti etibarsız və mütərəddid idi. Belə bir əlverişli şəraitdə 
Cənubi Qafqazın kiçik respublikalarının nüfuzunu artırmaq üçün gözəl imkan 
yaranmışdı... Təəssüf ki, elə bu dəmdə ciddi bir səhvə yol verildi və Cənubi Qafqaz 
xalqlarının nümayəndələri kifayət qədər tədbirli və dərin düşüncəli olduqlarını 
nümayiş etdirə bilmədilər".1385 Son nəticədə bu respublikaların hər üçü kiçik 
zaman fərqi ilə bolşeviklər tərəfindən işğal olundu. 1920-ci ilin aprelində birinci 
olaraq, Azərbaycan Şimaldan gələn bolşevik təhlükəsi ilə üz-üzə dayandı. 
 
  
                                                        
1385
 Mir Yacoub. Le probleme du Caucase, p. 137-138 
397 
 
XIV FƏSİL 
 
1920-ci ilin aprel işğalı və Azərbaycan diplomatiyası 
 
1920-ci ilin yanvarında Azərbaycanın istiqlaliyyəti Antanta dövlətləri 
tərəfindən tanındıqdan az sonra yanvar ayının 23-də RSFSR Xalq xarici işlər 
komissarı G.V.Çiçerindən ikinci nota alındı. Birinci nota ilə müqayisədə ikinci 
nota daha təcavüzkar məzmuna malik idi. Çiçerinin notasında F.Xoyskinin 14 
yanvar tarixli birinci cavab notası təhlil edilir və orada Azərbaycanın Denikin 
təhlükəsinə qarşı barışmaz mübarizə aparmasına məhəl qoyulmurdu. Azərbaycan 
xarici işlər nazirinin cavabı bolşevik komissarın notasında dolayısı yolla Könüllü 
orduya qarşı mübarizədən imtina kimi dəyərləndirilir, Azərbaycan hökumətinin 
Rusiyanın daxili işlərinə qarışmaqdan imtina etməsi Sovet Rusiyası tərəfindən 
ağqvardiyaçı qüvvələrə kömək kimi qiymətləndirilirdi.1386 Məsələnin digər tərəfi 
ondan ibarət idi ki, Polşa, Finlandiya, Baltik dövlətlərindən fərqli olaraq, Qafqaz 
milli dövlətləri Sovet hökuməti tərəfindən hüquqi cəhətdən tanınmamışdı. Halbuki 
Denikin kimi mürtəce generalın rəhbərlik etdiyi səyyar hökuməti artıq 
Azərbaycanın istiqlaliyyətini tanımışdı. Ona görə də, fevralın 1-də G.V.Çiçerinə 
göndərilən cavab notasında F.Xoyski Azərbaycanın istiqlaliyyətinin tanınması 
məsələsində Sovet Rusiyasının konkret, açıq və aydın fikir söyləməsini zəruri 
hesab etmişdi.1387 Əslində bu məsələdən bəhanə kimi istifadə edən Sovet Rusiyası 
ondan Azərbaycana təzyiqi gücləndirmək məqsədilə istifadə edirdi. Qırmızı Ordu 
Cənuba doğru irəlilədikcə bu təzyiq daha təhlükəli xarakter alır və suveren dövlət 
əleyhinə açıq təbliğat kampaniyasına çevrilirdi. Fevralın 2-də Ümumrusiya 
Mərkəzi İcraiyyə Komitəsinin və Xalq Komissarları Sovetinin işi haqqında 
məruzəsində V.İ.Lenin qeyd edirdi ki, "biz Denikin əleyhinə saziş bağlamağı 
Gürcüstan və Azərbaycana təklif etmişik. Onlar başqa dövlətlərin işlərinə 
qarışmadıqlarını bəhanə edərək, bizim təklifimizdən boyun qaçırtdılar. Görək 
Gürcüstan və Azərbaycanın fəhlə və kəndliləri buna necə baxacaqlar".
1388
 
1920-ci ilin fevralın axırı, martın əvvəllərində edilmiş notalar mübadiləsi də 
təxminən əvvəlkilərlə eyni məzmunda idi. Fərqli cəhət bundan ibarət idi ki, 
Qırmızı Ordu artıq Azərbaycanın sərhədlərinə yaxınlaşmış, hökumət daxilində 
yaranmış təhlükə ilə bağlı müxtəlif fikirlər meydana çıxmışdı. Bundan əlavə, 1920-
ci ilin fevralında bilavasitə Moskvanın göstərişi ilə yaradılmış Azərbaycan 
Kommunist (bolşeviklər) Partiyası mövcud vəziyyətdən ölkə daxilində dövlət 
                                                        
1386
 Trosiemme note de Tchitcherine au minister des Affaires Etrangeres de l'Azerbaidjan, Khan 
Khoisky. // Bulletin D'informations de L'Azerbaidjan. Paris, 1 Avril 1920, p.5-6; 1920-ci ilin yanvar 
ayında notalar mübadiləsi və 1918-1920-ci illərdə Rusiya-Azərbaycan münasibətləri haqqında geniş 
məlumat üçün bax: Р.Мустафа-заде. Две республики: Азербайджано-Российские отношения в 
1918-1922 гг. Москва, 2006, с. 14-105.  
1387
 Azərbaycan, 1920, 11 fevral. 
1388
 V.İ.Lenin. Azərbaycan haqqında. s.163 
398 
 
çevrilişi həyata keçirmək məqsədilə istifadə etməyə cəhd göstərirdi. Sovet 
Rusiyasının xarici işlər komissarlığı fevral ayında Azərbaycanın istiqlaliyyətini 
tanımaq məsələsini müzakirə etdikdə, məhz Bakıda və Rusiyada fəaliyyət göstərən 
müsəlman bolşeviklərinin təklifini nəzərə alaraq, müsbət qərar qəbul etməmiş və 
müstəqil Azərbaycan Respublikasını tanımaqdan qəti surətdə imtina etmişdi.1389 
Hələ 1919-cu ilin iyul ayında PK(b)P MK-nın Siyasi və Təşkilati Bürosunda 
"Hümmət partiyasının əyalət komitəsi hüququnda müstəqil Azərbaycan 
Kommunist Partiyası kimi və Azərbaycanın müstəqil Sovet respublikası kimi 
tanınması haqqında" məsələ müzakirə ediləndə, Azərbaycanın müstəqilliyinin 
tanınmasına meyllər hiss edilsə də, lakin sonralar müsəlman bolşeviklərinin təkidi 
ilə bundan imtina edildi.1390 Azərbaycan Respublikasına Sovet Rusiyasının 
münasibəti siyasi mülahizələrdən daha çox iqtisadi amillərlə bağlı idi. 1920-ci ilin 
yazında vətəndaş müharibəsi, əsasən, başa çatmış, fəlakətli dərəcədə dağılmış 
təsərrüfatı bərpа etmək kimi çətin bir vəzifə qarşıya çıxmışdı. Təsərrüfat həyatının 
bərpа edilməsi isə ilk növbədə neft məsələsi ilə bağlı idi. Nə qədər ki, vətəndaş 
müharibəsi gedirdi, Bakını tutmaq sadəcə olaraq, mümkün deyildi. Şimali 
Qafqazda Denikin könüllüləri və oyuncaq Xəzər hökuməti öz subyektiv 
niyyətlərindən asılı olmayaraq, Sovet Rusiyasının Bakıya doğru yolunda bir səddə 
çevrilmişdi. Lakin 1920-ci ilin yazında ağqvardiyaçı generallar üzərindəki 
qələbələrdən sonra vəziyyət Sovet Rusiyasının xeyrinə dəyişdi. Əslində elə 1920-ci 
ilin yanvarından başlanan diplomatik qarşıdurmanın arxasında da Bakı neftinə 
sahib olmaq məqsədləri dayanırdı. V.İ.Leninin mart ayının 17-də Qafqaz 
cəbhəsinin hərbi inqilab şurasına göndərdiyi teleqramda Bakının işğal edilməsi 
məsələsi açıq-aydın şəkildə göstərilmişdi. Teleqramda deyilirdi: "Bakını almaq 
bizə olduqca və olduqca zəruridir. Bütün səyinizi buna verin, həm də bəyanatlarda 
son dərəcə diplomatik olmaq və möhkəm yerli sovet hakimiyyəti hazırlandığını 
tamamilə yəqin etmək lazımdır... Qüvvələr yeridilməsi haqqında Baş komandanla 
şərtləşin".1391 Rusiya Dövlət Sosial-Siyasi tarix arxivində bu teleqramın əlyazması 
ilə yanaşı, onun surəti də vardır. Teleqramın surətində Q.K.Orconikidze bu sözləri 
yazmışdır: "Teleqram Bakıya hücum hazırlanması dövrünə aiddir. Əməliyyat 
hazırlanmışdı..."1392 V.Leninin bu teleqramından sonra Azərbaycanın işğal 
edilməsi ilə bağlı praktiki fəaliyyətə keçildi və Azərbaycan sərhədlərinə ordu 
toplanmağa başlandı. Mart ayının 21-də L.Trotski Xarkovda olan İ.Stalinə yazırdı: 
"Mən Tuxaçevskiyə bu məzmunda sorğu göndərirəm. Novorossiysk və Qroznı 
bizim tərəfimizdən tutulduqdan sonra oradan 3 atıcı və 3 atlı diviziyası götürmək 
                                                        
1389
 Bax: N.Nəsibzadə. Azərbaycanın xarici siyasəti (1918-1920). Bakı, 1996, s.230-251 
1390
 PK(b)P MK-nın Siyasi Bürosu və Təşkilat Bürosunun iclasının protokolundan çıxarış. 19.07.1919.// 
AR Pİİ SPİHDA, f.1, s.44, i.118, v.6 
1391
 Bakının tutulması ilə bağlı V.Leninin Q.Orconikidzeyə teleqramı. 17.03.1920// RDSSTA, f.85, s.13, 
i.1,v.1 
1392
 Yenə orada, v. 1 
 
399 
 
ehtimalı var. Əlavə ordular sizə yalnız naviqasiya açılandan sonra veriləcək. Xahiş 
edirəm deyin: bu şəraitdə siz Bakını tutmaq və əldə saxlamaq üçün əməliyyat 
keçirilməsini mümkün sayırsınızmı? Azərbaycana Gürcüstan tərəfindən kömək 
göstərilməsinin mümkünlüyünü nəzərə alın. Bunu əlavə edirəm ki, Gürcüstanın 
toxunulmazlığına tam təminat verməklə və neft vəd etməklə yaxşı olar ki, onlarla 
razılığa gələsiniz."1393 
Azərbaycanın işğalı ərəfəsində Gürcüstanı neytrallaşdırmaq məqsədilə 
bolşeviklərin bu fikri gürcü kommunistlərdən biri vasitəsilə gizli şəkildə 
N.Jordaniyaya çatdırılmışdı. Rusiya kommunist partiyası Mərkəzi Komitəsinin 
üzvü olan bu kommunist Noj Jordaniyaya təklif etmişdi ki, Gürcüstan hökumətinin 
etibarlı adamlarından biri onunla Moskvaya getsin. O, vəd edirdi ki, Lenin 
Gürcüstanın müstəqilliyinin tanınmasına öz razılığını verəcək. Versal konfransında 
Qafqaz dövlətlərinin de-yure tanınması faktı baş vermədiyindən, 1920-ci ilin 
əvvəllərində Gürcüstan rəhbərliyi Moskva tərəfindən tanınmağa cəhd göstərir və 
bunun üçün yollar axtarırdı. Rusiyanın bolşevik dairələrində nüfuzu olan bir gürcü 
kommunistindən təklif alan kimi Gürcüstan rəhbərliyi öz nümayəndəsi 
Q.Uratadzeni gizli şəkildə Moskvaya göndərdi. Danışıqlar zamanı razılıq əldə 
olundu ki, Gürcüstan öz ərazisindən xarici qoşunları çıxarmalı, Sovet Rusiyası isə 
öz növbəsində onun müstəqilliyini tanımalı idi. Nəticə etibarı ilə elə bu məzmunda 
Rusiya ilə Gürcüstan arasında əməkdaşlıq haqqında bir müqavilə imzalandı.1394 16 
maddədən ibarət olan müqaviləni 1920-ci ilin may ayının 7-də Moskvada Rusiya 
Sovet Respublikası tərəfindən Xalq Xarici İşlər komissarının müavini L.Karaxan, 
Gürcüstan tərəfindən isə Q.Uratadze imzaladılar.1395 
Azərbaycana münasibətdə ilk dövrlərdə Rusiya bolşevik hökuməti açıq 
təcavüzə qərarlı deyildi və belə hesab edirdilər ki, yerli kommunistlərin əli ilə 
dövlət çevrilişini həyata keçirmək mümkün olacaq. Bu məqsədlə 1920-ci ildə 
yaradılmış Azərbaycan Kommunist Partiyasına böyük həcmdə silah, sursat və 
maliyyə yardımı göstərilirdi. Kommunistlərin fəallaşdığı bir məqamda, mart ayının 
20-də ermənilər Qarabağın Dağlıq hissəsində Azərbaycan hökumətinə qarşı qiyam 
qaldırdılar. Sonralar məlum oldu ki, bu qiyamın izləri Moskvaya gedib çıxır. Şimal 
təhlükəsinin reallaşdığı bir məqamda bu hadisə Bakının müdafiəsinin 
zəiflədilməsinə xidmət etməli idi. Elə həmin vaxt G.Çiçerin Leninə yazırdı ki, 
Azərbaycana qarşı güc tətbiq edilməsi beynəlxalq aləmdə dostlarımızı bizə qarşı 
qaldırar. Lansberi və onun kimilər kiçik Azərbaycan xalqından vəcdə gəlmişlər. 
Kenvorsi, bizim əziz dostumuz "kiçik azad Аzərbaycan" haqqında ilhamlı 
məqalələr yazır. Onlara dəlil verməməliyik ki, bizi imperialist hesab etsinlər.1396 
                                                        
1393
 Б.Краснов, В.Дайнес. Неизвестный Троцкий. Красный Бонапарт. М., 2000, с.366-367 
1394
 Н.Жордания. Моя жизнь, с. 105-106 
1395
 Вах: Traité entre la Géorgie et la Russie. Le 7 mai 1920.// Ministère des Affaires Etrangère de 
France, Archives Diplomatique, vol. 639, folio 172-176 
1396
 B.Rəfiyev. Aysberqin sualtı hissəsi. Bakı, 1995, s.8 
400 
 
Lakin çox məhdud sosial bazası olan Azərbaycan Kommunist partiyası dövlət 
çevrilişi həyata keçirmək üçün ciddi imkanlara malik deyildi. 
Şimal küləyinin sərin mehi yavaş-yavaş Azərbaycanın başı üzərindən 
əsdikcə müxtəlif pozucu qüvvələr ölkə daxilində bir-birindən ağır hadisələr 
törədirdilər. Sovet Rusiyasının hücumu ərəfəsində Moskvaya gəlmiş erməni 
nümayəndələri ərazi güzəştləri müqabilində Azərbaycan hökumətini devirmək 
işinə öz yardımını təklif edirdilər.1397 Şübhəsiz ki, mart ayının ortalarında 
Qarabağda planauyğun şəkildə erməni qiyamının baş verməsi və Azərbaycan 
ordusunun Qarabağa cəlb edilməsi əvvəlcədən hazırlanmış pozuculuğun bilavasitə 
nəticəsi idi. 
1920-ci ilin martında Qarabağın Dağlıq hissəsində Аzərbaycan 
Respublikasına qarşı qaldırılan qiyamda, Qazax və Naxçıvana Ermənistan 
tərəfindən edilən təcavüzdə məqsəd nizami Azərbaycan ordu hissələrini Bakıdan 
çıxartmaq idi. Daşnak quldur dəstələrinin Xankəndi qarnizonuna hücumu ilə 
başlanan Qarabağ qiyamını yatırtmaq üçün ordu hissələri təcili surətdə Bakıdan və 
Dağıstan sərhədlərindən Qarabağın Dağlıq hissəsinə gətirilməyə başlandı. Erməni 
daşnakları ilə mübarizəyə səfərbər edilən dəstələr 5-ci Bakı piyada polkundan, 1-ci 
Cavanşir, 4-cü Quba piyada polklarından, Şirvan, Ağdaş, Gəncə piyada 
polklarından təşkil edilmişdi. Qarabağda və Qazaxda hərbi əməliyyatlar aprel 
ayının üçüncü ongünlüyünə qədər davam etdi. Əslində Qarabağ qiyamında və 
Qazax təxribatında qarşıya qoyulan məqsədə nail olunmuşdu, ordu hissələri bu 
regionlara cəlb edilməklə şimaldan XI Qırmızı Ordunun Bakıya maneəsiz daxil 
olması üçün şərait təmin edilmişdi. Əsgəran döyüşündə və Qazaxdakı hərbi 
əməliyyatlarda daşnak qoşunlarının tamamilə darmadağın edilməsinə baxmayaraq, 
bolşevik təcavüzü zamanı Azərbaycan ordu hissələri Bakıya gəlib çata bilmədi. Bu 
vaxt Bakıda cəmisi iki minə yaxın əsgər qalmışdı ki, onlar da şəhərdə yerləşən 
dövlət idarələrini qoruyurdular. Bakı şimaldan gələn təhlükə qarşısında tam 
müdafiəsiz idi. Böhranlı aprel günlərində Bakıya səfər edən Gürcüstan müdafiə 
nazirliyinin nümayəndəsi general Q.T.Kvinitadze Bakının və Samur sərhəd 
məntəqəsinin müdafiəsi ilə tanış olduqdan sonra bolşeviklərə qarşı mübarizə 
aparmaq üçün müəyyən hazırlıq işlərinin görüldüyünü təsdiq etsə də, lakin 
Azərbaycan ordusunun əsas hissəsinin ermənilərlə müharibəyə cəlb olunduğunu 
bildirirdi. О yazırdı: "Mənim üçün aydın oldu ki, Аzərbaycan bolşeviklərlə 
müharibəyə elə də intensiv hazırlaşmayıb, Bakının tutulması bu gün-sabahlıq idi. 
15-20 verst olan Samur xəttində cəmisi bir batalyon var idi. Аzərbaycan ordusunun 
qalanı dövlətin cənubunda (cənub-qərbində - C.H.) idi, onlar orada ermənilərə 
qarşı müharibə aparırdılar".1398 
                                                        
1397
 N.Nəsibzadə. Azərbaycan Demokratik Respublikası, s.39  
1398
 Генерал Г.И.Квинитадзе. Мои воспоминания в годы независимости Грузии 1917-1921. Парис, 
1985, с.164 
401 
 
Çevriliş planının həyata keçrilməsində Moskva müsəlman kommunistlərə 
böyük ümid bəsləyirdi. PK(b)P MK-nın üzvü Y.E.Rudzutak Leninə, Rıkova və 
Çiçerinə göndərdiyi teleqramda bildirirdi ki, "erməni-tatar münasibətləri 
baxımından Bakıda vəziyyət gərgindir. Hökumət tatar millətinə arxalanır. Çevrilişi 
yalnız müsəlmanlara arxalanaraq etmək olar, ona görə məsul vəzifələrə bir erməni 
də təyin etmək lazım deyildir".1399 Göründüyü kimi, aprel təcavüzünə gedən yol 
xeyli əvvəl başlanmışdı. İşğalı şərtləndirən daxili və xarici amillər 1920-ci ilin ilk 
günlərindən hərbi, siyasi, diplomatik planlara daxil edilmişdi. Müəyyən qüvvələr 
bu işə cəlb edilmişdi. Ehtimal ola biləcək Britaniya müdafiə sistemini sarsıtmaq 
üçün İranda, Qafqazda və Orta Asiyada antiingilis təbliğatı genişləndirilir, 
Anadoludakı milli mübarizənin Antanta əleyhinə yönəlməsindən məharətlə istifadə 
edilirdi. Təcavüz aktı ərəfəsində görülən bütün tədbirlər britaniyalıların 
Azərbaycan sərhədlərindən uzaqlaşdırılmasına yönəlmişdi. Bu məqsədlə PK(b)P-
nin Qafqaz Diyar Komitəsinə xüsusi tapşırıqlar verilmiş, İrana çox sayda bolşevik 
emissarları göndərilmişdi. Perspektivdə İranın bolşevikləşdirilməsi də nəzərdə 
tutulurdu. Tiflisdə oturan Britaniya Ali Komissarı Uordrop yanvarın 13-də 
Azərbaycanın Gürcüstandakı səlahiyyətli nümayəndəsi F.Vəkilova bildirirdi ki, 
bolşevik emissarlarının Azərbaycan ərazisindən İrana hərəkəti müşahidə edilir. Son 
vaxtlar bu hərəkətin güclənməsi barədə Britaniya hökumətinə xeyli məlumatlar 
daxil olmuşdur. Ali komissar bu təhlükəyə qarşı tezliklə tədbir görülməsinin zəruri 
olduğunu bildirdi.1400 
İranda fəaliyyət göstərən bolşeviklərin səyi nəticəsində 1920-ci ilin 
yanvarında İsfahanda İran "demokratlarının" yığıncağı keçirilmişdi. Yığıncağın 
qətnaməsində qeyd edilirdi ki, İranın müstəqilliyi üçün rejimdən asılı olmayaraq, 
güclü Rusiya lazımdır. Eyni zamanda yığıncaq əhalini 9 avqust 1919-cu il İngilis-
İran sazişinə, Rusiya əleyhinə olan Vüsuqüddövlə hökumətinə qarşı qaldırmağı 
qərara aldı. 1920-ci ilin əvvəllərindən başlayaraq, Gilan və Cənubi Azərbaycanda 
antiingilis çıxışları fəal xarakter almağa başladı. 1918-21-ci illərdə Gilandakı 
cəngəlilər hərəkatından Sovet Rusiyası istənilən məqsədlər üçün istifadə edə 
bilmişdi. 1920-ci ilin yazında Gilana səpələnmiş bolşeviklər Mirzə Küçek xanı öz 
təsirlərinə salıb onun vasitəsi ilə İngiltərə əleyhinə mübarizəni genişləndirməyə, 
İranı Xəzər sahillərindən sovetləşdirməyə ümid bəsləyirdilər. Onların fikrincə, 
İngiltərə donanmasının Xəzər dənizinin cənubunda lövbər salması Azərbaycanın 
sovetləşdirilməsinə ciddi maneçilik törədə bilərdi. Gilan hərəkatının bütün planı 
Sovet Rusiyasının agentləri tərəfindən hazırlanmışdı.1401 İranda İngiltərə təsirini 
qırmaq üçün ruslar tez-tez Londona səfərə çıxan Əhməd şahı devirib, Rusiyaya 
meylli yeni dövlət yaratmaq istəyirdilər. Bu məqsədlə Gilandakı cəngəlilər 
                                                        
1399
 Р.Мустафа-заде. Две республики, с.97 
1400
 Tiflisdəki Britaniya Ali Komissarı O.Uordropun Azərbaycan Respublikasının Gürcüstandakı 
diplomatik nümayəndəsi F.Vəkilova məlumatı. 13.01.1920. // ARDA, f.897, c.l, i.62, v.15 
1401
 İranın müvəqqəti inqilabi hökumətinin bəyanatı. 07.09.1921.// ARDA, f.28, c.l, i.172, v.133 
402 
 
hərəkatına xüsusi diqqət yetirilirdi. Hərəkatın başçısı Küçek xanın Midivaniyə, az 
sonra Leninə məktubları təşkil edilmişdi. Bu məktublarda Küçek xan yazırdı ki, 
"mən Rusiya Sovet Ordusuna etibar edirəm, azadlıq uğrunda İran xalqına kömək 
etməsini arzulayıram. Aprel hadisələri ərəfəsində cəngəlilər hərəkatı və Gilana 
gizli şəkildə göndərilmiş bolşeviklər vasitəsi ilə Xəzər sahili rayonlardan 
ingilislərin çıxarılmasına Sovet Rusiyası nail oldu. Azərbaycanın İrandakı 
diplomatik nümayəndəsi 1920-ci ilin mart ayının əvvəllərində göndərdiyi 
məlumatda qeyd edirdi ki, bolşevik təbliğatı nəticəsində Küçek xan İran hökuməti 
üçün ciddi təhlükəyə çevrilmişdir.1402 Lakin cəngəlilər hərəkatını bütün İrana 
yaymaq mümkün olmadı. Gilan hərəkatının rəhbərləri Mirzə Küçek xan gilək, 
Ehsanulla xan bəhayi, Xali Qurban kürd olduğundan İranın qalan əhalisi cəngəlilər 
hərəkatına bir qədər ehtiyatla yanaşırdılar. Az sonra Küçek xan aldadıldığını başa 
düşərək kommunistlərdən uzaqlaşmağa başladı. 
Sovet Rusiyasının İranda ingilisləri Azərbaycan sərhədlərindən 
uzaqlaşdırmaq üçün istifadə etdiyi ikinci böyük qüvvə kazaklar idi. Məlum olduğu 
kimi, kazak diviziyası çar dövründə rus nüfuzunu İranda yaymağın mühüm aləti 
idi. Kazaklar İran hökumətinə deyil, Qafqaz canişininə tabe idilər. Yaranmış 
vəziyyətdə onlar İran hərbi nazirliyinə tabe olmaqdan imtina etmişdilər. Əvvəllər 
müəyyən məsələlərə münasibətdə ingilislərlə kazaklar arasında əməkdaşlıq var 
idisə, 9 avqust 1919-cu il sazişindən sonra komanda heyəti, əsasən, ruslardan ibarət 
olan kazak hərbi hissələri Rusiyanın köhnə rəqibi olan Britaniyanın İranda 
birtərəfli qaydada möhkəmlənməsinə dözə bilmirdilər. İngiltərənin təsiri 
nəticəsində baş nazir Vüsuqüddövlə kazak dəstələrini buraxmaq və onları 
hökumətə tabe etmək haqqında əmr versə də, polkovnik Staroselski başda olmaqla, 
rus zabitləri İrandakı "xalis rus övladının ölümünə və məhvinə" qarşı güclü 
müqavimət göstərdilər. Rus zabitləri yaxşı başa düşürdülər ki, bu hərbi hissələr 
ləğv edilsə və ya ingilislərin əlinə keçsə, "rus ruhu İrandan birdəfəlik yox 
olacaqdır".1403 On min nəfərlik şəxsi heyəti olan kazak alaylarının tərksilah 
ediləcəkləri təqdirdə onların vuruşacaqlarını bildirməsi ingilisləri və hökuməti geri 
çəkilməyə vadar etdi. 
Aprel işğalı ərəfəsində baş verən digər mühüm məsələ 1920-ci ilin aprel 
ayında baş vermiş Təbriz üsyanıdır. Şeyx Məhəmməd Xiyabaninin işıqlı 
ideyalarına kölgə salmamaq şərti ilə hər halda onun başçılığı ilə Cənubi 
Azərbaycanda 1920-ci ilin fevral-mart aylarında Britaniya əleyhinə geniş anti-
ingilis hərəkat başlanmışdı. Hətta bir sıra mitinq və yığıncaqlarda qırmızı bayraqlar 
qaldırılmışdı.1404 Azərbaycan Cümhuriyyətinin işğalından 20 gün əvvəl, məhz 
                                                        
1402
 Azərbaycan Respublikasının İrandakı diplomatik nümayəndəsinin müavini Sadıxovun xarici işlər 
nazirinə məktubu. 06.03.1920. // ARDA, f.894, s.10, i.141, v.3  
1403
 Azərbaycan Respublikasının İrandakı diplomatik nümayəndəsi A.Ziyadxanovun XİN-nə məlumatı. 
12.04.1920. // ARDA, f.894, s.10, i.141, v.40-41. 
1404
 Бах: Новый Восток, 1922, №2, c.268. 
403 
 
aprel ayının 7-də Təbrizdə, əsasən, anti-ingilis məzmununa malik çox güclü 
üsyanın başlanmasını təsadüfi hadisə hesab etmək olmaz. İranın əhalisi arasında 
İngiltərəyə qarşı narazılığın güclü olmasından bolşeviklər məharətlə istifadə 
etdilər. Bu Azərbaycanın İrandakı diplomatik nümayəndəliyinin 1920-ci ilin mart 
ayında göndərdiyi hesabatda da öz əksini tapmışdır. Cənubi Azərbaycanda 
Britaniya əleyhinə hərəkatın qızışdırılmasında və aprel işğalı ərəfəsində ingilislərin 
Cənubi Azərbaycandan çıxarılması ilə nəticələnən güclü üsyanın başlanmasında 
Rusiyadan göndərilən bolşevik emissarlarının, "Hümmət" və "ədalətçilərin", habelə 
əvvəllər Rusiya təbəəsi olmuş ermənilərin xüsusi xidmətləri olmuşdu. Bunu İrana 
göndərilmiş bolşeviklərin aprel hadisələrindən az sonra N.Nərimanov, 
M.D.Hüseynov, Sovet Rusiyasının xarici siyasət idarəsinə göndərdiyi məktublar 
açıq şəkildə təsdiq edir. Qeyd edilən dövrdə isə Rusiyanın İran siyasəti xarici işlər 
nazirinin müavini L.M.Karaxan (L.M.Karaxanyan) tərəfindən müəyyənləşdirildi. 
Adı və soyadı saxtalaşdırılmış ermənilərin bolşevik adı altında Cənubi 
Azərbaycana göndərilməsinin əsas təşkilatçısı о idi. L.Karaxanyan tərəfindən İran 
hökumətinə göndərilmiş 1919-cu il 26 iyun notasında Sovet Rusiyasının İranla 
bağlı siyasətində çox maraqlı məqamlar var idi. Bu nota və az sonra İran 
zəhmətkeşlərinə ünvanlanmış 29 avqust tarixli müraciət Cənubi Azərbaycanda 
cərəyan edən hadisələrin sonrakı gedişinə ciddi təsir göstərmişdi. Ümumilikdə, bu 
dövrdə Cənubi Azərbaycanda gedən milli azadlıq hərəkatına gizli şəkildə 
bolşeviklərin təsir göstərdiyini təsdiq edən çoxlu sənədlər mövcuddur. Şeyx 
Məhəmməd Xiyabani kimi işıqlı bir şəxsiyyətin Azərbaycan Respublikasına 
münasibətdə səhv mövqe tutması, şimaldakı müstəqil Azərbaycan cümhuriyyətinə 
qısqanclıqla yanaşması Cənubi Azərbaycanda yaratdığı yeni dövləti Azərbaycan 
deyil, "Azadıstan" adlandırması xeyli dərəcədə bununla bağlıdır. Bunu Şeyx 
Xiyabani hərəkatı haqqında iri həcmli monoqrafiyanın müəllifi Əli Azəri və bir 
çox fikirləri ilə razılaşmadığımız tanınmış İran tarixçisi Seyid Əhməd Kəsrəvi də 
təsdiq edir.1405 1920-ci ilin aprel işğalı ərəfəsində Cənubi Azərbaycanda başlanan 
anti-ingilis hərəkat Azərbaycan Cümhuriyyətinin diqqət mərkəzində idi. 
1920-ci ilin aprel işğalı ilə bağlı dəqiqləşdirmələrə ciddi ehtiyac duyulan 
məsələlərdən biri türk amilidir. Əlbəttə, bu məsələlərə Birinci dünya 
müharibəsindən sonra Antanta qüvvələrinə qarşı ölüm-dirim savaşına girmiş, 
sözün əsl mənasında həyatla ölüm arasında mücadilə edən Türkiyənin vəziyyəti 
baxımından yanaşılmalıdır. Antanta və xüsusilə, İngiltərə əleyhinə mübarizədə 
Türkiyə və Rusiyanın müvəqqəti mənafe eyniliyi ingilispərəst Azərbaycan milli 
hökumətinin siyasətinə zidd olsa da, Türkiyədəki milliyyətçi hərəkatın 
Azərbaycanın müstəqilliyinə qarşı yönəldiyini söyləmək əsassızdır. Türkiyənin 
müəyyən qüvvələrinin Qafqazdakı fəaliyyəti, RK (b)P Qafqaz Diyar Komitəsi ilə 
apardığı danışıqlar, əsasən, 1919-cu ildə yaranmış "Qaraqol" gizli yarımhərbi 
                                                        
1405
 Ə.Kəsrəvi. Tarix-e hijdahsale-ye Azərbaycan. Tehran, 1353, s.10 
404 
 
təşkilatı ilə bağlı idi. Bu təşkilatın Rusiya bolşeviklərinin təsiri altına düşdüyünü 
təsdiq edən bəzi sənədlər mövcuddur. Belə ki, "Qaraqol" cəmiyyəti öz 
nümayəndəsi Baha Səidi Qafqaza göndərmiş, ona danışıqlar aparmaq və müxtəlif 
sənədlər imzalamaq səlahiyyəti vermişdi. 1919-cu ilin payızında aparılan 
danışıqlar nəticəsində "Qaraqol" cəmiyyəti ilə RK(b)P-nın Qafqaz Diyar Komitəsi 
Azərbaycanın istiqlaliyyətinin Versal Ali Şurası tərəfindən tanındığı gün - yəni 
yanvarın 11-də Bakıda on altı maddədən ibarət gizli bir müqavilə bağlamışdılar.1406 
Müqaviləni Rusiya hökuməti adından Ş.Z.Eliava, "Qaraqol" cəmiyyəti timsalında 
Türkiyə "müvəqqəti inqilabi hökuməti" adından Baha Səid imzalamışdılar. 
Müqavilə İngiltərəyə qarşı yönəlmiş, Qafqaz, Orta Asiya, Yaxın və Orta Şərqdə 
Britaniyaya qarşı birgə əməkdaşlıq məsələləri nəzərdə tutulurdu. Orada göstərilirdi 
ki, Rusiya Sovet hökuməti və Türkiyə inqilabi hökuməti müdafiə və hücum 
ittifaqına girirlər. Bu ittifaqda məqsəd müsəlman dünyasını - İran, Əfqanıstan, 
Ərəbistan, Misir, Hindistan və digər ölkələri İngiltərəyə qarşı qaldırmaqdır. Bütün 
bu məqsədlər üçün RSFSR Türkiyəyə pul, silah, hərbi müşavir və s. vasitələrlə 
kömək etməli idi. Müqavilənin Qafqaz, xüsusilə Azərbaycanla bağlı 12-ci maddəsi 
daha maraqlı idi. Orada göstərilirdi ki, Qafqazın qərbpərəst siyasət yeridən üç 
respublikası - Azərbaycan, Gürcüstan və Ermənistan imperializmə qarşı 
mübarizədə Sovet Rusiyası və Türkiyə Müvəqqəti İnqilabi hökumətinə mane olur. 
"Qaraqol" cəmiyyəti öz üzərinə götürürdü ki, Qafqazda kommunist partiyalarına və 
təşkilatlarına yardım göstərəcəkdir ki, mövcud qərbpərəst rejimləri devirsinlər və 
İngiltərəyə qarşı sazişi imzalayan hökumətləri hakimiyyətə gətirsinlər. 
Azərbaycanda dövlət çevrilişi etmək üçün "Qaraqol" türk əhalisi içərisində 
nüfuzundan və ayrı-ayrı tanınmış şəxslərdən istifadə edəcəyini bildirirdi. Tərəflər 
razılığa gəlirdilər ki, Azərbaycan hökuməti bu ölkənin "zəhmətkeşləri" 
qurultayının qərarı ilə qurulmalıdır və bu qurultaya kənardan təzyiq 
göstərilməməlidir.1407 
11 yanvar tarixli müqavilə ilə əlaqədar qeyd etmək lazımdır ki, Sovet 
Rusiyası bu müqavilədən Britaniyaya təzyiq vasitəsi kimi istifadə etdi. Hələ yanvar 
ayında Gürcüstan hökuməti Tiflisdə oturan Ali komissar Uordropu bu barədə 
məlumatlandırmışdı. Gürcüstan hökuməti adından Geqeçkori bildirirdi ki, "Qərbdə 
sosialist inqilabı baş tutmadıqdan sonra bolşeviklər üzlərini Şərqə tutublar. Bizdə 
məlumat var ki, müsəlman dünyasını Britaniyaya qarşı qaldırmaq üçün 
bolşeviklərlə Türkiyə arasında saziş əldə edilib. Vilhelmə qismət olmasa da, indi 
Lenin müsəlman Şərqinin başçısı rolunda çıxış edir."1408 
1920-ci ilin əvvəllərində Rusiya və Sibirdə yaşayan türk-tatar xalqlarının 
Türkiyəni müdafiə etməsi ingilisləri və rusları narahat etmişdi. Bu xalqların 
                                                        
1406
 Bax: Selahettin Tansel. Mondrostan Müdanyaya Kadar. Cilt 3, İstanbul 1991, s.248-249 
1407
 Türkiyə üsyançı hərəkatı haqqında. 1920. // ARDA, f.894, s.10, i.145, v.6-8 
1408
 E.Geqeçkorinin Tiflisdəki Britaniya Ali Komissarı O.Uordropa məlumatı. 06.01.1920. // ARDA, 
f.894, s.10, i.135, v.48 
405 
 
nümayəndələrinin yığıncağında Versal Аli Şurasına qəbul edilən müraciətdə 
göstərilirdi: "Biz Volqa və Uralın türk-tatar xalqlarının nümayəndələri ümidvarıq 
ki, Antanta Ali Şurası Türkiyə məsələsini sözsüz türklərin xeyrinə həll edəcəkdir. 
Turanın 80 milyonluq əhalisi Türkiyənin parçalanmasına biganə qala bilməz. 
Antanta Avropada möhkəm sülh istəyirsə, türk dünyası ilə hesablaşmalıdır. Əgər 
köhnə əsrlərdə avropalıların ədalətsizliyi hələ türk xalqlarının yaddaşından 
silinməyibsə, ədalət və bərabərlik əsri olan XX yüzillikdəki yeni ağrılar yəqin ki, 
heç vaxt unudulmayacaqdır."1409 О qədər də əsası olmayan Turan imperiyası 
vahiməsi Böyük Britaniyanı "rus işindən" xeyli kənara çəkilməyə vadar edirdi. 
11 yanvar müqaviləsi ilə Sovet Rusiyası Britaniyanı şantaj etdikdən sonra 
"rus işinə" qarışmayacağı təqdirdə Türkiyə ilə (yəni "Qaraqol" cəmiyyəti ilə - 
C.H.) RK(b)P Qafqaz Diyar komitəsinin bağladığı müqavilədən imtina 
edəcəklərini bildirmişdi. 1920-ci ilin fevral ayının 29-da Mərkəzi Rusiya hökuməti 
"Qaraqol" cəmiyyəti ilə imzalanmış müqavilədən imtina etdi. Xarici işlər komissarı 
G.Çiçerin RK(b)P Qafqaz Diyar Komitəsinə - Ş.Eliavanın adına göndərdiyi 
teleqramda yazırdı ki, biz gənc türklərlə nə müdafiə, nə də hücum haqda ittifaq 
bağlamırıq, aydındır ki, bu İngiltərə ilə saziş məsələsində bizim əl-qolumuzu 
bağlayır: biz türk imperializmini şirnikləşdirmək fikrində deyilik: Nuru Paşa kimi 
qatı imperialist türk hərbçilərini Qafqazın müsəlman vilayətlərinə buraxmaq 
olmaz; Yarımkommunizm kimi təqdim edilən panislamizm əksinqilabi qüvvə kimi 
bizim üçün təhlükəlidir, bu gün olmasa da, sabah biz ona qarşı mübarizə aparmalı 
olacağıq; Gənc türklərlə ittifaqa girmək haqda müqavilə bağlamaq çox böyük səhv 
olardı; bu ittifaq gələcəkdə qeyri-müəyyən razılaşmalarla əvəz edilməlidir."1410 Bu 
radioqramdan sonra mart ayında Kopenhagen və Londonda Sentrosoyuz 
missiyasına başçılıq edən L.Krasinlə ingilislər arasında danışıqlar başlandı. Xarici 
işlər naziri Lord Kerzondan fərqli olaraq, Britaniya siyasətini müəyyən edən Lloyd 
Corc Rusiya ilə qarşı-qarşıya gəlməyin əleyhinə çıxdı. Gürcüstan Respublikası baş 
naziri işləmiş N.N.Jordaniya sonralar Parisdə çıxan kitabında yazırdı: "Dünya üçün 
sirr deyildir ki, Sovet Rusiyasını Cənubi Qafqaz respublikalarının torpaqlarını işğal 
etməyə İngiltərə baş naziri Lloyd Corc sövq edirdi. Bu sirr Çiçerinin dilindən 
çıxmış və bütün dünya bu sirri hiss etmişdi".1411 Çox sonralar 1950-ci ildə 
M.Ə.Rəsulzadə də Ankara xalq evində oxuduğu məruzədə bu faktı təsdiq edirdi. О 
yazır ki, "ingilislərin Qafqazdan çıxması bolşevikləri Qafqaza hücuma 
cəsarətləndirdi." 
Eyni zamanda, о zamankı ingilis baş naziri Lloyd Corc Londona gəlmiş 
sovet xarici ticarət komissarı Krasinə Kral hökumətinin Qafqaz işlərinə 
qarışmadığını bildirdi. Beləliklə, Sovet Rusiyası Azərbaycanın işğalına beynəlxalq 
                                                        
1409
 Mərkəzi Rusiyanın və Sibirin türk-tatar xalqlarının Milli Məclisinin qərarı. 24.01.1920. // ARDA, 
(.894, s.10, i-92, v.30. 
1410
 Çiçerinin Ş.Eliavaya direktivi. 29.02.1920. // ARDA, f.894, s.10, i.145, v.15. 
1411
 Н.Жордания. Наши разногласия. Париж, 1928, с.45. 
406 
 
təminatlar aldıqdan sonra əməli addımlara keçdi. İşğal ərəfəsində Azərbaycan 
Cümhuriyyətini müdafiə edə biləcək bütün xarici qüvvələr demək olar ki, 
neytrallaşdırılmışdı. 
Xarici təhlükə ilə yanaşı, mart ayının axırlarında hökumətin istefa verməsi 
də böhranın dərinləşməsində az rol oynamadı. Lakin yeni hökumət yaradılmadığı 
üçün köhnə kabinet hələlik öz fəaliyyətini davam etdirirdi. Aprel ayının ortalarında 
Qırmızı Ordu hissələrinin Azərbaycan sərhədlərində toplanması Azərbaycan 
hökumətinin ciddi narahatçılığına səbəb olmuşdu. Aprelin 15-də Xan Xoyski 
G.Çiçerinə göndərdiyi teleqramda yazırdı ki, "Dağıstan denikinçilərdən 
təmizləndikdən sonra Azərbaycan xalqı bu ümiddə idi ki, şimaldan təhlükə 
qurtarmışdır. Azərbaycan xalqı qardaş dağlı xalqları və öz xalqının təyini 
müqəddəratını elan etmiş rus xalqı ilə dostcasına yaşayacaqdır. Bununla belə, 
Azərbaycan Respublikasının sərhədləri yaxınlığında, Dərbənd rayonu və 
Dağıstanın hüdudlarında Sovet hökumətinin silahlı qüvvələrinin toplanması 
müşahidə edilir. Azərbaycan hökuməti sovet hökumətinin fikrindən xəbərsizdir, 
ona görə xahiş edir ki, yuxarıda göstərilən rayonlarda sovet ordusunun 
toplanmasının səbəbləri haqda məlumat verilsin."1412 Bu teleqramdan iki gün sonra 
RSFSR xarici işlər komissarının müavini L.M.Karaxandan Sovet Rusiyasının 
ticarət-iqtisadi münasibətlərə dair danışıqlara hazır olması barədə teleqram alınsa 
da, bu xeyli dərəcədə taktiki mülahizələrlə bağlı idi. 
Qarabağda və Ermənistanla sərhəd rayonlarda hərbi əməliyyatlar davam 
etdiyi üçün Azərbaycan ordusunu Şimal sərhədlərinə gətirmək qeyri-mümkün idi. 
Aprel ayının 16-da Ermənistanın Bakıdakı diplomatik nümayəndəsi Arutyunyan 
Ermənistan xarici işlər nazirliyinə göndərdiyi şifrəli teleqramda qeyd edirdi: 
"Xoyski bildirir ki, şimaldan təhlükə və ölkənin vəziyyətinin ağır olmasına 
baxmayaraq, onlar ordunu Qarabağdan çıxara bilməzlər, ona görə ki, Zəngəzur 
istiqamətindən yeni hücumun olmayacağına əmin deyillər".1413 Aprel ayının 18-də 
Quba qəza rəisi Daxili İşlər Nazirliyinə göndərdiyi gizli teleqramda Azərbaycanın 
sərhədlərinə toplanmış sovet hərbi hissələrinin hərbi hazırlıq planları barədə 
məlumat verirdi.1414 
Aprel ayının 21-də Qafqaz cəbhəsi komandanlığının XI Ordu rəhbərliyi və 
Volqa Xəzər donanmasına göndərdiyi 490 nömrəli direktivdə göstərilirdi ki, 
Azərbaycanın əsas qüvvəsi öz dövlətinin qərb cəbhəsində məşğuldur. Ona görə XI 
Orduya və Volqa Xəzər donanmasına Tuxaçevski, Orconikidze və Zaxarovun 
imzası ilə göndərilən direktivdə əmr edilirdi ki, aprel ayının 27-də Azərbaycan 
sərhədini keçib, beş gün ərzində Yalama-Bakı əməliyyatını yerinə yetirsinlər. 
                                                        
1412
 Азербайджан, 1920, 20 апреля 
1413
 Ermənistan Respublikasının Azərbaycandakı diplomatik nümayəndəsi Arutyunyanın Ermənistan 
XİN-nə teleqramı. 16.04.1920. // AR Pİİ SPİHDA, f.276, s.9, i. 15, v.29  
1414
 Ermənistan Respublikasının Azərbaycandakı diplomatik nümayəndəsi Arutyunyanın Ermənistan 
XİN-nə teleqramı. 16.04.1920. // AR Pİİ SPİHDA, f.276, s.9, i. 15, v.29 
407 
 
Aprel ayının 23-də bu direktivdə dəyişiklik edildi və sərəncam verildi ki, XI 
Ordunun son vəzifəsi Bakı quberniyasını tutmaq deyil, bütün Azərbaycanı ələ 
keçirməkdir.1415 Elə həmin gün G.Çiçerinə göndərdiyi teleqramda Q.Orconikidze 
Azərbaycan ətrafında yaranmış vəziyyəti və Bakıdakı durumu belə 
səciyyələndirirdi: "Sizin teleqramınızı mən yalnız indi Petrovska gəlişim zaman 
aldım. Ümumilikdə biz artıq burada siyasət yürüdürük, lakin bu siyasət həlledici 
gücə arxalanır. Şəxsən mənim fikrimcə, sizin Azərbaycana cavabınız tamamilə 
müvafiqdir, yalnız xahiş edirəm bir az yubandırın. Bakıda vəziyyət indi belədir: 
ittihadçılar, sosialistlər və digər partiyalar hökumətdən çıxıblar, belə ki, Usubbəyov 
hökuməti yalnız müsavatçılardan ibarətdir... Bizim Bakıya qan tökülmədən daxil 
olmağımız və orada Sovet hökuməti elan etməyimiz istisnalıq təşkil etmir. 
Nərimanov Bakıda həddindən çox lazımdır. Acizanə şəkildə xahiş edirəm, günü 
sabah onu bura göndərin".1416 Aprel ayının 24-də isə V.Leninə və G.Çiçerinə 
göndərdiyi teleqramda G.Orconikidze Azərbaycana şərtlərin diktə edilməsinin 
zəruri olduğunu bildirərək yazırdı: "Bizim fəaliyyətimizin sizin siyasətinizlə 
əlaqələndirilməsi istiqamətində hər şey ediləcək".1417 
Aprel ayının 26-da Ermənistan hökuməti barışıq imzalamaq xahişi ilə çıxış 
etdi. Lakin gec idi. Azərbaycanın taleyi artıq Moskvada həll edilmişdi. Ölkə 
daxilində təxribatçılıq işləri ilə məşğul olan bolşeviklər öz fəaliyyətlərini XI 
Qırmızı Ordunun komandanlığı ilə, xüsusilə hərbi İnqilab Şurasının üzvü 
Q.K.Orconikidze ilə sıx əlaqələndirirdilər. A.İ.Mikoyan başda olmaqla, 
"Azərbaycan" bolşevikləri XI Qırmızı Ordunun Azərbaycanı işğal etmək 
planlarının həyata keçirilməsində, işğal əməliyyatının vaxtının müəyyən 
edilməsində fəal iştirak edirdilər. 
XI Ordu aprel ayının 26-da artıq Azərbaycan sərhədlərini keçmiş, aprelin 
27-də Quba və Qusar işğal edilmişdi.1418 Hərbi qüvvələr əsasən, Qərb cəbhəsində 
olduğu üçün XI Qırmızı Orduya qarşı Samur sərhəd qoşunlarının müqaviməti ciddi 
itki ilə nəticələndi. Hərbi nazir S.Mehmandarovun aprel ayının 27-də ordunun 
yerləşdiyi qərb cəbhəsinə vurduğu təcili teleqramın da heç bir əhəmiyyəti olmadı. 
O, bildirirdi: "Bolşeviklər Yalama stansiyasına hücum edib, içəriyə doğru hərəkət 
edərək, Xudatı tutmuşlar, vəziyyət böhranlıdır. Əmr edirəm, elə bu gün hər birində 
500 tüfənglidən az olmayaraq, Qazaxdan bir batalyon və Gəncədən bir batalyonu 
Qızılburuna göndərin".1419 
                                                        
1415
 Интернациональная помощь XI армии в борьбе за победу Советской власти в Азербайджане. 
Документы и материалы. 1920-1921 г. г.Баку, 1989, с.19 
1416
 Bakıda vəziyyət haqqında G.Orconikidzenin V.İ.Leninə və G.V.Çiçerinə teleqramı. 
23.04.1920.//RDSSTA, f.85, s.13, i.6, v.l 
1417
 Azərbaycan sülh şərtlərini diktə etməyin zəruriliyi haqqında G.Orconikidzenin V.İ.Leninə və 
Q.V.Çiçerinə teleqramı. 24.04.1920.// RDSSTA, f.85, s.13, iş.7, v.l  
1418
 Токаржевский Е.A. Из истории иностранной интервенции и гражданской войны в 
Азербайджане. Баку, 1957. 
1419
 Стeклов А. Армия Мусаватского Азербайджана. Баку, 1928. с.43. 
408 
 
Respublikanın Sovet Rusiyası tərəfindən təcavüzə məruz qaldığı, 
sərhədlərinin pozulduğu barədə Azərbaycan hökuməti aprelin 27-də müttəfiqlərin 
Tiflisdəki nümayəndələri Qraf de Martelə, polkovnik Qabbaya və H.Luko təcili 
məlumat göndərdi. Azərbaycan hökuməti müttəfiqlərin nümayəndələrindən xahiş 
edirdi ki, Ermənistanın Azərbaycana yenidən hücum etməməsi üçün Ermənistan 
hökumətinə təsir göstərsinlər. Çünki, baş vermiş təcavüz aktı ilə əlaqədar hökumət 
öz qoşunlarını Qarabağdan və Ermənistanla sərhəd rayonlarından çıxarmağı 
planlaşdırırdı.1420 Müttəfiqlərin nümayəndələri elə həmin gün Ermənistan hökuməti 
ilə əlaqəyə girdilər. Aprel ayının 28-də Ermənistan hökuməti bildirdi ki, onların 
orduları dayandıqları mövqelərdən irəliləməyəcək və Azərbaycana hücum 
etməyəcəklər. Bunun müqabilində onlar bir sıra şərtlər irəli sürürdülər.1421 Lakin 
gec idi. Aprelin 28-də artıq Bakı tutulmuş, rus qoşunları Kürdəmir və Yevlaxa 
qədər irəliləmişdilər. 
Sovet Ordusunun Bakıya yaxınlaşdığı məqamda - aprelin 27-si gündüz saat 
4-də Azərbaycan bolşevikləri, RK(b)P Qafqaz Diyar Komitəsinin Bakı bürosu və 
fəhlə konfransı adından XI Ordu dəstələrinin Biləcəri stansiyasında dayanmasına 
arxalanaraq, respublika parlamentinə hakimiyyəti təhvil vermək haqqında 
ultimatum təqdim etdilər. Aprelin 27-də axşam belə bir ultimatum hələ 
yaranmamış Azərbaycan Sovet hökuməti Qırmızı donanmasının komandanı Çingiz 
İldırımın imzası ilə parlamentə verildi. Orada deyilirdi: "Azərbaycan Sovet 
Sosialist Respublikasının Qırmızı Donanması Sizə təklif edir ki, yubanmadan 
hakimiyyəti yoldaş Nəriman Nərimanov başda olmaqla, Azərbaycan fəhlə-kəndli 
hökumətinə verəsiniz. Bu halda Qırmızı Donanma milliyyətindən asılı olmayaraq, 
Bakının bütün əhalisi üçün sülh və sakitliyin qorunacağına təminat verir. Cavab bu 
sənəd alınandan sonra iki saat ərzində verilməlidir, əks təqdirdə atəş 
açılacaqdır".1422 
Qeyd etmək lazımdır ki, hələ bundan xeyli əvvəl böhranlı mart günlərində, 
ümumiyyətlə, 1920-ci ilin baharında Azərbaycan parlamenti və hökumətində fikir 
ayrılıqları yaranmışdı. Şimaldan təhlükə reallaşdıqca Sovet Rusiyasına qarşı sərt 
xəttin tərəfdarı olan xarici işlər naziri F.Xoyski qrupu ilə, güzəştçilik siyasətinin 
tərəfdarları olan daxili işlər naziri M.Hacınski qrupu arasında ixtilaflar 
dərinləşmişdi. F.Xoyski tərəfdarlarının M.Hacınski tərəfdarlarını hökumətdən 
uzaqlaşdırmaq tələbi axıra çatdırılmadı. M.Hacınski daxili işlər nazirliyindən 
uzaqlaşdırılsa da, hökumətdə yeni mühüm bir vəzifə - ticarət və sənaye naziri 
                                                        
1420
 Le 28 avril 1920 Télégramme à chiffrer № 28-29 Haut Commissaire Français Constantinople Pour 
Diplomatie Communiquer Amiral. // Ministère des Affaires Etrangère de France, Archives 
Diplomatique, vol. 639, folio 12; Azərbaycan hökumətinin qraf de Martelə, polkovnik Qabbaya və 
K.Lyükə təcili diplomatik məlumatı. 27.04.1920. //ARPİİCPİHDA, f.276, siy.9, iş 15, v.43.  
1421
 Ermənistan Respublikasının Gürcüstanda diplomatik nümayəndəsi Tumanyanın Ermənistan XİN-nə 
teleqramı. 29.04.1920.//ARPİİCPİHDA, f.276, siy.9, iş 15, v.45. 
1422
 Çingiz İldırımın Azərbaycan Parlamentinə ultimatumu. 28.04.1920. // RDSSTA, f.85, s.27, i. 
313,v.20 
409 
 
vəzifəsini tutdu. Aprelin əvvəllərində hökumət böhranı baş verdikdə isə yeni 
hökuməti təşkil etmək M.Hacınskiyə tapşırıldı. Lakin o, müxtəlif bəhanələrlə yeni 
hökumətin təşkil edilməsini yubadır, bolşeviklərlə birlikdə koalisyon hökuməti 
yaratmaq üçün bolşevikləri hökumətə daxil olmağa çağırırdı. Son anda bolşeviklər 
hökumətə daxil olmaqdan imtina etdilər.1423 Bütün qeyd edilən məsələlərlə yanaşı, 
1920-ci ilin aprelində olmuş ciddi hökumət böhranı da öz növbəsində XI Qırmızı 
Ordunun Bakıya daxil olması üçün əlverişli şərait yaradırdı. Hökumətdə olan fikir 
ayrılıqları parlamentdə siyasi partiyalar arasındakı fikir ayrılıqlarını da gücləndirdi. 
Bu parlamentin sonuncu təcili iclasında özünü qabarıq şəkildə nümayiş etdirdi. 
Həmin vaxt Bakıya səfər edən Gürcüstan Müdafiə Nazirliyinin yüksək rütbəli 
əməkdaşı general Q.Kvinitadze öz xatirələrində yazır ki, 1920-ci ilin aprelində 
Azərbaycan ziyalıları arasında, əsasən, üç meyl var idi. Ziyalıların böyük hissəsi 
Türkiyəyə meylin tərəfdarı idi, ikinci hissə Azərbaycanın tam müstəqilliyinə 
üstünlük verirdi, üçüncü az bir hissə isə, bu və ya digər bayraq altında Rusiyaya 
birləşməyə tərəfdar idilər. Denikinin məğlubiyyəti və bolşeviklərin bilavasitə 
Azərbaycan sərhədlərinə yaxınlaşmasından sonra bu meylin tərəfdarları 
güclənmişdi.1424 
Aprelin 27-də Parlamentin sonuncu iclasına M.Ə.Rəsulzadə sədrlik edirdi. 
Kəskin diskussiyaların gedişində sosialist fraksiyası və onlara yaxın olan 
fraksiyalar hakimiyyəti bolşeviklərə vermək tələbini müdafiə etdilər. Həmin axşam 
Parlamentdəki tarixi çıxışında M.Ə.Rəsulzadə göstərirdi: "Qardaşlar! Qarşımızda 
bir ultimatum durur. Burada təslimdən bəhs edilir. Fəqət qardaşlar, təslim nə 
deməkdir. Kimə görə mövqeyimizi tərk edirik? Bizə deyirlər ki, hüdudlarımızdan 
keçən ordunun başında Nicati adında bir türk komandanı var. Rusiyadan gələn bu 
təcavüzkar ordu təxminən bilirəm ki, həyat və ölüm mübarizəsi aparan Türkiyəni 
xilas etmək üçün gedir. Qardaşlar! Türkiyə Azərbaycanın xilaskarıdır. Millətimizin 
amalını uca eyləyən müqəddəs bir məmləkətdir. Onun xilasına gedən bir qüvvəni 
biz, məmnuniyyətlə yola salarıq. Fəqət bir şərtlə ki, bu qüvvə bizim azadlığımızı, 
müstəqilliyimizi çeynəməsin. Halbuki qardaşlar, bizdən soruşmadan torpağımıza 
keçən hər hansı bir qüvvə dostumuz deyil, düşmənimizdir. Duyduğumuz bu 
təbliğat düşmən təbliğatıdır. Bizi aldadırlar. Yalandır, gələn rus ordusudur. Onun 
istədiyi 1914-cü il hüdudlarını almaqdır. Anadolunun imdadına getmək bəhanəsi 
ilə yurdumuza girən işğal ordusu buradan bir daha çıxmaq istəməyəcəkdir. Rusiya 
ilə anlaşmaq üçün hökuməti mütləq bolşeviklərə təslim etməyə, ultimatumu qəbul 
etməyə ehtiyac yoxdur. Bu ultimatumu kəmali nifrətlə rədd edirik... İstiqlalımızı 
göz bəbəyi kimi müdafiəyə qərar verən bir məclisin dinlədiyi bir ultimatumu qəbul 
etməsi, hökuməti öz əliylə dost cildinə girmiş bir düşmənə təslim etməsi deməkdir. 
                                                        
1423
 ARDA, f.970, s.l, i.224, v.5 
1424
 Генерал Г.И.Квинитадзе. Мои воспоминания в годы независимости Грузии, с. 162 
410 
 
Biz buraya millətin iradə və arzusu ilə gəldik, bizi buradan yalnız qüvvət və süngü 
çıxarmalıdır".1425 
M.Ə.Rəsulzadə və Şəfi bəy Rüstəmbəyovun kəskin etirazlarına 
baxmayaraq, iclas axşam saat 11-də hakimiyyəti dinc yolla bolşeviklərə vermək 
haqqında qərar qəbul etdi. Hökumət öz fəaliyyətini dayandırdı. M.Ə.Rəsulzadə 
deyirdi: "...Yazıqlar olsun ki, biz "Bir kərə yüksələn bayraq bir daha enməz" 
idealına etdiyimiz afərinləri unutduq, canımız və malımız qorxusundan bu istiqlal 
bayrağını qırmızı bir bezə dəyişdik".1426 Azərbaycan Parlamentinin hakimiyyəti 
təhvil vermək haqqında qərarında deyilirdi: "Sizin 27 aprel tarixli məktubunuzu 
müzakirə edərək, onun məzmununu indiki vəziyyətlə tutuşduraraq, bizim 
seçdiyimiz komissiya sizin təklifinizi, о cümlədən: 
1. Sovet hakimiyyətinin idarə etdiyi Azərbaycanın tam müstəqilliyinin 
qoruyub saxlanılmasını; 
2. Azərbaycan Kommunist Partiyasının yaratdığı hökumətin müvəqqəti 
orqan olacağını; 
3. Нər hansı kənar təzyiqdən asılı olmayaraq, Azərbaycanın əsl idarə 
formasını fəhlə, kəndli və əsgər deputatlarının timsalında Azərbaycanın ali 
qanunvericilik orqanının yaranacağını; 
4. Hökumət idarələrindəki qulluqçuların tutduğu vəzifələrdə qalmasını 
(yalnız vəzifəli şəxslər əvəz olunur); 
5. Yeni yaradılmış kommunist hökumətinin hökumət və parlament (keçmiş 
- C.H.) üzvlərinin həyat və mülkiyyətinin toxunulmazlığını təmin edəcəyini; 
6. Qırmızı Ordunun döyüşlə Bakı şəhərinə daxil olmasına yol verməmək 
üçün tədbirlər görüləcəyini; 
7. Yeni hökumətin Azərbaycanın müstəqilliyini tapdalamaq məqsədilə hər 
hansı bir kənar həmləyə (haradan olursa-olsun) qarşı qəti tədbirlərlə və əldə olunan 
bütün vasitələrlə mübarizə aparacağını nəzərə alıb Azərbaycan parlamenti bu 
şərtlərə əməl edəcəklərini bildirdikləri üçün səs çoxluğu ilə hakimiyyəti müsəlman 
kommunistlərinə vermək barədə qərar qəbul edir.
1427
 
Lakin cəmisi bir neçə saat sonra bu razılaşmanın əksinə olaraq, Anadoluya 
getmək bəhanəsi ilə Biləcəri stansiyası yaxınlığına gəlib çatmış XI Qırmızı Ordu 
Bakıya daxil oldu. İşğal faktı başa çatdıqdan sonra yeni hakimiyyət aprel ayının 
29-da gündüz saat 14-də Sovet hakimiyyətinə ordu göndərilməsi haqqında rəsmi 
müraciət etdi. Müraciətdə Qırmızı Ordu dəstələrinin göndərilməsi ilə real köməklik 
göstərilməsi xahiş edilirdi. Müraciətdə deyilirdi: "Xarici və daxili əksinqilabın 
                                                        
1425
 "Ağ ləkə"lərin qara kölgəsi. Bakı, 1991, s.95-96 
1426
 M.Ə. Rəsulzadə Əsrimizin Səyavuşu. Bakı, 1991, s.55 
1427
 Azərbaycan Xalq Cümhuriyyəti. Parlament. II cild. Bakı, 1998, c.978-979; Le 29 avril 1920 
Télégramme à chiffrer № 30 Haut Commissaire Français Constantinople. // Ministère des Affaires 
Etrangère de France, Archives Diplomatique, vol. 639, folio 13 
 
411 
 
birləşmiş quldur dəstələrinin təzyiqinə öz qüvvəsi ilə müqavimət göstərməyə 
imkanı olmayan Azərbaycan Müvəqqəti İnqilab komitəsi dünya imperializminə 
qarşı birgə mübarizə aparmaq üçün qardaşlıq ittifaqı bağlamağı Rusiya Sovet 
Respublikası hökumətinə təklif edir və Qızıl Ordu dəstələri göndərmək yolu ilə 
dərhal həqiqi yardım göstərməyi xahiş edir".1428 Halbuki istənilən ordu artıq 
Bakıda idi və Anadoluya getmək də yaddan çıxmışdı. Az sonra imzalanmış 
müqavilənin heç bir bəndinə bolşeviklər tərəfindən əməl edilmədi. Bununla da, 
Azərbaycanın tarixində mühüm hadisə olan 23 aylıq istiqlala son qoyuldu və 
Azərbaycan yenidən Rusiya tərəfindən işğal olundu. Bolşevik emissarlarının 
yazışmalarından aydın olur ki, Azərbaycanın müstəqilliyinin müsəlman 
kommunistləri tərəfindən saxlanacağına verilən vədlər deklarativ xarakter daşıyırdı 
və onların səlahiyyətləri çərçivəsində olan bir məsələ deyildi. Bu İ.Stalinin 
Azərbaycana müdaxilənin başlandığı anda, aprel ayının 27-də, Moskvaya 
G.Çiçerinə göndərdiyi teleqramdan daha aydın görsənir. О yazırdı: "Siz tamamilə 
haqlısınız ki, yoldaş Orconikidze müəyyən qədər özünəməxsus xətt yeridir. Mənim 
fikrimcə, bu onunla izah olunur ki, Azərbaycan reallıqlarına tamamilə uyğun 
olmayan bu təlimat ona (eləcə də bizə) yoldaş Lenin tərəfindən verilib. Belə ki, biz 
Bakıda heç bir şansı olmayan qabaqcadan baş verəcək üsyana ümid bəsləyirik..." 
Azərbaycanın gələcək müstəqilliyi haqqında söhbətlərə gəldikdə İ.Stalin yazırdı: 
"Mənə belə gəlir gələcək (güman edilən) müstəqillik ciddi praktiki əhəmiyyəti 
olmayan yalnız bəyanat formasında təsəvvür edilə bilər."1429 
Aprel ayının 28-də AK(b)P MK Azərbaycanda Sovet hakimiyyətinin elan 
edilməsini xüsusi teleqramla V.İ.Leninə xəbər verdi. Aprelin 29-da V.İ.Lenin şüşə-
çini istehsalı fəhlələrinin ümumrusiya qurultayında deyirdi: "... dünən Bakıdan 
aldığımız bir xəbər göstərir ki, Sovet Rusiyasının vəziyyəti yaxşılaşmaqdadır: 
sənayemizin yanacaqsız qaldığı bizə məlumdur, indi isə xəbər almışıq ki, Bakı 
proletariatı hakimiyyəti öz əlinə almış və Azərbaycan hökumətini yıxmışdır. Bu, о 
deməkdir ki, indi bizim bütün sənayemizi canlandıra biləcək bir iqtisadi bazamız 
vardır... Beləliklə, nəqliyyatımız və sənayemiz Bakı neft mədənlərindən çox böyük 
yardım alacaqdır".1430 Bu "köməyi" gözləməyə çox vaxt lazım gəlmədi. May 
ayının 4-də Q.K.Orconikidze və S.M.Kirov V.İ.Leninə məlumat verirdilər ki, 
mədənlər və ticarət donanması tamamilə təhlükəsizdir. Neft məhsullarının ehtiyatı 
300 milyon puddur, gündəlik istehsal 20 milyon puddur. Hələlik, Həştərxana 1,5 
milyon pud göndərilir. Göndərişin həcmi Həştərxandan asılı olacaq.1431 
                                                        
1428
 Ordu göndərilməsi haqqında Sovet hökumətinə teleqram. 29.04.1920. // Rusiya Federasiyası Dövlət 
Arxivi, f. 130, s.4, i.496, v.25 
1429
 İ.Stalinin Moskvaya teleqramı. 27.04.1920.// ARPİİ SPİHDA, f.1, s.l, i.2a, v.4 
1430
 V.İ.Lenin. Azərbaycan haqqında. s. 168 
1431
 Ordu göndərilməsi haqqında sovet hökumətinə müraciət. 29.04.1920. // Rusiya Federasiyası Dövlət 
Arxivi. F.139. s.4. i.496, v.25 
 
412 
 
Aprel ayının axırlarında Bakının işğalı başa çatdıqdan sonra may ayının 4-
də V.Leninə göndərdikləri teleqramda Q.K.Orconikidze və S.M.Kirov 
Azərbaycanın işğalını belə təsvir edirdilər: "Azərbaycan Kommunist komitəsinin 
aprel ayının 28-nə keçən gecə hakimiyyətin kommunistlərə verilməsi haqqında 
hökumətə təqdim edəcəkləri tələblərindən məlumatlı olan bizim ordumuz aprelin 
26-da Azərbaycan sərhədlərini keçdi. Bizim zirehli qatarımız bu zaman Xaçmazda 
idi. Qısa müşavirədən sonra hökumət hakimiyyətin müstəsna olaraq, 
müsəlmanlardan təşkil olunmuş Azərbaycan və Bakı İnqilab Komitəsinə verdi. 
Müstəqil Azərbaycan Sovet Sosialist Respublikası elan edildi. İnqilab Komitəsinin 
birinci addımı hərbi kömək üçün və hərbi ittifaq bağlamaq təklifi ilə Sovet 
Rusiyasına müraciət etməsi oldu. Bizim ordumuz şəhərə müqavimətsiz girdi. 
Hakimiyyət kommunistlərə verildikdən iki saat sonra tərkibində piyada 
batalyonları olan bizim zirehli qatar Bakıya gəldi".1432 Teleqramda V.Leninə 
bildirilirdi ki, ən yaxın zamanlarda Azərbaycanda baş verənlər eynilə Gürcüstanla 
da olacaq. Ona görə, teleqram müəllifləri tövsiyə edirdilər ki, Gürcüstanla heç bir 
danışıq aparılmasın.1433 Ən nəhayət, aprel ayının 23-də G.Çiçerinə teleqramında 
təcili olaraq, N.Nərimanovun göndərilməsini acizanə surətdə xahiş edən 
Orconikidze indi V.Leninə yazırdı ki, Xalq Komissarlar Soveti N.Nərimanova heç 
bir vəkalət verməsin.1434 May ayının 7-də V.İ.Lenin, İ.V.Stalin və G.V.Çiçerinə 
göndərdikləri teleqramda Q.K.Orconikidze və S.M.Kirov yenidən Gürcüstan 
məsələsinə toxunaraq yazırdılar ki, gürcü qüvvələrinin mübarizə apardığı indiki 
vəziyyət bizim müdaxiləmiz üçün çox əlverişlidir. Azərbaycanda baş verənlər kiçik 
dəyişikliklərlə burada da təkrar olunacaqdır. Bundan əlavə, Gürcüstan ələ 
keçirilməsə, Azərbaycanın işğalı müsəlmanlarda çox qəzəb doğura bilər, halbuki 
Azərbaycan hökuməti bütün mümkün güzəştlərlə sülh bağlamağa hazır idi.1435 
Göründüyü kimi, Azərbaycanın işğalına bolşeviklər bütün Cənubi Qafqazın ələ 
keçirilməsi kimi baxırdılar. Bakının tutulması onların fikrincə, iqtisadi 
əhəmiyyətindən başqa, daha çox siyasi əhəmiyyətə malik idi. May ayının 3-də 
Q.K.Orconikidze bildirirdi: "Azərbaycan paytaxtının tutulması Sovet Rusiyasının 
ucqarlarında "yeni yaranmış dövlətlər" və bir çox başqa müstəqil əksinqilabçılar 
üçün bir dərs olduğundan siyasi baxımdan az əhəmiyyətli deyildir. Bu dövlətlər 
vasitəsi ilə Qərbi Avropanın burjua diplomatları "bolşevizm təhlükəsindən" 
mühafizə olunacaqlarını fikirləşirdilər".1436 
                                                        
1432
 Q.K.Orconikidze və S.M.Kirovun V.İ.Leninə teleqramı. 04.05.1920.// RDSSTA, f.850, c.13. i.12, 
v.100 
1433
 Yenə orada. v.100 
1434
 Yenə orada, v.101 
1435
 Q.K.Orconikidze və S.M.Kirovun V.İ.Leninə, İ.V.Stalinə və G.V.Çiçerinə teleqramı. 07.05.1920. 
//RDSSTA, f.5, c.l, i.245, v.l 
1436
 Q.K.Orconikidzenin Vladiqafqaza teleqramı. 04.05.1920. // RDSSTA, f.85, с 13, i.10, v.2 
 
413 
 
Hadisələrin araşdırılması göstərir ki, 1920-ci ilin aprelində Azərbaycanda 
nə inqilabi şərait mövcud idi, nə də inqilab baş verdi. Sadəcə olaraq, xarici təcavüz 
nəticəsində beynəlxalq münasibətlərə və beynəlxalq hüquqa zidd olaraq, dünya 
ölkələri tərəfindən tanınmış suveren dövlət zor tətbiq etməklə işğal edildi. 
Bolşeviklər hakimiyyəti qəsb etdilər. XI Qırmızı Ordu ilə Bakıya gələn bolşevik 
Pervuxin öz xatirələrində yazır ki, aprel ayının 28-də səhər adamlar küçələrdə nə 
baş verdiyindən xəbərsiz idilər. Onlar əsgərlərdən soruşurdular: "İvan, heç olmasa 
deyin görək nə baş verib, kim hakimiyyəti qəsb edib? Bizim yerli bolşeviklər, 
yoxsa gəlmələr?"1437 Bu hadisələrin fəal iştirakçısı H.Sultanov da sonralar etiraf 
edirdi ki, Sovet hakimiyyəti Azərbaycana hazır formada, XI ordusunun süngüsü ilə 
gətirildi. Həmid Sultanov 1920-ci ilin oktyabrında keçirilmiş AK(b)P-nın II 
qurultayındakı çıxışında göstərirdi ki, hakimiyyətin devrilməsi üçün MK heç bir 
fəhlə, heç bir kəndliyə göstəriş verməmişdi. О deyirdi ki, hakimiyyətin 
devrilməsində mən yaxından iştirak etmişəm. Ona görə elə bilirdik ki, arxamızda 
MK-dan olan əziz yoldaşlarımız deyil, bizim Yalamada olan qırmızı süngümüz 
dayanır. Mən hökumətə tələbləri verməyə gedəndə qətiyyən MK-ya 
arxalanmırdım. Mən bilirdim ki, indi də olmasa, sabah, ya da birisi gün qırmızı 
süngü burada olacaq. Bu müddət ərzində əgər məni və mənim yoldaşlarımı 
öldürsələr, Bakı fəhlələri qalacaqdır və Sovet hakimiyyətini hazır formada 
alacaqdır. Belə də oldu, biz Sovet hakimiyyətini hazır formada aldıq, onu bizə 
hazır formada gətirdilər".1438 Azərbaycanda hakimiyyəti ələ keçirən bolşeviklərin 
ilk addımlarından biri Bakıda olan xarici dövlətlərin diplomatik nümayəndələrini 
həbs etmək oldu.1439 Bütövlükdə, Bakıda həbs edilən xaricilərin sayı 400 nəfər 
idi.1440 Cənubi Qafqazda Britaniya Ali Komissarı H.Lukun məlumatı əsasında 
Ənzəliyə getmək üçün İstanbul - Tiflis yolu ilə hərəkət edən admirallığın birinci 
lordu B.Frezer başda olmaqla 32 Britaniya donanma zabitləri məhz aprel ayının 
28-də Bakıya yetişdilər və elə həmin gün də bolşeviklər tərəfindən həbs edildilər. 
Hələ aprel ayının əvvəllərində Zaqafqaziyada Britaniya Ali Komissarı O.Uordropu 
əvəz etmiş H.Luk İstanbula, "Qara dəniz ordusuna" teleqram vuraraq Ənzəliyə 
ingilis donanma zabitlərinin göndərilməsinin zəruriliyini bildirmişdi. Bu addım 
Xəzər dənizində güclənmiş bolşeviklərin ehtimal edilən təhlükəsindən Ənzəli 
                                                        
1437
 1917-1918-ci illərdə Bakıda və Azərbaycanda inqilabi hadisələr haqqında xatirələr. Pervuxinin 
xatirələrindən. // AR Pİİ SPİHDA, f.276, c.2, i.20, v.72 
1438
 Azərbaycan K(b)P-nın II qurultayının stenoqramı. Oktyabr, 1920. // AR Pİİ SPİHDA, f.1, s.1. i.8, 
v.280 
1439
 Commissariat de la République Française au Caucase. Monsieur de Martel Commissaire français au 
Caucase à Son Excellence Monsieur Millerand Président du Conseil Ministre des Affaires Etrangères. 
Le 24 mai 1920.// Ministère des Affaires Etrangère de France, Archives Diplomatique, vol. 639, folio 
77 
1440
 Information Renseignements sur Bakou. Le 25 août 1920. // Ministère des Affaires Etrangère de 
France, Archives Diplomatique,vol. 639, folio 158 
 
414 
 
limanının müdafiəsini möhkəmləndirmək məqsədilə atılırdı. H.Lukun teleqramına 
əsasən, təcili şəkildə 32 Britaniya donanma zabiti İstanbul - Tiflis - Bakı yolu ilə 
Ənzəliyə yola salınmışdı. Aprel işğalı zamanı Bakıda həbs olunan həmin zabitlər 
bir neçə ay sonra bolşeviklər tərəfindən hərbi əsirlər kimi İngiltərə ilə 
dəyişdirildi.1441 
Bir sıra Qərb tarixçiləri haqlı olaraq qeyd edirlər ki, Qafqazın vaxtilə çar 
Rusiyası tərəfindən işğal edilməsi ilə Sovet Rusiyası tərəfindən işğal edilməsi 
arasında tarixi bir paralellik mövcuddur.1442 F.Kazımzadə yazır: "Ölkənin adı və 
zahiri müstəqillik forması saxlanılsa da, qısa bir müddət ərzində Azərbaycanı yenə 
də Rusiya uddu".1443 1979-cu ilin may ayında ABŞ-ın beynəlxalq əlaqələr üzrə 
agentliyinin Vilson Mərkəzi və SSRİ-ni öyrənən C.Kennan institutunun birgə 
keçirdiyi konfransda çıxış edən F.Kazımzadə göstərirdi ki, "Qırmızı Ordu 1920-21-
ci illərdə Cənubi Qafqaz respublikalarını işğal etdi. Moskva öz ağalığını 
pərdələmək üçün yeni yaranmış bolşevik hökumətləri ilə müqavilələr bağladı. 
Əslində isə Cənubi Qafqaz Moskvanın müstəmləkəsi kimi idarə olunurdu".1444 
Amerika alimi R.Payps da Azərbaycanın işğal olunması faktını təsdiq edir. O, yazır 
ki, 1920-ci il aprel ayının 28-də başda Orconikidze və Kirov olmaqla XI Ordunun 
qoşunları Bakıya gəlib Azərbaycanı işğal edərək Sovet hakimiyyətini qurdular.1445 
Qərb tarixçilərindən U.Allen, P.Muratov, X.Seton-Uotson, A.Spektor, U.Kolarz, 
S.Uimbiş, A.Beniqsen, R.Syüni, T.Svyatoçevski və digərləri də bu fikirdədirlər.1446 
Aprel ayının sonunda San-Remo konfransından Parisə dönən Azərbaycan 
nümayəndələri Bakının işğalı xəbərini Fransa mətbuatından aldılar. Bu məlumatı 
alan kimi Ə.M.Topçubaşov Fransa Nazirlər Kabinetinə və Xarici İşlər Nazirliyinə 
müraciət edib Azərbaycan Nazirlər Şurasına təcili radioqram göndərilməsi işində 
köməklik göstərilməsini onlardan xahiş etdi. Ə.M.Topçubaşov bu radioqrama 
                                                        
1441
 Bax: H.Luke. Cities and men. Oxford, 1953, p. 101-104; D. de Martel - Affaires Etrangères 
Télégramme à l'arrivée Duplicata, Tiflis par Constantinople, le 28 mai 1920. // Ministère des Affaires 
Etrangère de France, Archives Diplomatique, vol. 639, folio 101 
1442
 W. Allen and Paul Muratof. Caucasian Battlefields, p.500 
1443
 F.Kazemzadeh. The Struggle for Transcaucasia, p.285 
1444
 Бах: Советский Азербайджан: мифы и действительности, с.25 
1445
 R.Pipes. The Formation of the Soviet Union: Communist and Nationalism, 1917-1923. Cambridge, 
1964, p.227 
1446
 Bax: W.Allen, P.Muratof. Caucasian Battlefields: A History of the Wars and Turco - Caucasian 
Border (1828-1921). Cambridge, 1953; V.Kolarz. Russia and Her Colonial. London, 1953; I.Spector. 
The Soviet Union and thc Moslem World. 1917-1958, Wash. 1958; A.Bennigsen, E.Wimbush. Moslem 
National Communism in the Soviet Union: А Revolutionary Strategy for the Colonial World. Chicago, 
London, 1979; R.Suny. The Baku Commune, 1917-1918: Class and Nationalist. Princeton (N.Y.), 1972; 
H.Seton-Watson. The New Imperialism. London, 1961; T.Swietochowski. Russian Azerbaijan, 1905-
1920: The Shaping of National Identity in Moslem Community. Cambridge, 1985; T.Swietochowski. 
Russia and Azerbaijan: A Borderland in Transition. New York, 1995; T.Swietochowski and B.Collins. 
Historical Dictionary of Azerbaijan. Lanham, 1999 
415 
 
cavab alacağına əmin olduğunu Fransa rəsmilərinə bildirirdi.1447 Fransa Xarici İşlər 
Nazirliyinin köməkliyi ilə Ə.M.Topçubaşov may ayının 3-də Azərbaycan Nazirlər 
Şurasının sədrinə bu məzmunda radioqram göndərdi: "Artıq iki gündür qəzetlər 
Azərbaycandan alınmış mühüm məlumatlar dərc edir. San-Remodan qayıdan 
Azərbaycan nümayəndələri baş vermiş hadisələr barədə məlumatsızdır. Acizanə 
şəkildə rica edirik baş vermiş hadisələr barədə nümayəndəliyi 
məlumatlandırın."1448 Eyni zamanda yubanmadan Parisdə olan Azərbaycan 
nümayəndələri müttəfiq dövlətlərin Ali Şurasına, Fransa, İngiltərə, Amerika və 
İtaliya hökumətlərinə və xarici dövlətlərin Parisdə olan səfirliklərinə suveren 
Azərbaycan dövlətinin Sovet Rusiyasının silahlı qüvvələri tərəfindən işğal 
olunduğu haqqında nota təqdim etdilər. Sülh konfransına verilmiş notada 
göstərilirdi: "Azərbaycan nümayəndələri ümid edirlər ki, Sülh konfransı 
müstəqilliyinin bərpa olunmasında Azərbaycana köməklik göstərəcəkdir".1449 Bu 
məzmunda notalar və müraciətlər dəfələrlə Millətlər Cəmiyyətinə, dünya siyasətini 
müəyyən edən ölkələrə də verildi. Azərbaycanın Millətlər Cəmiyyətinə 
müraciətində deyilirdi: "... Azərbaycan milləti böyük məclisin məsaisini 
məmnuniyyətlə salamlar və Millətlər Cəmiyyətinin xidmətlərinin təhəqüqü ilə 
bütün bəşəriyyətə səadət gəlməsi ümidini izhar edər. Fəqət, eyni zamanda 
Cenevrədə birləşmiş olan millətlər təmsilçilərinə müraciət edərək, Azərbaycan 
xalqının məruz qaldığı ələm və nəqab ilə nəzəri diqqətinizi cəlb etmək 
istəyirik".1450 Müraciətdə Azərbaycan Demokratik Respublikasının Azərbaycan 
türk millətinin iradəsini ifadə etdiyi, müttəfiqlər tərəfindən tanınan bu dövlətin 
həyat qabiliyyətli olduğu göstərilərək yazılırdı: "Fəqət, 1920-ci ilin aprelində rus 
bolşevikləri Azərbaycanı istila etdilər və qeyri-bərabər hərbdən sonra Qızıl Ordu 
məmləkəti əsgəri işğalı altına aldı... Millətlərin həyatını sülhü-ədalət əsasları 
üzərində sırf yaşamaq və sərbəstcə inkişaf etmək üçün mücadilə aparan kiçik 
Azərbaycan millətinin çəkdiyi ələmə qarşı laqeyd qalacağınızı zənn etmirik. 
Millətlər Cəmiyyətinin nəzəri diqqətinin dünyanın bu güşəsinə yönələcəyinə və ali 
məclisin Azərbaycan millətinə və onun haqlı tələbatına mənəvi himayəsini 
                                                        
1447
 Président du Parlement, Président de la Délégation de Paix de la République d'Azerbaïdjan 
A.M.Toptchibacheff - A Son Excellence Monsieur le Président du Conseil des Ministres et Ministre des 
Affaires Etrangères de la Republique Française. Le 3 mai 1920. // Ministère des Affaires Etrangère de 
France, Archives Diplomatique, vol. 639, folio 20 
1448
 Président Délégation Topchibacheff - Président Conseil des Ministres Republique 
Azerbaïdjanienne. Le 3 mai 19207/ Ministère des Affaires Etrangère de France, Archives Diplomatique, 
vol. 639, folio 21 
1449
 F.Kazemzadeh. The Struggle for Transcaucasia, p.286. 
1450
 League of Nations from the President of the Peace Delegation of the Azerbaijan Republic. 
Bibliotheque de documentation international contemproraine (BDIC, Nanterre), Paris, Microfilms des 
archives du gouvernement Azerbaidjan. 
416 
 
göstərəcəyinə ümid edirik..."1451 1920-ci ilin iyun ayının 30-da isə 
Ə.M.Topçubaşov sovet ticarət komissarı M.Krasinin Rusiyanın Qərb ölkələrinə 
olan borclarının Bakı neftinin həmin ölkələrə konsessiya verilə biləcəyi ilə 
ödənilməsi barədə bəyanatına qarşı Versal Ali Şurasının sədrinə etiraz notası 
vermişdi.1452 Sonralar Spa, London, Genuya, Haaqa, Lozanna, Streze 
konfranslarına da bu məzmunda müraciətlər verildi. Məsələn, 1920-ci ilin iyul 
ayının 4-də Spa konfransına təqdim edilmiş müraciətdə göstərilirdi: "Azərbaycanın 
Sülh konfransında olan nümayəndə heyəti Sülh konfransının diqqətini 
Azərbaycanın Sovet Rusiyası tərəfindən işğalına yönəltmək istəyir... Versal Ali 
Şurası tərəfindən Azərbaycanın müstəqilliyinin de-fakto tanınması xalqın böyük 
ruh yüksəkliyinə səbəb olmuşdu. Bu tanınma xalqa ümid verirdi ki, onların 
yaratdığı gənc dövlətin həyatında yeni dövr başlayır... Lakin bu tanınmadan az 
sonra ölkəmiz bolşeviklər tərəfindən işğal edildi...Yaranmış bu şəraitdə hadisələrin 
həllinin açarı müttəfiq dövlətlərin, Sülh konfransının və Millətlər Cəmiyyətinin 
əlindədir.1453 Bu müraciətin surətləri Spa konfransında təmsil olunan ayrı-ayrı 
nümayəndə heyətlərinin başçılarına təqdim edildi. Fransa nümayəndə heyətinin 
başçısına yazdığı məktubda Ə.M.Topçubaşov bildirirdi ki, rəhbərlik etdiyiniz 
Fransa Respublikasının konfransdakı nümayəndə heyətinin Azərbaycan üçün 
böyük həyati əhəmiyyət daşıyan məsələlərə diqqət yetirəcəyinə bəslədiyimiz dərin 
inamın ifadəsi kimi bu müraciəti Sizə ünvanlayırıq.1454 Lakin bunların elə bir 
əhəmiyyəti olmadı. Hətta ABŞ kimi bir sıra dövlətlər Azərbaycanın Sovet Rusiyası 
tərəfindən işğalından bölünməz Rusiya ideyasını və Ermənistanın müstəqilliyini 
müdafiə məqamı kimi istifadə etdikdə Ə.M.Topçubaşov 1920-ci ilin avqust ayının 
16-da ABŞ-ın Parisdəki səfirinə kəskin bir nota ilə müraciət etməli oldu. Orada 
deyilirdi: "Mənim başçılıq etdiyim Azərbaycan Respublikasının Parisdə Sülh 
konfransındakı nümayəndə heyəti adından, sizin hökumətə ünvanlanmış 
bəyannaməni, cənab Səfir sizə təqdim etmək şərəfindəyəm. Avropa mətbuatı, 
Birləşmiş Ştatların Xarici İşlər Nazirliyinin İtaliya səfirliyinə göndərdiyi notasının 
tam mətnini dərc etmişdir. Polşa - Rusiya məsələlərindən bəhs edən bu notada, 
eyni zamanda, Azərbaycan Respublikasının həyati maraqlarına da toxunulub. Bu 
səbəbdən, Azərbaycan Respublikasının Paris Sülh konfransındakı nümayəndə 
                                                        
1451
 League of Nations from the President of the Peace Delegation of the Azerbaijan Republic. 
Bibliotheque de documentation international contemproraine (BDIC, Nanterre), Paris, Microfilms des 
archives du gouvernement Azerbaidjan. 
1452
 A.Toptchibacheff Président de la Délégation de Paix de la République d'Azerbaïdjan - Monsieur le 
Président du Conseil Suprême de la Conférence de la Paix. Le 30 juin 1920.// Ministère des Affaires 
Etrangère de France, Archives Diplomatique, vol. 639, folio 135 
1453
 Monsieur le Président de la Conférence de la Paix à Spa. Le 4 juillet 1920. // Ministère des Affaires 
Etrangère de France, Archives Diplomatique, vol. 639, folio 124-132 
1454
 Président de la Délégation de Paix de la République d'Azerbaïdjan - А М. le Président de la 
Délégation de la République française à la Conférence de Spa. Le 7 juillet 19207/ Ministère des 
Affaires Etrangère de France, Archives Diplomatique, vol. 639, folio 133 
 
417 
 
heyəti bu notaya münasibətdə etinasız qala bilməzdi və ona görə də, notanın 
Azərbaycana aid məqamlarına Birləşmiş Ştatlar hökumətinin diqqətini cəlb etmək 
məcburiyyətindədir. Rus xalqına böyük simpatiya nümayiş etdirən nota rus 
xalqının gözəl gələcəyini, Rusiyanın erməni dövlətinə verəcəyi əraziləri çıxmaq 
şərti ilə vahid və bölünməz Rusiyada görür. Azərbaycan xalqının rus dövlətindən, 
onun gələcəkdə hər hansı forma alacağına baxmayaraq, ayrılmaq və 28 may 1918 
il tarixində öz müstəqil Azərbaycan Xalq Cümhuriyyətini yaratmaq qərarına 
əsaslanaraq, Azərbaycan nümayəndə heyəti, heç bir halda, gələcək Rusiyaya 
münasibətdə bu mövqeylə razılaşa bilməz. Bu qərar bir əsrə yaxın müddətində 
rusların Qafqazda və о cümlədən, Azərbaycanda hakimiyyətinin nəticəsidir, çünki 
heç bir hüquqa malik olmayan və sayı dörd milyon yarım olan Azərbaycan əhalisi, 
öz təbiətinə tam yad olan rus əsarəti altında boğulurdu. Sülh konfransına və 
həmçinin, Birləşmiş Ştatlar hökumətinə nümayəndə heyəti tərəfindən təqdim 
olunmuş siyasi hesabatlarda, rusların bir əsrlik hakimiyyətindən sonra Azərbaycan 
əhalisinin acınacaqlı vəziyyəti gerçək şəkildə təsvir edilmişdir. Azərbaycanlılar rus 
İmperiyasının dağılmasından sonra, digər Qafqaz xalqları ilə birlikdə öz 
müstəqilliklərini elan etmişlər, bu yolda onlar iki ildən artıq böyük qurbanlar 
vermişlər və indi də rus bolşeviklərinə qarşı mübarizələrini davam etdirirlər. Bütün 
bu qurbanlar Azərbaycanın gələcəkdə müstəqil yaşamaq arzularından irəli gəlir, 
çünki azərbaycanlılar irq, din, dil baxımından slavyanlardan fərqlənirlər və onlarla 
nə adətlərində, nə də mənəvi və intellektual düşüncələrində heç bir oxşarlıqları 
yoxdur. Əgər Birləşmiş Ştatların Xarici İşlər Nazirliyinin notası, ermənilərin zor 
gücünə işğal ediləcəyini səbəb gətirərək, onların müstəqillik hüququnu tanıyırsa, 
onda bizə bəyan etməyə icazə verin ki, Qafqazın ruslar tərəfindən işğalı zamanı, 
Azərbaycan xanlıqlarının və azad Dağıstanın əhalisinin simasında yalnız 
müsəlmanların ruslara qarşı mübarizə apardığını nəzərinizə çatdıraq. Azərbaycanın 
və Dağıstanın rus işğalına qarşı mübarizəsi yarım əsr davam edib. Halbuki Qafqaz 
erməniləri heç vaxt ruslara qarşı mübarizə aparmayıblar. Ancaq biz, kiçik erməni 
millətinə və çox milyonlu rus xalqına ən xoş arzular diləyirik. Biz, sadəcə qeyd 
etmək istəyirik ki, kiçik Azərbaycan millətinin də böyük xalqların köməyi və 
müdafiəsinə ehtiyacı var və azərbaycanlılar daha çox diqqətə və ədalətli 
münasibətə layiqdirlər. Bundan əlavə, Azərbaycan xalqı iki dəfə - 1918-ci ildə və 
1920-ci ilin aprel ayından etibarən, rus bolşevikləri tərəfindən dəhşətli müdaxiləyə 
məruz qalıblar və hal-hazırda heç bir yerdən kömək almadan onlara qarşı qanlı 
mübarizə aparmaqdadırlar. İki dəfə rusların hakimiyyəti nəticəsində bizim kiçik 
ölkədə 200 minə yaxın insan qurban olub, dörd şəhər və yüzlərlə kənd talan edilib, 
saysız var-dövlət, pul, müxtəlif mallar, Xəzər donanması müsadirə olunub və 
ölkənin əsas sərvəti olan Bakının neft sənayesi itirilib. Kiçik ölkə olmasına 
baxmayaraq, böyük qurbanlar vermiş Azərbaycan xalqı, Sülh konfransının Ali 
Şurası tərəfindən Azərbaycan Respublikasının de-fakto tanınması faktından ilham 
alaraq, gələcək azad həyat arzusu ilə yaşayır. Azərbaycanın nümayəndə heyəti 
418 
 
inanmaq istəyir ki, böyük dövlət kimi Amerika və onun məşhur prezidenti, 
millətlərin öz müqəddəratını təyinetmə hüququnun əsas carçısı olan V. Vilson 
kiçik Azərbaycan xalqının artıq həyata keçirmiş öz müqəddəratını təyinetmə 
hüququnu tanıyacaqdır. Bunun yolunda Azərbaycan bütün qurbanlara hazırdır. 
Azadlığın tərəfdarı olan Amerika xalqına, onun demokratik ictimaiyyətinə 
müraciət edərək, Azərbaycan nümayəndə heyəti Amerikanın Xarici İşlər 
Nazirliyinin notası ilə əlaqədar bu bəyannaməni sizə təqdim edərək, bildirir ki, 
Azərbaycan xalqı hökumət formasından asılı olmayaraq rus dövlətinə 
birləşdirilməyəcək və müstəqil Azərbaycan Xalq Cümhuriyyəti olaraq yaşamağa 
davam edəcək, bütün ölkələrlə və о cümlədən, gələcək Rusiya ilə iqtisadi 
münasibətlər saxlayacaqdır."1455 Rusiyanın 1914-cü il sərhədlərində bərpasına belə 
münasibət digər Qərb ölkələri üçün də səciyyəvi idi. Ona görə də, müraciət edilmiş 
Antanta ölkələri bir qayda olaraq Azərbaycanın bolşeviklər tərəfindən işğal 
edilməsini sükutla qarşıladılar. Müstəqilliyi Paris Sülh konfransı tərəfindən 
tanınmış Azərbaycan Respublikasının beynəlxalq münasibətlər sistemində iştirakı 
aprel işğalı ilə sona çatdı. Onun Parisdəki nümayəndələri isə Azərbaycan siyasi 
mühacirlərinin ilk dəstəsinə çevrildilər. 
 
 
  
                                                        
1455
 Azərbaycan Respublikası Xarici İşlər Nazirliyinin Arxivi, sənəd № 8856 
419 
 
NƏTİCƏ 
 
Azərbaycan Xalq Cümhuriyyətinin ikiillik diplomatik fəaliyyətinin 
araşdırılması belə bir nəticəyə gəlməyə əsas verir ki, Azərbaycan xalqının milli 
maraqlarına uyğun xarici siyasət kursunun müəyyən edilməsi, mürəkkəb 
beynəlxalq şəraitdə həmin kursun həyata keçirilməsi, Azərbaycan Respublikasının 
dünya birliyi tərəfindən tanınmasına nail olunması respublika hökumətinin, onun 
xarici siyasət idarəsinin başlıca məqsədi idi. 1918-1920-ci illərdə Azərbaycan 
hökumətinin xarici siyasət kursunun öyrənilməsi təsdiq edir ki, bu illərdə 
Azərbaycan diplomatiyasının əsas qayəsi Azərbaycanın istiqlaliyyətini qorumaq, 
beynəlxalq münasibətlər sisteminə daxil olmaq və tədricən Qərbin bərabər hüquqlu 
tərəfdaşına və regionun aparıcı dövlətinə çevrilməkdən ibarət olmuşdur. Bu 
vəzifələri yerinə yetirmək üçün Azərbaycan diplomatiyası istiqlaliyyətin ilk 
aylarındakı Türkiyə oriyentasiyasından Versal Ali Şurası tərəfindən de-fakto 
tanınmaya qədər, bir sıra qonşu dövlətlərlə mürəkkəb münasibətlərdən normal 
əməkdaşlığa, hətta bəzi məqamlarda strateji tərəfdaşlığa qədər maraqlı bir yol 
keçmişdir. 
Azərbaycanın yerləşdiyi coğrafi vəziyyət hələ qədim zamanlardan onu 
dövlətlərarası münasibətlərin subyektinə, dünya ticarət və mal mübadiləsinin 
mərkəzinə, qərblə şərq, şimalla cənub arasında əlaqələrin kəsişdiyi ölkəyə 
çevirmişdi. Uzun əsrlər boyu Azərbaycan diplomatiyası regionda mürəkkəb 
beynəlxalq vəziyyətin tənzimlənməsində, Avropa ölkələri ilə çoxtərəfli 
münasibətlərin yaradılmasında mühüm rol oynamış, beynəlxalq münasibətlər tarixi 
və təcrübəsi baxımından xalqın mənəvi sərvətinə çevrilmiş zəngin təcrübə 
toplamışdır. 
Hələ XIX əsrin axırları - XX əsrin əvvəllərində genişlənən milli demokratik 
ideyalar, müstəmləkə əsarətindən azad olmaq zərurətini və müstəqil Azərbaycan 
ideyasını doğurmağa başladı. XX yüzilliyin əvvəllərində bütün Yaxın və Orta 
Şərqdə oyanma prosesinin önündə gedən, islam ümmətçiliyindən türk 
millətçiliyinə tarixi keçidi uğurla başa çatdıran Azərbaycan böyük dünya siyasətinə 
inteqrasiyanın üç mühüm istiqamətini baxışlar sisteminə çevirə bilmişdi. Bu sistem 
milli kimlikdə türkçülük, dini inancda islamçılıq, düşüncə tərzində qərbçilik 
üzərində qurulmuşdu. Azərbaycan Xalq Cümhuriyyəti öz xarici siyasətini bu üçlü 
düsturun vəhdəti üzərində qurmuş, onun hazırlanması və gerçəkləşdirilməsində 
tarixi təcrübə ilə yanaşı, yeniləşmiş dünyanın çağdaş tələbləri də nəzərə alınmış, 
tarixilik və müasirlik baxımından toplanmış zəngin təcrübədən səmərəli istifadə 
edilmişdi. 1918-1920-ci illərdə Azərbaycan diplomatiyasının keçdiyi tarixi yolun 
araşdırılması nəticəsində müəyyən edildi ki, Azərbaycan xarici siyasətində rəhbər 
tutulan bu üç istiqamət Avropa mədəniyyətinin dağıdıcısı kimi təqdim edilən 
pantürkizm və panislamizmlə, yaxud bir sıra məqamlarda süni şəkildə qabardılan 
"Qərb aludəçiliyi" ilə bağlı olmayıb, real və sağlam ideya istiqamətinə söykənmiş, 
420 
 
Şərq mənəviyyatı ilə Qərb mədəniyyətinin universal dəyərlərini özündə ehtiva 
etmişdir. 
Xalqların bərabərliyi əsasında sülh və əmin-amanlıq, dövlətlərarası 
münasibətlərdə qarşılıqlı faydalı əməkdaşlıq mühitinin bərqərar edilməsi 
Azərbaycan diplomatiyasının çıxış nöqtəsini təşkil edirdi. 1918-1920-ci illərin 
tarixi təcrübəsi göstərdi ki, regional çəkişmələr və millətlərarası ziddiyyətlər, zor 
gücünə əsarət altına alma və milli istismarın qapalı və açıq formaları deyil, 
qarşılıqlı hörmət, bir-birinin daxili işlərinə müdaxilə etməmək, mübahisəli 
məsələləri danışıqlar yolu ilə həll etmək, beynəlxalq münasibətlərin subyekti olan 
hər bir dövlətin suverenliyi və ərazi bütövlüyünə hörmət edilməsi, dünya 
xalqlarının mədəni bağlantılarının dərinləşdirilməsi Azərbaycan Respublikasının 
xarici siyasətinin səciyyəvi cəhətləri idi. Məhz, ilk dəfə Azərbaycan hökuməti 
tərəfindən həmin dövrdə irəli sürülən Qafqaz xalqlarının həmrəyliyi ideyası bu 
mühüm prinsiplərə sədaqətin məntiqi nəticəsi kimi meydana çıxmışdı. Qafqazdakı 
milli ədavətin yerli deyil, gətirilmə bir fəlakət olduğunu, onun rus müstəmləkə 
əsarətinin mirası olduğunu göstərən Azərbaycan siyasi xadimləri Qafqaz 
xalqlarının müstəqilliyini onların dinc birgə yaşayışı ilə əlaqələndirirdilər. 
Ə.M.Topçubaşov hələ Azərbaycan istiqlaliyyəti elan edilməzdən bir il əvvəl 
yazırdı: "Rusiyada yaşayan qeyri-rus xalqlar barəsində köhnə rus hökumətinin 
siyasəti bu xalqları bir-birindən ayırmaq, onları bir-birinin üzərinə təhrik etmək 
siyasəti idi. Ermənilər ilə azərbaycanlılar arasında toqquşma, məhz bu zərərli 
siyasətlə, insana nifrət siyasəti ilə izah edilməlidir".1456 
1918-1920-ci illərin tarixi təcrübəsi göstərdi ki, aralarında olan müxtəlif 
ziddiyyətlərə baxmayaraq, Qafqaz xalqlarının dinc birgəyaşayışı, siyasi və iqtisadi 
maraqları, bütün sahələri əhatə edən regional əməkdaşlığı bölgədə daimi sülhün və 
davamlı inkişafın, bütövlükdə Qafqazın çiçəklənməsinin ən etibarlı təminatıdır. 
1919-cu ilin iyununda öz aralarında olan kiçik mübahisələri bir kənara qoyaraq, 
Gürcüstan və Azərbaycan respublikalarının Denikin təhlükəsinə qarşı birgə hərbi 
ittifaq bağlamaları bunun ən yaxşı nümunəsi idi. Cənubi Qafqazın bu iki 
respublikası arasında formalaşan hərbi-siyasi birlik ideyasını dünya siyasətini 
müəyyən edən dövlətlər də müdafiə edirdilər. Lakin Ermənistan tərəfinin 
pozuculuq mövqeyində dayanması "Qafqaz evi" ideyasını о dövrdə reallaşmağa 
imkan vermədi. Bu bir tərəfdən Cənubi Qafqaz respublikalarının beynəlxalq 
aləmdə tanınmasını çətinləşdirirdi, digər tərəfdən isə bu respublikaların Sovet 
Rusiyası tərəfindən işğal edilməsi üçün əlverişli şərait yaradırdı. Halbuki Baltik 
respublikalarının həmrəyliyi onların tarixi inkişafının və milli müstəqilliklərinin 
mühüm şərti idi. M.Ə.Rəsulzadə sonralar yazırdı: "Təkcə Azərbaycan deyil, onunla 
eyni müqəddərat daşıyan digər Qafqaz cümhuriyyətləri daha əllərinə keçən fürsəti 
                                                        
1456
 Каспи, 1917, 18 апреля 
421 
 
tamamilə istifadə etmək imkanında olmadılar. Məlum olduğu kimi, Baltik 
sahilindəki cümhuriyyətlərin qazandıqları zəfər onlara nəsib olmadı".1457 
Araşdırılan tarixi çərçivədə Azərbaycan Respublikasının beynəlxalq 
münasibətlər sistemində iştirakını şərti olaraq, üç dövrə bölmək olar: Türkiyə 
oriyentasiyası dövrü (1918-ci ilin may-oktyabr ayları), Qərb oriyentasiyası dövrü 
(1918-ci ilin noyabrı - 1920-ci ilin yanvarı), geniş beynəlxalq əməkdaşlığa daxil 
olmaq uğrunda mübarizənin başlanması dövrü (1920-ci il yanvar-aprel ayları). 
1918-ci ilin may - oktyabr aylarını əhatə edən birinci dövr Azərbaycan 
Respublikasının həyatında ən ağır dövr idi. Digər iki Cənubi Qafqaz 
respublikalarından fərqli olaraq, Azərbaycan istiqlaliyyətinin elan edilməsi daha 
çətin bir vəziyyətlə üzləşmişdi. Bolşevik Rusiyasının Azərbaycana münasibətdə 
Bakı Xalq Komissarları Soveti vasitəsilə yeritdiyi işğalçılıq siyasəti ağır nəticələr 
vermiş, müxtəlif yadelli ünsürlər bu vəziyyətdən öz maraqlarına uyğun istifadə 
etmiş və nəticədə Azərbaycan ərazisində bolşevik-erməni koalisiyası tərəfindən 
1918-ci ilin yazında azərbaycanlıların soyqırımı törədilmişdi. Bolşeviklər Bakıda 
azərbaycanlıların meyitləri üzərindən addımlayaraq, hakimiyyəti qəsb etmişdilər. 
Azərbaycanın bolşeviklərə qarşı mübarizədə böyük qurbanlar verdiyinə toxunan 
Ə.M.Topçubaşov 1920-ci ilin iyun ayının 30-da Versal Ali Şurasının sədrinə 
yazdığı məktubda yalnız 1918-ci ilin mart ayında 12 min azərbaycanlının qətlə 
yetirildiyini bildirirdi.1458 Belə bir dövrdə ölkənin istiqlaliyyətini elan etməklə 
Azərbaycan siyasi xadimləri təmsil etdikləri millətin taleyində böyük bir tarixi 
missiyanı yerinə yetirmiş oldular. XIX əsrin əvvəllərində Azərbaycan ərazisi 
Rusiya tərəfindən ayrı-ayrı xanlıqlar formasında işğal edilmişdisə, bir əsrlik 
müstəmləkə zülmünün bütün ağırlığına baxmayaraq, müxtəlif tarixi amillərin təsiri 
altında imperiyanın tərkibindən vahid millət, vahid dövlət, vahid vətən ideyası ilə 
çıxdı. Bu mütərəqqi tarixi proses idi və bununla da Azərbaycan məsələsi 
beynəlxalq bir məsələyə çevrildi. Bu faktın əhəmiyyətindən bəhs edərək, 
M.Ə.Rəsulzadə yazırdı: "28 may 1918-ci il Bəyannaməsini elan etməklə 
Azərbaycan Milli Şurası, sözün siyasi mənası ilə, bir Azərbaycan millətinin 
varlığını təsbit etmişdir. Belə ki, Azərbaycan kəlməsi sadə coğrafi, etnoqrafik və 
linqvistik bir kəlmə olmaqdan çıxaraq siyasi bir aləm olmuşdur. Bu tarixdən 
etibarən bu isimdə bir türk millətinin öz varlıq və istiqlalı yolunda mücadilə 
qurduğunu bütün cahan duymuş, digər milli məsələlər yanında, Azərbaycan 
məsələsi daha beynəlmiləl bir qiymət və əhəmiyyət qazanmışdır".1459 
Bu dövrdə Azərbaycanda və dünyada gedən siyasi proseslərin dərindən 
araşdırılması belə bir nəticəyə gəlməyə əsas verir ki, Azərbaycan xarici 
                                                        
1457
 İstiklal, 1933, 28 may 
1458
 Président de la Délégation de Paix de la République d'Azerbaïdjan A.Toptchibacheff - Monsieur le 
Président du Conseil Suprême de la Conférence de la Paix. Le 30 juin 1920. // Ministère des Affaires 
Etrangère de France, Archives Diplomatique, vol. 638, folio 135 
1459
 İstiklal, 1933, 28 may 
422 
 
siyasətindəki Türkiyə oriyentasiyası Birinci dünya müharibəsinin sonunda 
yaranmış obyektiv reallıqlardan irəli gəlirdi. Yeni qurulmuş milli hökumətin ölkəni 
Sovet Rusiyasının təcavüzündən, erməni talanlarından və yadellilərin 
Azərbaycanın əleyhinə olan müxtəlif planlarından qorumaq üçün Osmanlı 
imperiyasından hərbi yardım alması (4 iyun 1918-ci il müqaviləsinə əsasən) 
beynəlxalq hüquqa uyğun yeganə mümkün diplomatik addım idi. Məhz bu mühüm 
diplomatik addım nəticəsində Birinci dünya müharibəsinin sonunda vuruşan 
güclərin əsas hədəfinə çevrilmiş Bakı şəhəri yadellilərdən təmizləndi, 
Azərbaycanın milli, mədəni, tarixi, siyasi və iqtisadi mərkəzi kimi əbədilik 
respublikanın paytaxtına çevrildi. Bu ümummilli hadisə çətin beynəlxalq şəraitdə 
fəaliyyət göstərən Azərbaycan diplomatiyasının ən böyük uğuru idi. 
Birinci dünya müharibəsində alman-türk blokunun məğlubiyyəti 
Azərbaycan Respublikasının beynəlxalq vəziyyətinə ağır təsir göstərdi, gənc 
dövləti böyük güclərin imzaladığı Mudros barışığının subyektinə çevirdi. 
Azərbaycan hökumətinin, onun İstanbuldakı diplomatik nümayəndəliyinin 
etirazlarına baxmayaraq Xalq Cümhuriyyəti Mudros barışığının ağır şərtlərini öz 
çiyinlərində daşımalı oldu. Azərbaycanın bloklararası münasibətlərin və 
beynəlxalq hüququn subyektinə çevrilməsi onun strateji mövqeyinin, təbii 
imkanlarının dünya siyasətinə təsiri ilə bağlı idi. Birinci dünya müharibəsinin 
qurtarması ilə Azərbaycan diplomatiyasının türk-alman oriyentasiyası da başa 
çatdı. 
Dünya müharibəsinin yekunu kimi müttəfiqlərin Bakıya daxil olması ilə 
Azərbaycan Cümhuriyyəti diplomatiyasında Qərb oriyentasiyasının güclənməsi 
kimi səciyyələnən ikinci dövr başlanır. 1918-ci ilin noyabrında Antanta 
qüvvələrinin Bakıya daxil olması ilə antiazərbaycan qüvvələri fəallaşsa da, lakin 
imperiya ənənələrini bərpа etmək istəyənlərin ümidləri doğrulmadı. Müttəfiq 
komandanlığı Azərbaycan hökumətini respublikanın ərazisində yeganə qanuni, 
həyat qabiliyyətinə malik hökumət kimi tanıdı.1460 Mudros barışığının şərtlərinə 
uyğun olaraq, Bakıya işğal məqsədilə daxil olan müttəfiq komandanlığı tərəfindən 
Azərbaycan hökumətinin respublika ərazisində yeganə qanuni hakimiyyət kimi 
tanınması böhranlı şəraitdə Azərbaycan xarici siyasətinin mühüm diplomatik uğuru 
kimi dəyərləndirilməlidir. 
Qalib dövlətlər arasında münasibətləri tənzimləyəcək Paris Sülh 
konfransına yeni yaranmış respublikalar öz istiqlaliyyətini tanıtmaq baxımından 
böyük ümidlər bəsləyirdilər. 1918-ci ilin noyabrında yenidən fəaliyyətini bərpa 
edən Azərbaycan Milli Şurası ABŞ prezidenti V.Vilsona, dünya xalqları və 
dövlətlərinə müraciət qəbul etməklə müharibədən sonra qurulan beynəlxalq 
münasibətlər sistemində fəal iştirak etmək arzusunda olduğunu nümayiş etdirdi. 
                                                        
1460
 Le Commandant des troupes alliées à Bakou Général-Major V.N. Thomson Bakou, le 28 decembre 
1918. // Ministère des Affaires Etrangère de France, Archives Diplomatique, vol. 832, folio 42 
 
423 
 
Böyük çətinliklər hesabına Azərbaycan nümayəndələrinin Parisə buraxılması, 
onların ABŞ prezidenti V.Vilson və digər nüfuzlu şəxslər tərəfindən qəbul 
edilməsi, Versal konfransının rəhbərləri və müxtəlif komissiyalarına çoxsaylı nota, 
memorandum və müraciətlərin təqdim edilməsi Azərbaycan haqqında təsəvvürləri 
genişləndirdi, onun dünya siyasi proseslərinə daxil olmaq uğrunda əzmini ortaya 
qoydu. Rus siyasi mühacirləri, erməni təbliğatçılarının Qərb siyasi dairələrində 
Azərbaycan əleyhinə formalaşdırdıqları mənfi əhvali-ruhiyyəni aradan qaldırmaq 
üçün Parisdə olan Azərbaycan nümayəndələri ciddi çətinliklərlə qarşılaşmalı 
oldular. Azərbaycanın əleyhdarlarının ciddi cəhdlərinə baxmayaraq, Qafqaza gələn 
müxtəlif xarici missiyalar Azərbaycan hökumətinin elan etdiyi demokratik 
prinsiplərə sədaqətini, öz qonşuları ilə sülh və dostluq şəraitində yaşamaq arzusunu 
və ən nəhayət, Azərbaycanın Qafqazda yeganə həyat qabiliyyətli respublika 
olduğunu təsdiq etdilər. Bu böyük həqiqətin etirafına nail olunmasında Azərbaycan 
xarici siyasət idarəsi, Azərbaycan diplomatiyasının müstəsna rolu olmuşdu. 
Öyrənilən dövrdə Azərbaycan üçün ən ciddi təhlükə Şimaldan - Rusiya 
tərəfindən idi. Rusiyada qarşı-qarşıya duran hər iki qüvvə - bolşeviklər və 
denikinçilər Azərbaycan üçün eyni dərəcədə təhlükəli idi. Onların hər ikisi eyni 
məqsəd - dağılmış Rusiya imperiyasını 1914-cü il hüdudlarında bərpa etmək 
uğrunda mübarizə aparırdılar. Mövcud şəraitdə isə Denikin ordusu müttəfiqlərlə 
sıx bağlı olduğundan o, ingilislər tərəfindən müdafiə edilən Azərbaycan və 
Gürcüstana açıq müdaxilə etməyə cəsarət etmirdi. Denikinçilərin subyektiv 
niyyətlərindən asılı olmayaraq, uzun müddət Könüllü ordunun bolşevik Rusiyası 
ilə yeni yaranmış respublikalar arasında yerləşməsi bu respublikalara bolşevik 
təcavüzünü yubandırırdı. Müttəfiqlər tərəfindən müdafiə edilən Denikin 
könüllülərinə münasibətdə Azərbaycan Respublikasının ehtiyatlı hərəkət etməsi, 
rus ağqvardiyaçılarına qarşı, əsasən, diplomatik yolla mübarizə aparması mövcud 
vəziyyətin, yaranmış reallıqların obyektiv qiymətləndirilməsi ilə bağlı idi. Ağ və 
qırmızı Rusiyaya münasibətdə rəng çalarlarından asılı olmayaraq, Azərbaycan 
hökumətinin tutduğu mövqe ölkənin müstəqilliyinə, respublikanın suverenliyinə 
əsaslanırdı. Azərbaycan Xarici İşlər Nazirliyinin ölkənin istiqlaliyyətini təhdid 
edən Şimal təhlükəsinə qarşı ortaya qoyduğu sərt movqe ondan ibarət idi ki, "kim 
olursa-olsun bolşevik - menşevik, denikinçi və i.a. Azərbaycanın istiqlaliyyətinə 
qəsd edən hər kəs onun düşmənidir."1461 Bu prinsipial mövqe 1918-1920-ci illərdə 
xarici dövlətlər, xarici qüvvələrə münasibətdə Azərbaycan diplomatiyasının çıxış 
nöqtəsini təşkil edirdi. 
1919-cu ilin payızında beynəlxalq vəziyyətin yeni yaranmış respublikaların 
xeyrinə dəyişməsi Rusiyada, Qərb ölkələrində və ümumilikdə dünyada cərəyan 
edən proseslərlə bağlı olsa da, respublikanın taleyindəki dönüş məqamlarında 
                                                        
1461
 Azərbaycan Respublikası xarici işlər nazirinin müavini A.Ziyadxanovun Kuban hökumətindəki 
diplomatik nümayəndə C.Rüstəmbəyova təcili diplomatik məlumatı. 26.06.1919. //APDAf.970, s.l.i-89, 
v.38 
424 
 
Azərbaycan hökumətinin, onun xarici işlər nazirliyinin, bütövlükdə diplomatik 
korpusun istiqlaliyyətə sədaqəti müəyyənedici meyar idi. Böyük dünya siyasətinin 
əzablı yollarında heç bir çətinlik Azərbaycan hökumətinin, onun Paris Sülh 
konfransındakı nümayəndələrinin azadlıq və müstəqilliyə olan inamını sarsıda 
bilmədi. Nəhayət, böyük çətinliklərdən sonra dünya siyasətini müəyyən edən Paris 
Sülh konfransının Versal Ali Şurası 1920-ci ilin yanvar ayının 11-də Azərbaycan 
Respublikasının istiqlaliyyətini de-fakto tanıdı. Bu tanınma təkcə Azərbaycan üçün 
deyil, bütün Yaxın və Orta Şərq ölkələri üçün, türk və İslam dünyası üçün 
əhəmiyyətli hadisə idi. Çünki Azərbaycan dövləti qabaqcıl Qərb ölkələri tərəfindən 
rəsmi şəkildə tanınan, Qərb ictimai fikrində qəbul edilən ilk türk və müsəlman 
respublikası idi. Versal Ali Şurası tərəfindən tanınma Azərbaycan diplomatiyasının 
Birinci dünya müharibəsindən sonra yeni tənzimlənən beynəlxalq münasibətlər 
sistemində qazandığı ən böyük qələbə idi. Bu qələbəni qazananlar Azərbaycan 
diplomatiyası tarixində özlərindən sonrakı nəsillərə örnək olacaq vətənə xidmətin, 
müstəqilliyə sədaqətin parlaq bir nümunəsini yaratdılar. 
1920-ci ilin yanvarından başlanan üçüncü dövr Azərbaycan Respublikasının 
geniş beynəlxalq əlaqələrə, dövlətlərarası münasibətlərə daxil olması uğrunda 
mübarizə ilə səciyyələnir. Bu dövrdə Azərbaycan nümayəndələri müttəfiqlərin Ali 
Şurasının London, San-Remo konfranslarında iştirak etmiş, Millətlər Cəmiyyətinə 
və digər beynəlxalq təşkilatlara üzv olmağa cəhd göstərmiş, Bakıda iyirmidən artıq 
dövlətin diplomatik nümayəndəlikləri təsis edilmişdi. 1919-cu ilin axırlarından İran 
dövləti ilə aparılan diplomatik danışıqlar uğurlu nəticələr vermiş, 1920-ci ilin 
martında İran Azərbaycanın müstəqilliyini de-yure tanımış və iki dövlət arasında 
münasibətlərin bütün kompleksini tənzimləyən müqavilələr və sazişlər sistemi 
imzalanmışdı. 1920-ci ilin aprelində isə Azərbaycan Parlamenti Avropa və 
Amerika ölkələrində altı mühüm diplomatik nümayəndəlik təsis etmək haqqında 
hökumətin təqdim etdiyi qanun layihəsini qəbul etmişdi. Bu qanuna və 
dövlətlərarası razılığa əsasən, Azərbaycan hökuməti London, Paris, Cenevrə, 
Roma, Varşava və Vaşinqtona diplomatik missiyalar göndərməli idi. Buna qədər 
isə İran, Türkiyə, Gürcüstan, Ermənistan, Dağlılar İttifaqı, Ukrayna, Krım, Mərkəzi 
Asiya və digər qonşu dövlətlərdə Azərbaycanın səlahiyyətli nümayəndələri işə 
başlamışdılar. 1920-ci ilin əvvəllərində Cənubi Azərbaycanın bütün böyük 
şəhərlərində Cümhuriyyət hökumətinin ya baş konsıılluğu, ya konsulluğu, уа da 
konsul agentliyi fəaliyyət göstərirdi. 
Azərbaycan Respublikası beynəlxalq vəziyyətinin sabitləşdiyi, 
istiqlaliyyətinin dünya tərəfindən təsdiqləndiyi, geniş beynəlxalq əməkdaşlığa daxil 
olduğu bir dövrdə Sovet Rusiyasının təcavüzünə məruz qaldı. Dünyada bərqərar 
edilən beynəlxalq münasibətlərin və beynəlxalq hüququn elementar normalarına 
zidd olaraq, xarici təcavüz nəticəsində müstəqil, suveren Azərbaycan Respublikası 
devrildi. Bu hadisə ilə bağlı sənəd və materialların araşdırılması təkzibedilməz 
şəkildə sübut edir ki, Azərbaycan hökumətinin devrilməsi yerli "inqilabi 
425 
 
hadisələrlə" bağlı olmayıb, ümumdünya tarixi prosesinin tərkib hissəsidir. Rusiya 
imperiyası qalib Antantanın məğlub üzvü kimi dağıldığından dünyanın taleyini 
müəyyən edən dövlətlər bu dağılmaya hazır deyildilər. Çar Rusiyasının 
hüdudlarında yaranmış yeni respublikaların beynəlxalq münasibətlər sisteminə 
çətinliklə daxil olması və son nəticədə onların bolşeviklər tərəfindən işğal edilməsi 
qalib dövlətlərin öz keçmiş müttəfiqlərinə ehtiyatlı münasibətlərinin məntiqi 
nəticəsi idi. 
İlk Azərbaycan Respublikasının diplomatik addımlarının hazırlanıb həyata 
keçirilməsində Azərbaycanın tanınmış dövlət və siyasi xadimlərindən 
Ə.M.Topçubaşov, M.Ə.Rəsulzadə, F.X.Xoyski, N.Usubbəyov, M.H.Hacınski, 
M.Y.Cəfərov, Ə.Şeyxülislamov, C.Hacıbəyov, M.Mehdiyev, M.Məhərrəmov, 
A.Ziyadxanov və digərləri yaxından iştirak etmişlər. Mürəkkəb beynəlxalq şəraitdə 
Azərbaycan istiqlaliyyətinin ağır yükünü öz çiyinlərində daşıyan bu şəxslərin 
diplomatik bacarığı nəticəsində Azərbaycan Respublikası ümumdünya tarixi 
prosesinə daxil ola bilmişdi. Məhz bu şəxslərin sayəsində Azərbaycan siyasi 
müstəvidə dünya səhnəsinə çıxmış və xalqın taleyinin dönüş məqamlarında milli 
maraqların firqə mənafeyindən üstün olduğunu sübut edə bilmişdi. Onların keçdiyi 
həyat yolu, müstəqillik ideallarına siyasi məzmun vermək bacarıqları "milli dirilik" 
tariximizin ən parlaq səhifələrindəndir. 
1920-ci ilin aprel işğalından sonra Parisdə qalan Azərbaycan sülh heyətinin 
üzvləri Avropada siyasi mühacirlərin ilk dəstəsinə çevrildilər və siyasi 
fəaliyyətlərini davam etdirdilər. Azərbaycan parlamentinin sədri kimi Əli Mərdan 
bəy 1920-1923-cü illərdə Millətlər Cəmiyyətinin Cenevrədə keçirilən 
toplantılarında iştirak edib, Cəmiyyətin rəhbərliyinə təqdim etdiyi müraciətlərdə 
Azərbaycanın bolşevik əsarətindən azad edilməsi üçün beynəlxalq birlikdən 
yardım istədi.1462 Azərbaycanın Paris Sülh konfransındakı nümayəndə heyətinin 
başçısı kimi o, 1920-1921-ci illərdə Versal Ali Şurasının rəhbərliyinə dəfələrlə 
müraciətlər ünvanladı.1463 1920-ci ildə Fransa Xarici İşlər Nazirliyinə göndərdiyi 
                                                        
1462
 Président de la Délégation de Paix de la République d'Azerbaïdjan Ali Mardan Toptchibacheff - A 
Son Excellence M.Paul Hymans, Président de la Premiére Assemblée Générale de la Sociéte des 
Nations, Genéve. Le 7 décembre 1920.// Ministère des Affaires Etrangère de France, Archives 
Diplomatique, vol. 639, folio 185-186; Président de la Délégation de Paix de la République 
d'Azerbaïdjan Ali Mardan Toptchibacheff - A Son Excellence Sir Eric Drummond, K.C.M.G., C.B., 
Secrétaire général de la Ligue des Nations, à Genève. Le 4 septembre 1921.// Ministère des Affaires 
Etrangère de France, Archives Diplomatique, vol. 639, folio 233-234; Président de la Délégation de 
Paix de la Rèpublique d'Azerbaïdjan Ali Mardan Toptchibacheff - A Son Excellence Sir Eric 
Drummond, Secrétaire Général de la Société des Nations. Le l
er
 fevrier 1923.// Ministère des Affaires 
Etrangère de France, Archives Diplomatique, vol. 639, folio 279 
1463
 Président de la Délégation de Paix de la République d'Azerbaïdjan A.Toptchibacheff - Monsieur le 
Président du Conseil Suprême de la Conférence de la Paix. Le 30 juin 1920.// Ministère des Affaires 
Etrangère de France, Archives Diplomatique, vol. 639, folio 135; Président de la Délégation de Paix de 
la République d'Azerbaïdjan A.M.Toptchibacheff – А Son Excellence Monsieur le Président du Conseil 
Suprême des Alliés Paris. Le 20 janvier 1921.// Ministère des Affaires Etrangère de France, Archives 
426 
 
məktubda Ə.M.Topçubaşov ölkədə bolşevik terrorundan bəhs edir və Sovet 
Rusiyasının təcavüzünə qarşı Fransa hökumətindən yardım istəyirdi.1464 1921-ci 
ildə müttəfiqlərin Ali Şurasının London konfransına təqdim etdiyi notada o, 
müstəqilliyi Versal Ali Şurası tərəfindən tanınmış Azərbaycanın bolşevik 
təcavüzünə qarşı müdafiə edilməsini xahiş edirdi.1465 1922-ci ildə Avropa 
iqtisadiyyatının bərpasına dair Genuya konfranslarında, 1923-cü ildə Türkiyə və 
boğazlar məsələsinə dair keçirilən Lozanna konfransında iştirak edərək, 
Ə.M.Topçubaşov Azərbaycanın bolşeviklər tərəfindən işğal edilməsi məsələsini 
gündəliyə gətirdi. Paris Sülh konfransına göndərilmiş nümayəndə heyətinin üzləri 
Fransanın və digər dövlətlərin nümayəndələri ilə görüşərək, Azərbaycanın 
bolşeviklər tərəfindən işğalının faciəli nəticələri barədə onlara ətraflı məlumatlar 
verdilər.1466 
Müasir dünyanın reallıqları fonunda 1918-1920-ci illərin tarixi təcrübəsi bir 
sıra məqamlarda bu gün də öz aktuallığını saxladığından ilk Azərbaycan 
Cümhuriyyətinin diplomatik fəaliyyətinə milli-mənəvi xəzinə kimi qayğı ilə 
yanaşılır, respublika xarici siyasətinin həyata keçirilməsində həmin illərdə 
toplanmış tarixi təcrübədən səmərəli istifadə edilir. 1998-ci ildə Azərbaycan Xalq 
Cümhuriyyətinin 80 illiyi ilə bağlı, 1918 - 1920-ci illərdə fəaliyyət göstərmiş 
parlamentin, hökumətin və xarici işlər nazirliyinin sənədlərinin ümummilli lider 
Heydər Əliyevin sərəncamı ilə nəşr edilməsi bunun aydın təzahürü idi.1467 
Azərbaycan Xalq Cümhuriyyətinin yaranmasından ötən 90 il ərzində dünya 
siyasətində ciddi keyfiyyət dəyişiklikləri baş vermiş, beynəlxalq münasibətlər 
                                                                                                                                
Diplomatique, vol. 639, folio 194; Président de la Délégation de Paix de la République d'Azerbaïdjan 
A.M.Toptchibacheff - A Son Excellence Monsieur le Président du Conseil Suprême des Alliés. Le 26 
mars 19217/ Ministère des Affaires Etrangère de France, Archives Diplomatique, vol. 638, folio 15 bis 
1464
 Président de la Délégation de Paix de la République d'Azerbaïdjan A.Toptchibacheff – А Son 
Excellence Monsieur le Président du Conseil des Ministre et Ministre des Affaires Etrangères de la 
République Française. Le 8 octobre 1920.// Ministère des Affaires Etrangère de France, Archives 
Diplomatique, vol. 639, folio 165 
1465
 Cachet de la Délégation de Paix de la République d'Azerbaïdjan - A Son Excellence Monsieur le 
Président du Conseil Suprême des Alliés à Londres. Le 17 février 1921.// Ministère des Affaires 
Etrangère de France, Archives Diplomatique, vol. 639, folio 198  
1466
 Secrétaire Général de la Délégation de Paix de la République d'Azerbaïdjan A.Atamalibekov - Au 
Ministère des Affaires Etrangères de la République Française. Le 7 juillet 1922.// Ministère des Affaires 
Etrangère de France, Archives Diplomatique, vol. 639, folio 257; Visite de M.Djeyhoun bey Hadjibeyli, 
Membre de la Mission diplomatique de la République d'Azerbaïdjan, à M. de Peretti. Le 20 juillet 
1923.// Ministère des Affaires Etrangère de France, Archives Diplomatique, vol. 639, folio 285; 
Président de la Délégation de Paix de la République d'Azerbaïdjan A.M.Toptchibacheff - A Son 
Excellence Monsieur Raymond Poincaré, Président du Conseil des Ministres et Ministre des Affaires 
Etrangères de la République Française. Le 23 août 1923.// Ministère des Affaires Etrangère de France, 
Archives Diplomatique, vol. 639, folio 287; Président de la Délégation de Paix de la République 
d'Azerbaïdjan A.M.Toptchibacheff - A Son Excellence Monsieur Edouard Herriot Président du Conseil 
de la République Française Quai d'Orsay Paris. Le 17 juin 1924.// Ministère des Affaires Etrangère de 
France, Archives Diplomatique, vol. 639, folio 291  
1467
 Азербайджанская Демократическая Республика. Внешняя политика. Баку, 1998 
427 
 
sistemində demokratizm meylləri güclənmişdir. Əgər 90 il əvvəl, 1918-ci ildə elan 
edilmiş Azərbaycan Respublikasının beynəlxalq cəhətdən de-fakto tanınması üçün 
iki ildən bir qədər az vaxt lazım gəlmişdisə, ötən əsrin 90-ci illərində bu proses bir 
neçə həftə ərzində başa çatdı. Hazırda Azərbaycan Respublikasının sivilizasiyalı 
beynəlxalq münasibətlər sisteminə daxil olmuş, dünya xalqları ailəsinin 
bərabərhüquqlu üzvünə çevrilmiş, böyük transmilli layihələrin həyata keçirildiyi 
ölkə kimi beynəlxalq aləmdə öz layiqli yerini tutmuşdur. Bununla da 1918-1920-ci 
illərdə Azərbaycan diplomatiyasının qarşısında duran böyük dünya siyasətinin 
iştirakçısına çevrilmək, beynəlxalq birliklərin bərabərhüquqlu üzvü olmaq, dünya 
xalqları ailəsinə daxil olmaq kimi qlobal vəzifələr artıq yerinə yetirilmişdir. 
Azərbaycan xalqının tarixi ənənələri, milli dəyərləri əsas götürülməklə, müasir 
beynəlxalq münasibətlərin başlıca meylləri nəzərə alınmaqla Azərbaycan 
prezidenti İlham Əliyevin dediyi kimi, XXI əsrin əvvəllərində Azərbaycan Cənubi 
Qafqazın lider dövlətinə çevrilmişdir. 
 
  
428 
 
AZƏRBAYCAN XALQ CÜMHURİYYƏTİ 
XARİCİ İŞLƏR NAZİRLİYİNİN DİPLOMATİK KORPUSU 
HAQQINDA QISA MƏLUMAT 
 
Ağayev Əhməd bəy Mirzə Həsən oğlu - 1918-ci ilin dekabr ayından Paris 
Sülh konfransına göndərilən Azərbaycan nümayəndə heyətinin üzvü. 
Ağayev Əliyusif Məhəmməd oğlu - 1919-cu ildən Azərbaycan 
Respublikası Xarici İşlər Nazirliyi nəzdindəki Cənubi Qafqazda rus siyasətinə dair 
materiallar toplayan xüsusi komissiyanın üzvü. 
Ağayev Məhəmməd bəу - 1919-cu ildən Azərbaycan Respublikası Xarici 
İşlər Nazirliyi nəzdindəki Cənubi Qafqazda rus siyasətinə dair materiallar toplayan 
xüsusi komissiyanın üzvü. 
Ağayev Məmməd bəy -1920-ci ilin dekabr ayından Azərbaycan 
Respublikası Xarici İşlər Nazirliyi nəzdindəki Cənubi Qafqazda rus siyasətinə dair 
materiallar toplayan xüsusi komissiyanın üzvü. 
Ağayev Səfər ağa - 1920-ci ilin yanvar ayının 1-dən Azərbaycan 
Respublikasının Batumdakı baş konsulluğunun katibi. 
Babayev Qulam Rza oğlu - 1919-cu ilin noyabr ayının 21-dən Azərbaycan 
Respublikasının İran hökuməti yanında diplomatik nümayəndəliyinin əməkdaşı. 
Zakaspidə konsul agenti. 
Babayev Miryusif bəy -1919-cu ilin mart ayının 1-dən Azərbaycan 
Respublikasının Ermənistan hökuməti yanında diplomatik nümayəndəliyin 
informasiya şöbəsinin müdiri. 
Behbudov Səlim bəy - 1919-cu ildən Azərbaycan Respublikasının 
İstanbuldakı nümayəndə heyətinin üzvü. 
Camalov Hüseyn bəy Mirzə oğlu -1919-cu ilin dekabr ayının 14-dən 
Azərbaycan Respublikası Xarici İşlər Nazirliyi nəzdindəki Cənubi Qafqazda rus 
siyasətinə dair materiallar toplayan xüsusi komissiyanın üzvü. 
Cəfərov Məmməd Yusif Hacıbaba oğlu - 1885-ci ildə Bakıda anadan 
olmuş, 1912-ci ildə Moskva Dövlət Universitetinin hüquq fakültəsini fərqlənmə 
diplomu ilə bitirmişdir. O, çox gənc yaşlarında IV Dövlət Dumasına deputat 
seçilərək, 1912-1917-ci illərdə onun müsəlman fraksiyasının fəal üzvlərindən biri 
olmuşdur. M.Y.Cəfərov öz çıxışlarında müsəlmanların maarifləndirilməsi, onların 
milli və vətəndaş hüquqlarının qorunması məsələlərinə xüsusi əhəmiyyət verərək 
kazarmalara çevrilmiş məscidlərin geri qaytarılması, bağlanmış milli məktəblərin 
açılması tələblərini irəli sürmüş, çarizmin köçürmə siyasətini kəskin tənqid 
etmişdir. M.Y.Cəfərov 1917-ci ilin fevral inqilabından sonra IV Dövlət Dumasının 
Cənubi Qafqazdan olan üzvlərinin təşəbbüsü ilə yaradılmış xüsusi Zaqafqaziya 
Komitəsinin üzvü olmuş, həmin komitədə sənaye və ticarət işlərinə rəhbərlik 
etmişdi. 1917-ci ilin noyabrında Zaqafqaziya Komissarlığı təsis edildikdə 
M.Y.Cəfərov komissarlıqda ticarət və sənaye naziri vəzifəsini tutmuş, 1918-ci ilin 
429 
 
fevralında Zaqafqaziya Seymi işə başladıqdan Seymin müsəlman fraksiyasının fəal 
üzvü olmuş, bir sıra hallarda fraksiyanın iclaslarına sədrlik etmişdir. 1918-ci ilin 
may ayının 28-də İstiqlaliyyət bəyannaməsini imzalayanlardan biri olan 
M.Y.Cəfərov F.X.Xoyskinin yaratdığı birinci hökumət kabinetində ticarət və 
sənaye naziri vəzifəsini tutmuş, kabinetin istefasından sonra o, 1918-ci ilin iyun 
ayından Azərbaycan Respublikasının Gürcüstan hökuməti yanında diplomatik 
nümayəndəsi işləmiş və 1919-cu ilin aprelində təşkil olunmuş IV hökumət 
kabinetində xarici işlər naziri vəzifəsini tutmuşdur. 
Cəlilzadə Osman bəy - 1920-ci ildən Azərbaycan Respublikasının 
İstanbuldakı diplomatik nümayəndəliyinin katibi. 
Dadaşov Qafar - 1920-ci ildən Azərbaycan Respublikasının Petrovsk 
şəhərində konsul agenti. 
Əfəndiyev Mahmud bəy - 1918-ci ilin noyabr ayının 7-dən Azərbaycan 
Respublikasının Batumda baş konsulu. 
Əliyev Məmməd - 1919-cu ildən Gürcüstan hökuməti yanında 
nümayəndəlikdə Azərbaycan Respublikasının hərbi attaşesi. Podpolkovnik. 
Əliyev Mikayıl - 1918-ci ildən Petrovsk şəhərində Azərbaycan 
Respublikasının konsul agentliyinin katibi. 
Əmircanov Əliyar bəy - 14 mart 1920-ci ilin mart ayının 14-dən 
Azərbaycan Respublikası Xarici İşlər Nazirliyinin diplomatik şöbəsində qulluqçu. 
1920-ci ilin aprel ayının 1-dən Xarici İşlər Nazirliyi katibinin əməkdaşı. 
Əşrəfov Əliyusif - 1919-cu ildən Azərbaycan Respublikası Xarici İşlər 
Nazirliyi nəzdindəki Cənubi Qafqazda rus siyasətinə dair materiallar toplayan 
xüsusi komissiyanın üzvü. 
Gəraybəyov Ağalar bəy - 1920-ci ilin fevral ayının 25-dən Azərbaycan 
Respublikasının Ənzəlidəki vitse-konsulluğunda katib. 
Hacıbəyov Ceyhun bəy Əbdülhüseyn oğlu - 1918-ci ilin dekabr ayından 
Paris Sülh konfransına göndərilən Azərbaycan nümayəndə heyətinin müşaviri. 
Hacınski Məmməd Həsən Cəfərqulu oğlu -1875-ci ilin mart ayının 3-də 
Bakıda anadan olmuş, 1902-ci ildə Peterburq Texnologiya İnstitutunu bitirdikdən 
sonra Bakıya qayıtmış və 1902-1917-ci illərdə Bakı Dumasının üzvü olmuşdur. 
M.H.Hacınski 1904-cü ildən başlayaraq şəhərin ictimai-siyasi həyatında yaxından 
iştirak etmiş, müsəlman əhalisi arasında siyasi iş aparan "Hümmət" təşkilatının 
yaradıcılarından olmuşdur. O, 1911-ci ildə Bakıda əsası qoyulan Müsavat 
partiyasının ilk üzvlərindən biri olmuş, 1917-ci ilin rus inqilabına qədər partiyanın 
gizli tədbirlərində iştirak etmişdir. 1917-ci ilin martında Bakıda yaradılan 
Müsəlman Milli Şurasının İcraiyyə Komitəsinə rəhbərlik edən M.H.Hacınski 
həmin ilin aprelində Bakıda keçirilən Qafqaz müsəlmanlarının, habelə 1917-ci ilin 
mayında keçirilən Rusiya müsəlmanlarının Moskva qurultayında fəal iştirak 
etmişdir. O, 1917-ci ilin oktyabrında Türk Ədəmi Mərkəziyyət - Müsavat 
partiyasının birləşdirici qurultayında Mərkəzi Komitəyə üzv seçilmiş, həmin ilin 
430 
 
payızında yaradılan Cənubi Qafqaz Komissarlığının və sonrakı dövrdə Zaqafqaziya 
Seyminin tərkibində müxtəlif rəhbər vəzifələr tutmuşdur. M.H.Hacınskinin 
diplomatik fəaliyyəti hələ o, xarici işlər naziri vəzifəsini tutmazdan əvvəl 
başlamışdır. Cənubi Qafqaz Komissarlığının və Seyminin Türkiyə ilə apardığı 
Trabzon və Batum danışıqlarında M.H.Hacınski Azərbaycanı təmsil etmişdir. O, 
1918-ci ildə Fətəli xan Xoyskinin başçılığı ilə yaradılmış 1-ci və 2-ci hökumət 
kabinələrində Azərbaycan Respublikasının xarici işlər naziri vəzifəsini 
tutmuş,1918-ci ilin dekabr ayından Paris Sülh konfransına göndərilən Azərbaycan 
nümayəndə heyətinin üzvü olmuşdur. 
Hacıyev Balabəy - 1919-cu ilin may ayının 15-dən Azərbaycan 
Respublikası Xarici İşlər Nazirliyi dəftərxanasının xüsusi tapşırıqlar üzrə məmuru. 
Hacıyev İsmayıl - 1919-cu ildən Azərbaycan Respublikasının 
Yekaterinburq şəhərindəki nümayəndəliyin iqtisadiyyat şöbəsinin əməkdaşı 
işləmişdir. 
Haqverdiyev Əbdürrəhim bəy Əsəd bəy oğlu - 1919-cu ildən Azərbaycan 
Respublikasının Dağlılar Respublikasında, sonra isə Ermənistan hökuməti yanında 
diplomatik nümayəndəsi işləmişdir. 
Hüseynov Şeyxəli - 1919-cu ildən Azərbaycan Respublikasının Krım 
hökuməti yanında konsul agenti olmuşdur. 
Hüseynzadə Əli bəy Hüseyn bəy oğlu - 1918-ci ilin dekabr ayından Paris 
Sülh konfransına göndərilən Azərbaycan nümayəndə heyətinin əməkdaşı. 
Xanbudaqov R. - 1920-ci ilin mart ayının 16-dan Azərbaycan 
Respublikasının İtaliyada diplomatik nümayəndəliyinin başçısı. 
Xasməmmədov Xəlil bəy Hacıbaba oğlu - 1918-ci ildə İstanbul sülh 
konfransına göndərilmiş Azərbaycan nümayəndə heyətinin üzvü. 
Xəlilov Məmməd bəy - 1920-ci ilin fevral ayının 1-dən Azərbaycan 
Respublikasının Ənzəli şəhərinə vitse-konsulu təyin edilmişdir. 
Xoyski Fətəli xan İsgəndər xan oğlu - 1875-ci ildə Şəki şəhərində anadan 
olmuş, 1897-ci ildə Moskva Universitetinin hüquq fakültəsini bitirmişdir. 1897-
1907-ci illərdə o, Yelizavetpol, Kutaisi, Yekaterinador quberniyalarında müxtəlif 
vəzifələrdə çalışmışdır. 1907-ci ildə Xan Xoyski II Dövlət Dumasına Gəncədən 
deputat seçilmiş və milli haqların əldə edilməsi istiqamətində millət vəkili kimi 
səmərəli fəaliyyət göstərmişdir. İkinci Dövlət Duması buraxıldıqdan sonra 
Azərbaycana gələn F.X.Xoyski 1907-1912-ci illərdə Gəncə, 1913-1917-ci illərdə 
isə Bakı dairə məhkəmələrində andlı iclasçı kimi fəaliyyət göstərmişdir. 1917-ci 
ilin rus inqilabından sonra fəal siyasi mübarizəyə qoşulan Fətəli xan Bakıda 
yaradılan Müsəlman Milli Şurasının Müvəqqəti İcraiyyə Komitəsinin üzvü olmuş 
və az sonra Bakı şəhər Dumasının sədri seçilmişdir. O, 1917-ci ilin noyabr ayında 
yaradılmış Zaqafqaziya Komissarlığında Xalq Maarifi Komissarı, 1918-ci ilin 
aprel ayında yaradılmış Zaqafqaziya federasiyası hökumətində isə ədliyyə naziri 
vəzifələrini tutmuşdur. 1918-ci ildə may ayının 28-də Azərbaycanın istiqlalı elan 
431 
 
olunduqdan sonra bir-birinin ardınca yaradılan üç hökumət kabinəsinə məhz Fətəli 
xan Xoyski rəhbərlik etmişdir. O, cümhuriyyət hökuməti dövründə birinci dəfə 
1918-ci ilin dekabr ayının 26-dan 1919-cu ilin mart ayının 14-nə kimi, ikinci dəfə 
1919-cu ilin dekabr ayının 24-dən 1920-ci ilin aprel ayının 1-nə kimi Azərbaycanın 
xarici işlər naziri olmuşdur. 1920-ci ilin aprelində Azərbaycan Cümhuriyyəti 
devrildikdən sonra Fətəli xan həmin ilin iyununda Tiflisdə erməni terrorçuları 
tərəfindən qətlə yetirilən Azərbaycanın ilk dövlət xadimi və diplomatı idi. 
Xuramoviç İsmayıl bəy - 1919-cu ilin iyul ayının 7-dən Azərbaycan 
Respublikası Xarici İşlər Nazirliyi dəftərxanasının direktoru. 1919-cu ilin avqust 
ayının 12-dən eyni zamanda informasiya bürosuna başçılıq etmiş, 1920-ci ilin aprel 
ayının 1-dən Gürcüstandakı diplomatik nümayəndəliyin müşaviri vəzifəsinə təyin 
edilmişdir. 
İsmixanov İbrahim xan - 1920-ci ildən Azərbaycan Respublikası Xarici 
İşlər Nazirliyinin diplomatik şöbəsinin rəisi vəzifəsini icra etmişdir. 
İsrafilov Müslüm bəу - 1920-ci ilin aprel ayının 1-dən Azərbaycan 
Respublikasının İrandakı diplomatik nümayəndəliyinin birinci katibi. 
Koqnovitski Pavel İvanoviç - 1919-cu ilin sentyabr ayının 1-dən Paris 
Sülh konfransına göndərilmiş nümayəndə heyəti üçün material toplayan 
komissiyanın üzvü təyin edilmişdir. 1920-ci ildən Azərbaycan Respublikası Xarici 
İşlər Nazirliyinin topoqrafiya və statistika şöbəsinin müdiri işləmişdir. 
Kriçinski Aslan bəy - 1919-cu ilin oktyabr ayının 13-dən Azərbaycan 
Respublikası Xarici İşlər Nazirliyi nəzdindəki Cənubi Qafqazda rus siyasətinə dair 
materiallar toplayan xüsusi komissiyanın sədri. 
Qaibov Cahangir bəy - 1919-cu ilin iyul ayının 7-dən Azərbaycan 
Respublikası Xarici İşlər nazirinin müşaviri vəzifəsini icra etmişdir. 1919-cu ilin 
may ayının 10-dan nazirliyin dəftərxanasının direktoru olmuşdur. 1919-cu ilin iyul 
ayının 27-dən İstanbuldakı diplomatik nümayəndəlikdə müavin və maliyyə 
hissəsinin müşaviri təyin edilmişdir. 
Qazıyev Cavad bəy - 1919-cu ilin noyabr ayının 15-dən Azərbaycan 
Respublikasının Ermənistan hökuməti yanında diplomatik nümayəndəliyinin 
qulluqçusu. 
Qazıyev Həsən bəy - 1919-cu ilin avqust ayının 1-dən Azərbaycan 
Respublikasının Ermənistan hökuməti yanında diplomatik nümayəndəliyinin 
katibi. 
Qədimbəyov A. - 1919-cu ildən Azərbaycan Respublikasının Batumdakı 
konsulluğunun katibi. 
Qiyasbəyov Mustafa bəy - 1 yanvar 1920-ci ilin yanvar ayının 1-dən 
Azərbaycan Respublikasının Ermənistan hökuməti yanında diplomatik 
nümayəndəliyinin müşaviri və xüsusi tapşırıqlar üzrə məmuru işləmişdir. 
432 
 
Mahmudbəyov Şamil bəy - 1920-ci ilin aprel ayının 8-dən Azərbaycan 
Respublikası Xarici İşlər Nazirliyinin ümumi şöbəsinin müdiri vəzifəsini icra 
etmişdir. 
Məhəmməd Ağa oğlu - 1920-ci ilin fevral ayından Azərbaycan 
Respublikası Xarici İşlər Nazirliyi nəzdindəki Cənubi Qafqazda rus siyasətinə dair 
materiallar toplayan xüsusi komissiyanın üzvü. 
Məhərrəmov Məmməd bəу - 1918-ci ilin dekabr ayından Paris Sülh 
konfransına göndərilən Azərbaycan nümayəndə heyətinin üzvü. 
Məlikov Səfvət bəy Həsən bəy oğlu - 1918-ci ilin dekabr ayından Paris 
Sülh konfransına göndərilən Azərbaycan nümayəndə heyəti katibliyinin əməkdaşı. 
Məmmədov Zeynal - 1919-cu ildən Azərbaycan Respublikasının Petrovsk 
şəhərində konsul agenti təyin edilmişdir. 
Mehdiyev (Mirmehdiyev) Miryaqub - 1918-ci ilin dekabr ayından Paris 
Sülh konfransına göndərilən Azərbaycan nümayəndə heyətinin müşaviri. 
Məmmədov T. - 1919-cu ildə Zaqafqaziya konfransında Azərbaycan 
nümayəndə heyətinin katibi. 
Mirzəbabayev M.S. - 1919-cu ildən Azərbaycan Respublikasının 
Ermənistandakı diplomatik nümayəndəliyinin katibi. 
Mirzə Ələkbər xan - 1920-ci ildən Azərbaycan Respublikasının İrandakı 
diplomatik nümayəndəliyinin ikinci katibi. 
Mirzə İbrahim xan - 1920-ci ildən Azərbaycan Respublikasının İrandakı 
nümayəndəliyinin katibi. 
Musayev Ağa Saleh oğlu - 1920-ci ilin yanvar ayının 15-dən Azərbaycan 
Respublikasının Ermənistan hökuməti yanında diplomatik nümayəndəliyinin 
müşaviri vəzifəsini icra etmişdir. 
Nəcəfov Rzaqulu - 1920-ci ilin mart ayının 1-dən Azərbaycan 
Respublikasının Gürcüstan hökuməti yanında diplomatik nümayəndəliyində 
konsulluq şöbəsinin rəisi. 
Pepinov Əhməd bəy Ömər oğlu - 1919-cu ildən Azərbaycan 
Respublikasının İstanbuldakı nümayəndə heyətinin katibi. 
Pərviz Mirzə - 1920-ci ildən Azərbaycan Respublikası Xarici İşlər 
Nazirliyinin dəftərxanasının müdiri işləmişdir. 
Rəsulzadə Məhəmməd Əmin Hacı Molla Ələkbər oğlu - 1918-ci ildə 
İstanbula sülh konfransına göndərilmiş Azərbaycan nümayəndə heyətinin sədri. 
1918-ci ildə yaradılmış Azərbaycan Milli Şurasının sədri. 
Rudzinski Vyaçeslav Stanislavoviç - 1919-cu ilin aprel ayının 1-dən 
Zakaspi hökuməti yanında konsulluğun katibi. 1 oktyabr 1919-cu ilin oktyabr 
ayının 1-dən Xarici İşlər Nazirliyinin ümumi şöbəsinin rəisi. 1920-ci ilin aprelində 
diplomatik münasibətlər qurmaq üçün Polşaya ezam olunmuşdur. 
Rüstəmbəyov Əsəd bəy - 1919-cu ildən İstanbuldakı Azərbaycan 
nümayəndə heyətinin üzvü. 
433 
 
Rüstəmbəyov Cəfər bəy - 1919-cu ilin mart ayının 19-dan Kuban 
hökuməti yanındakı diplomatik nümayəndə. 
Sadıqov Ələkbər - 1919-cu ilin aprel ayının 2-dən Aşqabad şəhərində 
Azərbaycan Respublikasının Zakaspi hökuməti yanında konsulu. 1919-cu ilin 
oktyabr ayının 7-dən Azərbaycan Respublikasının İrandakı diplomatik 
nümayəndəliyinin müşaviri, 1920-ci ildən isə diplomatik nümayəndənin müavini. 
Sadıqov Camal - 1919-cu ildən Azərbaycan Respublikasının Ukraynada 
konsulu vəzifəsini icra etmişdir. 
Səfərəlibəyov Şirin bəy - 1919-cu ilin sentyabr ayının 1-dən Azərbaycan 
Respublikasının Ermənistandakı diplomatik nümayəndəliyinin müşaviri vəzifəsini 
müvəqqəti icra etmişdir. 
Səfikürdski Aslan bəy Ağalar bəy oğlu - 1918-ci ildə İstanbula sülh 
konfransına göndərilmiş Azərbaycan nümayəndə heyətinin üzvü. 
Skotland-Liddel - 1919-cu ilin sentyabr ayının 6-dan Azərbaycan Xarici 
İşlər Nazirliyinin informasiya şöbəsinin əməkdaşı. 
Sulkeviç Quzman - 1920-ci ildən Azərbaycan Xarici İşlər Nazirliyi 
dəftərxanasının direktor müavini, 1920-ci ilin aprel ayının 1-dən isə nazirliyin 
departament direktoru. 
Sulkeviç Konstantin Davidoviç - 1919-cu ilin may ayının 10-dan 
Azərbaycan Xarici İşlər Nazirliyi dəftərxanasının direktor müavini. 
Sultanov Paşa bəy - 1919-cu ilin sentyabr ayının 15-dən Azərbaycan 
Respublikasının Rostov-Don şəhərində konsul agenti. 
Sübhanverdixanov Abdulla bəy - 1918-ci ilin iyul ayının 26-dan 
Azərbaycan Xarici İşlər Nazirliyi katibi olmuşdur. 1 yanvar - 1 fevral 1919-cu ilin 
yanvar ayının 1-dən fevral ayının 1-nə qədər nazirliyin dəftərxanasının direktoru 
vəzifəsini icra etmişdir. 1919-cu ilin oktyabr ayının 22-dən Azərbaycan 
Respublikası Xarici İşlər Nazirliyinin diplomatik şöbəsinin müdiri vəzifəsini icra 
etmişdir. 1920-ci ildə Azərbaycan Respublikasının Batum şəhərində vitse-konsulu 
vəzifəsinə təyin edilmişdir. 
Şepotyev Aleksandr Sergeyeviç - 1919-cu ilin aprel ayının 8-dən 
Azərbaycan Xarici İşlər Nazirliyində kargüzar vəzifəsini müvəqqəti icra etmişdir. 
1920-ci ildən nazirliyin informasiya şöbəsinin rəisi olmuşdur. 
Şeyxülislamov Əkbər ağa İbrahim oğlu - 1918-ci ilin dekabr ayından 
Paris Sülh konfransına göndərilən Azərbaycan nümayəndə heyətinin üzvü. 
Şıxlinski Abdulla ağa - 1920-ci ilin mart ayının 27-dən Azərbaycan Xarici 
İşlər Nazirliyinin diplomatik şöbəsinin qulluqçusu, 1920-ci ilin aprelindən 
diplomatik şöbədə qeydiyyat bölməsinin müdiri. 
Tahirov Əziz bəy - 1919-cu ildən Azərbaycan Respublikasının müttəfiq 
komandanlığı yanında nümayəndəsi. 
Talışinski - 1919-cu ildən Azərbaycan Respublikasının Gürcüstandakı 
diplomatik nümayəndəliyinin ikinci katibi. 
434 
 
Təkinski Məmməd xan - 1919-cu ilin yanvar ayının 29-dan Azərbaycan 
Respublikasının Ermənistandakı diplomatik nümayəndəsi. 1919-cu ilin 
oktyabrından nazir müavini vəzifəsini icra etmişdir. 17 yanvar 1920-ci ilin yanvar 
ayının 17-dən müvəqqəti olaraq Xarici İşlər naziri vəzifəsini icra etmişdir. 
Topçubaşov Ələkbər bəy Əli Mərdan bəy oğlu - 1918-ci ilin dekabr 
ayından Paris Sülh konfransına göndərilən Azərbaycan nümayəndə heyətinin 
katibi. 
Topçubaşov Əli Mərdan bəy Ələkbər bəy oğlu - XX əsrin əvvəllərində 
genişlənən Azərbaycan milli hərəkatının ən tanınmış nümayəndələrindən idi. O, 
1863-cü ildə Tiflisdə doğulmuş, 1888-ci ildə Peterburq Universitetinin hüquq 
fakültəsini bitirmişdir. 1896-cı ildən Bakıya gələn Əli Mərdan bəy 1897-ci ildən 
etibarən Azərbaycanda milli ideyanın inkişafında mühüm rol oynamış, "Kaspi" 
qəzetinin redaktoru olmuş və 1917-ci ilə qədər davamlı olaraq bu qəzeti nəşr edə 
bilmişdir. 1905-1907-ci illərin birinci rus inqilabı dövründə Ə.M.Topçubaşov 
siyasi mübarizənin önündə olmuş, Rusiya Müsəlmanlar İttifaqına rəhbərlik etmiş, 
birinci Dövlət Dumasına vəkil seçilmiş, Dumanın müsəlman fraksiyasına başçılıq 
etmiş və bütövlükdə XX əsrin əvvəllərində Rusiya müsəlmanlarının liderinə 
çevrilmişdir. 1906-cı ilin iyulunda Vıborq bəyannaməsini imzaladığından paytaxtın 
Krestni həbsxanasında bir neçə ay yatmalı olmuşdu. 1917-ci il inqilabından sonra 
Ə.M.Topçubaşov yenidən siyasi proseslərin mərkəzi simalarından birinə çevrilmiş 
və Bakıda müsəlman Milli Şurasının əsas təşkilatçılarından biri olmuşdur. 1917-ci 
ilin aprelində Qafqaz müsəlmanlarının Bakı qurultayı, həmin ilin mayından Rusiya 
müsəlmanlarının Moskva qurultayı məhz Ə.M.Topçubaşovun ideya və siyasi 
rəhbərliyi altında keçirilmişdir. O, 1918-ci ilin avqustunda fövqəladə səlahiyyətli 
nümayəndə kimi Osmanlı İmperatorluğunun paytaxtı İstanbul şəhərinə ezam 
olunmuş, həmin ilin oktyabrında isə Azərbaycan Respublikasının xarici işlər naziri 
təyin edilmişdir. 1918-ci ilin dekabr ayında Ə.M.Topçubaşov Azərbaycan 
parlamentinin sədri seçilmiş və Paris Sülh konfransına göndərilən Azərbaycan 
nümayəndə heyətinə başçılıq etmişdir. 
Topçubaşov Rəşid bəy Əli Mərdan bəy oğlu - 1918-ci ilin dekabr ayından 
Paris Sülh konfransına göndərilən Azərbaycan nümayəndə heyəti sədrinin şəxsi 
katibi. 
Vəkilov Faris bəy İbrahim ağa oğlu - 1919-cu ildən Azərbaycan 
Respublikasının Gürcüstandakı diplomatik nümayəndəsi vəzifəsində işləmişdir. 
Vəkilov İbrahim ağa Paşa oğlu - 1920-ci ildən Azərbaycan Xarici İşlər 
Nazirliyinin hərbi-topoqrafiya şöbəsinin rəisi işləmişdir. General-mayor. 
Vəkilov Mustafa bəy Nadir ağa oğlu - 1918-ci ildə Ə.M.Topçubaşovun 
rəhbərliyi ilə İstanbula göndərilən Azərbaycan missiyasının katibi 
Vəzirov (Çəmənzəminli) Yusif Vəzir Mirbaba oğlu - 1918-ci ildən 
Ukrayna, Polşa və Krımda Azərbaycan Respublikasının diplomatik nümayəndəsi, 
435 
 
1919-cu ilin dekabr ayının 24-dən isə İstanbulda diplomatik nümayəndəliyin 
başçısı vəzifəsində işləmişdir. 
Yelenin Əli bəy Zahirbəy oğlu - 1919-cu ilin iyul ayının 14-dən 
Azərbaycan Respublikasının Dağlılar Respublikası hökuməti yanında diplomatik 
nümayəndəliyinin katibi təyin edilmişdir. 1919-cu ilin sentyabr ayının 1-dən 
Azərbaycan Xarici İşlər Nazirliyinin diplomatik şöbəsində kargüzar. 
Usubbəyov Nəsib bəy Usub oğlu - 1919-cu ildən Azərbaycan Respublikası 
Nazirlər Şurasının sədri və Xarici İşlər naziri. 
Zeynalov Kərim - 1920-ci ilin yanvar ayının 1-dən Azərbaycan Xarici İşlər 
Nazirliyində xüsusi tapşırıqlar üzrə məmur. 
Ziyadxanov Adil xan Əbülfət oğlu - 1877-ci ildə Gəncədə doğulmuş, və 
Moskva Universitetinin hüquq fakültəsinin məzunu olmuşdur. Adil-xan hələ XX 
əsrin əvvəllərində müsəlmanların milli və siyasi hüquqlarının alınmasında fəal 
iştirak edən şəxslərdən biri kimi Rusiya hökumətinə təqdim edilmək üçün 1905-ci 
ildə Ə.M.Topçubaşov tərəfindən hazırlanmış müsəlmanların tələblərini 
imzalayanlardan biri idi. O, 1906-cı ildə Qafqaz canişini yanında Tiflisdə keçirilən 
azərbaycanlılarla ermənilərin nümayəndələrindən yaradılmış "barışdırıcı 
komissiyanın" toplantısında iştirak etmiş və ermənilərin müsəlmanlara qarşı 
törətdiyi milli qırğın siyasətinə qarşı yaradılmış "Difai" partiyasının təşkilat 
komitəsinin üzvlərindən biri olmuşdur. 1917-ci ilin fevral inqilabından sonra 
Gəncədə yaradılmış Milli Müsəlman Şurasının Müvəqqəti İcraiyyə Komitəsinin 7 
üzvündən biri də Adilxan Ziyadxanov idi. O, 1918-ci ildən Azərbaycan 
Respublikası xarici işlər nazirinin müavini işləmişdir. 1919-cu ilin noyabrından 
İran hökuməti yanında Azərbaycan Respublikasının diplomatik nümayəndəsi təyin 
edilmişdir. 
 
  
436 
 
Biblioqrafiya 
 
Nəşr olunmuş sənədlər 
 
Azərbaycan dilində 
 
• Azərbaycan Arxivi, 1988, № 1-2 
• Azərbaycan Xalq Cümhuriyyəti. Böyük Britaniyanın Arxiv sənədləri. Elmi 
redaktoru və ön sözün müəllifi Y.M.Mahmudov, tərtib edəni N.Ə.Maksvell. Bakı, 
2008 
• Azərbaycan Xalq Cümhuriyyəti (1918-1920). Parlament (Stenoqrafik hesabatlar). 
I cild. Bakı, 1998 
• Azərbaycan Xalq Cümhuriyyəti (1918-1920). Parlament (Stenoqrafik 
hesabatlar). II cild. Bakı, 1998 
• Azərbaycan Cümhuriyyəti hökumətinin qanun və binagüzarlıq məcmui, 
1919, № 1-2 
• Azərbaycan tarixi sənədlər və nəşrlər üzrə. Bakı, 1990 
• Qasımov M. Birinci dünya müharibəsi illərində böyük dövlətlərin Azərbaycan 
siyasəti (1914-1918-ci illər). III hissə (sənədlər, materiallar, xəritələr, şəkillər). 
Bakı, 2004 
• 28 may 1919-cu il. Azərbaycan Cümhuriyyəti istiqlalının birinci səneyi- 
dövriyyəsi. Bakı, 1919 
• Fətəli Xan Xoyski. Həyat və fəaliyyəti (sənəd və materiallar). Bakı, 1998 
• Zaqafqaziya Seyminin müsəlman fraksiyası və Azərbaycan Milli Şurası 
iclaslarının protokolları 1918-ci il. Bakı, 2006 
• V.İ.Lenin Azərbaycan haqqında. Bakı, 1970 
 
Rus dilində 
 
• Адрес-календарь Азербайджанской Республики. Под. ред. 
А.М.Ставровского. Баку, 1920 
• Азербайджанская Демократическая Республика (1918-1920 гг.). 
Законодательные акты (Сб. Документов). Баку, 1998  
• Азербайджанская Демократическая Республика (1918-1920 гг.). Парламент. 
Стенографические отчеты. Баку, 1998  
• Азербайджанская Демократическая Республика (1918-1920 гг.). Внешняя 
политика. Документы и материалы. Баку, 1998  
• Акты Кавказской Археографической Комиссии. Архив Главного 
Управления Наместника Кавказа. Томь II. Издан под редакциею председателя 
комиссии А.Д.Берже. Тифлис, 1868  
437 
 
• Акты Кавказской Археографической Комиссии. Архив Главного 
Управления Наместника Кавказа. Томь III. Издан под редакциею 
председателя комиссии А.Д.Берже. Тифлис, 1869 
• Документы и материалы по внешней политике Закавказья и Грузии. 
Тифлис, 1919 
• Интернациональная помощь XI армии в борьбе за победу Советской власти 
в Азербайджане. Документы и материалы. 1920-1921 г. Баку, 1989 
• Ключников Ю.В., Сабанин А. Международная политика новейшего 
времени в договорах, нотах и декларациях. Часть 2, М., 1926  
• Март 1918 г. Баку. Азербайджанские погромы в документах. Составитель: 
С.Рустамова-Тогиди. Баку, 2009 
• Описание Карабахской провинции, составленное в 1823 году, по 
распоряжению главноуправляющего в Грузии Ермолова, действительным 
статским советником Могилевским и полковником Ермоловым 2-м. Тифлис, 
1866 
• Раевский А. Мусаватское правительство на Версальской конференции. 
Донесения председателья Азербайджанской мусаватской делегации. Баку, 
1931 
• Топчибашев А.М. Дипломатические беседы в Стамбуле. 1918-1919 гг. Баку, 
1994 
• Топчибашев А.М. Письма из Парижа. Баку, 1998 
 
Qərbi Avropa dillərində 
 
• Communist Takeover and occupation of Georgia. Special Report No.6 of the 
select Committee on Communist Aggression. House of Representatives Eighty-
third Congress, second session. Under authority of H.Res. 346 and H.Res 438. 
United States Government Printing office. Washington: 1955. 
• Conditions in the Near East: Report of the American military mission to 
Armenian. Ву the U.S. Senate. Senate Document 266, 66-th Congress, 2-nd 
Session, Washington, 1920 
• General Records of the American Comission to Negotiate Peace 1918-1931 
American Delagation Field Missions of the American Delagation Harbord Military 
Mission to Armenia. The National Archives. Archives and Records Service. 
General Service Administration. Washington, 1970 
• Armenian Allegations: Myth and Documents. Washington, 1987 
• Documents on British Foreign Policy 1919-1939. First Series. Vol I. London, 
1947 Documents on British Foreign Policy 1919-1939. First Series. Vol. II, 1948 
• House Documents. Vol. I, part 3. 66-th Congress. 3-d Session. December 6, 
1920- march 4, 1921. US Government Printing Office Washington, 1936 
438 
 
• Papers relating to the Foreign Relations of the United States. 1918, Russia, vol. 
II, Washington, 1932 
• Papers relating to the Foreign Relations of the United States. 1918, Russia, vol. 
VII, Washington, 1932 
• Papers Relating to the Foreign Relations of the United States. 1919, Russia, US 
Government Printing Offıce, Washington, 1937 
• Papers Relating to the Foreign Relations of the United States. The Paris Peace 
Conference. 1919, vol. IV, Washington, 1946 
• Papers Relating to the Foreign Relations of the United States. The Paris Peace 
Conference. 1919, vol. VI, United States Government Printing Office, Washington, 
1946 
• Papers Relating to the Foreign Relations of the United States. The Paris Peace 
Conference. 1919, vol. VII, United States Government Printing Office, 
Washington, 1946 
• Papers Relating to the Foreign Relations of the United States. The Paris Peace 
Conference. 1919, vol. IX. US Government Printing Office. Washington, 1946 
• Papers Relating to the Foreign Relations of the United States. The Paris Peace 
Conference. 1919, vol. X. US Government Printing Office. Washington, 1946 
• Papers Relating to the Foreign Relations of the United States. The Paris Peace 
Conference. 1919, (the King-Grane Report), vol. XII. US Government Printing 
Office. Washington, 1947 
 
II. Ədəbiyyat 
 
Azərbaycan dilində 
 
• Azərbaycan Cümhuriyyəti (1918-1920). Bakı, 1998 
• Azərbaycan Demokratik Respublikası (Məqalələr toplusu). Bakı, 1992 
• Azərbaycan Xalq Cümhuriyyəti və Qafqaz İslam Ordusu. Bakı, 2008 
• Azərbaycan tarixi. Yeddi cilddə, V cild (1900-1920-ci illər). Bakı, 2001 
• Əhmədova F. Nəriman Nərimanov - ideal və gerçəklik. Bakı, 1998 
• Görüryılmaz M. Türk Qafqaz İslam Ordusu və Ermənilər (1918). Bakı, 2008 
• Göyüşov A. 1917-1920-ci illərdə Şimali Qafqaz dağlılarının azadlıq uğrunda 
mübarizəsi. Bakı, 2000 
• Hacıyev A. Qars və Araz Türk Respublikasının tarixindən. Bakı, 1994 
• Həsənov С "Ağ ləkə"lərin qara kölgəsi. Bakı, 1991 
• Həsənov С. Azərbaycan beynəlxalq münasibətlər sistemində (1918-1920). Bakı, 
1993 
• Həsənov H. Nəriman Nərimanovun milli dövlətçilik baxışları və fəaliyyəti. 
Avtreperat. Bakı, 2004. 
• İbrahimli X. Azərbaycan siyasi mühacirəti. Bakı, 1996 
439 
 
• İbrahimov Z. İngilis - Amerikan müdaxiləçilərinə qarşı Azərbaycan xalqının 
mübarizəsi. Bakı, 1950 
• İskəndərov A. Azərbaycanda türk-müsəlman soyqırımı probleminin 
tarixşünaslığı. Bakı, 2006 
• Qasımov M. Birinci dünya müharibəsi illərində böyük dövlətlərin Azərbaycan 
siyasəti (1914-1918-ci illər). II hissə, Bakı, 2001 
• Qasımlı M., Hüseynova E. Azərbaycanın xarici işlər nazirləri. Bakı, 2003 
• Köçərli T. Qarabağ: yalan və həqiqət. Bakı, 1998 
• Köçərli T. Yaddan çıxmaz Qarabağ. Nəqşi-cahan Naxçıvan. Bakı, 1998 
• Köçərli T. Qarabağ. Bakı, 2002. 
• Mahmudov Yaqub. Azərbaycan Diplomatiyası. Ağqoyunlu və Səfəvi  
dövlətlərinin Avropa ölkələri ilə əlaqələri (XV-XVII yüzilliklər). Bakı, 2006 
• Mədətov Q. Naxçıvanda Sovet hakimiyyətinin qələbəsi və Naxçıvan MSSR-in 
təşkili. Bakı, 1958 
• Məmmədov X. Azərbaycan milli hərəkatı (1875-1918-ci illər). Bakı, 1996 
• Məmmədzadə M. Milli Azərbaycan hərəkatı. Berlin, 1938 
• Mir Yaqub. Beynəlmiləl siyasətdə petrol. İstanbul, 1928 
• Musayev İ. Şimali Azərbaycanda ictimai-siyasi vəziyyət (1917-1920). Bakı, 
1992 
• Musayev İ. Azərbaycanın Naxçıvan və Zəngəzur bölgələrində siyasi vəziyyət və 
xarici dövlətlərin siyasəti (1917-1921-ci illər). Bakı, 1996  
• Musayev İ. Azərbaycanın xarici siyasəti (XX əsr). Bakı, 2001 
• Nəcəfov B. Azərbaycan Demokratik Respublikası (daxili və xarici siyasət). Bakı, 
1992 
• Nəsibzadə N. Azərbaycanın xarici siyasəti. Bakı, 1996 
• Paşayev A. Açılmamış səhifələrin izi ilə. Bakı, 2001 
• Rəsulzadə M.Ə. Azərbaycanın təşkilində müsavat. Bakı, 1920 
• Rəsulzadə M.Ə. Azərbaycan Cümhuriyyəti. İstanbul, 1923 
• Rəsulzadə M.Ə. Əsrimizin Səyavuşu. Azərbaycan ədəbiyyatı, Çağdaş 
Azərbaycan tarixi. Bakı, 1991 
• Süleymanov M. Azərbaycan ordusu (1918-1920). Bakı, 1998 
• Süleymanov M. Qafqaz İslam ordusu və Azərbaycan. Bakı, 1999 
• Swietochowski T. Rusiya və Azərbaycan. Sərhədyanı bölgə keçid dövründə. 
Bakı, 2000 
• Şaumyan S. Seçilmiş əsərləri. II cild. Bakı, 1978 
• Şeyxzamanlı N. Azərbaycan istiqlal mücadiləsi xatirələri. Bakı, 1997 
• Ə. Şıxlinski. Xatirələrim. Bakı, 1984 
• Azərbaycan Xalq Cümhuriyyəti Ensiklopediyası. I-II cildlər. Baş redaktor, 
Y.Mahmudov. Bakı, 2004 - 2005 
• Topçubaşov Ə.M. Azərbaycanın təşəkkülü. İstanbul, 1918 
440 
 
• Vəkilov R. Azərbaycan Cümhuriyyətinin yaranma tarixi. // Azərbaycan, 1919, 28 
may 
• Yaqublu N.Məmməd Əmin Rəsulzadə. Bakı, 1991 
• Yaqublu N. Müsavat partiyasının tarixi. Bakı, 1997 
• Yaqublu N. Bakının qurtuluşu. Bakı, 2008 
• Ziyadxanlı A. Azərbaycan. Bakı, 1919 
 
Türk dilində 
 
• Abdul Haluk Çay. Ermenilerin Baküda yaptığı 31 Mart 1918 Katliamı. Tarih 
Boyunca Türklerin Ermeni Toplumu ile İlişkileri Sempozyumu Tebligleri. Ankara, 
1985 
• Akçura Y. Yeni Türk Devletlerinin Öncüleri. Ankara, 1981 
• Atnur İ.E. Türkiyede ermeni kadınları ve çocukları meselesi. (1915-1923). 
Ankara, 2005 
• Arşiv belgelerine göre Kafkaslarda ve Anadoluda ermeni mezalimi. 1909-1919. 
II cild. Ankara, 1995 
• Aydemir Ş.S. Enver Paşa. C.3. İstanbul, 1978 
• Aydemir Ş.S. Suyu arayan adam. İstanbul, 8 baskı, 1987 
• Azerbaycan belgelerinde ermeni sorunu. 1918-1920. Ankara, 2001 
• Baykara H. Azerbaycan İstiklal Mücadelesi Tarihi. İstanbul, 1975 
• Caferoğlu A. Kafkasya Türkleri. Ankara, 1976 
• Devlet N. Rusya Türklerinin Milli Mücadele Tarihi (1905-1917), Ankara, 1985 
Duran T. Birinci dünya savaşında Sonunda Türk Diplomatisinin ilk Başarası Brest-
Litovsk Hazırlıkları. Belleten (Nisan-Temmuz), 1973 
• Erdağ (Akgül) N. Milli mücadile döneminde Kafkas Cümhuriyyetleri ile ilişkiler 
(1917-1921). Ankara, 1994 
• Eroğlu V. Ermeni Mezalimi. İstanbul. 1978 
• İhsan İ. Rusiyada birinci müsulman Kongresi tutanakları. Ankara, 1990 
• İzzet S. Büyük Harbte (1918) 15 Piyade Tameninin Azerbaycan ve Şimali 
Kafkasiyadakı Hareket ve Müharibeleri. İstanbul, 1936 
• Gökdemir A. Cenubi qerbi Kafras hökümeti. Ankara, 1998 
• Hacaoğlu A. Arşiv Vesikalariyla Tarihte Ermeni Mezalimi. İstanbul, 1976 
• Halaçoğlu Y. Ermeni tehciri ve Gerçekler (1914-1918). Ankara, 2001 
• Halil Paşa. İttihad ve Tarakkiden Cumhuriyete. Bitmeyen Savaş, Kütulamare 
kahramanı Halil Paşanın Anıları. Ankara, 1991 
• Hasanlı С. Azerbaycan tarihi 1918-1920. Türkiye`nin yardımından Rusiyanın 
işğalına kadar. Ankara, 1998 
• Hizal A. Kuzey Kafkasiya Hurriyet ve İstiklal Davası. Ankara. 1961 
• Hüsamettin Yıldırım. Rus-Türk-Ermeni Münasebetleri (1914-1918). Ankara, 
1990 
441 
 
• Keykurun N. Azerbaycan İstiklal Mücadilesi Hatıraları. İstanbul, 1964 
• Keykurun N. Azerbaycan İstiklal mücadilesinden hatireler. (1905-1920). Ankara, 
1998 
• Kirzioğlu F. Kars İli ve Çevresinde Ermenilerin Yaptıkları Mezalim. Ankara, 
1970 
• Kurat A.Nimet. Birinci dünya savaşinda Türkiye'de bulunan Alman 
generallerinin rapartları. Ankara, 1966 
• Kurat A.Nimet. Türkiye ve Rusiya. Ankara, 1970 
• Karabekir K. Ermeni Dosyesi. İstanbul, 1995 
• Karabekir K. Doğunun Kurtuluşu. Erzurum, 1990 
• Karabekir K. İstiklal Harbimiz. İstanbul, 1988 
• Kılıç S. Ermeni sorunu ve Almaniya-Türkiye ilişkileri Alman Arşiv Belgelerile. 
İstambul, 2003 
• Konukçu E. Ermenilerin Yeşilyayladaki Türk Soykırımı (11-12 Mart 1918). 
Ankara, 1990 
• Mazıcı N. ABD`nin Guney Kafkasya Politikası Olarak Ermenistan Sorunu 1919-
1921. İstambul. 2005 
• Mim Kemal Öke. Ermeni Meselesi. İstanbul, 1986 
• Nur R. Hayatım ve Hatıralarım. İstanbul, 1967 
• Saray M. Azerbaycan türklerinin tarihi. İstanbul, 1993 
• Shissler A.Holly. İki imparatorluk arasında: Ahmet Ağaoğlu ve yeni Türkiye. 
İstanbul Bilgi Universiteti yayınları, 2005 
• Sünbül T. Azerbaycan Dosyası. Ankara, 1990 
• Sürmeli S. Türk-Gürcü ilişkileri (1918-1921). Ankara, 2001 
• Süslü A. Ruslara göre ermenilerin yaptıkları Mezalim. Ankara, 1987 
• Şahverdiyev E. Türkiye ve Azerbaycan açısında ermeni sorunu. Ankara, 2002 
• Şimşir B. İngilis Belgelerinde Atatürk (1918-1938). I, Nisan 1919 - Mart 1920. 
Ankara, 1973 
• Şimşir B. Malta Sürgünleri. İstambul, 1976 
• Şimşir S. Azerbaycanın İstiqlal mücadilesi. İstanbul, 2002 
• Talat Paşanın Hatıraları. İstanbul, 1946 
• Tansel S. Mondros'tan Mudanya'ya kadar. C. I, II, III, IV, İstanbul, 1991 
• Ünivar V. İstiklal harbinde Bolşeviklerle sekkiz ay. 1920-1921. İstanbul, 1948 
• Yılmaz İ. Gümrü antlaşması. Ankara, 2001 
• Yücer N. Birinci dünya savaşinda Osmanlı Ordusunun Azerbaycan ve Dağıstan 
Herekatı. Ankara, 1996 
 
 
 
442 
 
Rus dilində 
 
• Абуталыбов Рамиз. Годы и встречи в Париже. М., 2007 
• Авалов З. Независимость Грузии в международной политике. Париж, 1924 
• Агамалиева Н., Худиев Р. Азербайджанская Республика. Страницы 
политической истории. 1918-1920 гг. Баку, 1990 
• Адамия В.И. Из истории английской интервенции в Грузии (1918-1921). 
Сухуми, 1961 
• Алдерванди Марескотти Л. Дипломатическая война. Воспоминания и 
отрывки из дневника (1914-1919). М., 1944  
• Алиев Г.З. Турция в период правления младотурок. М., 1972 
• Аркомед С.Т. Материалы по истории отпадения Закавказья от России. 
Тифлис, 1923 
• Арский Р. Кавказ и его значение для Советской России. Петроград, 1921 
• Аршаруни А.Й. Очерки Панисламизма и Пантюркизма в России. М., 1931 
• Асадов С. Миф о «Великой Армении». Баку, 1999 
• Азербайджанская Демократическая Республика (1918-1920 гг.). Отв. ред. 
Н.Агамалиева. Баку, 1998 
• Азербайджанская Демократическая Республика. Сборник статей. Сост. 
Р.Абуталыбов. М., 2008 
• Азербайджан и Россия: общества и государства. Отв.ред.и сост. 
Д.Е.Фурман. М.: 2001 
• Азизбекова П.А. Братская помощь великого русского народа победе 
Советской власти в Азербайджане. Баку, 1954 
• Азимов Г.С. Великий Октябрь в Азербайджане. Баку, 1987  
• Базиянц А.И. К вопросу о захватнической политике США в Азербайджане 
(1919-1920).// Уч. зап. ин-та востоковедения. T.XIX. М., 1958 
• Байков Б. Воспоминания о революции в Закавказье (1917-1920 гг.). Берлин, 
1922 
• Байрамов К.М. Рабочий класс Азербайджана в борьбе за победу Великого 
Октября. Баку, 1987 
• Багирова И. Политические партии и организации Азербайджана в начале 
XX века. 1900-1917. Баку, 1997 
• Бадаев А. Азербайджанское национальное движение. 1917-1918 гг. Баку, 
1998 
• Балаев А. Февральская революция и национальные окраины. Мартовские 
события 1918 года в Азербайджане. М., 2008  
• Балаев А. Мамед Эмин Расулзаде (1884-1955). М., 2009  
• Батурин Ю. Досье разведчика. Опыт реконструкции судьбы. Москва, 2005. 
443 
 
• Вельский С, Манвелов А. Революция 1917 года в Азербайджане. Баку, 1927 
Березкин А. США активный организатор и участник военной интервенции 
против Советской России (1918-1920 гг.). М., 1952 
• Борян Б.А. Армения, международная дипломатия и СССР. В двух томах. 
М., 1928 
• Волков Ф.Д. Крах английской политики интервенции в дипломатической 
изоляции Советского государства. М., 1954  
• Волков Ф.Д. Тайны Уайт-холла и Даунинг-стрит. М., 1980 
• Волхонский М., Муханов В.. По следам Азербайджанской 
Демократической Республики. М., 2007 
• Гаджиев А. Демократические республики Юго-Западного Кавказа (Карская 
и Аракс-Тюркская республики). Баку, 2004 
• Гамбашидзе Г. Из истории политики США в отношении Грузии (1917-
1920). Тбилиси. 1960 
• Генерал Г.И.Квинитадзе. Мои воспоминания в годы независимости Грузии 
1917-1921. Парис, 1985 
• Гражданское Управление Закавказьем от присоединения Грузии до 
наместничества Великого Князя Михаила Николаевича. Исторический очерк. 
Составитель по поручению Военно-Исторического отдела В.Н.Иваненко. 
Тифлис, 1901 
• Гулиев Дж.Б. Борьба Коммунистической партии за осуществление 
ленинской национальной политики в Азербайджане. Баку, 1970 
• Гулиев Дж.Б. К истории образования Второй Республики Азербайджана. 
Баку, 1997 
• Гурко-Кряжин В.А. Английская интервенция 1918-1919 гг. В Закаспии и 
Закавказье.// «Историк-марксист», 1926, №2  
• Гусейнов И.А. Баку в захватнических планах английских империалистов в 
1918 г.// Труды Азерб. филиала ИМЭЛ. Т. XIII. Баку, 1947 
• Гусейнов И.А. Победа советской власти в Азербайджане в 1920 г. и помощь 
XI Красной армии.// Труды Аз. фил. ИМЭЛ при ЦК ВКП (б), т. XVIII. Баку, 
1952 
• Гусейнов М.Д. Тюркская демократическая партия федералистов «Мусават» 
в прошлом и настоящем. Баку, 1927 
• Дарабади П. Военные проблемы политической истории Азербайджана 
начала XX века. Баку, 1991 
• Деникин А.И. Очерки русской смуты. М.,1991 
• Денстервиль Л. Британский империализм в Баку и Персии в 1917-1918 гг. 
Тифлис, 1925 
• Дерябин А.И. Гражданская война в России 1917-1922: Национальные 
армии. М., 1998 
• Жордания Н. Наши разногласия. Париж, 1928 
444 
 
• Жордания Н. Моя жизнь. Стенфорд,1968 
• Записки Джемал паши (1903-1919). Тифлис. 1923 
• Имранлы К. Создание армянского государства на Кавказе: истоки и 
последствия. М., 2006 
• Искендеров М. Из истории борьбы коммунистической партии 
Азербайджана за победу Советской власти. Баку, 1958  
• Исхаков С.М. Российские мусульмане и революция (весна 1917 — лето 
1918). М., 2004 
• Караев А.Г. Из недавнего прошлого. Баку, 1926; Т.Гусейнов. Апрельская 
революция. Баку, 1926 
• Карр Э. Большевистская революция 1917-1923. М., 1990  
• Качазнуни О.В. Дашнакцутюн больше нечего делать. Баку, 1990 
• Кемаль М. Воспоминания президента Турецкой республики. М., 1924 
• Корсун Н.Г. Первая мировая война на Кавказском фронте. М., 1940 
• Краснов В., Дайнес В. Неизвестный Троцкий. Красный Бонапарт. М., 2000 
Кузнецова С. Крах турецкой интервенции в Закавказье.// Вопросы истории. 
1951, №9 
• Кулиев М. Враги Октября в Азербайджане. Баку, 1927  
• Кунина А. Провал американских планов завоевания мирового господства в 
Закавказье. М., 1960  
• Латышев А.Г. Рассекреченный Ленин. М. 1996  
• Литвин А. Красный и белый террор в России. 1918-1922. М., 2004 
• Лиддель-Гарт. Правда о войне 1914-1918 гг. М., 1935  
• Ллойд Джордж Д. Военные мемуары. T.I-VI. М., 1934-1938  
• Ллойд Джордж Д. Правда о мирных договорах. Т.2. М., 1957  
• Лорд Берти. За кулисами Антанты. Дневник Британского посла в 
Париже.1914-1919. М.,-Л.,1927 
• Лудшувейт Е.Ф. Турция в годы первой мировой войны. М., 1966 
• Людендорф Э. Мои воспоминания о войне 1914-1918 гг. Т. 2. Москва, 1924 
• Миллер А.Ф. Американский план захвата Константинополя в 1919.// 
Вопросы истории. 1951, №3  
• Милюков П.Н. Воспоминания. М., 1991  
• Милюков П.Н. История второй русской революции. М.,2001 
• Минасян О. Внешняя политика Закавказской контрреволюции в первой 
половине 1918 года.// «Историк-марксист», 1938, книга шестая. 
• Мустафазаде Р.С. Две республики. Азербайджано-российские отношения в 
1918-1922 гг. М., 2006 
• Наджафов Б. Лицо врага. Часть I. Баку, 1993 
• Наджафов Б. Лицо врага. Часть II. Баку, 1994 
• Найдель М.И., Согомонов Ю.В. К истории интервенции США в Закавказье 
в 1917-1921 гг.// «История СССР». 1961, №3 
445 
 
• Никольсон Г. Как делается мир в 1919 г. М., 1945 
• Нитти Ф. Вырождение Европы. М.-Пг., 1923 
• Нитти Ф. Европа без мира. Пг.-М., 1923 
• Павлович З.М. Советская Россия и капиталистическая Америка. 1922 
• Политические деятели России 1917 года. Биографический словарь. М.,1993 
• Попов А.П. Из истории революции в Восточном Закавказье. // 
«Пролетарская революция», 1924, №5,7, 8-9, 11 
• Потто В.А. Кавказская война. Персидская война 1826-1828 гг. Том 3, 
Тифлис, 1901 
• Пуанкаре Р. Происхождение мировой войны. М., 1924 
• Раевский А. Английская интервенция и мусаватское правительство. К 
истории интервенции и контрреволюции в Закавказье. Баку, 1927 
• Раевский А. Английские «друзья» и мусаватские «патриоты». Баку, 1927 
Расул-заде М.Э. О пантуранизме (В связи с Кавказской проблемой). Париж, 
1930 
• Рыбас С, Рыбас Е. Сталин: судьба и стратегия. T.I, М., 2007 
• Ратгаузер Ю.А. Борьба за Советский Азербайджан. Баку, 1929 
• Ратгаузер Ю.А. Революция и гражданская война в Баку, ч.1. 1917-1918. 
Баку, 1927 
• Саакян Р.Г. Франко-турецкие отношения и Киликия в 1918-1923 гг. Ереван, 
1986 
• Сеф С. К вопросу о социальной сущности «Мусавата».// «Большевик 
Закавказья», 1928, №5-6 
• Сеф С. Борьба за Октябрь в Баку. Тифлис, 1930 
• Ставровский А. Закавказье после Октября. М., 1925 
• Стеклов А. Армия Мусаватского Азербайджана. Баку, 1928 
• Султанбеков Б.Ф., Малышева СЮ. Трагические судьбы. Казань. 1996 
• Сумбатзаде А.С. Социально-экономические предпосылки победы советской 
власти в Азербайджане. Баку, 1972 
• Сеидзаде Д.Б. Азербайджанские депутаты в Государственной Думе России. 
Баку, 1991 
• Токаржевский Е.А. Бакинские большевики - организаторы борьбы против 
германо-турецких интервентов в Азербайджане в 1918 г.// Труды Азерб. 
филиала ИМЭЛ. Т. VI. Баку, 1947 
• Токаржевский Е.А. Бакинские большевики - организаторы борьбы против 
германо-турецких и английских интервентов в Азербайджане в 1918 г.// 
Труды Азерб. филиала ИМЭЛ. Т. XIII. Баку, 1947 
• Токаржевский Е.А. Из истории иностранной интервенции и гражданской 
войны в Азербайджане. Баку, 1957 
• Топчибашев А.М. Меморандум, предъявленный находящимся в 
Константинополе почетным представителям держав Антанты чрезвычайного 
446 
 
посланника и полномочного министра Азербайджанской Республики при 
правительствах Блистательной порты, Армении и Грузии. Ноябрь 1918 г. 
(пер. с фр.). Баку, 1993 
• Туганова О.Е. Политика США и Англии на Ближнем и Среднем Востоке. 
М., 1960 
• Усманова Д. Мусульманские представители в Российском парламенте. 
1906-1916 гг. М., 2005 
• Уртадзе Г. Образование и консолидация Грузинской Демократической 
Республики. Мюнхен, 1956 
• Хачапуридзе Г. Аджарыстан в период английской оккупации. // «Борьба 
классов», 1934, №12 
• Хачапуридзе Г. Борьба грузинского народа за установление советской 
власти. М., 1956 
• Хауз Э. Архив полковника Хауза. Т. 1-4; М., 1937-1945 
• Хейфец С.Я. Закавказье в первую половину 1918 г. и Закавказский сейм.// 
«Былое», 1923, №21 
• Хейфес А.Н. Советская Россия и сопредельные страны Востока в годы 
гражданской войны. М., 1964 
• Черчиль У. Мировой кризис. М., 1932 
• Шавров Н.И. Новая угроза русскому делу в Закавказье: предстоящая 
распродажа Мугани инородцам. СП., 1911 
• Шамсутдинов А.М. Участие Султанской Турции в интервенции против 
Советской России в 1918 г.// Учен. Записки Ин-та востоковедения АН СССР, 
T.XIV, 1965 
• Шахгельдиев Г. Помощь русского народа победе советской власти в 
Азербайджане. Баку, 1960 
• Шпилкова В.И. Империалистическая политика США в отношении Турции 
(1914-1920). М., 1960 
• Штейн Б.Е. «Русский вопрос» на Парижской мирной конференции (1919-
1920 гг.). М., 1949 
• Юсифзаде С.З. Первая Азербайджанская республика: история, события, 
факты англо-азербайджанских отношений. Баку, 1998 
 
Qərbi Avropa dillərində 
 
• Allen W., Muratof Р. Caucasian Battlefields: A History of the Wars and Turco - 
Caucasian Border (1828-1921). Cambridge, 1953 
• Alstadt A. The Azerbaijani Turks: Power and Identity under Russian Rule. 
Stanford, 1992 
• Atamian S. The Armenian Community. N.Y. 1955 
• Bammate Haydar. Le Caucase et la revolution Russe. Paris, 1929 
447 
 
• Bechofer C.E. In Denikin's Russia and the Caucase, 1919-1920. London 1921 
• Bennigsen A., Wimbush E. Moslem National Communism in the Soviet Union: 
A Revolutionary Strategy for the Colonial World. Chicago, London, 1979 
• Claims of the Peace Delegation of the Republic of Caucasian Azerbaijan 
presented to the Peace Conference in Paris. Paris, 1919 
• Claims of Persia before the Conference of the Preliminaries of Peace at Paris. 
Paris, 1919 
• Composition antropologique et ethnique de la population de l'Azerbaidjan du 
Caucase. Paris, 1919 
• Delegation Georgienna a la Conference de la paix, Memoire prsente d la 
Conference de la Paix. Paris, 1919 
• Economic and Financial Situation of Caucasian Azerbaijan. Paris, 1919 
• Evans I. United States Policy and the Partition of Turrey, 1917-1924. Baltimore, 
1965 
• Fatemi N.S. Diplomatic History of Russia. 1917-1923; N.Y.; 1952 
• Fisber L. The war for Baku. "Oil Imperialism". Ch.l. London, 1976 
• Foumiau Vincent. Deux Langues, triois pays, Pour Quelle Societe plurielle// 
Journal of Azerbaijani Stadies, Vol.l, Nub.2, 1998 
• Hadjibeyli Djeyhoun Bey. La premiera Republique musulmane: l'Azerbaidjan. 
Editions Ernest Leroux, vol. XXXVI, Paris, 1919  
• Harbord James. American mission to Armenia.// International Conciliation, (New 
York), no.151, 1920, June 
• Hasanli J. Spring 1918: Armenian terrorism and the turko-moslem genocide in 
Azerbaijan.// Journal of Azerbaijan Studies. 1998, vol.l, №4; vol.2, №l 
• Hassanov Jamil. Azerbaijani-American Relations from 1918-1920: А page in 
Their History. // Caspian Crossroads, vol.2, Issue 1, Spring-Sumer 1996 
• Heath W. Lowry. The Story behinde Ambassador Morgenthau's Story. Istanbul, 
1990 
• Hopkirk Peter. On Secret Service East of Constantinople. The Plot to Bring 
Down the British Empire. John Murray, London, 1994 
• Howard Harry N. The King-Grane Commission. Beyrut, 1963 
• Hovannisian R. The Republic of Armenia. Berkley-Los-Angelos-London, 1971 
Hovannisian. Armenia on the Road to Independence, 1918. Los Angeles, 1971; 
Hovannisian R. The Allies and Armenia, 1915-1918.// Journal of Contemporary 
History, III, January 1968 
• Jaeschke G. Die Republik Aserbeidschan.// Die Welt des Islams, XXIII, 1941, 
№1-2 
• Kayaloff Jacques. The Fall of Baku. Bergenfield, N.Y.: Michael Barbour 
Publications, 1976 
• Kazemzadeh F. The Struggle for Transcaucasus (1917-1921). New-York, 1951 
• Kolarz V. Russia and Her Colonial. London, 1953 
448 
 
• La Republique de l'Azerbaidjan du Caucase. Paris, 1919 
• Le 28 Mai l919. Paris, 1919 
• L'Azerbaidjan en chiffres. Paris, 1919 
• Leluw Ch. Azerbaijan: A Quest for Identity. New-York, 1998 
• Lenczowski G. Russia and the West in Iran. 1918-1948. N.Y. 1952 
• Lenkowsky S. Pan-Turkism and Islam in Russia. Camləridge, 1960 
• Luke H. Cities and men. Oxford, 1953 
• MacDonell R. And Nothings Long. London, 1938 
• McCarthy Justin. Muslims and Minorities. New York, 1983 
• McCarthy Justin. The American Image of Turks.//American Philanthropy in the 
Near East, 1820-1960. Athens, Ohio, 1970 
• McCarthy Justin. The Anatolian Armenians, 1912-1822.// Armenians in the 
Ottoman Empire and Modern Turkey (1912-1926). Istambul, 1984 
• McCarthy Justin. The Report of Niles and Sutherland an American Investigation 
of  
• Eastern Anatolia after World War I. XI. Türk Tarih Kongresi, Cilt V, Ankara, 
1994 
• Mir - Yacoub. Le probleme du Caucase. Paris, 1933 
• Mandelstam A.N. La Societe des Naions et les puissances devant le probleme 
armenien. Paris, 1926 
• Monroe E. Britain's Moment in the Middle East. 1914-1956. L. 1963 
• Nansen F. Armenia and the Near East. London, 1928 
• Pipes R. The Formation of the Soviet Union: Communist and Nationalism, 1917-
1923. Cambridge, 1964 
• Rasul-zade M.E. Azerbajdzan w walce о niepodleglosc. Warsaw, 1938 
• Rowlinson A. Adventures in the New East, 1918-1922. London-New-York, 1923 
• Seton-Watson H. The New Imperialism. London, 1961 
• Shissler A.Holly. Between Two Empires: Ahmet Ağaoğlu and the New Turkey. 
I.B.Tauris Со Ltd, London, 2003 
• Sonyel S. The Great War and the Tragedy of Anatolia. (Turks and Armenians in 
the Maelstrom of Major Powers). Turkish Historical Society Printing House, 
Ankara, 2000 
• Spector I. The Soviet Union and the Moslem World. 1917-1958. Wash. 1958 
• Suny R. The Baku Commune, 1917-1918: Class and Nadonalist. Princeton 
(N.Y.), 1972 
• Swietochowski T. Russian Azerbaijan, 1905-1920: The Shaping of National 
Identity in Moslem Community. Cambridge, 1985 
• Swietochowski T. Russia and Azerbaijan: A Borderland in Transition. New 
York, 1995 
• Swietochowski T. and Collins B. Historical Dictionary of Azerbaijan. Lanham, 
1999 
449 
 
• Teague-Jones R. The Spy Who Disappeared: Diary of a Secret Mission to 
Russian Central Asia in 1918. London, 1990 
• The Caucasian Republics. By V.Dumbadze. Washington, 1925 
• Transcaucasia: Nationalism and Social Change: Essays in the History of 
Armenia, Azerbaijan and Georgia. Ed. By R.Suny, Ann Arbor, 1983 
• Ullman R. Anglo-Soviet Relations 1917-1921. London, 1968 
• Zenkovsky S. Pan-Turkism and Islam in Russia. Cambridge, 1960. 
 
 
450 
 
Azərbaycan Milli Şurasının sədri Məmməd Əmin Rəsulzadə 
 
  
451 
 
Azərbaycan Xalq Cümhuriyyəti Parlamentinin sədri Əli Mərdan bəy Topçubaşov 
 
  
452 
 
Azərbaycan Xalq Cümhuriyyəti nazirlər şurasının ilk sədri Fətəli xan Xoyski 
 
  
453 
 
Azərbaycan Xalq Cümhuriyyətinin ilk xarici işlər naziri Məmməd Həsən Hacınski 
 
  
454 
 
Azərbaycan Xalq Cümhuriyyətinin yaranması haqqında xarici ölkələrə göndərilən teleqram. 
30 may, 1918-ci il. 
 
General Ə.Şıxlinski və Nuru paşa Gəncədə. İyun, 1918-ci il. 
 
  
455 
 
İstanbuldakı Azərbaycan nümayəndə heyətinin başçısı M.Ə.Rəsulzadənin xarici işlər naziri 
M.H.Hacınskiyə məktubu. 1918-ci il. 
 
  
456 
 
Osmanlı İmperatorluğunun hərbi naziri Ənvər paşa 
 
  
457 
 
Türkiyə nazirlər kabinetinin sədri Tələt paşa 
 
General L. Denstervil Bakı ətrafında cəbhə xəttində. Sentyabr, 1918-ci il. 
 
  
458 
 
Bakı cəbhəsindəki vəziyyət barədə xarici işlər naziri M.H.Hacınskinin İstanbula, 
M.Ə.Rəsulzadəyə göndərdiyi şifrəli teleqram. Sentyabr, 1918-ci il. 
 
  
459 
 
İstanbuldakı Azərbaycan nümayəndə heyətinin Osmanlı İmperatorluğundakı Almaniya səfiri 
Bernsdorfa etiraz notası. Sentyabr, 1918-ci il. 
 
Müttəfiq dövlətlərin başçıları Paris sülh konfransında. Yanvar, 1919-cu il. 
 
  
460 
 
Azərbaycan xalq Cümhuriyyətinin IV hökumət kabinetində xarici işlər naziri  
Məmməd Yusif Cəfərov 
 
  
461 
 
Azərbaycan Xalq Cümhuriyyəti IV hökumət kabinetinin iclası. Aprel, 1919-cu il. 
 
D.Lloyd Corc, V.Orlando, J.Klemanso və V.Vilson Paris Sülh konfransında. 1919-cu il. 
 
  
462 
 
Ə.Topçubaşovun Böyük Britaniyanın Paris Sülh konfransındakı nümayəndə heyətinə məktubu.  
25 iyun, 1919-cu il. 
 
  
463 
 
Azərbaycan nümayəndə heyəninin Paris sülh konfransına təqdim etdiyi xəritə. İyun,1919-cu il. 
 
Azərbaycan Xalq Cümhuriyyətinin təhsil almaq üçün Avropa ölkələrinə göndərdiyi 
 tələbələrin bir qrupu. 1919-cu il. 
 
   
464 
 
Azərbaycan nümayəndə heyətinin ―Klaric‖ mehmanxanasında keçirilən iclası. Soldan sağa. Abbas 
bəy Ataməlibəyov, Məmməd Məhərrəmov, Əli Mərdan bəy Topçubaşov, Əkbər ağa Şeyxülislamov, 
Ceyhun bəy Hacıbəyli və Mir Yaqub Mehdiyev. Paris, 1989-cu il. 
 
Azərbaycanın müstəqilliyinin Paris Sülh konfransı tərəfindən tanınması münasibətilə xarici işlər 
nazirliyində keçirilən qəbul. 14 yanvar, 1920-ci il. 
   
465 
 
Azərbaycan nümayəndə heyətinin Parisdə buraxdığı informasiya bülleteninin fevral sayı.  
1920-ci il. 
 
  
466 
 
M.Məhərrəmov, M.Mehdiyev, Ə.M.Topçubaşov, Ə.Şeyxülislamov. Paris, 1920-ci il. 
 
  
467 
 
Ə.M.Topçubaşovun Paris yaxınlığındakı Saint Kloud şəhərindəki məzarlıqdakı qəbirüstü abidəsi.  
 
  
468 
 
MÜNDƏRİCAT 
 
Ön söz ................................................................................................................. 4 
Giriş .................................................................................................................... 6 
I FƏSİL. 1917-ci ilin fevral inqilabından sonra Cənubi Qafqazda vəziyyət və 
region uğrunda diplomatik mübarizənin başlanması ........................................... 15 
II FƏSİL. Trabzon və Batum konfransları. Azərbaycanın müstəqilliyinə doğru ilk 
diplomatik addımlar ........................................................................................... 36 
III FƏSİL. Müstəqilliyin elan edilməsi və Azərbaycan Xarici İşlər Nazirliyinin ilk 
addımları ........................................................................................................... 73 
IV FƏSİL. Bakının azad edilməsi uğrunda diplomatik mübarizə ......................... 97 
V FƏSİL. Birinci dünya müharibəsinin sonunda Azərbaycan Xarici İşlər 
Nazirliyinin diplomatik fəaliyyəti və müttəfiqlərin Bakıya daxil olması ............ 135 
VI FƏSİL. Azərbaycan diplomatiyası Paris Sülh Konfransına hazırlıq dövründə170 
VII FƏSİL. Azərbaycan Xarici İşlər Nazirliyinin fəaliyyətinin genişlənməsi və 
Versalda ilk diplomatik addımlar ..................................................................... 207 
VIII FƏSİL. Azərbaycan diplomatiyası "Bölünməz Rusiya" və "Böyük 
Ermənistan" iddiaları ilə üz-üzə ....................................................................... 233 
IX FƏSİL. Qərb mandatlığına münasibət: Fransa, Britaniya və İtaliya ilə 
yaxınlaşmaq cəhdləri ....................................................................................... 271 
X FƏSİL. ABŞ-ın Qafqaza marağının güclənməsi və Azərbaycan .................... 293 
XI FƏSİL. ABŞ-da lobbiçilik cəhdləri və Qərbi Avropada təbliğat işlərinin 
genişləndirilməsi ............................................................................................. 322 
XII FƏSİL. Azərbaycanın müstəqilliyinin Versal Ali Şurası tərəfindən ............. 345 
tanınması ......................................................................................................... 345 
XIII FƏSİL. Aprel işğalı ərəfəsində Azərbaycanın beynəlxalq vəziyyəti ........... 372 
XIV FƏSİL. 1920-ci ilin aprel işğalı və Azərbaycan diplomatiyası ................... 397 
NƏTİCƏ ......................................................................................................... 419 
Azərbaycan Xalq Cümhuriyyəti Xarici İşlər Nazirliyinin diplomatik korpusu 
haqqında qısa məlumat .................................................................................... 428 
Biblioqrafiya ................................................................................................... 436 
469 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Cəmil Həsənli 
 
Azərbaycan Xalq Cümhuriyyətinin 
Xarici Siyasəti 
(1918-1920) 
 
Т.: 994 12-510 24 65 
F.: 994 12-510 24 87 
M.: 994 50 -213 44 33 
e/p.:garisma@mail.ru 
 
Yığılmağa verilmişdir : 08.06.2009 
Çapa imzalanmışdır : 22.06.2009 
Format : 60x90 1/16 
Fiziki çap vərəqi : 36  
Tirajı : 1000 
 
