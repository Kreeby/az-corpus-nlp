www.vivo-book.com 
 1 
ÇİNGİZ ABDULLAYEV 
Əclafların qanunu 
 
 
 
 
 
 
www.vivo-book.com 
 2 
 
 
Bu kitabda, öz təsiri ilə bütün keçmiş nəhəng dövləti 
əhatə edən və indi yeni, transmilli hücumları nümayiş 
etdirən güclü milli mafiyaların fəaliyyətini göstərməyə və 
danışmağa cəhd olunub. Çox vacib bir şərtə oxucuların 
diqqətini çəkmək istərdim. “Milli mafiya” sözü ilə, tullantısı 
bu quldurlar olan xalq sözünü səhv salmaq olmaz. Pis xalq 
olmur, bu elementar həqiqəti hələ bir çoxları dərk etməyib. 
Cinayətkar, milliyyətindən asılı olmayaraq cinayətkar 
olaraq qalır. Zərurət olarsa, onlar razılığa gələrək birgə 
fəaliyyət göstərə bilirlər. Bu kitabı oxuyanların hamısının 
yadında qalsın. İnsana onun əməksevərliyinə, ağlına və 
şərəfinə görə; xalqa onun tarixinə, mədəniyyətinə və 
ənənələrinə görə; özünüzəsə primitiv milliyyətçilik 
səviyyəsinə düşməyərək başqalarına hörmət bacarığına görə 
hörmət edin. Nəticə etibarilə, insan olmaq o qədər çətindir 
ki. 
 
 Çingiz Abdullayev 
www.vivo-book.com 
 3 
 
I hissə 
 
Hərdən adama elə gəlir ki, dağlarda zaman dura bilir. 
Keçən min il ərzində gözlə görünən bir dəyişiklik baş 
verməyib. Təpələrin yamaclarında hələ də bu nəhəng 
qayalar arasında tər otlaqlar axtaran qoyun və keçi sürüləri 
gözə dəyir. Gündüz saatlarında günəş əvvəlki kimi bu 
dağları və onun sakinlərini yandırmaq istəyirmiş kimi yenə 
də şiddətlə işıq saçır. Gecələrsə külək sanki insanları 
canavarların gəlişi haqda xəbərdar edirmiş kimi xoşagəlməz 
tərzdə vıyıldayır. Və yenə böyük yun kürklərdə olan qara 
bığlı çobanlar nəhəng itlərin müşayiətilə adətən öz əlləri və 
ənənəyə uyğun olaraq sol böyürdən asılan bıçağın köməyilə 
sürülərini qoruyurlar. Bəzi çobanlarda ya bu əsrin 
əvvəllərindən, ya da keçən əsrin sonlarından möcüzə 
nəticəsində qorunub saxlanan köhnə tüfənglərə də rast 
gəlinirdi. Və görünür, bu, sivilizasiyanın indiki zamanlara 
gəlib çatan yeganə irəliləyişiydi. Çobanlar əvvəlki kimi 
Allahın bu dağlara göndərdiyi sadə qida ehtiyatıyla 
www.vivo-book.com 
 4 
keçinirdilər. Və onlar bu ahəngli həyatlarından, sanki 
müdrikcəsinə qurulmuş bu məişətlərindən razı və 
xoşbəxtdirlər. 
Bu gün qoca Qurban adətən olduğundan azca gec 
oyanmışdı. Artıq dağların arxasından qalxan günəş onların 
dünən, nəhayət ki, öz qoyunları üçün yem tapdıqları dərəni 
tam işıqlandırmışdı. Həmkəndliləri tərəfindən Qurbana 
tapşırılmış sürüdə min başdan artıq qoyun və demək olar ki, 
iki yüz quzu var idi. Şükürlər olsun ki, onlar aşağılardakı 
bir-birilə vuruşan tərəflərin yanından keçib sürünü 
başlamaqda olan atışmadan ötürə bildilər. Qurban qoyunları 
bu qədər karıxdıran atışmanın onlara necə təsir etdiyini 
bilirdi. Üç il əvvəl atışmaya düşüb cəmi beş qoyun itirəndə 
ona elə gəlirdi ki, ən pisi arxada qalıb. Yalnız payızda səhv 
etdiyini anlamışdı. Üç yüz quzu gözlədikləri yerdə bunun 
heç yarısını da almamışdılar. Qurban öz uzun ömrü boyunca 
minlərlə qoyun yemişdi. Onların təqribən yarısını öz əllərilə 
kəsmişdi. O, heç vaxt düşünməmişdi ki, bu sakit heyvanların 
əsəbləri ola bilər. Onların harda yerləşdiyini bilmirdi – 
ürəyində, ya bəlkə başında. Hərçənd qoyunun içalatından 
www.vivo-book.com 
 5 
cız-bız adlanan əla yemək bişirirdilər. Başınısa dili və 
gözlərilə birlikdə qaynadıb delikates hazırlayırdılar. Və heç 
bir yerində sinir yox idi. Atışmaya qədər ona elə gəlirdi. 
Atışmadan sonrasa artıq bu lənətə gəlmiş sinirlərin hardasa 
olduğunu anlayırdı. Baxmayaraq ki, qoyunun ruhu olduğu 
fikrini hörmətsizlik və kafirlik sayır, hərdən özünün 
qoyunlarla balaca uşaqla olduğu kimi danışdığını hiss edirdi. 
Şəhər anlayışına görə o, çox qoca adam sayılırdı. 
Artıq səkkizinci onilliyi gedirdi. Dağ anlayışına görəsə bu, 
yetkin kişi yaşıydı. Onun qonşusu Piri yetmiş iki yaşında 
evlənmişdi. Doqquz aydan sonrasa onun qırx yaşlı arvadının 
qucağında artıq Pirinin oğlu ciyildəyirdi. Dağlarda hər şey 
nisbidir. 
Burda yüz yaşa çatmaqda olan adamlara qoca 
deyirdilər. Yetmiş yaşdasa ata olmaq və ağızdakı dişlərin 
demək olar ki, hamısını saxlamaq mümkün idi. Bəlkə də 
səhərlər ağzını yaxaladığı, dişgöynədən dağ suyu kömək 
edirdi. Burda heç vaxt diş fırçaları və dişləri mümkün 
xəstəliklərdən qoruyan məcunlar haqda eşitməyiblər. Buna 
www.vivo-book.com 
 6 
baxmayaraq ətraf kəndlərin bir çox sakinləri ölənə qədər 
qalan möhkəm dişlərilə fəxr edə bilərdilər. 
Qurbana adətən, üç il onunla dağlara çıxan nəvəsi 
kömək edirdi. Amma bu il nəvəsini uzaq dağ kəndinə 
göndərməli olmuşdu. Rayon mərkəzindən adamlar gəlib 
Qurbanın nəvəsinin hərbi komissarlığa gəlməyini tələb 
etmişdilər. Busa qocanın heç xoşuna gəlməmişdi. Qurbanın 
ailəsində vətəni müdafiə etmək hər bir kişinin müqəddəs 
borcuydu. Onun qardaşını Belorusiyada öldürmüşdülər, 
özüsə Yaponiyaya qarşı müharibədə iştirak edib, hətta Port-
Arturda da olmuşdu. Amma onun nəvəsi artıq əsgərlikdə 
olmuşdu. Hələ vahid ordu və nəhəng dövlətin mövcudluğu 
zamanında özünə düşən ikiillik xidmətini çəkmişdi. İndisə 
nəvəsini kiçik ölkənin yerli ordusuna çağırırdılar. Yerli hərbi 
komissarın iyirmi beş yaşlı oğlunun hələ də orduda 
olmadığı, rayon administrasiyasının yerli rəhbərinin 
uşaqlarının çoxdan respublikadan getdiyi və şayiələrə görə 
Türkiyədə yaşadığı, prokurorun oğlunun mağaza açıb rayon 
mərkəzində vuruq da olsa, xarici maşında gəzdiyi nəzərə 
alınsa, Qurban özlüyündə haqlıydı. O, nəvəsini bu avaraların 
www.vivo-book.com 
 7 
əvəzinə ikinci dəfə orduya göndərmək istəmirdi. Və ailə 
yığıncağında qərar verildi ki, oğlanı Qazaxıstandakı 
qohumlarının yanına göndərsinlər. İndi Qurbana qonşunun 
on beş yaşlı oğlu Əli kömək edirdi. Dağlarda zaman 
subyektiv məfhum idi. Buranın qanunlarına görə o artıq kişi 
sayılırdı və Qurbana çətin işində kömək edə bilərdi. 
Əli artıq sürünü daha sahmanlı kütləyə yığmağa 
çalışaraq geri qalan qoyunları haylayırdı. Qurban bulağa 
yaxınlaşıb yuyundu, ağzını yaxaladı, adəti üzrə Allaha yaxşı 
gün üçün şükür gətirib keçi yunundan olan yapıncısını 
geyinərək Əlinin köməyinə tələsdi. Bütün sürünü Qurbanı 
çox yaxşı anlayan və onunla sanki bir bütöv halında olan üç 
böyük itin mühafizəsi altına yığmaq lazım idi. Yalnız 
bundan sonra səhər yeməyinə oturmaq olardı. 
Adətən olduğu kimi danışmadan səhər yeməyini 
təzəcə bitirirdilər ki, Əlinin iti gözünə qonşu dağın yaxın 
yamacında arxa çantaları olan bir dəstə adam sataşdı. 
– Deyəsən, yad adamlardır, – o, uzaqlara baxaraq 
təşvişlə dedi. Qurban qorxmadı. Onların kəndində qorxaq 
çoban sadəcə olaraq yox idi. Amma ehtiyatlandı. Aşağıda 
www.vivo-book.com 
 8 
müharibə gedirdi və bu tamamilə əks tərəfin əsgərləri ola 
bilərdi. Onda heç bir güzəşt olmayacaqdı. 
– Daşlar tərəfə get, – o, Əliyə dedi, – əgər mənə nəsə 
olsa, sürünü kəndə özün qaytararsan. 
Oğlan başını tərpətdi. Hər şey əvvəldən danışılmışdı. 
Və burda nə süni hiss-həyəcana, nə də qəhrəmanlıq 
meyillərinə yer yox idi. Onların kəndi üçün sürü çobanların 
həyatından daha vacib idi. 
Əgər özümüzünkülərdirsə, Əli geri qayıdacaq, əgər 
yad adamlardırsa, deməli, onların qurbanı qoca Qurban 
olacaq. Onlar, əlbəttə ki, bir az xoruzlanacaqlar, bir neçə 
qoyunu vuracaqlar, məzələnmək üçün bir neçəsini 
güllələyəcəklər. Amma bütün sürüyə dəyməyəcəklər. 
Minlərlə qoyuna ilişmək onların nəyinə lazımdır ki? Sürünü 
hara qovacaqlar ki? Onda Əli qaranlığı gözləyərək sağ qalan 
sürünü qabağına qatıb kəndə geri qayıtmalıdır. 
Əli qocayla başla sağollaşıb dərənin kənarında olan 
böyük daşlara tərəfə tələsdi. O, dağın kölgəsindən istifadə 
edərək əyilib gedirdi ki, kənar adamlar onu görməsin. 
www.vivo-book.com 
 9 
Qurban öz əşyalarını balaca bir bağlamaya qoyub 
bağladı. Ən üstdən köhnə tüfəngini qoydu. Dağlarda 
insanlar qaçılmaz olanı sakit bir şəkildə gözləyən fatalistə 
tez çevrilirdilər. Yad adamlar yaxınlaşırdılar. O artıq onların 
geyiminin detallarını, böyük çantalarını, çiyinlərindən asılan 
avtomatlarını görə bilirdi. Onlar beş nəfər idilər. Qurbanın 
köhnə tüfəngi, hətta üç iti beş avtomatla heç nə edə 
bilməzdi. Bunu bildiyindən qaya parçalarından birinin 
üstündə oturub sakitcə onların yaxınlaşmağını gözləyirdi. 
Gələnlər də artıq yavaşca dağın kölgəsinə sıxlaşan qoyun 
sürüsünü və sakitcə oturub onları gözləyən qoca çobanı 
sezmişdilər. 
Məsafə qısalırdı və nəhayət, silahlılar çobanın yüz 
metrliyinə çatdılar. Qurban yavaşca nəfəsini dərdi. Deyəsən, 
bu dəfə keçdi. O, tanış nitq eşitdi, gələnlərin üzünü görməyə 
başladı. Amma arxada gedən iki nəfərin üzü dərhal xoşuna 
gəlmədi. Onlar yad idilər və o, bunu dərhal hiss etdi. Bəlkə 
də buna görə Əlini geri çağırmadı. Səbirlə yad adamlarla 
görüşün necə bitəcəyini gözləməyə başladı. 
www.vivo-book.com 
 10 
Kənar adamlar artıq lap yaxına gəlmişdilər. İtlər 
onları ehtiyatla, amma hələ ki sakit qarşılayırdılar. Onlar 
sahiblərinin jest və sözlərini izləyirdi. Yaxşı bilirdilər ki, 
dağlarda yad ancaq canavarlar, nadir hallarda insanlar olur. 
Amma sonuncuların yad olub-olmadığını sahib 
qərarlaşdırmalıydı. O isə susurdu. Böyük it, demək olar ki, 
qara Şeytan sahibinə yaxınlaşıb onun yanında oturdu. 
Diqqətlə gələn adamlara baxırdı, sanki bütün görkəmiylə 
çobanı sakitləşdirirdi: qorxma, mən səninləyəm. Qabaqda 
gələn qırx yaşlarında, böyük furajkanı qulaqlarına qədər 
çəkən kişi dayanıb nəfəsini dərdi. 
– Salam qoca, – o, rusca dedi. 
– Salam, – Qurban rus dilini hələ əsgərlik 
vaxtlarından pis bilmirdi və onu bu dağlarda unutmamışdı. 
Arxasınca gələn, açıq-aşkar azərbaycanlı olduqları sezilən 
iki nəfər yaxına gəldi. Biri balaca, çevik, oynaq gözləri olan 
oğlan idi. Daim gülümsəyən siması var idi. Digəri ortaboylu, 
enlikürək idi. Qalın qara bığları var idi. 
– Əleyküm salam, – qara bığlı salamlaşdı. 
www.vivo-book.com 
 11 
– Və əleyküm salam, – Qurban cavab verdi, – əyləşin, 
qonağımız olun. 
– Çox sağ ol, ata. – Görünür, onlar uzaqdan gəlirdilər. 
– Burdan sərhədə çox qalıb? 
– Yox, bir günlük yoldur, – Qurban sakit cavab verdi. 
Dağlarda artıq suallar vermək olmazdı və o, bunu yaxşı 
bilirdi. Ona görə sərhədin onların nəyinə lazım olduğunu 
soruşmadı. Amma arxadakı iki nəfər onun necə də xoşuna 
gəlmirdi! Düzdür, onlar gözlərini yayındıraraq susurdular, 
amma Qurban onların təlaşını duyurdu. “Onlar niyə belə 
həyəcanlanır? – Qurban özlüyündə təəccübləndi. – Onlardan 
biri mənə tanış gəlir. Mən onu harda görə bilərəm?” 
– Qarşıda hansısa post var? – rusca danışan başçıları 
müraciət etdi. 
O, furajkasını başından götürdü, cib dəsmalını 
çıxardıb böyük, keçəl başını silməyə başladı. 
– Bilmirəm, əzizim, – Qurban çiyinlərini çəkdi, – 
müharibə gedir. Bəlkə var, bəlkə də yoxdur. 
Onun tərəfə heç baxmayan o iki nəfər necə də xoşuna 
gəlmirdi! 
www.vivo-book.com 
 12 
– Yaxşı, – qara bığlı əlini yellədi, – sağ ol, çoban. 
Hələ yolumuz uzundur. Bəs sən sürünü tək otarmağa 
qorxmursan? 
– Mən tək deyiləm, – bu sözü sakitcə deyən Qurban 
beşinin də ehtiyatlandığını sezdi, – mənim üç dostum var. 
Şeytan və onun qardaşları. 
O, itin qulaqlarını nəvazişlə tumarladı. 
– Hə, əlbəttə, – qara bığlı gülümsədi, – bunlar əsl 
köməkçilərdir. Gedək, – o, yol yoldaşlarına dedi. 
Bayaqdan susanlardan biri qəfil avtomatını düzəldib 
Qurbana sarı döndü. O dərhal bu xarakterik burnu, dodaqları 
və gözləri tanıdı. Qarşısındakı Vazgenin oğlu Armen idi. Bu 
lənətə gəlmiş müharibəyə qədər onların evində çox olmuşdu.  
– Armen, – Qurban güclə eşidiləcək şəkildə dedi. 
Oğlan çoban tərəfə dönməyə cürət etməyərək yerində 
dondu. Yanında kimsə avtomatın rəzəsini dartdı. 
– Lənətə gələsən, qoca, – qara bığlı təhdidlə dedi, – 
nahaq onu tanıdın. 
Qurban çevrildi. O, heç nə başa düşmürdü. Aşağıdakı 
dərədə artıq beş il idi ki, amansız müharibə gedirdi. Və bu 
www.vivo-book.com 
 13 
yaxınlara qədər qonşu olan ermənilər və azərbaycanlılar bir-
birini qəddarlıqda və hiyləgərlikdə keçməyə çalışaraq 
öldürürdülər. Burdasa, dağların başında o, ikisi erməni, ikisi 
azərbaycanlı olan dəstənin dostcasına harasa getdiyini 
görürdü. Bəlkə, nəhayət, çoxdan gözlənilən sülh 
yaranmışdı? Bu, onun sonuncu fikriydi. Avtomat darağı onu 
dəlik-deşik etdi. Və o ona tərəf cuman oğlanı görə bildi. 
– Yenə də boşuna deyil, – Qurban sakitcə dedi, – 
köhnə çörək unudulmur. 
Oğlan onu tutmağa macal tapana kimi Qurban öldü. 
Şeytan qəzəblə yad adamın üstünə cumdu. Qara bığlı əlini 
tutaraq çığırdı. 
– Vurun, – o, ümidsizcəsinə bağırırdı, – tez olun! Bu 
heyvan əlimi qoparacaq. 
Armenin ortağı tapançanı çıxarıb onlara yaxınlaşdı və 
Şeytana düz yaxından atəş açdı. Yalnız beşinci güllədən 
sonra it düşmənin əlini buraxıb bir neçə metr sürünərək 
öldürülən sahibinin yanında öldü. 
– Lənətə gəlmiş axmaqlar, – keçəl qışqırdı, – niyə atəş 
açdınız? Bunsuz keçinmək olmazdı? 
www.vivo-book.com 
 14 
– O bizim adamlardan birini tanıdı, – qara bığlı özünə 
haqq qazandırdı. 
– Hə, – Armen təsdiqlədi, – o, məni tanıdı. Atamın 
tanışı olub. 
Onlar, demək olar ki, bir-birilərinə bitişik halda 
çobanın başının üstündə dayanmışdılar. Bu vaxt sürü 
tərəfdən iki itin mırıltısı eşidildi. İtləri yaxına buraxmamaq 
üçün beşi də atəş açmalı oldu.  
İtləri öldürəndən sonra hamısı yenidən Qurbana 
baxdı. O, yerdə uzanaraq sanki başı üzərində dayanan rus, 
azərbaycanlı və ermənidən ibarət dəstənin beynəlmiləl 
birliyinə təəccüblənmişdi. Onların beşi də artıq vicdanını 
çoxdan itirmiş və normal adamla qulduru ayıran sərhədi 
çoxdan tapdalamışdılar. Amma indi qoca çobanın cəsədi 
üzərində dayanan Armen nəsə bir narahatlıq hiss edirdi. 
Sanki bu qocanın ölümü onun taleyində nə cürsə öz əksini 
tapa bilərdi.  
– Cəsədi neyləyək? – balacaboy azərbaycanlı soruşdu. 
– Burda saxlayacağıq, – dəstə başçısı əlini yellədi. 
www.vivo-book.com 
 15 
– Sonra da azərilər deyəcək ki, ermənilər onların 
çobanını öldürüb, – Şeytana atəş açan erməni etiraz etdi. 
– Guya ermənilər azərbaycanlılara atəş açmır, – Ömər 
qəzəblə dedi. 
– Amma bu qocanı sən güllələdin, – Armen hirsləndi, 
– bizim üstümüzə atmaq lazım deyil. Vartan, orda deyəsən, 
daşların dalında kimsə gizlənib. 
– Cəld ora, – qrup rəhbəri əmr etdi. 
Vartan yenə tapança çıxardıb daşlara tərəf cumdu. İki 
atəş səsi gəldi. 
Vartan daşların arxasından çıxdı. 
– Oğlan idi, – o, gülümsəyərək qışqırdı, – indi hesab 
bərabərləşdi. Birini mən öldürdüm, birini Ömər. Qoy 
desinlər ki, ermənilər atəş açıb. 
– Əclaf, – Ömər bağırdı, – bizim oğlanı öldürdün. 
– Daha bir söz desəniz, mən atəş açmağa 
başlayacağam, – başçı qəzəblə dedi, – tez burdan gedək. 
Dağlarda atəş səsləri uzaqdan eşidilir. 
Yenidən sıraya düzləndilər və onların kiçik dəstəsi 
tezliklə üfüqdə görünməz oldu. 
www.vivo-book.com 
 16 
Daşların arxasından inilti səsi gəldi. Bütün söhbəti 
eşidən ağır yaralı Əli hələ sağ idi. Çoxlu qan itkisinə 
baxmayaraq, növbəti günün axşamı qonşu kəndin çobanları 
onu tapana qədər anlaşılmaz şəkildə, demək olar ki, bir 
sutka dözə bilmişdi. Əli hələ də sağ idi. Onu təcili rayon 
mərkəzində yerləşən xəstəxanaya göndərdilər. Hərçənd, 
oğlanın şansı çox az idi. Bunu qocalar deyirdi. 
 
                     II HİSSƏ 
Bu gün xoşagəlməzliklər səhər tezdən başlamışdı. 
Əvvəlcə jurnaldan zəng edib iki gün əvvəl verilmiş məqaləni 
bitirməyi xahiş etmişdilər. Nəşriyyata bir az kağız daxil 
olmuşdu və baş redaktor öz jurnalının birinci növbədə 
çıxmağına nail olmuşdu. O onsuz da, demək olar ki, bir il 
gecikirdi. 
Sonra avtodayanacaqda öyrəndi ki, maşınının 
akkumulyatoru ölüb. Bu, kifayət qədər böyük xoşagəlməzlik 
idi. Bu il akkumulyator qıtlığı var idi. Olanlarsa yalnız 
dollara satılırdı. Və nəhayət, öz evinə yaxınlaşanda üzərində 
müşahidə sezdi. 
www.vivo-book.com 
 17 
Müşahidəçini ələ keçirmək üçün məcburən yoxlama 
dairəsi vurdu. Müşahidəçi döngədən qaçarkən onunla üz-üzə 
gəldi. 
– Hə, cavan oğlan, – Dronqo gülümsədi, – məni niyə 
izləyirsiniz? 
– Siz Dronqosunuz? – otuz yaşlarında olan oğlan 
soruşdu. O, “r” hərfini bir qədər yumşaq səsləndirirdi. 
– Tutaq ki. Nə olsun? 
– Mən regional müfəttişin köməkçisiyəm, – cavan 
oğlan özünü təqdim etdi. 
– Hə? – o artıq təəccüblənmirdi. – Mən elə bilirdim, 
sizi peşəkar yararsızlığa görə ləğv ediblər. 
– Bizi niyə ləğv etməliydilər ki? – cavan oğlan 
heyrətləndi. 
– Bəs siz Avropada xeyirli nə iş görə bildiniz ki? 
Yuqoslaviyada müharibəyə imkan verdiniz? Bəlkə Afrikada 
daha böyük uğurlarınız olub? Hərçənd, şəxsən sizin buna nə 
dəxliniz var? Bu mənim yaşıma görədir, bağışlayın. – O 
çevrilib binanın girişinə daxil oldu. – Siz mənimlə 
gəlirsiniz? – Dronqo başını döndərmədən soruşdu. 
www.vivo-book.com 
 18 
– Əlbəttə, – cavan oğlan tələsdi. 
– Sizin qəribə ləhcəniz var, – Dronqo pilləkənləri 
qalxaraq düşüncəli tərzdə dedi, – siz slovaksınız, yoxsa çex? 
– Macar, – cavan oğlan cəld cavab verdi, – atam 
macardır, anam ukraynalı. Ona görə rus dilini belə yaxşı 
bilirəm. 
– Adınız nədir? – onlar artıq növbəti mərtəbəyə 
qalxırdılar. 
– Dyula. 
– Məşhur macar adı. Əsl adındır, yoxsa sənəddəki? 
Oğlan bir qədər karıxdı. 
– Əsl, – yuxarı mərtəbədən səs gəldi. 
Yuxarı meydançada tünd saçları olan, möhkəm 
bədənli, ortaboylu, əlində tənbəki çubuğu tutan bir kişi 
dayanmışdı. Çənəsində, görünür, cavanlıqdan qalan dərin 
çapıq gözə dəyirdi. Onun qırx-qırx beş yaşı olardı. 
Dronqo diqqətlə nəzər yetirdi. Şübhə yox idi. 
– Cənab Lauton, – o, məmnuniyyətlə dedi, – bu 
sizsiniz, cənab Cerald Lauton? 
www.vivo-book.com 
 19 
Kişi başını tərpədib çubuğu yığışdırdı və əlini 
qaldırdı. Dronqo yuxarı tələsdi. Bir dəqiqə sonra onlar bir-
birini möhkəm qucaqlamışdılar. 
– Bilirdim ki, məni dərhal tanıyacaqsan, – Lauton 
həyəcanla danışırdı. 
– Əlbəttə, sənin çapığını unutmaq mümkün deyil. 
Şüurum özümə gələndə gördüyüm ilk şey Dyunuanın yumru 
bədəni və sənin dəhşətli çapığın idi. Sonra qalan hər şeyi 
xatırlamağa başladım. 
Dyula maraqla iki köhnə dostun görüşünü seyr edirdi. 
Dronqo qapını açıb qonaqları birinci buraxdı. Daha bir neçə 
dəqiqə sonra onlar dərin kreslolarda oturub yeddi il əvvəl 
baş vermiş hadisələri xatırlayırdılar. 
O vaxt Nyu-Yorkda Dronqo və dostları ABŞ və SSRİ 
prezidentlərinə qarşı təşkil olunmuş sui-qəsdin qarşısını ala 
bilmişdilər. Amma Dronqo özü ölümcül yaralanmış və 
möcüzə nəticəsində sağ qalmışdı. O günlərdə həkimlər onun 
heç bir şansı olmadığını deyirdilər. BMT-nin xüsusi 
ekspertlər qrupunun rəhbəri Pyer Dyunua onun yanından bir 
an belə çəkilməmişdi. Onlar Lautonla birlikdə möcüzəyə 
www.vivo-book.com 
 20 
ümid edərək yaralı yoldaşlarının başının üstündə növbə 
çəkmişdilər. Və möcüzə baş verdi. Dronqo sağaldı. Amma 
evə qayıdandan sonra uzun müddət aktiv fəaliyyətdən 
uzaqlaşdırılmışdı. Sonra doxsan birin avqustu gəldi, SSRİ 
süqut etdi. Onu, son dərəcə çətin tapşırıqlar verməklə 
Moskvada iki dəfə xatırladılar. Hər ikisində də dostlarını və 
yaxınlarını itirərək möcüzə nəticəsində evə qayıda bilmişdi. 
Həyatında çoxsaylı möcüzələr olub. Və Lautonun onun 
şəhərində, onun evinin pilləkənində peyda olması bu 
möcüzələrdən biridi. 
Keçmiş xatirələri yada salıb qurtarandan sonra 
nəhayət, Dronqo maraqlandı: 
– Siz yalnız bizim keçmişimizi xatırlamağa 
gəlmisiniz? Yoxsa sənin başqa bir tapşırığın var? 
Lauton Dronqonun kinayəsini qiymətləndirdi. 
– Hə, – o, gülümsəyərək dedi, – mənim sənin üçün 
xüsusi tapşırığım var. 
– Sən indi İnterpolla əməkdaşlıq edirsən? – Dronqo 
soruşdu. 
www.vivo-book.com 
 21 
– Əlbəttə. Bu cavan oğlanın köməkçisi olduğu 
Zaqafqaziya üzrə həmin regional müfəttiş elə mənəm. – 
Lauton Dyulanı göstərdi. 
– Qibtə etməzdim, – Dronqo yavaşca donquldandı, – 
məncə, indiki zamanda bu, dünyanın ən qəliz regionlarından 
biridir. Bəs niyə məhz səni göndəriblər? Burda yerli kadrlar 
çatmır? 
– Hansı yerli kadrlar? – Lauton heyrətləndi, – 
Gürcüstanda İnterpolun bürosu iki ildən artıq iflic 
vəziyyətindəydi, Ermənistanda, demək olar ki, işləmirdi. 
Azərbaycandasa yerli şöbənin rəhbərini növbəti çevrilişdə 
iştirakına görə sadəcə olaraq həbs ediblər. Kifayətdir? 
– O, doğrudan çevrilişdə iştirak edib? – Dronqo 
maraqlandı. 
– Bəs özün bilmirsən? 
– Mənə sənin fikrin maraqlıdır. 
– Ən azından o, bu ittihamla həbs olunub. Biz 
yoxlamışıq, bizim işlərlə heç bir əlaqəsi yoxdur, sırf 
siyasətdir. Bizsə, sənə məlum olduğu kimi, siyasətə 
qarışmırıq. 
www.vivo-book.com 
 22 
– Rahat mövqedir, – Dronqo burnunun altında dedi. 
– Başa düşmədim. 
– Heç nə. Sadəcə olaraq bunun üçün burda uzun 
müddət yaşamaq lazımdır. Davam et.  
– Biz Zaqafqaziyadan Avropaya nəzarətsiz daşınan 
böyük narkotik yüklər haqda məlumatlardan narahat idik. 
Azərbaycan və Ermənistan arasındakı müharibədən, 
Gürcüstandakı qeyri-sabitlikdən istifadə edən yerli 
cinayətkar klanlar Pakistan və əfqan işbazlarıyla sıx 
əməkdaşlıq qurublar. Hərçənd, İranın islam hökuməti bu gur 
axına mane olmağa heç olmasa, cəhd göstərir. Buna 
baxmayaraq onların uğurları o qədər də gözə çarpmır. Və ya 
ümumiyyətlə, əhəmiyyəti olmur. Amerikanın narkotiklərin 
yayılmasıyla mübarizə idarəsi yerli hüquq-mühafizə 
orqanlarıyla sıx əməkdaşlıq yaratmaq üçün öz 
nümayəndəsini Gürcüstana göndərmişdi. Amma o 
öldürüldü. Gürcülər sonradan əmin edirdilər ki, bu, 
tamamilə təsadüfdür. Bizim üçün Azərbaycan və İran 
arasındakı sərhədin ən təhlükəli hissəsi Dağlıq Qarabağın 
vuruşan erməni hissələri tərəfindən işğal olunub. Orda 
www.vivo-book.com 
 23 
ümumiyyətlə, heç bir nəzarət yoxdur. Yeri gəlmişkən, bunu 
həm Azərbaycan, həm də erməni mənbələri göstərmişdi. 
Sərhəd sadəcə olaraq dağıdılıb və ona heç kim nəzarət etmir. 
Bizdə olan məlumata görə böyük miqdarda yüklər məhz 
ordan Gürcüstan limanlarına, ordansa Avropa və Türkiyəyə 
göndərilir. 
– Ona görə burdasan? – Dronqo soruşdu. 
– Yox, mənə qədər bura İnterpolun türk nümayəndəsi 
Namiq Aslan göndərilib. Onun Bakıya gəlişi haqda hökumət 
dairəsindən yalnız bir neçə adam bilib. Sonra nə baş 
verdiyini ehtimal edə bilirsən? 
– Bilirəm, – Dronqo sakitcə cavab verdi, – 
qəzetlərdən türk iş adamı Namiq Aslanın ölümü haqda 
oxumuşam. Onu mehmanxananın yanında güllələmişdilər. 
Qatil hələ də tapılmayıb. 
– Doğrudur. Bu isə o deməkdir ki, burda bizim 
məlumatların yerli narkobaronlara ötürülməsi ehtimalı var. 
Razılaş ki, bununla ciddi məşğul olmaq lazımdır. 
– Buna görə gəlmisən? 
www.vivo-book.com 
 24 
– Tək buna görə yox, – Lauton çapıq görünən çənəsini 
xarakterik jestlə sığallayaraq başını buladı. – Məlum olduğu 
kimi, çeçen müharibəsi zamanı Rusiya Azərbaycan və 
Gürcüstanla sərhədi bağlamışdı. Qara dənizdə rusların 
keşikçi sərhəd mühafizə gəmiləri peyda olub. Amma bu, 
narkotik yüklərin maneəsiz şəkildə Gürcüstandan 
keçməsinə, eləcə də, Şimali Qafqaz vasitəsilə Ukraynaya yol 
tapmasına mane olmayıb. Başa düşürsən, söhbət nədən 
gedir? 
– Hər şey satın alınıb, – Dronqo gözlərini yumaraq 
yorğun halda dedi, – bu elə maraqsızdır ki. Burda hamı satın 
alınır – siyasətçilər də, hərbiçilər də, polis də, yerli 
təhlükəsizlik əməkdaşı da, sərhədçi də, gömrükçü də. Bu, 
Rusiyada da belədir, Gürcüstanda da, Azərbaycanda da. Elə 
Ermənistanda da. İnsanları durduran heç nə qalmayıb. 
Cəzalandırılmaqdan çoxdan heç kim qorxmur – həmişə 
pulla qurtulmaq olar. Mənəvi kateqoriyalarsa hesaba 
alınmır. Hər şey doğrudur, elə bunu da gözləmək lazım idi, 
cənab Lauton. Bilirsən, maraqlı paradoks yaranır – 
amerikalılar və qərbi avropalılar SSRİ-ni uğurlu bir şəkildə 
www.vivo-book.com 
 25 
dağıtdıqlarına görə hələ min dəfə peşman olacaqlar. 
Əvvəllər “dəmir pərdə” çərçivəsində olan bütün zir-zibil 
geniş sərbəstliyin olduğu və əsl pulların dövr etdiyi “azad 
dünyaya” tökülüşüb. 
Rus mafiyası problemin yalnız bir hissəsidir. 
Milyonlarla mühacir yaxşı həyat ardınca Qərbə üz tutub. Və 
onların arasında o qədər yaramaz və əclaf var ki, öz 
kütlələrində bəlkə də çoxluq təşkil edirlər. Silah, narkotik, 
Avropa fahişəxanalarına ucuz qızların ixracı... Eh, sizə necə 
də pis olacaq. 
– Sən elə bil ki, sevinirsən, – Lauton incidi. 
– Yox, mən ağlayıram, – Dronqo ayağa durdu, – 
gedim, sizə çay dəmləyim. Burda çay içmək qəbul olunub, 
qəhvə yox. 
O, mətbəxə keçdi, qonaq otağında baş verənlərə 
diqqət kəsildi. Hər iki həmsöhbəti susurdu. Tünd çay 
dəmləyib stəkanlara süzdü. Bütün bunları podnosa yığıb 
otağa qayıtdı. 
– Buyurun, – o, qonaqlara təklif etdi. 
– Çox sağ ol, – Lauton əlini stəkana uzatdı. 
www.vivo-book.com 
 26 
Dyula nəyəsə gülümsəyib öz stəkanını götürdü. 
– Hə, harda qalmışdıq? – Dronqo soruşdu. – Mənim 
sevincimdə. Zaqafqaziya respublikalarında orta 
əməkhaqqının nə qədər olduğunu bilirsiniz? Bir-iki dollar. 
İndiki hər üç müstəqil dövlətdə. Amma bura keçmiş 
Sovetlər İttifaqında ən zəngin diyar idi. İnsanlar aclıq 
çəkməyə başlayıblar, distrofiyadan ölürlər. Bir çoxları 
intihar edirlər. Heç kim heç bir perspektiv görmür. Və siz 
tox, inkişaf etmiş, hər cür təminatı olan ölkələrdən belə 
yerlərə gəlib təəccüblənirsiniz ki, burda niyə bu qədər 
cinayət var, niyə hər şey satılır və alınır? Bəs bu bədbəxtlər 
nəylə yaşasınlar? Nümunə istəyirsiniz? Gürcüstan, 
Ermənistan və Azərbaycanın prokurorlarının aylıq 
əməkhaqqı sizin ölkələrinizin istənilən yoxsulunun bir 
günlük qazancından azdır. Müdafiə nazirisə yaxşı bir 
bayramlıq mundir almağa çatmayacaq qədər pul alır. 
İnandırıcıdır? 
– Bəs onlar necə yaşayırlar? – Dyula təəccübləndi. 
– Oğurlayırlar, cənablar, hamı oğurlayır. Rüşvət alır, 
oğurlayır, satış qiyməti olan hər şeylə ticarət edirlər. Ən 
www.vivo-book.com 
 27 
ucuz qiymətə şəxsi vicdan olduğundan onu uyğun qiymət 
təklif olunan hamı çoxdan satıb. 
– Sənə elə gəlmir ki, sən pessimistsən? – Lauton 
qaşlarını çatdı. 
– Mən hələ optimistəm. Nazirlər və prokurorlar təkcə 
rüşvət alsaydılar, yaxşıydı. Yox, onlar eləcə də, reket 
dəstələrinə, qaçaqmalçılara, onlara müdafiə üçün müəyyən 
faiz ödəyən fırıldaqçılara rəhbərlik edirlər. Yoxsa yaşaya 
bilməzlər. 
– Prokurorlar? – Lauton zarafat etdi. 
– Nazirlər də, – Dronqo ciddi tərzdə cavab verdi, – 
ümumiyyətlə, Zaqafqaziya respublikalarını artıq vətəndaşlar 
özləri badımcanlıq və ya limonluq adlandırırlar. İnsanların 
inamı qalmayıb. Gələcəyə də heç bir şans yoxdur. 
– Kədərlidir, – Lauton çaydan bir qurtum aldı. – 
Qaynardır, – o, narazılıqla dedi. 
– Çayı çox qaynar içirlər, – Dyula izah etdi, – mən 
artıq bu adəti bilirəm. 
– Deməli, bizim burda nəyisə qaydasına salmağa heç 
bir şansımız yoxdur? – Lauton birbaşa soruşdu. 
www.vivo-book.com 
 28 
– Sözün düzü – demək olar ki, yox. 
– Necə yəni “demək olar ki?” 
– Bu o deməkdir ki, əgər siz bu şərtlərdə təhqiqat 
apara bilsəniz, ən yuxarılara çıxış əldə edə bilərsiniz. Bu 
halda Zaqafqaziya respublikalarının rəhbərləri öz ölkələrinin 
imicini qoruyub saxlamaq üçün bir dəstə qulduru aradan 
götürüb onları digəriylə əvəz etməklə sərt tədbirlər 
görəcəklər. Amma əgər siz təkbaşına uğur əldə edə bilsəniz. 
Heç bir köməyə ümid bəsləməyin. Burda “əclafların 
qanunu” hökm sürür, Cerald, sizə çox çətin olacaq. 
– Heç vaxt belə bir qanun haqda eşitməmişəm, – 
Dyula təəccübləndi, – bu nə deməkdir? 
– Əsas qayda çox sadədir, – Dronqo həvəslə izah etdi. 
– Dostun səni ələ verməzdən əvvəl sən onu satmağa macal 
tap. Öz vicdanını münasib qiymətə satmağa imkan tap, nə 
qədər ki, bunu sənin şəriklərin etməyib. Bir sözlə, xəyanət 
etməyə macal tap, yoxsa bunu başqaları edəcəklər. 
– Fransızların belə bir sözü var: yalnız özününkülər 
xəyanət edirlər, – Dyula xatırladı. 
www.vivo-book.com 
 29 
– Hə, – Dronqo təsdiqlədi, – amma onlar bunu 
arasında satqınların da olduğu kəşfiyyatçılar haqda deyiblər. 
Mindən biri. Burdasa nisbət əksinədir. 
– Deməli, bizim az da olsa, şansımız var, – Lauton 
yenə çənəsini sığalladı, o həyəcanlanırdı. 
– Minimal. O da ona görə ki, burda təkamül qanunu 
işləyir. Böyük yaramazlar daha kiçiklərini yeyirlər. Öz 
hakimiyyətlərinin qeydinə qalan və onu qoruyub saxlamağa 
çalışan siyasətçilər öz ətraflarından həddən artıq mənfur 
fiqurları qurban verməli olurlar. – O, birdən Lautonun 
sözlərinə diqqət yetirdi. – İndiki halda “bizim” sözü nəyi 
bildirir? – Dronqo maraqlandı. 
– Bizim, – Lauton sakitcə təkrarladı. – Mənim, 
Dyulanın və sənin. 
Otağa sükut çökdü. 
– Deyəsən, mən hələ öz razılığımı verməmişəm, – 
Dronqo yavaşca xatırlatdı. 
– Sən axı mənim niyə gəldiyimi dərhal anladın. Biz 
yerli adətləri bilmirik, bizim lazımi ustalığımız yoxdur. 
Sənin bu işdə iştirakın taleyin hədiyyəsi kimidir. 
www.vivo-book.com 
 30 
– Mən heç vaxt bu regionda işləməmişəm, – Dronqo 
xatırlatdı. 
– Nə olsun? – Lauton heyrətləndi. 
– Mən burda yaşamalıyam. Heç nəyə baxmayaraq, 
mən bu yerləri, içində bu qədər çirkinliklər olan şəhəri 
sevirəm. Arasında çoxlu tanışlarım və dostlarımın da olduğu 
bu bədbəxt insanları sevirəm. Siz daha sonra çıxıb 
gedəcəksiniz, əlbəttə ki, əgər biz nəsə edə bilsək. Amma 
mən burda qalmalıyam. Əgər bizim indi az da olsa şansımız 
varsa, sizin gedişinizdən sonra mənim heç bir şansım 
olmayacaq. Heç bir. Mən daha burda yaşaya bilməyəcəyəm. 
Bu mənə həddən artıq baha başa gələcək, Cerald, mənsə 
bunu istəmirəm. 
– Sən söhbəti elə qurursan ki, mən heç israr edə 
bilmirəm, – Lauton donquldandı. 
– Heç lazım deyil, Cerald. Mən sizə həmişə 
məsləhətlərimlə, lazımlı adamları tapmaqla, əlaqələri təmin 
etməklə kömək edə bilərəm. Amma ondan artığına ümid 
bəsləməyin. Mən bu çirkin oyunlardan artıq yorulmuşam. 
Əlbəttə, mən zir-zibil içində yaşayıram. Amma bu mənim 
www.vivo-book.com 
 31 
zibilimdir, Lauton və mən ona artıq alışmışam. Məni başa 
düşməyə çalış. 
– Təəssüf, – Lauton ah çəkdi, – biz sənin razılığına 
ümid edirdik. 
– Razılıq ola bilməz, – Dronqo inadla söz güləşdirdi, 
– sən axı İnterpolun “mələklərinin” əsas qaydalarından 
birini xatırlayırsan – möhkəmlənmən lazım gələn yerdə heç 
vaxt əməliyyat aparma. Mənsə burda möhkəmlənmək 
istəyirəm, cənab Lauton. Mənim başqa vətənim yoxdur. Və 
onu belə çətin zamanda tərk etmək fikrim yoxdur. 
– Bağışla, – Lauton ayağa durdu, – amma mən səni 
anlayıram. Sənin səbəblərinə də hörmət edirəm. Deməli, 
təkbaşına fəaliyyət göstərəcəyik. Amma düşünürəm ki, 
məsləhət verməkdən imtina etməzsən? 
– Heç vaxt. Və dost axşamlarından da. Mənim köhnə 
valyuta ehtiyatlarım var. Ona görə sizi axşam restorana 
dəvət edirəm. Siz hansı mehmanxanada yaşayırsınız? 
– Bu bizim ünvanımızdır. Rəsmi olaraq, İnterpolun 
xəttilə sənədləşdirmişik, – Lauton öz kartını uzatdı. – Dünən 
biz hüquq-mühafizə orqanlarının nümayəndələrilə görüşənə 
www.vivo-book.com 
 32 
kimi bütün günümüzü itirdik. Ona görə sənin ölkəndəki 
tənəzzülü öz təcrübəmizdən də bilirik. Sağ ol.  
O, əlini uzatdı. Dronqo onun əlini möhkəm sıxdı. 
Başqa heç bir söz deyilmədi.  
Dyula sağollaşarkən Dronqonun əlini sıxaraq ona şən 
halda göz vurdu. Deyəsən, o, belə bir nəticəyə hazır idi. 
Qonaqların ardınca qapını bağlayandan sonra Dronqo 
pəncərəyə yaxınlaşdı. Lauton və Dyula qonşu uşaqların 
diqqətli baxışları altında onların böyük marağına səbəb olan 
parlaq, qırmızı rəngli cipə oturdular. 
Getməzdən qabaq Lauton bir daha pəncərəyə baxdı. 
O, pərdənin arxasındakı Dronqonu görə bilməzdi. Amma 
Dronqo onu görür və özünü çox pis hiss edirdi. O özünü 
dostlarını çətin anda atan xəyanətkar sayırdı. İndi Ceraldın 
onun yatağı başında günlərlə keşik çəkdiyi zamanları 
xatırlamaq ona əzab verirdi. Sanki həyatında ilk dəfə olaraq 
öz dostlarını aldatmaqla əxlaqsız hərəkət etmişdi. Lauton hər 
şeyi doğru anlamışdı, amma bu vəziyyəti yüngülləşdirmirdi. 
Elə bu an telefon zəng çaldı... 
 
www.vivo-book.com 
 33 
                       III HİSSƏ 
Onun növbətçiliyi dövründə rayon ərazisində orta 
hesabla beş-altı cinayət hadisəsi baş verirdi ki, bunların da 
biri-ikisi özünün şəxsi iştirakını tələb edirdi. Prokurorluqda 
adam çatışmadığından müstəntiqlər adətən olduğundan daha 
çox növbəyə qalırdılar. Elə indi də növbəti cinayət haqda 
məlumat aldıqdan sonra maşını çağırdı ki, hadisə yerinə 
getsin. 
Müstəntiq Yevgeni Çijov gənc və şöhrətpərəst idi. 
Məhz buna görə xüsusi səy göstərir, hər bir cinayətin 
xırdalığına gedərək həqiqəti üzə çıxarmağa çalışırdı. 
Cəsədin yarılmasında da, zərərçəkənin öz iştirakıyla 
zorlanmış adamın paltarına baxış keçirəndə də bu prosesdə 
sakitcə iştirak edən sönük və arsız həmkarlarından fərqli 
olaraq, o, xeyirin təntənəsinə və qanunun ədalətinə inanaraq 
az da olsa uğur əldə etməyə çalışırdı. Hərçənd, 
prokurorluqda işlədiyi müddət ərzində illüziyaları gündən-
günə yaz qarı kimi əriyirdi. Amma onun cəmi iyirmi səkkiz 
yaşı var idi. 
www.vivo-book.com 
 34 
Uzağa gedəsi deyildi. Bu dəfə qətl hadisəsi 
Moskvanın Qərb inzibati dairəsində, onların Kiyev rayonu 
ərazisində yerləşən “Ukrayna” mehmanxanasında 
törədilmişdi. Daxili İşlər İdarəsindən yola çıxan qrup artıq 
öldürüləni tapıb və dərhal prokurorluğa təcili məlumat 
göndərmişdi. Əlbəttə, DİN müstəntiqləri çətin işdən yaxa 
qurtardıqlarına görə sevinirdilər: qanuna görə, arasında 
sözsüz ki, qətllərin də olduğu ən ağır cinayətlər prokurorluq 
müstəntiqləri tərəfindən təhqiq olunmalıydı. 
Çijov hadisə yerinə çatanda hava artıq işıqlaşırdı. 
Səhər saat altı idi. Narazı, qaşqabaqlı növbətçilər və iki milis 
nəfəri onu onuncu mərtəbəyə qalxmalı olduğu liftə 
ötürdülər. Müşayiətçilərə əlini yelləyib liftə tək daxil olub 
düyməni basdı. Burda onu artıq gözləyirdilər. Qrup rəhbəri 
olan Kiyev Daxili İşlər İdarəsinin mayoru Mixeyevi Çijov 
artıq iki il idi, tanıyırdı. Konstantin İqnatyeviç Mixeyev 
milis orqanlarında iyirmi ildən artıq işləmişdi və öz işinin 
peşəkarıydı. Amma ictimai həyatda iştirak etmirdi. Əvvəlki 
rejim zamanı kommunist partiyasına otuz yaşa çatanda, özü 
də partkomun təzyiqiylə daxil olmuşdu. İndiki hakimiyyət 
www.vivo-book.com 
 35 
zamanı hökumət dairələrinə, şəhərdəki və ölkədəki öz 
rəhbərliyinə ikrah dolu münasibətini də gizləmirdi. Doxsan 
üçün oktyabrında, “Ukrayna” mehmanxanası önündə tanklar 
Rusiya parlamentini gülləbaran edəndə o, milis zabitlərinə 
xas olmayan bir işlə məşğul olurdu: gülləbarandan qaçan 
insanları xilas edib onlara gizlənməyə kömək edirdi. 
Doğrusu, dəqiq faktlar yox idi və onu şanlı “asayiş 
keşikçiliyindən” elə-belə qova bilməzdilər. Buna görə bütün 
instansiyalardan keçən qərarla ona düşən podpolkovnik 
rütbəsini vermədilər. Və Kiyev rayonunun Cinayət-Axtarış 
Şöbəsinin rəisi bu vəzifədə yeganə mayor olaraq qaldı. 
Şəhər Cinayət-Axtarış İdarəsi və Kiyev rayonu Daxili 
İşlər İdarəsi rəhbərliyindən onu dəyişməkdən qəti şəkildə 
imtina etdilər. Mayor Mixeyev həddən artıq dəyərli və 
lazımlı işçiydi. Korrupsiyanın demək olar ki, normaya 
çevrildiyi, rüşvətxorluğa görə ittiham olunan hər dörd 
nəfərdən birinin hüquq-mühafizə orqanı əməkdaşı olduğu 
bir ölkədə o, satılmayan və şərəfli bir insan nümunəsiydi ki, 
hələ də tam dağılmamış sistem bunun üstündə dayanırdı. 
www.vivo-book.com 
 36 
Məhz buna görə Çijov mayor Mixeyevi görəndə bərk 
sevindi. 
Onunla işləmək maraqlı və ən əsası da rahat idi. 
Əvvəldən bilmək olardı ki, heç kim mayora təzyiq 
göstərərək zəruri anda istintaqın taktikasını dəyişdirib əsl 
günahkarları zərbə altından çıxarmağa məcbur edə 
bilməyəcək. 
Mixeyevin üzü saqqallıydı. O, əynində köhnə, əzik 
palto, ağzında yandırılmamış siqaretlə dayanmışdı. Siqareti 
atmağa qərar verəndən sonra iş yoldaşları yarım il idi ki, onu 
bu halda görürdülər. Alışqanı çıxarmağa iradəsi, siqareti 
tamamilə yığışdırmağasa vərdişi mane olurdu. 
– İşlər necədir, Jenya? – Mixeyev soruşdu. – Səni 
gecə vaxtı narahat ediblər? 
– Eybi yox, Konstantin İqnatyeviç, – Çijov 
gümrahlıqla cavab verdi, – deməli, belə lazımdır. İşimiz 
budur. 
– Hə, – Mixeyev mızıldadı, – onda getdik. Sən hələ 
gəncsən, Jenya, çox gəncsən! Ona görə də bu zir-zibilin 
içində eşələnirsən. Gedək mənimlə. Onun işi budur... 
www.vivo-book.com 
 37 
Çijov Mixeyevin deyingənliyinə adət etdiyindən 
mütiliklə Cinayət-Axtarış İdarəsi rəisinin arxasınca gedirdi. 
Bu zaman mərtəbədə növbə çəkən qadının və dəhlizə siqaret 
çəkmək üçün çıxan operativ qrupun yorğun əməkdaşlarının 
qorxudan ağarmış üzlərini də sezə bildi. 
Nömrədə cavan bir oğlan, öldürülən adamın başı 
üzərində çömbəlib cibindən çıxan əşyaları diqqətlə 
öyrənirdi. 
– Nəsə tapmısan? – Mixeyev ondan soruşdu. 
– Heç nə, – Mixeyevin işçisi ayağa qalxdı, – yalnız 
dollar bükümü və iki Amerika istehsalı olan qoruyucu. 
Qoltuq cibindəydi. Görünür, lazımi anda tətbiq etmək üçün 
həmişə özüylə gəzdirirmiş. 
– Ehtiyatlı olub, – Mixeyev cəsədin üzərinə əyildi, – 
ekspert baxıb? 
– Baxıb, – oğlan təsdiqlədi, – o dünən axşam ölüb. 
Deyir, cəsəd burda ən azı beş saat qalıb. Axı növbətçi qadın 
təsadüfən nömrəyə girib, deyir ki, onun bu günə kimi hesabı 
ödənibmiş. Səhər saat dörd üçün Şeremetyevo aeroportuna 
taksi sifariş verib. 
www.vivo-book.com 
 38 
– Taksini dünən özü sifariş verib? – Mixeyev soruşdu. 
– Özü. Zəng edib sifariş verib. Sonra sifariş üçün beş 
min rubl saxlayıb. 
– Bunun kim olduğu artıq məlumdur? – Çijov da 
cəsədin üzərinə əyildi. 
– Əlbəttə. Mixail Quramoviç Moseşvili. Otuz beşinci 
ildə Tiflisdə doğulub. 
– Bircə hansı doğum evində doğulduğunu deməyin 
qaldı, – Mixeyev deyindi, – harda və nə vaxt doğulduğu 
vacib deyil. Onun pasport məlumatlarından başqa daha 
konkret nəsə aydınlaşdırılıb? 
– Moskvaya üç gün əvvəl gəlib. “Ukraynanın” daimi 
qonağıdır. Onu burda çoxları yaxşı tanıyır. Deyirlər ki, 
ezamiyyətə gəlib. Tiflisdə qeydiyyatdadır. “PAK” və 
“Ampeks” kommersiya firmalarının rəhbəridir. Qızı var, bu 
haqda pasportda yazılıb. 
– Bax, Jenya, – ayağa duran Mixeyev oğlanı göstərdi, 
– neçə dəfə beyinlə işləməyin zərurətindən danışasan? O isə 
gedib anketə baxır, pasportu açır və bizə lazımi məlumatı 
www.vivo-book.com 
 39 
verir. Yeri gəlmişkən, tanış olun. Bu işlə elə o məşğul 
olacaq. Baş leytenant Viktor Steklov. 
Oğlan Çijova başını yellədi. O sanki Mixeyevin 
iradlarından heç incimədən onu diqqətlə dinləyirdi. Hamı 
bilirdi ki, İqnatyeviç ədalətli adamdır. Deyinməyi xoşlasa 
da, heç vaxt tərəf verməz. Həmişə də lazım olanda kömək 
edər. 
Çijov yataq otağına nəzər saldı. Öldürülən adam üç 
otaqdan ibarət “lüksdə” qalırdı. Yataq səliqəylə yığılmışdı. 
– O, bu gecə yatmayıb, – Çijov dedi. 
– Doğrudur, – Mixeyev başını tərpətdi, – analitik 
təfəkkür budur. Yatmayıb. Deməli, saat doqquz, ya onda 
öldürüblər. – Qapı cırıldadı. 
– Cəsədi aparmaq olar? – kimsə soruşdu. 
– Məncə, hə. Sizin etirazınız yoxdur ki? – Mixeyev 
Çijovdan nəzərə çarpacaq dərəcədə nəzakətlə soruşdu. 
– Yox, – Yevgeni gülümsədi. – Bəs başqa nəsə 
aydınlaşdırmısınız? – o artıq Steklovdan soruşdu. 
– Öz kartotekamız üzrə sorğu göndərmişik. Orda 
növbətçilər yatırdı, – Steklov bir qədər günahkarcasına 
www.vivo-book.com 
 40 
cavab verdi, – amma söz veriblər ki, onun bizim 
kartotekadan keçib-keçmədiyini dəqiqləşdirəcəklər. 
Görünür, biznesmendir. Növbətçi əmin edir ki, onun həmişə 
çoxlu qonaqları olub. Dünən kimin gəldiyinisə görməyib. 
Mərtəbədə liftdən iki çıxış var. Lifdən çıxıb dərhal sola 
getmək olar. Onda növbətçi dəhlizdə kimin olduğunu görür. 
Amma sağa da dönmək olar. Onda növbətçi heç nə 
görməyəcək. Daha sonrasa dəhlizlər birləşir və düz bizim 
nömrəyə aparır. 
     – Bəlkə qatil başqa mərtəbədən qalxıb? – Çijov 
soruşdu. 
     – Oxşamır, – Steklov etiraz etdi. – Bizim nömrənin 
qarşısındakı pilləkən qapısı dünən bağlı olub. Ordan heç kim 
gələ bilməzdi. Yalnız dəhlizdən. Amma növbətçi heç nə 
görməyib. 
     – Onları nəyə görə saxlayırlar ki? – Çijov 
təəccübləndi. – Onlar daim yuxuludurlar. 
     – Müdiriyyət üçün pul qazanırlar, – Mixeyev acı-
acı dedi, – sakinləri qızlarla təmin edirlər, nömrələri 
sənədsiz verirlər, qaydaların pozulmasına göz yumurlar, bir 
www.vivo-book.com 
 41 
sözlə, hər şeydən pul çıxarmaq olar. Adi mehmanxana 
biznesi. Hələ indi nisbətən qayda-qanun yaradılıb. Əvvəllər 
əsl yaramazlar yuvasıydı. Burda o qədər murdar adam 
yaşayırdı ki. 
   Nömrəyə daxil olan bir neçə adam cəsədi götürmək 
üçün xərəyi ehtiyatla yerə qoydu. 
    – Gözləyin, – Mixeyev dedi. – O, cəsədin üzərinə 
əyilib çətinliklə onun barmağındakı iri üzüyü çıxardı. – İndi 
apara bilərsiniz. 
 Xərəyi nömrədən çıxardıqları vaxt Çijova izah etdi: 
– Pataloq-anatomların yanına aparacaqlar, sonra 
cəsədi meyitxanada saxlayacaqlar və üzük mütləq itəcək. 
Belə hallar çox olub. Sonra belə məlum olacaq ki, bu çox 
vacib dəlil imiş. Ya da ölənin qohumlarına xatirə ola bilər. 
Ona görə mən həmişə hətta nişan üzüklərini belə götürürəm. 
Meyitxanada kimlərin işlədiyi məlumdur. Son zamanlar 
tamam vəhşiləşiblər, cəsədlərin qızıl dişlərini də çıxarırlar. 
– Zəmanə belədir, – Çijov cavabdan yayındı. 
Mixeyev heç nə demədi. Artıq çeynənmiş siqaretini 
tüpürüb yenisini dişlərinin arasına qoydu. 
www.vivo-book.com 
 42 
– Ölənin bədənində odlu silahdan açılmış iki yara var, 
– o qısaca Çijova məlumat verdi, – güllənin biri ürəyi, 
digərisə ağ ciyəri dəlib. Mənim fikrimcə, atəş açanlar 
peşəkarlar olublar. Əlbəttə ki, səsboğucudan da istifadə 
olunub. Yoxsa atəş səsləri bütün dəhliz boyu eşidilərdi. 
Görünür, qəfildən hücum ediblər. Hərçənd, qatil tək 
olmalıydı, çünki bu axşam iki nəfəri ümumiyyətlə, 
görməyiblər. Mənim uşaqlarım dünənki növbətçiləri bir 
daha sorğu-sual edəcəklər. Bundan başqa, aşağıda mağazalar 
da var. Bəlkə satıcı qızlar nəsə görüblər. 
– Onun əşyalarına baxmısınız? – Çijov soruşdu. 
  – Onun iki çamadanı olub, – Mixeyev izah etdi, – 
kilidləri də çox qəlizdir. Həm açarla bağlanır, həm də kodu 
var. Fransız çamadanı olan “Delsey”dir. Mən onları qırmaq 
istəmirəm. Onları özümlə götürmək fikrindəyəm. Orda 
ehtiyatla açıb içindəkilərə baxarıq. 
   – Hə, – Çijov razılaşdı, – belə daha düzgün olar. 
  – Gedək, – Mixeyev təklif etdi, – mənim uşaqlarım 
hadisə yerinə baxış protokollarını sənədləşdirəcəklər. Onsuz 
da ölənin əl izlərindən başqa heç bir iz yoxdur. Özüm şəxsən 
www.vivo-book.com 
 43 
baxmışam. Peşəkarların işidir. Bəlkə hətta sifarişli qətldir. 
Hərçənd, öldürülən kommersant olub. Çətin ki qapını kimə 
gəldi açardı. 
   – Bəlkə o, qapını, ümumiyyətlə, bağlamayıb? – 
Çijov ehtimal etdi. 
   – Dəqiq bağlayıb, – Mixeyev izah etdi, – özüm 
yoxlamışam. Burda dilcik pərçimlənir. Qapını azca örtən 
kimi kilid avtomatik bağlanır. Deməli, öz qatilinə və ya 
qatillərinə qapını Moseşvili özü açıb. Bu isə çox vacibdir. 
Bəlkə onun tanışı olub, bəlkə də dostları. Bu versiyanı da 
yoxlamaq lazım gələcək. Onu mehmanxanaya kimin qəbul 
etdiyini öyrəndin? – Mixeyev Steklovdan soruşdu. 
– Hələ yox, – baş leytenant bir qədər 
günahkarcasına cavab verdi, – orda hələ hamı yatır. 
   – Belə olmaz, – Mixeyev başını buladı, – belə 
hallarda cəld işləmək lazımdır. Burda qətllər hər gün baş 
vermir. Yuxulu adamların başı yaxşı işləmir, nəyisə 
gizlətmək onlara çətin olur. Anlayırsan? 
   – Hə, – Steklov gülümsədi, – hər şeyi başa 
düşdüm. 
www.vivo-book.com 
 44 
   – Özün də gülümsəmə. Gör nə gülərüzdür. İkinci 
gecədir yatmır, amma hələ də gülümsəyir. Dünən bir dəstəni 
tutmuşuq, – o, Çijova izah etdi, – əməkdaşımız Petya 
Varlamovu ağır yaralayıblar. Bu gün növbədə o olmalıydı. 
Ona görə Viktor onun yerinə işləyir. 
  – Mən heç nə bilmirdim, – Çijov təəccübləndi. 
  – Belə də olmalıdır, – Mixeyev qeyd etdi, – boşuna 
hay-küy salmaq lazım deyil. Dünən prokuror sənin 
raportunu alıb. Narahat olma, kağızlarla bağlı bizdə hər şey 
qaydasındadır. Sadəcə olaraq mən fikir vermişəm, 
hazırlanan hücum haqda məndən və uşaqlarımdan başqa, 
kimsə biləndə, xəbər mütləq qırağa sızır. İncimə, əlbəttə ki, 
mən səni nəzərdə tutmuram. Ona görə bir qədər mövhumatçı 
olmuşam, əməliyyatın nə vaxt başlayacağını yalnız özüm 
bilirəm. Belə daha etibarlıdır, inan mənə. 
   Dəhlizə çıxıb liftə tərəf getdilər. Orda artıq onları 
saçlarını sarı rəngə boyamış, qırx beş yaşlarında növbətçi 
qadın gözləyirdi. 
   – Dəhşət! – o, yalandan gözlərini yumaraq dedi.  
www.vivo-book.com 
 45 
   – Vətəndaş, bu dəhşət deyil. Bu, adi cinayətdir, – 
Mixeyev quru tərzdə qeyd etdi, – amma sizin 
mehmanxananızda baş verənlər doğrudan da dəhşətdir. 
   – Mənim bu işə nə dəxlim var? – növbətçi dərhal 
mərhumu unutdu. 
   – Heç bir. Elə-belə, sözgəlişi dedim. Yeri 
gəlmişkən, Lenanı mehmanxanada işləməyə axı siz 
gətirmisiniz. 
  – Bunu sizə kim deyib? – növbətçi qadın hirsləndi. – 
O yaramaz? 
  – Kim lazımdır, o deyib. Sizsə vətəndaş Semyonova, 
bəsdir kələk gəldiniz. Burda bazar açmaq lazım deyil, – 
Mixeyev ciddi tərzdə qeyd etdi, – bir də belə şey görsəm, 
müdiriyyət qarşısında məsələ qaldıracağam. 
   – Mən heç nə bilmirəm, – qadın ağladı, – mənim 
bura nə dəxlim var? Mən Moseşvilinin yanına kimin 
getdiyini heç görməmişəm. Düzünü deyirəm, görməmişəm. 
   – Bəs əvvəllər kimin gəldiyini öyrənə bilərsiniz? – 
Mixeyev soruşdu. 
www.vivo-book.com 
 46 
   – Məncə, hə, – qadın cəld cavab verdi, – onun 
dostlarının çoxunu üzdən tanıyıram. O, tez-tez bizdə qalırdı. 
   – Sabah Daxili İşlər İdarəsinə gələrsiniz. Harada 
olduğunu bilirsiniz? 
   – Əlbəttə, bilirəm. 
 Mixeyev daha heç bir kəlmə kəsmədən liftə daxil 
oldu. Çijov da onun ardınca girdi. Mixeyevin daha bir 
əməkdaşı iki çamadanı daşıyırdı. 
– Ciddi adamsınız, Konstantin İqnatyeviç, – Çijov 
başını buladı. 
– Burda ciddi olmalısan, – Mixeyev donquldandı, – o, 
varlı müştərilərə qız tapır. Birinə artıq hansısa yoluxucu 
xəstəlik keçirib. Bunlarınsa heç nə vecinə deyil, təki pul 
olsun. 
Onlar boş vestibüldən çıxıb küçəyə çıxdılar. 
– Çamadanları maşına yüklə, – Mixeyev əlini yellədi. 
– Bizimlə gedəcəksən? – o, Çijovdan soruşdu. 
– Əlbəttə. 
www.vivo-book.com 
 47 
Maşında heç nə danışmadılar. Yalnız Mixeyev ikinci 
siqareti atıb üçüncünü çıxardı və yenidən çeynəməyə 
başladı. 
Onlar Dİİ-nin binasına yenicə çatmışdılar ki, binadan 
sıçrayan növbətçi əlini yelləməyə başladı. 
– Ürəyimə dammışdı, – Mixeyev hirsləndi, – yenə 
nəsə olub. 
Tələsmədən maşından düşdü. 
– Yenə nə olub? – o, növbətçi mayordan soruşdu. 
– Öldürülən adam haqda məlumat gəlib, Konstantin 
İqnatyeviç, – mayor bir vərəq uzatdı. – Uşaqlarınız dedi ki, 
təcili sizə çatdırım. 
Bu, informasiya mərkəzinə göndərilən sorğunun 
cavabıydı. Gecə olmasına baxmayaraq, növbətçilər dərhal 
Moseşvili haqda məlumat tapa bilmişdilər. Və bunda 
təəccüblü heç nə yox idi. 
1935-ci ildə doğulmuş Mixail Quramoviç Moseşvili 
dəfələrlə məhkum olunmuş qanuni oğruydu. Hesabında 
səkkiz hökm və ümumilikdə iyirmi iki illik həbsxana həyatı 
www.vivo-book.com 
 48 
vardı. İki dəfə qaçmağa cəhd edib. Gürcüstanda Mixo 
ləqəbiylə tanınıb. 
– Belə-belə işlər, – Mixeyev kompüter çıxarışını 
Çijova uzatdı, – indi böyük qalmaqalları gözlə. Çoxdandır, 
belə bir avtoriteti öldürmürdülər. Görünür, Moskvada kimsə 
yeni müharibə başlamağa qərar verib. 
Çijov Mixail Quramoviçin “şanlı” bioqrafiyasını 
heyrətlə oxuyurdu. 
                             IV HİSSƏ 
Prokuror bu cinayət işini müstəntiq Mirzə Cəfərova 
həvalə etməyə qərar verdi. Son iki ildə onun iyirmiyə yaxın 
belə cinayət işi olmuşdu və bilirdi ki, onların açılması yaxın 
gələcəkdə nəinki real deyil, demək olar ki, mümkün deyil. 
Qarabağda amansız müharibə gedirdi və qanuna görə 
respublikanın bu və ya digər vətəndaşının qətlinə görə 
cinayət işi açılmalıydı. Sivil dövlətlərdə qəbul olunduğu 
kimi. Amma əvvəla, müharibə gedirdi və qətllərin 
törədildiyi bir çox ərazilər düşmən tərəfindən işğal 
olunmuşdu. İkincisi, Dağlıq Qarabağın erməni sakinləri 
özlərini Azərbaycan vətəndaşları saymırdılar və 
www.vivo-book.com 
 49 
respublikanın qanunlarına boyun əymək fikrində deyildilər. 
Bakıdasa öz növbəsində Dağlıq Qarabağ ərazisində yaşayan 
erməniləri öz həmvətənləri kimi de-fakto tanımasalar da, 
onların müstəqil Azərbaycan ərazisində olduğunu de-yure 
tanıyır və prinsipial olaraq istənilən zorakılıq hadisəsinə 
görə cinayət işi qaldırmaqda davam edirdilər. Hərçənd, 
indiki halda sərhəd rayonunda qoca çoban öldürülmüş və 
onun gənc ortağı ağır yaralanmışdı. Prokurorluqda belə 
hesab edirdilər ki, cinayəti, əlbəttə, erməni quldurları törədib 
və Mirzəyə növbəti dəfə tapşırılmışdı ki, ağır yaralı şahidi 
dindirsin, cinayət işi açsın və... bu yerlərdə istintaq aparmaq 
qeyri-mümkün olduğuna görə onu unutsun. Onsuz da 
cinayətkarlar da hadisə yerində oturub prokurorluq işçisinin 
gəlişini gözləyən deyildi. 
Ağır yaralı Əli Novruzovu artıq həkimlərin naçar 
qaldıqları rayon mərkəzindən gətirmişdilər. Oğlanı möcüzə 
xilas etdi. Aralarında məşhur cərrah Kristian Andrenin də 
olduğu Qırmızı Xaçın Cenevrədən olan missiyası Bakıdaydı. 
O, səkkizsaatlıq əməliyyat nəticəsində xəstəni xilas edə 
bildi. İndi xəstənin həyatına görə narahat olmağa dəyməzdi 
www.vivo-book.com 
 50 
və xüsusi vacib işlər üzrə müstəntiqə formal cinayət işi 
qaldırmaq üçün onu dindirmək tapşırılmışdı. 
Xəstəxanada adi natəmizlik, nizamsızlıq və 
səliqəsizlik hökm sürürdü. Xəstənin palatasını çətinliklə 
tapan Cəfərov ora girəndə bir-birinə çox yaxın məsafədə 
uzanmış altı xəstə gördü. Əvvəllər, yaxşı dövrlərdə burda 
normaya görə iki ağır yaralı qalırdı. İndisə qızdırılan 
palataların çatışmazlığına görə xəstələri bir palataya 
yığırdılar. Mart ayı olmasına baxmayaraq, hava kifayət 
qədər soyuq idi. 
Novruzovun çarpayısını tapan müstəntiq ona 
yaxınlaşdı. Boş stul olmadığından çarpayının qırağında 
əyləşdi. Oğlan təşvişlə ona baxırdı. 
– İşlər necədir? – müstəntiq yorğun halda soruşdu. 
Əlbəttə ki, gülümsəmək lazım idi, amma onun belə 
təntənələrə gücü yox idi. 
– Çox sağ olun, hər şey yaxşıdır, – oğlan sakitcə 
cavab verdi. 
www.vivo-book.com 
 51 
– Həkimlər deyir ki, yaşayacaqsan, – Cəfərov şablon 
ifadəni səsləndirdi, – elə hesab elə ki, ikinci dəfə dünyaya 
gəlmisən. 
– Çox sağ olun, – oğlanın kifayət qədər miskin 
görkəmi var idi. 
– Danış görək, hər şey necə olub, – Cəfərov kitabça 
və qələm çıxardı. Onların artıq maqnitofonları yox idi. 
Olanlar da çoxdan qırılmışdı. 
– Onlar Qurban kişini öldürdülər, sonra da mənə atəş 
açdılar, – Əli sakitcə dedi, – deyəsən iki dəfə. 
– Sənə kimin atəş açdığını gördün? – Cəfərov 
dəqiqləşdirdi. 
– Əlbəttə. 
– Erməniydi? 
– Hə. 
– Hansısa təfərrüatı xatırlayırsan? 
– Yox. Deyəsən, adı Vartan idi. Armen də ordaydı. 
– Sənə Vartan atəş açdı? 
– Hə. 
– Onu təsvir edə bilərsən? 
www.vivo-book.com 
 52 
– Saqqallı, möhkəm bədənli kişiydi. Başqa heç nə 
xatırlamıram. 
– Aydındır, – Cəfərov ah çəkdi. “Hər şey adəti üzrə 
olduğu kimidir, – o düşündü. – Evə gedib üzümü 
qırxmalıyam”. 
– Qurbanı da həmin erməni vurdu? – o artıq 
kitabçasını bağlayaraq soruşdu. 
– Yox, – Novruzov sakitcə dedi, – o yox. 
– Bəs kim? – o artıq kitabçasını portfelinə qoymuşdu. 
– Azərbaycanlı, – oğlan çox sakitcə cavab verdi ki, 
qonşuları eşitməsin. 
– Nə azərbaycanlı? – Cəfərov qəzəbləndi. – Axı orda 
hamısı ermənilər olub! 
– Azərbaycanlı da olub, – oğlan etiraz etdi. 
– Ermənilərlə birlikdə? – Cəfərov digər xəstələrə 
əhəmiyyət vermədən bərkdən dedi. – Dəli olmusan? Sən 
sayıqlayırsan. 
– Yox, – oğlan etiraz etdi. – Orda iki nəfər 
azərbaycanlı var idi. Birinin adı Ömər idi. Digərinin adını 
xatırlamıram. Amma dəqiq azərbaycanlıydı. 
www.vivo-book.com 
 53 
Palatadakı digər xəstələr öz aralarında yavaşca 
söhbətləşməyə başladılar. Cəfərov qəzəbləndiyinə görə 
peşman oldu. 
– Onlar birlikdəydilər? – o, sakit tərzdə soruşdu. 
– Hə. İki azərbaycanlı, iki erməni. Biri də rus idi. 
Yekə, keçəl kişiydi. 
– Onun adını eşitmədin? 
– Yox, onlar onun adını çəkmirdilər. 
– Bəs qocanı niyə öldürdülər? 
– O, ermənilərdən hansınısa tanımışdı. Onun adını 
çəkdi, onda azərbaycanlı arxadan onu avtomatla güllələdi. 
– Onlar hamısı belədir, – yanında uzanmış, görünür, 
ayağının birini cəbhədə itirmiş əlil bərkdən dedi, – satqın 
əclaflar. 
– Mane olma, – Cəfərov ciddi tərzdə dedi, – görürsən, 
işləyirik. Bura ona görə gəlmişəm ki, belə əclafları üzə 
çıxaraq. Xalq döyüşür, onlarsa alverlə məşğuldurlar. 
– Alverlə yox, – bədbəxt Novruzov bir daha etiraz 
etdi. 
– Bəs nəylə? – Cəfərov astadan soruşdu. 
www.vivo-book.com 
 54 
– Onlar sərhəd tərəfə gedirdilər. Onların böyük arxa 
çantaları var idi. Postlar barədə soruşurdular. Dağlarda bu 
şəkildə adətən narkotik keçirirlər. 
– Çox danışırsan, – Cəfərov qaşlarını çatdı. – Deməli, 
azərbaycanlının adı Ömər idi. Onu təsvir edə bilərsən? 
– Ortaboylu, qarabığlıydı, daim gülümsəyirdi. 
İkincisi, balacaboy idi. Üz-gözü tük içində olduğundan onu 
yaxşı görə bilmədim. 
– Əcəb işə saldın bizi, – Cəfərov pıçıldadı. – Yaxşı 
sən sağal, mənsə bu xainləri tapmağa çalışaram. Bəlkə onlar 
bələdçilər olublar. Sənin yanına yenə gələcəyəm. 
Müstəntiq palatadakı dərin sükuta əhəmiyyət 
vermədən cəld qapıdan çıxdı. “Bütün günüm məhv oldu”, – 
o düşündü. Evə gedib üzünü qırxmalı olacaq. Sonrasa şöbə 
rəisinin yanına gedib qoca çobanın qətli haqda məruzə 
etməlidir. Doğrudanmı oğlan haqlıdır və orda ermənilərlə 
birlikdə azərbaycanlılar da olub?! On il əvvəl bu faktda 
qeyri-adi heç nə olmazdı. Amma indi... Onların ölkələri 
arasında müharibə getdiyi, Dağlıq Qarabağda bir nəfər də 
olsun azərbaycanlının qalmadığı bir vaxtda bu çox 
www.vivo-book.com 
 55 
qəribəydi. Bəs onlar niyə sərhədə tərəf gediblər? O bilirdi ki, 
son zamanlar respublikanın şimal-qərbində, Azərbaycan-
erməni sərhədində keçid halları tez-tez baş verir. 
Müharibəyə baxmayaraq, alverçilər və qaçaqmalçılar gəlirin 
şərəf və vətənpərvərlik hisslərindən asılı olmadığını sübut 
edərək öz bizneslərini davam etdirirdilər. Quldurlar, “əsl 
beynəlmiləlçilər” idilər, hətta müharibə apardıqları ölkəylə 
müqavilələrdən belə çəkinmirdilər. Tez-tez sərhəd rayonu 
olan Qazaxdan ermənilərə benzin satırdılar. Daha sonrasa 
erməni tankları Azərbaycan benziniylə Azərbaycan 
kəndlərini gülləbaran edirdi. Bu müharibəni mənasız qardaş 
qırğını hesab edən şərəfli insanlar heç cür anlaya bilmirdilər 
ki, benzini və silahı necə satmaq olar (müharibədə!), 
cəsədləri necə dəyişmək, girovları pulla necə almaq olar. 
Əxlaqsızlığın ümumi atmosferi insanları həyasız və 
talançıya çevirirdi. 
Bu yaxınlarda müharibədə qohumunu itirən Cəfərov 
belə faktlara ürəkdən hiddətlənirdi. Amma başa düşürdü ki, 
belə şeylərə qarşı vuruşmağın mənası yoxdur. Quldurların 
hər iki tərəflə böyük əlaqələri var idi. 
www.vivo-book.com 
 56 
Bu dəfə hadisələr ölkənin cənubunda, İran sərhədində 
baş vermişdi və indi işin təhqiqatı ondan asılıydı. O, demək 
olar ki, heç bir şansının olmadığını anlayırdı, amma peşəkar 
qüruru geri çəkilməyə izin vermirdi. Və o, xəstəxana 
palatasındakı altı əlilin, sanki onun qorxaqlığına və 
səhlənkarlığına ikrah bildirən dərin sükutunu da anlayırdı. 
Üzünü qırxıb məruzə üçün şöbə rəisinin yanına 
yollandı. Onun birbaşa rəhbəri olan İmran Kazımov 
prokurorluq orqanlarında otuz ilə yaxın müddətə işləmişdi 
və öz tündxasiyyət həmkarlarından anlaşılmaz sakitliyi və 
xeyirxahlığıyla seçilirdi. Bəlkə bunun səbəbi onun 
köklüyüydü. Kazımovun çəkisi artıq çoxdan yüz kiloqramı 
keçmişdi və deyilənlərə görə o hər il iki-üç kiloqram da 
kökəlirdi. Müharibə dövrü olmasına baxmayaraq, 
prokurorluq işçiləri adi vətəndaşlardan xeyli yaxşı 
yaşayırdılar. Ümumi özbaşınalıq və nəzarətsizlik atmosferi 
onlara yaxşı məbləğ qarşılığında istənilən cinayət işini 
bağlamağa imkan verirdi. Son üç ildə aralarında üçü 
prezident olmaqla beş ali rəhbər dəyişmişdi. Və bu da 
www.vivo-book.com 
 57 
prokurorluq nəzarətini puç edərək onu mənasız vurnuxmaya 
çevirmişdi. 
Kazımov dinmədən öz işçisini dinlədi. O, 
müstəntiqlərinin işlə bağlı hər şeyi ətraflı danışmaqlarını 
xoşlayırdı. Cəfərov danışığını bitirəndən sonra o dərindən ah 
çəkib siqaret çıxardı. Həkimlər ona siqaret çəkməyi çoxdan 
qadağan etmişdi. Amma öz kabinetində tüstüləməyə adət 
etdiyindən nə eskulapların təhdidinə, nə də arvadının 
gileyinə əhəmiyyət verirdi. 
– Deməli, azərbaycanlılar olub, – Kazımov qaşlarını 
çataraq dəqiqləşdirdi. 
– Oğlan əmin edir ki, olub. Hətta görünüşlərini də 
təsvir edir. Birinin adı Ömər olub. Razılaşın ki, bu adda 
erməni olmur, – Cəfərov dedi. 
– Əlbəttə, olmur, – Kazımov fikrə getdi. – Bunun 
harada baş verdiyini xəritədə göstərə bilərsən? 
– Əlbəttə, – Cəfərov, Kazımovun arxasında divardan 
asılmış respublikanın böyük xəritəsinə yanaşdı, – təqribən 
burdadır, demək olar ki, sərhəddə. 
www.vivo-book.com 
 58 
– Maraqlıdır, – Kazımov fikirli halda dedi, – mən axı 
o yerlərdənəm. 
– Bilmirdim, – Cəfərov başını yellədi, – mən 
ümumiyyətlə, kimin hansı rayondan olmasıyla az 
maraqlanıram. 
– Ona görə sən indiyə qədər yalnız müstəntiqsən, – 
Kazımov xeyirxahlıqla qeyd etdi, – amma Azərbaycanda 
lazımi yerdə doğulmağın əsas məsələ olduğunu öyrənmək 
vaxtıdır. Və lazımi vaxtda. 
– Neyləmək olar, – Cəfərov gülümsədi, – mən artıq 
ikinci dəfə dünyaya gələ bilməyəcəyəm. 
– Əmin olma, – Kazımov gülümsündü, – bir çox 
adamlar tanıyıram ki, yeni liderin kimliyini təxmin edərək 
doğulduqları yerə görə pasportlarını dəyişiblər. 
– Bu, mənlik deyil. 
– Bilirəm, – Kazımov gülümsədi. 
Cəfərov öz yerinə qayıdıb Kazımovla üz-üzə əyləşdi. 
– Məsələ burasındadır ki, Qarabağ və onun ətraf 
rayonlarında əsasən şiələr yaşayırlar, – Kazımov xatırlatdı, – 
və əhali arasında Ömər adlı adamı tapmaq çətin deyil. Orda 
www.vivo-book.com 
 59 
sünnilərin yaşadığı cəmi üç kənd var. Ona görə sənin 
tapşırığın xeyli asanlaşır. Əgər qatil yerlilərdəndirsə, – yerli 
olmayan adam çətin ki dağlarda istiqamət tapa bilərdi – 
onda onu tapmaq çətin olmaz. 
– Başa düşdüm, – Cəfərov həvəsləndi, – mən də bu 
haqda düşünmüşdüm. 
– Ezamiyyət götürüb ora get, – Kazımov icazə verdi, 
– respublika prokurorunun müavininə özüm məruzə edərəm. 
Elə hesab et ki, mən sənə razılıq verdim, amma çox ehtiyatlı 
ol. Böyük ehtimal ki, narkotik yük keçiriblər. Bu isə kirli 
işdir, qoy onunla milis məşğul olsun. Bizim işimiz onsuz da 
çoxdur. Əgər belə bir adamın doğrudan da rayonda yaşadığı 
təsdiqlənsə, onu yaxasından tutub bura gətirərsən. Əclaf, 
müharibə vaxtı görən nə işlə məşğuldur. Əlbəttə ki, biz də 
müqəddəs deyilik, amma övladlarımızı o zəhrimarla 
zəhərləməyəcəyik. Bilirsən, son zamanlar gənclər arasında 
narkotik istifadəsi nə qədər artıb? Mənə də İsayev danışıb, 
milisdə o qədər iş var ki, danışmaq belə qorxuludur. 
www.vivo-book.com 
 60 
İsayev, prokurorluğun milis orqanları üzərində nəzarət 
şöbəsinin rəisiydi. Kazımovla onları uzun illərin dostluğu 
bağlayırdı. 
– Sən bir həyasızlığa bax! – Kazımov odlandı. – 
Müharibə gedir, onlarsa öz biznesləriylə məşğuldurlar! Nə 
azərbaycanlı, nə də erməni olmayan başçılarıyla ciddi 
məşğul olmaq lazımdır. Bəlkə o əcnəbidir. Əgər rusca 
danışırsa, bu o demək deyil ki, rusdur. Yerli hüquq-
mühafizə orqanlarıyla əlaqə yaratmaq lazımdır, bəlkə 
onlarda hansısa bir məlumat var. Sən get, mənsə Vəliyevdən 
xahiş edərəm ki, Milli Təhlükəsizlik Nazirliyinə zəng etsin. 
Qoy özününkülərə yerində tapşırıq versinlər ki, hər şeyi 
ətraflı aydınlaşdırsınlar. Əgər nəsə öyrənsən, dərhal mənə 
məruzə et, mənsə rayon rəhbərliyinə zəng edərəm. Eldar 
Qasımov çox yaxşı oğlandır. Onu uzun illərdir ki tanıyıram. 
O sənə kömək edəcək. 
– Çox sağ olun, – Cəfərov kağızları yığmağa başladı. 
– Ehtiyatlı ol, – Kazımov sağollaşarkən məsləhət 
gördü, – indi situasiyanın necə olduğunu özün bilirsən. Heç 
kimə güvənmə. Əgər onlar belə həyasızcasına fəaliyyət 
www.vivo-book.com 
 61 
göstərirlərsə, deməli, həm milisdə, həm də hüquq-mühafizə 
orqanlarında öz xəbərçiləri var. Oranın prokuroru təzə təyin 
olunub, onu bu yaxınlarda Gəncədən ora keçiriblər. Mən 
onu yaxşı tanımıram, ona görə onunla ehtiyatlı ol. Deyirlər 
ki, o, baş nazirin adamıdır, amma heç kim bundan başqa heç 
nə deyə bilmir. 
– Aydındır, – Cəfərov ayağa qalxdı, – mən nə vaxt 
çıxa bilərəm? 
– Sabah, – Kazımov ayağa durmadan böyük əlini ona 
uzatdı. – Sağlıqla qal. Bu gün silah götürməyi də unutma. 
Orda lazım ola bilər. Tapşırıq verərəm ki, onu sənə 
versinlər. 
Müstəntiqin arxasınca qapı bağlanandan sonra 
Kazımov dərindən ah çəkib daxili iş telefonunun dəstəyini 
qaldırdı. 
– Yanınıza gələ bilərəm? Vacib işim var. 
– Gəlin, – respublika prokurorunun müavini Ənvər 
Vəliyev icazə verdi. 
www.vivo-book.com 
 62 
Kazımov ağır-ağır ayağa qalxdı, boşalmış qalstukunu 
bərkidib kabinetdən çıxdı. Vəliyevin qəbul otağında heç kim 
yox idi. O, katibəyə başını tərpədib kabinetə girdi. 
– Salam, – Vəliyev Kazımovu görüb ayağa qalxdı. 
Onlar əl sıxıb dərin kresloda əyləşdilər. Kazımov kresloya 
zorla yerləşdi, sanki nəfəsi tıxanırdı. 
– Nəsə olub? – Vəliyev soruşdu. 
O, respublika prokurorunun müavini vəzifəsinə yenicə 
təyin olunduğundan hamıya bərabər və xeyirxahlıqla 
yanaşaraq öz demokratlığını nümayiş etdirirdi. 
– Füzuli rayonunda, demək olar ki, sərhəddə bir çoban 
öldürülüb, – təngnəfəs Kazımov qısaca məruzə etdi. – Onun 
yanında gənc köməkçisi olub. Ona atəş açıblar, amma o sağ 
qalıb. İndi oğlan əmin edir ki, azərbaycanlıların və 
ermənilərin birləşdiyi bir dəstə sərhədi keçib. Onların başçısı 
hansısa əcnəbi olub. Oğlan belə hesab edir ki, onlar narkotik 
yük daşınmasıyla məşğul olublar. 
– Bəs siz necə hesab edirsiniz? – Vəliyev əlli yaşı 
olmağına baxmayaraq, idmançı bədən formasını və demək 
olar ki, gənc üzünü qoruyub saxlaya bilmişdi. Görkəmini 
www.vivo-book.com 
 63 
yalnız onun yaşını büruzə verən çallaşmış saçları korlayırdı. 
Bahalı protezini göstərirmiş kimi sanki qərblilər kimi 
gülümsəyirdi. 
– Biz hələ dəqiq bilmirik, – Kazımov cavabdan 
yayındı, – amma mən sabah ora öz müstəntiqimizi 
göndərmək fikrindəyəm. Qoy yerində axtarsın. Bəlkə nəsə 
öyrənə bildi. 
– Cəbhə xəttinə kimi məsafə uzundur? – Vəliyev 
soruşdu. 
– O qədər də yox. Siz ki bilirsiniz, Füzulinin böyük 
hissəsi düşmən tərəfindən işğal olunub. Təhqiqatı 
Beyləqandan aparmaq olar. Bu, yeganə çıxış yoludur. Yerli 
administrasiya rəhbərini mən tanıyıram. Ondan xahiş 
edərəm ki, bizim müstəntiqə kömək etsin. Amma bizə sizin 
köməyiniz lazımdır. 
Vəliyev sakitcə Kazımovu dinləyirdi. Başını 
tərpədərək onu həvəsləndirirdi. 
– Milli Təhlükəsizlik Nazirliyiylə əlaqə saxlamaq 
lazım olacaq, – Kazımov xahiş etdi, – onlar öz adamlarına 
www.vivo-book.com 
 64 
tapşırıq versinlər ki, bizim müstəntiqə zəruri köməkliyi 
göstərsinlər. 
– Deyərik, – Vəliyev vəd etdi, – başqa? 
– Hələ ki bu kifayətdir. 
Vəliyev yüngülcə yerindən qalxaraq hökumət 
telefonuna yaxınlaşıb Milli Təhlükəsizlik Naziri müavininin 
nömrəsini yığdı. 
– Salam, Rasim Paşayeviç, sizi Vəliyev narahat edir. 
Bizə sizin köməyiniz lazımdır. Bir əməkdaşımız bu gün 
Beyləqana gedir. Bəlkə öz əməkdaşlarınıza tapşırıq 
verəsiniz ki, bizim müstəntiqə kömək etsinlər. Hə, hə, çox 
sağ olun. 
– Müstəntiqin soyadı nədir? – Vəliyev Kazımovdan 
soruşdu. 
– Cəfərov, – Kazımov Vəliyevin möhkəm bədən 
quruluşuna həsədlə baxaraq cəld cavab verdi. Deyirdilər ki, 
o, gəncliyində voleybolla məşğul olub. 
– Cəfərov, – Vəliyev müstəntiqin soyadını təkrarladı, 
– çox sağ olun. Yox, yalnız çoban öldürülüb. Sadəcə olaraq 
sərhədə çox yaxın yerdədir, demək olar ki, Horadiz 
www.vivo-book.com 
 65 
stansiyası yaxınlığında. Siz özünüz ora gedirsiniz? Niyə belə 
uzağa? Nə baş verib? Maraqlıdır. Yox, mən bu haqda 
eşitməmişəm. Yox, birinci dəfədir, eşidirəm. Məlumata görə 
sağ olun. 
O, dəstəyi qoyub bir neçə saniyə susdu. Sonra sanki 
Kazımovun otaqda olduğunu xatırlayıb geri çevrildi. 
– Nə olub? – İmran Kazımov soruşdu. 
– İki gün əvvəl sərhəddəki İran şəhəri olan 
Aslandüzdə atışma olub, – Vəliyev qısaca dedi, – öldürülən 
qaçaqmalçılar var. İranlılar bizim nümayəndəmizdən xahiş 
edirlər ki, cəsədləri onlara verək. 
– Ora özü gedəcək? – Kazımov soruşdu. 
– Hə, – Vəliyev başını yellədi və düşüncəli tərzdə 
əlavə etdi: – Görünür, bunlar sizin şübhəlilərinizdir. İki 
nəfər öldürülüb. İranlılar israr edirlər ki, onlardan biri 
erməni, digərisə azərbaycanlıdır. Amma heç bir sənəd 
tapılmayıb. Maraqlıdır, onlar öldürülənlərin milliyyətini 
sənədsiz necə təyin edə biliblər. 
– Çox sadə, – Kazımov gülümsədi, o doğrudan da 
müstəntiqlər arasında respublikada ən yaxşılardan idi və 
www.vivo-book.com 
 66 
haqlı olaraq istintaq şöbəsi rəisi vəzifəsinə təyin olunmuşdu, 
– bunun üçün sənəd lazım deyil. 
– Başa düşmədim, – tabeliyində olan adamın 
hazırcavablığı Vəliyevin xoşuna gəlmədi. 
– Onların şalvarını çıxarmaq kifayətdir, – Kazımov 
kreslodan durmağa çalışaraq izah etdi. 
– Şalvarın bura nə dəxli var? 
– Müsəlman ənənəsi. Azərbaycanlı müsəlman mütləq 
sünnət olunur, xristian ermənisə yox. Bu da bütün sirr. 
Vəliyev gülümsədi. 
– Bu qədər sadə, – o, burnunun altında dedi, – və heç 
bir sənəd lazım deyil. Yaxşı düşünürsünüz, İmran Quliyeviç. 
– Çox sağ olun, amma burda xüsusi bacarıq tələb 
olunmur. Sadəcə, bir qədər diqqət lazımdır. Bəlkə bizim 
müstəntiq Rasim Paşayeviçlə birlikdə getsin? 
– Yaxşı çıxmaz, – Vəliyev etiraz etdi, – qoy sizin 
Cəfərov ora gedib yerində nə etmək lazım olduğuna qərar 
versin. Rasim Paşayeviç yerli təhlükəsizlik orqanları 
tərəfindən kömək olunacağına söz verdi. Qalan şeylərisə qoy 
www.vivo-book.com 
 67 
Cəfərov özü həll etsin. Nəticə etibarilə, bu, təsadüf də ola 
bilər. 
– Onlar düz Aslandüzə gediblər, – Kazımov sakitcə 
etiraz etdi. – Düşünürəm ki, bu məhz bizim 
axtardıqlarımızdır. 
– Onda qoy bu işlə Milli Təhlükəsizlik Nazirliyi 
məşğul olsun. – Vəliyevin əhvalı tamamilə pozuldu. – Hər 
şey sabah bilinəcək, onda danışarıq. Qoy, müstəntiqiniz bizə 
daim məlumat versin. Orda baş verən hər şeyi bizə məruzə 
etsin. Ya sizə, ya mənə. Bu işi ciddi nəzarətdə saxlamaq 
lazımdır. 
– Mən ona belə də əmr etmişəm, – Kazımov, nəhayət 
ki, kreslodan dura bildi. – Sabah axşam onun fəaliyyəti 
haqda sizə məruzə edəcəyəm. 
– Danışdıq. – Vəliyevin əhvalı tamamilə 
korlandığından işçisini qapıya qədər ötürməklə öz 
demokratikliyini göstərməyi lazım bilmədi. Öz kreslosunda 
oturub Kazımova quru tərzdə başını tərpətdi. 
Vəliyevin qəfil niyə belə qəzəbləndiyinin səbəbini 
anlamayan Kazımov tələsmədən bufetə tərəf getdi. 
www.vivo-book.com 
 68 
Otaqda tək qalmış Ənvər Vəliyevsə masa arxasında 
oturub təmiz vərəqə diqqət kəsilmişdi. 
Birdən daxili rabitə aparatı səsləndi. O diksindi, 
amma dəstəyi götürmədi. Telefon bir neçə dəfə çalıb susdu. 
Vəliyev hökumət telefonunun dəstəyini qaldırıb özünə tabe 
olmayan barmaqlarla üç nömrə yığdı və ilk sözünü dedi: 
– Köpək... 
 
 
 
                          V HİSSƏ 
O, həmkarlarının oturduğu cipin necə uzaqlaşdığına 
baxırdı. Telefonsa çalmaqda davam edirdi. Nəhayət, dəstəyi 
götürdü. 
– Salam, – çox nəzakətli səs dedi. 
– Eşidirəm, – bu saxta yumşaq bariton onun heç 
xoşuna gəlmədi. 
– Dostlarınız artıq gedib? – dəstəkdəki naməlum səs 
soruşdu. 
www.vivo-book.com 
 69 
– Məncə, hə, – belə hallarda sakit olmaq lazım idi, o 
bunu yaxşı bilirdi. 
– Onlara kömək etməyə razılaşdınız? – bariton 
soruşdu. 
– Sizcə? 
– İndiki halda məni sizin cavabınız maraqlandırır. 
– Yəqin özünüz eşitmisiniz. Əgər mənim telefonumu 
və görüş yerini tapa bilmisinizsə, deməli, söhbəti də 
dinləməliydiniz, – o, sakit qalmağı bacarırdı. 
– Bura Amerika deyil, Dronqo, hətta Avropa da deyil. 
Bizdə hələ belə mükəmməl texnika yoxdur, – bariton kifayət 
qədər açıq danışırdı. 
– Gələcək üçün nəzərə alaram. Niyə zəng etmisiniz? 
– Siz mənim sualıma cavab vermədiniz – siz 
İnterpoldan gələnlərlə əməkdaşlıq etməyə razılıq verdiniz? 
– Mən cavab verməliyəm? 
– Düşünürəm ki, hə. Daha sonra sizə öz motivlərimi 
izah edəcəyəm. 
– Mən imtina etdim. – Ehtimal etmək olardı ki, burda 
işləyənlər də yalnız axmaqlar deyil. Əgər onlar onu tapa və 
www.vivo-book.com 
 70 
Lautonun məhz kiminlə görüşdüyünü belə tez öyrənə 
bilmişdilərsə, deməli, yerli milli təhlükəsizlik xidməti də işə 
qoşulmuşdu. 
– Biz belə də təxmin edirdik. – Baritonun səsində bir 
məmnunluq duydu. 
– Sizə nə lazımdır? – Onun səbri tükənməyə 
başlayırdı. Belə gözlənilməz zəng üçün onsuz da kifayət 
qədər dözmüşdü. 
– Cənab Lautonun hədsiz aktiv davranışı bizim 
xoşumuza gəlmir. Razılaşın, bu demək olar, daxili işə 
qarışmaqdır. Və əlbəttə ki, onun respublikamızdakı tanışları 
arasında sizin kimi peşəkarın olması da bizi məmnun etmir, 
Dronqo. Mənə elə gəlir, siz anladınız ki, biz sizin cənab 
Lautonla gələcək görüşlərdən mümkün qədər qaçmağınızı 
istərdik. 
– Kiminlə danışdığımı öyrənə bilərəm? 
– Bu sizin üçün çox əhəmiyyətlidir? Deyək ki, mən 
sizin keçmiş uğurlarınıza rəğbətlə yanaşan bir dostam. Öz 
əyalətimizdə biz də nəsə eşitmişik. Əgər siz xaricdə 
məhsuldar işləmək istəyirsinizsə, canınız sağ olsun. Bu sizin 
www.vivo-book.com 
 71 
hüququnuzdur. Əgər bizimlə əməkdaşlıq etmək 
istəyirsinizsə, çox gözəl. Hərçənd, düşünürəm ki, siz bu 
təklifdən də imtina edəcəksiniz. Deməli, bizim sizinlə 
yeganə çıxış yolumuz var – siz könüllü olaraq şəhəri tərk 
etməlisiniz. Və mümkün qədər tez. 
– Maraqlı perspektivdir, – Dronqo burnunun altında 
dedi, – siz motivləriniz haqda danışmağa söz vermişdiniz. 
– Düşünürdüm ki, mənim sözümə inanacaqsınız. Axı 
deyəsən, şəhərdə sizin bacınız və onun iki azyaşlı uşağı 
yaşayır. Doğrudanmı, siz bu nüansı vacib saymırsınız? 
– Maraqlıdır! – Həyatında çoxdandır belə bir 
zəhlətökən çatmırdı, hətta ovda olduğu kimi çox yaxına 
gəlmişdi, indi ən vacibi başlayırdı: – Düşünmürdüm ki, siz 
məni təhdid edərsiniz. 
– Bu, təhdid deyil, – həmsöhbəti etiraz etdi, – sadəcə 
olaraq, ağıllı təhlükəsizlik tədbiridir. Razılaşın ki, sizin kimi 
peşəkarla insanın əlində daha bir kozırın olmağı mane 
olmur. 
– Siz nişanlanmış kartlarla oynamırsınız ki? – Dronqo 
özünü saxlaya bilmədi. 
www.vivo-book.com 
 72 
Naməlum adam zarafatı dəyərləndirə bildi, onun 
yüngül gülüşü eşidildi. Amma Dronqonun daha nə 
deyəcəyini gözləyərək heç bir söz demədi. Ona elə gəlirdi 
ki, bütün kozırlar onun əlindədir. “Onlar nahaq məni təhdid 
edirlər, – Dronqo təəssüflə düşündü. – İndi bu işi ələ almalı 
olacağam. Nəticə etibarilə, mən işlərin belə gedişindən 
qaçmaq üçün əlimdən gələni elədim. Nahaq bu gülünc 
yaramaz mənə zəng etdi. O, heç ağlına belə gətirmir ki, necə 
böyük risk edir. Növbəti dəfə o mənim yanımda güləcək. 
Əlbəttə ki, əgər ona gülməli gəlsə”. 
– Mən nə etməliyəm? Həmişəlik getməliyəm? Amma 
mənim daha nə pulum, nə də yaşamaq üçün yerim var, – 
Dronqo yalan dedi. 
Onun pulu hələ qalmışdı. Və yerli anlayışlara görə 
çox böyük pulu var idi. Yaşamaq üçün yerisə dünyanın 
istənilən yerində tapa bilərdi. Bunun üçün böyük pullar və 
əlaqələr lazım deyildi. Köhnə tanışlarını xatırlamaq kifayət 
idi. Amma naməlum adam bunu bilməməliydi. 
– Biz bunu da nəzərə almışıq, – bariton dərhal dedi, – 
siz yarım saatdan sonra səhər reysinə bilet və min dollar 
www.vivo-book.com 
 73 
alacaqsınız. İki ay Moskvada və ya bizim yerlərdən daha 
uzaqda yaşayın. İki aydan sonrasa qayıda bilərsiniz. Yeri 
gəlmişkən, öz qohumlarınızı sağ-salamat görəcəksiniz. Və 
daha bir vacib şərt – hər üç gündən bir bizə, zərfdə olan 
telefon nömrəsinə zəng edəcəksiniz. Əgər heç olmasa bir 
gün geciksəniz, bu o deməkdir ki, müqaviləmiz ləğv olunub. 
Nəticələri asanlıqla təsəvvür edə bilərsiniz. İki aydan sonra 
dostlarınız artıq burada olmayacaqlar. Onların viza müddəti 
bitəcək. 
“Nahaq o, belə danışır”, – Dronqo bir daha düşündü. 
Ani qərar vermək lazım idi. Əslində, belə hallar üçün hər 
şey çoxdan düşünülüb. Maraqlıdır, görəsən, Lauton köhnə 
əlaqə sistemlərini xatırlaya biləcəkmi? Başqa yol sadəcə 
yoxdur. İndi oyuna başlamaq lazım idi. 
– Yaxşı, – o razılaşdı, – sizin səsiniz mənim xoşuma 
gəlmir. Təhdidləriniz də heç xoşuma gəlmədi. Amma əgər 
siz belə israr edirsinizsə. Üstəlik, pul da təklif edirsinizsə, 
mən razı olmağa məcburam. Kuryerinizi göndərin, mən 
sabah uçuram. 
www.vivo-book.com 
 74 
– Bilirdim ki, dil tapacağıq, – bariton məmnunluqla 
dedi, – siz ağıllı adamsınız, Dronqo. Siz qayıdandan sonra 
mənə elə gəlir ki, qarşılıqlı əməkdaşlığımız haqqında da 
razılığa gələ biləcəyik. Bu sizin də marağınızdadır. 
– Bax, bu heç vaxt olmayacaq. Belə tryuklardan çox 
yorulmuşam. Lautonu elə buna görə rədd etdim, ona görə 
sabah səhər uçuram. Özünüz də başa düşürsünüz ki, əgər 
qalmaq istəsəydim, nəsə uydurardım. 
– Təşəkkür edirəm. – Əclaf həddən artıq mədəniydi, 
pis vəziyyətdə qalacağını anlamırdı. “Təşəkkür edirəm” 
deyən əclaflar az olur. Onu tapmaq asan olacaq. 
– Sağ olun, – Dronqo dəstəyi asdı. 
İndi cəld və qəti hərəkət etmək lazım idi. O, kitabça 
çıxarıb qısa məktub yazdı, sonuncu cümləni vurğulayıb 
kağızı zərfə qoyaraq evdən çıxdı. Qonşu mənzildə iki 
yeniyetmə oğlu olan ailə yaşayırdı. Uşaqlar Dronqonu öz 
kumirləri hesab edərək onu çox sevirdilər. Zəngi basdı. 
Qapını qonşu qadın açdı. 
– Salam, – Dronqo gülümsədi, – Alik evdədir? 
Bu, oğlanlardan böyüyü idi. 
www.vivo-book.com 
 75 
– Hə, – qadın da gülümsədi. Bu sakit, nəzakətli, 
amma hələ də evlənməmiş qonşu onun da xoşuna gəlirdi. O, 
oğlunu çağırdı: 
– Alik! 
Otaqdan on yeddi yaşlı gənc çıxdı. Sızanaqlı üzünü 
maraq bürümüşdü – qonşu onlara o qədər də tez-tez 
gəlmirdi. Oğlanınsa qardaşıyla birlikdə onlarda qonaq 
olmaqdan xoşu gəlirdi. Orda çoxlu sayda heyrətamiz 
kitablarla yanaşı uşaqların marağına səbəb olan bir çox 
şeylər var idi. 
– Salam, – Alik nəzakətlə salamlaşdı, – mən elə 
sizdən karateylə bağlı kitab istəyəcəkdim. 
– Mən onu sənə hədiyyə edəcəyəm, – Dronqo 
gülümsündü, – o mənə lazım deyil. Qulaq as Alik, bu zərfi 
təcili İnturist mehmanxanasına aparmaq lazımdır. Keçmiş 
İnturistə, əlbəttə ki. Sahildəki. Oranı tanıyırsan? 
– Əlbəttə, – oğlan başını yellədi. 
– Şəxsən cənab Lautona verərsən. Yalnız ona, başqa 
heç kimə. Başa düşdün? 
– O hansı nömrədədir? 
www.vivo-book.com 
 76 
– Altı yüz ikinci. Burda hər şey yazılıb. Elə indi gedə 
bilərsən. 
– Bircə gödəkcəmi geyinim. 
Anası başını buladı: 
– Kiçiyi yenə dalaşıb. Yaxşı ki, onlar hərdən sizdə 
oturub kitablara baxırlar. Bu, küçələrdə veyllənməkdən 
yaxşıdır. 
– Hə, yəqin ki, – Dronqo nəzakətlə razılaşdı. 
Əlbəttə ki, onun müşahidəçiləri bu oğlanı hesaba 
almamışdılar. Hərçənd, məktubu ələ keçirsələr belə, onu 
oxuya bilməyəcəklər. Orda onların bugünkü görüşünün 
qeyri-mümkünlüyü barədə bir cümlə var idi. Amma əgər 
Lauton köhnə kodu xatırlayırsa, o, mütləq hər şeyi anlayıb 
doğru qərar verə biləcək. 
O öz mənzilinə qayıdıb əşyalarını yığmağa başladı. 
Nəzərə almaq lazım idi ki, o burda olmayan vaxt mənzilində 
mütləq çağırılmamış qonaqlar peyda olacaq. Ona görə 
keçmiş fəaliyyəti ilə bağlı lazımsız sübut qoymamaq üçün 
bütün kağızlarını diqqətlə yoxlayırdı. 
www.vivo-book.com 
 77 
Zəng etməyə qərar verəndə hava artıq qaralırdı. O, 
yaxşı bilirdi ki, telefonu dinlənilir. Bu dəfə də bəxti gətirdi, 
dəstəyi Cerald özü qaldırdı. 
– Cənab Lauton, – əsas odur ki, Cerald bu söhbətin 
vacibliyini anlasın, – mən sizin xahişinizə görə zəng 
etmişəm. 
Naməlum adam onun Lautonla şəxsən tanış olduğunu 
bilə bilməzdi. Bunu öyrənmək olmazdı. 
– Sizi eşidirəm, – Lauton onun oyununu qəbul etdi, 
deməli, məktubu düzgün oxuya bilmişdi. 
– Biz bu gün səhər sizinlə danışıb şərtləşmişdik ki, 
mən sizə yenidən zəng edərəm. Bağışlayın, cənab Lauton, 
amma mən imtina etmək məcburiyyətindəyəm. 
Redaksiyanın işləriylə əlaqədar olaraq mən sabah Moskvaya 
gedirəm və iki aydan sonra dönəcəm. Yəqin, siz belə uzun 
müddət gözləyə bilməyəcəksiniz. 
– Əlbəttə, – Lauton hətta səsinə bir qədər əsəbilik də 
qatdı, – çox təəssüf, biz sizin köməyinizə ümid bəsləyirdik. 
İnterpolun on ikinci şöbəsində bizi əmin etmişdilər ki, siz 
razılaşacaqsınız. Görünür, onların psixoloqları işləyə 
www.vivo-book.com 
 78 
bilmirlər. Biz sizi də işə qoşmaq istəyirdik. Hətta sizin 
BMT-nin ekspertlər şöbəsinin əməkdaşı olduğunuza dair 
köhnə vəsiqənizi də gətirmişdim. Hətta sizin nömrənizi də 
saxlamışıq. Çox təəssüf.  
Dronqo gülümsədi. Yoxlanılmış məktəb. Lauton 
lazım olan hər şeyi deyə bildi. İndi onlar o nəzakətli 
təhdidçiylə haqq-hesab çürüdə biləcəkdilər. İndi kozırlar 
onun əlindədir və oyun bərabər səviyyədə gedir. 
– Sağ olun, – Dronqo sağollaşdı. 
İndi hər şey aydın idi. Nyu-York vaxtı ilə sabah gecə 
saat 12-də, Moskva vaxtı ilə axşam saat 8-də köhnə 
nömrəylə BMT-nin xüsusi komitəsinin ekspertlər şöbəsinə 
köhnə nömrədən zəng edib lazımi təlimat və tapşırıqları 
alacaq. Öz növbəsində o da Lautona bir gündən sonra 
gələcəyini və məktubda göstərilən yerdə görüşəcəklərini 
bildirə bildi. Adi, tamamilə nəzakətli məktubda üç 
kodlaşmış cümlə var idi. Birinci, məktubu göndərənin son 
dərəcə böyük təhlükə altında olduğunu göstərirdi. İkinci, 
görüş yeri haqda məlumat verirdi. Üçüncü, zamanı 
göstərirdi. İndiki halda “iki aydan sonra qayıdacağam” 
www.vivo-book.com 
 79 
“birisi gün görüşərik” demək idi. “Çox təəssüf edirəm” 
ifadəsisə təhlükənin səviyyəsini vurğulayırdı. Məktubun 
sonunda onun yazılma tarixinin qeyd olunduğu nəzərə 
alınsa, Lauton anlamalıydı ki, məktub haqda danışmaq lazım 
deyil. Telefon danışığı müddətində o belə də etdi. “Onlar 
nahaq məni bu işə qoşdular” – Dronqo öz rəqibləri haqda 
düşündü. Bu məzəmmət müəyyən dərəcədə, təhqiqatda 
iştirak üçün ən qiymətli agenti belə ehtiyatsızlıqla gözə 
soxduqlarına görə İnterpol əməkdaşlarına da aid idi. 
Növbəti səhər, təqribən saat 6-da onu qısa zəng səsi 
oyatdı. Dronqo qapını açarkən içində bilet və pul olan bir 
zərf gördü. Yarım saatdan sonra o artıq evdən çıxırdı. Bu 
səhər saatlarında küçə xeyli sakit idi. 
“Diletantlar, – Dronqo üz-gözünü turşutdu, – nəzərə 
almayıblar ki, bu saat küçədə demək olar ki, heç kim olmur 
və mən müşahidəçini tez görəcəyəm”. 
Onun müşahidəçiləri heç gizlənmək fikrində 
deyildilər. Onlar nəzakətli bir şəkildə, tünd-qırmızı “09”-da 
yüz metrlik məsafədən izləyir və məsafəni qısaltmamağa 
çalışırdılar. Hətta dayanıb Dronqonun yol maşınını 
www.vivo-book.com 
 80 
saxlamasını da gözlədilər. Bir anlığa beynindən şuluq bir 
fikir də keçdi: özünü və bu subyektləri aeroporta aparmağı 
xahiş etmək olardı. Onun şəhərində artıq çoxdan yumoru 
başa düşmürdülər. Daimi müharibələr və qiyamlar insanlara 
gülməyi unutdurmuşdu. 
Nəhayət, köhnə “Moskviç”i saxladıb sürücünü 
avtobus stansiyasına aparmaq üçün dilə tutdu. Pis dərrakəli, 
yuxulu, cavan oğlan yalnız Dronqo normal qiyməti ikiqata 
qaldırandan sonra razılaşdı. Avtobusdan “09”un onları düz 
aeroporta kimi izlədiyini görürdü. Bir an onlar məsafəni 
xeyli azaltdılar. Bu vaxt avtomobilin şəxsi nömrəyə malik 
olduğunu gördü. 
Aeroportda bütün formal prosedurları keçib sonuncu 
sərhəd nəzarətinə gələndə geri çevrildi. Dağınıq 
fizionomiyalı iki naməlum adam xeyli məmnun idi. Obyekt 
özünü sakit aparmışdı, qeyri-adi heç nə baş verməmişdi. 
Daha sonra milis nəzarəti gəlirdi. Burda sərnişinlərin 
üzərində silah, partlayıcı və digər arzuolunmaz əşyaların 
olub-olmadığı yoxlanılırdı. Onları dərhal avtobusa 
mindirmədilər, bir neçə dəqiqə pis isidilən böyük anqarda 
www.vivo-book.com 
 81 
donmaq məcburiyyətində qaldılar. Ona elə gəldi ki, orda 
ümumiyyətlə, isidici yoxdur. 
Təyyarəyə qalxarkən bir daha geri çevrildi. Onun hər 
iki müşahidəçisi anqarın yanında dayanıb gərgin halda 
təyyarəyə göz qoyurdular. Sərhəd, gömrük və milis 
nəzarətinə baxmayaraq, onlar keçə bilmişdilər. 
“Diletantlar, – Dronqo artıq neçənci dəfə düşünürdü. 
– Burda əsl peşəkar işin nə olduğunu unudublar”. Ona zəng 
edən bariton xoş istisnaydı. Təyyarə yerdən qalxdı və o heç 
cür yerləşə bilməyən sərnişinlərin vurnuxmasına 
baxmayaraq, dərhal yuxuya getdi. 
 
 
 
  VI HİSSƏ 
 
Səhər adəti üzrə olaraq, “Ukrayna” mehmanxanasında 
baş verən qətl haqda məruzə yazırdı. Moseşvilinin 
bioqrafiyasından artıq məlum olan faktları da əlavə etdi. 
Qaydaya görə, gecə növbəsindən sonra o evə getməliydi, 
www.vivo-book.com 
 82 
amma əməkdaşlar çatmırdı. Onların iş yerlərində hələ də 
boşluqlar var idi və iki nəfərin yerinə işləməli olurdular. Ona 
görə Çijov öz otağında üzünü qırxıb prokuror onu çağırana 
kimi cari məsələlərlə məşğul olmağa başladı. 
Rayon prokuroru bütün Moskvada kifayət qədər 
tanınmış adam idi. İri gövdəli, özündənrazı Vyaçeslav 
Nikolayeviç Morozov ölkənin baş nazirinin müavinlərindən 
birinin yaxın qohumuydu. Təkcə bu nüans onun 
əhəmiyyətini bütün qalan hər şeydən daha çox artırırdı. 
Bundan əlavə o, şəhər rəhbərliyinin sevimlisiydi. Bir çoxları 
belə hesab edirdi ki, şəhər prokuroru növbəti dəfə 
dəyişərkən Morozovun bu yüksək vəzifəyə təyinolunma 
şansı çox böyükdür. Morozov insanların xoşuna gəlməyi 
bacarırdı. Hətta yayda belə dəyişməz olaraq tünd, yaxşı 
tikilmiş kostyum geyinən, ciddi eynək taxan iri gövdəli kişi 
prokurorluğun özünə ona xas olmayan möhtərəmlik və 
nüfuz gətirirdi. Onu həvəslə bütün mümkün rəyasət 
heyətlərinə seçir və idarəetmə işlərinə cəlb edirdilər. 
Şəkilləri tez-tez mərkəzi qəzetlərdə görünürdü. Populyar 
televiziya proqramı “İnsan və qanun” isə Kiyev rayon 
www.vivo-book.com 
 83 
prokurorluğunun işinə bütöv bir veriliş həsr etmişdi. 
Hərçənd, bədxahlar belə hesab edirdilər ki, televiziya 
rəhbəri belə bir proqramı baş nazir müavininin zəngindən 
sonra hazırlatmışdı. Amma bunlar yalnız şayiə idi və onu 
populyar prokurorun artan təsir gücündən narahat olan 
bədxahları yayırdılar. Morozov Çijovu öz kabinetində, masa 
arxasında qəbul etdi. Onun qarşısında ağır, melxior çərçivəli 
büllur stəkan var idi. O, çayı məhz belə stəkanlarda içməyi 
xoşlayırdı. Yerdənkənar həyatın nümunələrindən biri də 
prokurordan solda duran böyük yaşıl lampa idi. Dəyişən 
zaman və epoxalara rəğmən, bu lampalar hələ də ali 
hakimiyyəti simvolizə edir və yalnız respublika miqyaslı 
adamların kabinetində olurdu. Morozov nə yollasa, belə bir 
lampanı tapa bilmiş və bununla son dərəcə qürur duyurdu. 
– Əyləş, – Morozov stəkanı azca kənara çəkib stulu 
göstərdi. 
Çijov kabinetdəki dəri stullardan birində oturdu. 
– Məlumatını oxudum, – Morozov qısaca bildirdi, – 
düzü, heç nə başa düşmədim. Həmişəki kimi qarışıq və 
qeyri-konkret yazırsan. Amma kimi öldürdüklərini mən 
www.vivo-book.com 
 84 
dərhal anladım. Hətta kiməsə zəng də etdim. Bilirsən, nə 
miqyasda insan idi? 
Bu, Morozovun sevimli ifadəsiydi. O, hər şeyi 
“miqyasla” ölçürdü. 
Çijov təbəssümünü boğdu. 
– Təsəvvür edirəm. Əgər qanuni oğru və belə bir 
avtoritetdirsə. 
– Heç nəyi təsəvvür etmirsən, – Morozov qaşlarını 
çatıb əlini yellədi, – bu çox məşhur adam olub. Çox, – o 
yenə vurğuladı. 
– Mixeyev mənə deyib, – Çijov təsdiqlədi. 
– Mixeyev kimdir ki. – Prokuror Cinayət Axtarış 
İdarəsinin inadkar rəisini açıq-aşkar xoşlamırdı. – O 
axtarandır. Onun işi – tutdu, atəş açdı, apardı, həbs etdi. 
Sənin işin düşünməkdir. Bu daha çətindir. Sən heç təsəvvür 
etmirsən necə bir insanı öldürüblər, – prokuror yenə dedi. 
Bu dəfə Çijov susdu və Morozov daha iltifatla davam 
etdi: 
– Moseşvili Gürcüstanın ən varlı və tanınmış 
adamlarından biriydi. Moskva hakimiyyətində mənə belə 
www.vivo-book.com 
 85 
dedilər. Onlar artıq qətl haqda bilirlər. Bu gün axşam bütün 
qəzetlər bu haqda yazacaq. Televiziyadan mənə zəng edib 
təhqiqatı kimin apardığını soruşmuşdular. Dedim ki, bu 
qalmaqallı qətlin təhqiqat qərargahına özüm rəhbərlik 
edirəm. 
Bu, tamamilə Morozova uyğun hərəkət idi. 
Telekameralar qarşısında özünü göstərməyi sevirdi. Onun 
üçün bu ən böyük mükafat idi. 
“Əcəb işə düşdük”, – Çijov məyusluqla düşündü. 
– Mixail Moseşvili sadəcə qanuni oğru deyildi, – 
prokuror davam edirdi, – o, üç il əvvəl Eduard Şevarnadzeyə 
hakimiyyətə gəlməyə kömək edənlərdən biri olub. Amma 
daha sonra yola getməyiblər və o, Moskvaya köçüb. 
Moseşvili ən məşhur artistlərlə, rəssamlarla, bəstəkarlarla 
dostluq edirdi. Sən səhərdən belə bir şeyi aydınlaşdıra 
bilmirsən? 
– Mən raport yazmışam, – Çijov özünü təmizə 
çıxarmağa çalışdı, – bu təhqiqatı kimə verəcəyinizi 
bilmirdim. 
www.vivo-book.com 
 86 
– Raport, – Morozov əlini yellədi, – başdan eləmək 
istəmisən. Burda belə bir qətl var, sənsə – raport yazırsan. 
Mən artıq səhərdən öz təhqiqatımı aparıram. Hərçənd, mən 
bu işlə məşğul olmamalıyam. Sən də raportdan danışırsan. 
Belə işləmək asandır. Başından oldu, vəssalam. Yox, 
düşünmək lazımdır, əsas olanı görmək lazımdır. 
Morozov özü belə hesab edirdi ki, o, əsas olanı görə 
bilir və indi öz müstəntiqini öyrədirdi. Digər tərəfdən, o 
artıq yarım saat idi ki, bu təhqiqatı Çijova, yoxsa başqa, 
daha yetkin bir adama tapşırmaq üzərində baş sındırırdı. 
Burda Morozovu çox narahat edən bir nüans var idi. Yaşlı 
müstəntiq təhqiqatın bütün uğurunu mənimsəyə və ya onun 
ümumi görkəmini bir qədər korlaya bilər. Amma gənc 
Çijovun bu sahədə heç bir şansı yox idi. Heç kimin ağlına 
gəlməyəcək ki, belə səs-küylü qətlin təhqiqatını bu südəmər 
aparıb. Əlbəttə, hamı düşünəcək ki, təhqiqatı, öz uğurları 
barədə təvazökarcasına susan Morozov özü aparıb. Və bu, 
Çijovun xeyrinə əsas dəlil oldu. Bütün bunları ətraflı 
düşünən Morozov gənc müstəntiqi çağırıb yüngülvari 
www.vivo-book.com 
 87 
sıxışdırandan sonra qətlin təhqiqatını ona tapşırmağa qərar 
vermişdi. 
Morozov bilirdi ki, gəncliyinə baxmayaraq, Çijov 
perspektivli işçiydi. Qatili tapmağasa ona Mixeyevin özü 
kömək edəcək. Bu zaman bir gülləylə iki quş vurmuş 
olacaq. Əgər Mixeyev və Çijov qatili tapa bilsə, qalibiyyət 
yenə prokurorun adına yazılacaqdı. Əgər tapmasalar, Çijov 
yüngülvari cəza alar. Nəticə etibarilə, o, təhqiqat aparmağa 
borcludur, qatili tapmağa yox. Amma bu inadkar 
Mixeyevdən birdəfəlik yaxa qurtarmaq olar. Morozov bütün 
bunları ətraflı düşünəndən sonra Çijovu çağırmışdı. 
– Mən istəyirəm ki, siz təhqiqatın əhəmiyyətini başa 
düşəsiniz, – prokuror davam edirdi. – Sizə təzyiq 
göstərəcəklər, hətta təhdid də edəcəklər. Heç nədən 
qorxmayın. Həmişə xatırlayın ki, mən sizinləyəm. Və 
sakitcə, məqsədyönlü şəkildə təhqiqatınızı aparın. Mən 
Daxili İşlər İdarəsi rəisinə zəng edib xahiş edəcəyəm ki, bu 
işlə şəxsən mayor Mixeyev məşğul olsun. O sizə zəruri 
köməyi göstərəcək. Mən sizi başqa işlərdən azad edirəm. 
General Seleznyovun mənzilini qarət edən dəstənin işini 
www.vivo-book.com 
 88 
Vostrikova verin. Və yalnız Moseşvilinin işiylə məşğul 
olun. İndi bu, bizim üçün ən vacibidir. Xatırlayın ki, Çijov, 
söhbət bizim prokurorluğumuzun şərəfindən gedir. Bizim 
rayonda belə qətllər hər gün olmur. 
– Başa düşürəm, – Çijov məyusluqla cavab verdi. Bu 
Moseşvilini lənətə gəlsin! İndi Morozov onu təngə 
gətirəcək. Prokurorun şəxsi şöhrətiylə bağlı məsələlərdə 
onun aktivliyi hamıya məlum idi. Çijov anladı ki, qarşıda 
onu çətin günlər gözləyir.  
– Gedə bilərsiniz, – Morozov icazə verdi, – məni 
daim məlumatlandırın. 
Çijov hələ öz kabinetinə çatmamışdı ki, Morozov ona 
yenidən zəng etdi. 
– Mətbuata heç bir məlumat vermirsən, – prokuror 
ciddi tərzdə dedi, – sizin işiniz işləməkdir, müsahibə vermək 
yox. Bunu unutmayın. 
Yalnız rayon prokurorunun yanından çıxandan sonra 
Çijov rahat nəfəs ala bildi. O yalnız indi bu cinayətkar 
avtoritetin qətliylə bağlı necə bir həngaməyə düşdüyünü 
www.vivo-book.com 
 89 
anladı. Kabinetinə daxil olub Konstantin İqnatyeviçə zəng 
etdi. 
Onun əhvali-ruhiyyəsi yaxşı deyildi. 
– Sizin boşboğaz artıq səni çağırıb? – Mixeyev 
soruşdu. 
– Çağırıb, – Çijov məyusluqla dedi. 
– Təsəvvür edirəm, özünü necə gözə soxacaq, – 
Mixeyev rayon prokurorunu Çijovdan pis tanımırdı. – Bu 
axı onun dilinin əzbəridir. Belə bir cinayət. Biz səninlə necə 
bir işə düşmüşük, oğlan. Bu Mixo böyük avtoritet imiş, 
mənim uşaqlarımın çoxu onu tanıyır. Elə mən özüm də 
gərək onu ilk baxışdan tanıyaydım. Sadəcə olaraq cəsədə 
baxa bilmirəm. Bu, məndə anadangəlmədir, neyləmək olar. 
– Çamadanları açdınız? – Çijov soruşdu. 
– Açdıq. Bir neçə məktub, yüzdollarlıq əsginazların 
üç dəsti. Qeyri-adi heç nə. 
Doğrudan da, Moskvada kapitalizmin gur inkişafı 
dövründə çamadanda tapılmış otuz min dollar adi hal idi. 
Nyu-York və ya Los-Anceles polisi miqyasında ağlasığmaz 
olan bu məbləğ Moskva hüquq-mühafizə orqanları 
www.vivo-book.com 
 90 
əməkdaşları üçün adi hal idi. Burda banklara və kredit 
kartlarına güvənmirdilər. Burda bütün işləri nağd pulla 
görməyi xoşlayırdılar. 
– Morozov mənə dedi ki, Moseşvili artıq çoxdan 
Moskvaya köçüb. Bəs o, niyə mehmanxanada yaşayıb, – 
Çijov maraqlandı, – bunu yoxlamadınız? 
– Artıq yoxlamışıq. Onun Moskva ətrafında bağ evi 
var. On yeddi otaqdan ibarət böyük bir villadır. Amma 
gəlişləri zamanı mehmanxanada yaşayırmış. Yeri gəlmişkən, 
aydınlaşdırdıq ki, bu lüks nömrə daimi olaraq vətəndaş 
Moseşvili üçün ayrılıbmış. Onun prezident olduğu 
“Ampeks” firması nömrənin pulunu bir il əvvəldən 
ödəyirmiş. Ona görə bu gün səninlə iki yerə getməliyik – 
Moseşvilinin bağ evinə və firmasına. 
– Qəribədir ki, belə bir adamın cangüdəni olmayıb, – 
Çijov təəccübləndi. 
– Qəribə heç nə yoxdur. Avtoritetlər arasında demək 
olar ki, heç kimin cangüdəni yoxdur. Əlaltı nə qədər desən 
var, amma cangüdən yox. Qanuni oğrunun özünü qoruya 
bilməməsi yaxşı çıxmır. O, adi kommersant və ya bankir 
www.vivo-book.com 
 91 
deyildi, bir qrup müəssisənin rəhbəriydi. Məndə olan 
məlumata görə onun dəfninə Moskvanın yarısı gələcək. 
Minlərlə insan onun bir sözündən asılıydı. Belə bir qətli 
yalnız ondan heç də zəif olmayan başqa bir avtoritet təşkil 
edə bilərdi. Yeri gəlmişkən, sənin yanına hələ cəsədi tələb 
etmək üçün heç kim gəlməyib? 
– Yox, – Çijov təəccübləndi, – gəlməlidirlər? 
– Mərc gələrəm – bu gün gələcəklər. Bu, mötəbər 
publikadır. Yeri gəlmişkən, onlar bizə kömək edəcəklər. 
Bircə bilsələr ki, biz Moseşvilinin qatilini axtarırıq, 
yanımızda onlarla könüllü köməkçi peyda olacaq. Buna 
hazır ol və əsəbiləşmə. Bu gündən etibarən səni 24 saat 
izləyən xüsusi cangüdənlərin də olacaq. 
– Maraqlı perspektivdir. Bir tərəfdən Morozov, digər 
tərəfdən Mixonun keçmiş həmkarları. 
– Elədir. Onlar bizə axtarışlarda kömək etməyə hazır 
olacaq. Amma əgər biz hansısa bir şəkildə qatili tapa bilsək 
– hərçənd, mən buna çox şübhə edirəm – onlar onu 
burnumuzun dibindən götürüb aparacaqlar. Onları incidənlə 
haqq-hesab çürütməyə adətən özləri üstünlük verirlər, 
www.vivo-book.com 
 92 
şahidsiz. Hərçənd, düşünürəm ki, Moseşvilinin qatili çoxdan 
ölüb. Belə bir adamı əsla saxlamaq olmaz. Onu tapşırığı 
yerinə yetirən kimi dərhal aradan götürməliydilər. 
Nə Mixeyevin, nə də Çijovun ağlına belə gəlməzdi ki, 
onların bütün danışığı rayon prokurorluğunun binasının 
qarşısında dayanmış ağ Mersedesdən dinlənilir. Maşında 
oturan şərqlilərə məxsus xarici görkəmli üç nəfər diqqətlə 
Mixeyevin sözlərinə qulaq asırdı. Onlardan biri – arxa 
oturacağa yayılmış dolu bədənli cənab qəzəblə dedi: 
– Eşidirsiniz, nə deyirlər? Mən də belə düşünürəm. 
Amma təkcə onlarla axtarmaq lazım deyil. Vaja, bizim 
bütün adamları işə qoş. Elan et ki, Mixonun qatilini tapana 
kimi bütün fəaliyyətimizi dayandırırıq. Məni başa düşürsən? 
Qabaqda, sürücünün yanında əyləşən burnuqırıq, 
enlikürək, idmançı bədənli gürcü başını tərpətdi. O, hamıdan 
artıq qanıqaraydı. Dünən axşam Mixo qadın gözlədiyini 
deyib özü onu buraxmışdı. Səhərsə onun yanına gələndə bu 
dəhşətli qətl haqqında öyrənmişdi. 
Mixeyev Çijovla sağollaşıb dəstəyi asdı. Arxa 
oturacaqda əyləşən adam qurcuxdu. 
www.vivo-book.com 
 93 
– Gedək, – o, maşından düşüb Vajaya əmr etdi. 
Onlar ikilikdə prokurorluğun binasına girib Çijovun 
kabinetinə yönəldilər. Gənc müstəntiq bilmirdi ki, elə 
aparatlar var ki, onların vasitəsilə pəncərə şüşələrinin 
vibrasiyasına əsasən və ya kabellə istənilən xəttə qoşulmaqla 
danışığı dinləmək olur. Belə texniki yeniliklər heç DİN-in 
mərkəzi aparatında və Respublika Prokurorluğunda belə 
yoxdur. 
– Olar? – naməlum adam Çijovun kabinetinin qapısını 
azca aralayıb soruşdu. 
– Buyurun, – müstəntiq gələni xoş üzlə qarşıladı. 
Hər iki qonaq kabinetə daxil olub stulda əyləşdi. 
Çijov ikincinin yöndəmsiz fizionomiyasına baxıb baxışını 
birinciyə yönəltdi. 
– Quram Xotivari, – o özünü təqdim etdi, – mən 
dünən gecə “Ukrayna” mehmanxanasında öldürülən Mixail 
Quramoviç Moseşvilinin işiylə bağlı gəlmişəm. 
“Operativdirlər”, – Çijov ah çəkdi. Bax belə işləyirlər. 
– Eşidirəm sizi, – o, nəzakətli olmağa çalışırdı. 
www.vivo-book.com 
 94 
– Bu onun bütün dostları üçün böyük dərddir, – 
Xotivari ah çəkdi, – onun arvadı və qızı var. Onlar bu haqda 
heç nə bilmirlər. Onun cəsədini vermək üçün sizin 
razılığınızı almayıncaya qədər onlara bu haqda xəbər 
vermək istəməzdik. 
– Siz hardan bilirsiniz ki, o öldürülüb? 
– Mehmanxanadan. Biz səhər gələrkən bu dəhşətli 
xəbəri eşitdik, – Xotivari ah çəkdi. – Rəhmətlik yaxşı adam 
idi. 
– Siz cəsədi meyitxanadan aparmaq istəyirsiniz, – 
Çijov anladı. – Bu gün günorta biz yarılma haqda protokol 
alacağıq, onda gələrsiniz, mən icazə verərəm. 
– Yox, əzizim, sən başa düşmədin, – Xotivari 
gülümsədi, – şəxsən bizə icazə lazım deyil. Sən bu kağızı 
meyitxanaya göndər ki, onlarda sənin razılığın haqda 
şəhadətnamə olsun. Biz yaxşı adamları pis vəziyyətdə 
qoymaq istəməzdik. Bunu axşam da edə bilərsən, biz səni 
tələsdirmirik. 
– Bəs sizin özünüzə razılıq lazım deyil? – heç nə başa 
düşməyən Çijov soruşdu. 
www.vivo-book.com 
 95 
– Yalnız dul qadını sakitləşdirmək üçün hər şeyi 
qanunla etmək lazımdır, genatsvale, siz onu narahat 
etməyəsiniz deyə, – Xotivari izah etdi, – bizə isə sənin 
razılığın lazım deyil. Cəsədi biz artıq götürmüşük. 
– Necə götürmüsünüz, – Çijov özünü itirdi, – milis 
meyitxanasından? 
– Gəncsən, genatsvale, amma belə yüksək işdə 
işləyirsən. Tanrının köməyilə daha da yüksəklərə qalxasan, 
– Xotivari dedi, – cəsədisə götürmüşük. Orda mənim yazım 
var. Məncə, bu kifayətdir. 
– Axı mən yarılma haqda aktı almamışam, – Çijov 
qəzəbdən qızararaq sakitcə dedi. 
– Bu da sənə akt, – Xotivari bütün zəruri sənədləri 
masanın üzərinə qoydu, – biz onu səhər almışıq, onu bura 
gətirməyə qərar verdik ki, sən narahat olmayasan. 
Çijov kağızlara nəzər saldı. Onlar tam qaydasındaydı. 
Qrebnev özü bütün sənədləri imzalamışdı. Doğrudanmı, 
onlar Arkadiy Fyodoroviçi də satın ala bilmişdilər? Çijov 
onu həmişə ən düzgün adamlardan sayırdı. 
www.vivo-book.com 
 96 
– Siz başa düşürsünüz ki, belə etmək olmaz? – Çijov 
soruşdu. 
– Başa düşürük, ona görə özümüz bura gəlmişik, – 
Xotivari başını yellədi, – sən də başa düş ki, əzizim, kimi 
öldürüblər. Necə bir adamı. Bütün Moskvanı ayağa 
qaldıracağıq, amma qatili tapacağıq. Bunu sənə mən 
deyirəm – Quram Xotivari. 
Çijov susurdu. O görürdü ki, mübahisə etməyin 
mənası yoxdur. 
– Sən narahat olma, – Xotivari davam etdi, – nə 
lazımdırsa, ediləcək. Əgər mümkündürsə, hələ bağ evinə 
getmə, imkan ver dul qadın ərini basdırsın. Onsuz da orda 
heç nə tapmayacaqsan. 
– Bu artıq bizim işimizdir, – Çijov meydan 
oxuyurcasına dedi. 
Xotivari gülümsədi. Gənc müstəntiqin dəlisov şücaəti 
onun xoşuna gəlirdi. 
– Telefonu ver, – o, Vajadan xahiş etdi. 
O, cibindən telefonu çıxarıb Xotivariyə uzatdı. 
www.vivo-book.com 
 97 
Telefonu götürən Xotivari təbəssümlə kiminsə 
nömrəsini yığdı. 
Bərkdən səs eşidildi: 
– Eşidirəm sizi. 
– Vyaçeslav Nikolayeviç, – Xotivari ciddi şəkildə 
dedi, – sizinlə danışan Quram Xotivaridir. Mənimlə bağlı 
sizə Moskva merliyindən zəng ediblər? 
– Hə, mənə dedilər ki, siz zəng edəcəksiniz. Sizə necə 
kömək edə bilərəm? 
Ən dəhşətlisi o idi ki, Çijov Morozovun səsini 
eşidirdi. Xotivari nəyisə qurdalayandan sonra prokurorun 
səsi kabinetdə aydın eşidilirdi. 
– Bizim bir xahişimiz var – öləni rahat bir şəkildə 
basdırmaq. Sizin adamlarınız onun bağında peyda ola 
bilərlər, amma belə bir vaxtda bunu etmək etik deyil. 
– Yaxşı, – Morozov razılaşdı, – mən müstəntiqimə 
tapşıraram ki, axtarışın vaxtını dəyişsin. Başqa hansısa bir 
xahişiniz var? 
– Yox, təşəkkür edirəm. Sağ olun. 
Xotivari telefonu söndürüb Vajaya qaytardı. 
www.vivo-book.com 
 98 
– Biz gedə bilərik? – o soruşdu. 
Çijov donmuş halda oturmuşdu. Sadəcə, başını 
tərpətdi. 
– Narahat olmayın, yoldaş Çijov, – Xotivari birdən 
dedi, – bu işdə biz sizin tərəfinizdəyik. 
Onlar kabinetdən çıxıb qapını möhkəm örtdülər. 
Onlar heç dəhlizin sonuna çatmamışdılar ki Morozov Çijova 
zəng etdi. 
– Qulaq as, Çijov, – prokuror özünün ənənəvi 
himayədar – laqeyd tonuyla dedi, – Moseşvilinin işiylə bağlı 
çox hoppanıb-düşmə. Sabah onu basdıracaqlar, hələ ki onun 
bağ evinə getmə. İmkan ver, camaat özünə gəlsin. Onsuz da 
çətin ki sən orda nəsə tapasan. Başa düşdün? 
– Başa düşdüm, Vyaçeslav Nikolayeviç. – Çox istərdi 
ki, Xotivarinin ona məhz haradan zəng etdiyini desin. 
Amma bunu etmək olmazdı. Morozov belə bir rüsvayçılığı 
bağışlamazdı. Və Çijov dişlərini qıcayaraq susdu. 
Nəhayət, dəstəyi yerinə qoyandan sonra masanın 
üstündəki yarılma protokoluna və ekspertlərin imzasıyla 
www.vivo-book.com 
 99 
qoşma məktuba nəzər yetirdi. O, qəfil telefonu özünə tərəf 
çəkib Qrebnevin nömrəsini yığdı. 
– Arkadi Fyodoroviç, – dedi, – sizi narahat edən 
Çijovdur. Kiyev rayonu prokurorluğundan. Siz bu gün 
öldürülən Moseşvilinin cəsədinin pataloqanatomik 
yarılmasını aparmısınız? 
– Hə, – qoca ekspert təsdiqlədi, – nə olub ki? 
– Yarılmada siz özünüz iştirak etmisiniz? 
– O qədər də yox, – Qrebnev bir qədər duruxdu, – 
mənə səhər tezdən zəng edib xahiş etdilər ki, gəlim. Mən də 
imtina edə bilmədim. Mən gələndə yarılma artıq bitirdi. 
Amma protokol həqiqidir, orda hər şey düz yazılıb – iki 
güllə yarası. Buna mən cavabdehəm. 
– Bəs sizdən gəlməyi kim xahiş etmişdi? 
– Bu sizin təhqiqatınız üçün vacibdir? 
– Düzünü desəm, çox. 
– Polkovnik İzotov. Şəxsən zəng etmişdi, burda pis nə 
var ki? O, tez-tez məndən gəlməyi, baxmağı xahiş edir. 
Burda heç bir kriminal görmürəm. 
– Cəsədin verilməsinə razılığı siz vermisiniz? 
www.vivo-book.com 
 100 
– Əlbəttə, yox, – Qrebnev hətta hirsləndi də, – siz ki 
bilirsiniz, mənim bunu etməyə ixtiyarım yoxdur. Onda niyə 
soruşursunuz? 
– Bağışlayın, Arkadi Fyodoroviç, mən sizi incitmək 
istəmirdim. Minnətdaram. Sağ olun. 
Dəstəyi qoyub on beş dəqiqə sənədlərə baxaraq sakit 
oturdu. Polkovnik İzotov Moskva şəhəri Daxili İşlər İdarəsi 
rəisinin birinci müaviniydi və cinayət axtarışı işini şəxsən 
idarə edirdi. O heç bilmirdi ki, bundan sonra Mixeyevə zəng 
etməyə dəyərmi. Nəhayət, qərar verdi. Nömrəni yığdı. 
Dəstəyi Mixeyev özü götürdü. 
– Konstantin İqnatyeviç, – o, ölgün səslə dedi, – 
Moseşvilinin bağ evinə gediş təxirə salınır. 
– Niyə? – Mixeyev sakitcə xəbər aldı. O, hadisələrin 
belə dəyişməyinə hazır idi. 
– Gəlib danışaram, – Çijov söz verdi. 
– Yaxşı, – Mixeyev soyuqqanlılıqla razılaşdı və 
birdən əlavə etdi: – Mən ki demişdim, bu iş hələ çox 
qanımızı qaraldacaq. 
www.vivo-book.com 
 101 
Ağ “Mersedes”də hələ də onların hər sözlərini 
eşidirdilər. 
 
 
 
 
      VII HİSSƏ 
Cəfərov rayon mərkəzinə böyük çətinliklə çatdı. 
Qonşu İmişli rayonuna gedən avtobusu gözləməli oldu. 
Avtobus şəhərdən üçsaatlıq gecikməylə yola düşdü və iki 
dəfə də yolda dayandı. Daha sonra İmişlinin rayon 
prokurorluğunda oturub Beyləqana gedən yol maşını 
tapılana kimi gözləməli oldu. Nəhayət, günortaya yaxın bir 
yük maşını tapıldı. Onlar təzəcə yola düşmüşdülər ki, 
mühərrik tüstülənməyə başladı və Beyləqanda heç bir işi 
olmayan sürücü daha yarım saat pis idarə olunan maşınla 
əlləşməli oldu. Onlar tərpənəndə artıq saat 5 idi. Saat 
yarımdan sonra rayon mərkəzinə çatdılar. 
Əvvəllər rayon “böyük rəhbərin” tərəfdaşı və 
silahdaşı olan yoldaş Jdanovun adıyla adlanırdı. Hərçənd, 
www.vivo-book.com 
 102 
yoldaş Jdanov Azərbaycanın bu sərhəd şəhərciyini öz 
gəlişiylə şərəfləndirməsə də, Moskvada və Bakıdakı 
rəhbərlik rayonu məhz onun şərəfinə adlandırmağı mümkün 
və düzgün hesab etmişdilər. Böyük hərəkatın digər 
tərəfdaşlarından fərqli olaraq Jdanovun bəxti daha çox 
gətirmişdi. O vaxtında öldü və Azərbaycanda başlanan 
çevriliş dalğası onu coğrafi xəritədən atana kimi tarixdə 
daha qırx il qala bildi. 
Əlbəttə ki, rayon mərkəzində Cəfərovu heç kim 
gözləmirdi. Bu zaman prokurorluqda Bakıdan gələn 
müstəntiqin nə istədiyini düz-əməlli başa düşməyən yuxulu 
növbətçi oturmuşdu. Yerli İcra Hakimiyyətinə gedəsi oldu. 
Orda bəxti daha çox gətirdi. İcra başçısı Eldar Qasımov artıq 
onun Bakıdan gəlişindən xəbərdar edilmişdi. O, qonağı 
mehribanlıqla qarşıladı, çay təklif etdi. 
Ənənəvi olaraq böyüklərə hörmət olunan 
Azərbaycanda Qasımov bağışlanılmaz dərəcədə cavan idi. 
Onun qırx üç yaşı var idi. Əlavə olaraq onun bir çatışmazlığı 
da var idi. O, çox cavan görünürdü. Sanki rayon icraiyyə 
komitəsinə təsadüfən gəlmiş keçmiş komsomol 
www.vivo-book.com 
 103 
rəhbərlərindən biriydi. Qasımov doğrudan da on il əvvəl 
rayon komsomol komitəsinə rəhbərlik etmiş və o vaxtdan 
həmişəlik olaraq işdə fədakar coşqunluğu və inadkarlığını 
qoruyub saxlaya bilmişdi. 
Bu hündürboy, yaraşıqlı, cavan adam dərhal 
Cəfərovun xoşuna gəldi. Təqribən, Mirzə ilə eyni yaşda 
olduğundan onlar tez bir zamanda dil tapa bildilər. 
– Orda vəziyyət necədir, – Qasımov təşvişlə soruşdu, 
– sakitçilikdir? 
– Hələ ki hə, – Cəfərov ah çəkdi. Son zamanlar 
Bakıda hər il çevrilişlər olurdu – iki dəfə cəhd olmuşdu, iki 
dəfə ona oxşar nəsə. Ölkənin dağılmasından sonra 
respublika əhalisi dörd il ərzində üç prezident, iki prezident 
səlahiyyətlərinin müvəqqəti icraçısı, ona yaxın baş nazir və 
bir o qədər də hökumət görmüşdü. 
Bu dəyişikliklər Cəfərovun taleyinə az təsir göstərsə 
də – o, müstəntiq olaraq qalmışdı – Qasımov üçün çox 
əhəmiyyətliydi. Bir prezidentin hakimiyyəti dövründə onu 
işdən çıxarmışdılar, digərində hətta həbs etmişdilər, 
üçüncünün dövründəsə rayon icra hakimiyyətinin başçısı 
www.vivo-book.com 
 104 
təyin etmişdilər. O yaxşı bilirdi ki, Bakıda hakimiyyət 
dəyişsə, onun istefası qaçılmazdır. Hər yeni lider öz 
komandasını gətirirdi. Əlbəttə, bu yalnız Qasımovun ağlına 
gəlmirdi. Respublikada hər bir yerli rəhbər, hər bir nazir, iri 
və ya xırda məmur başa düşürdü ki, hakimiyyət dəyişilsə, 
növbəti liderin gəlişiylə onlar hər şeyi itirə bilərlər. Ona görə 
hamının ilkin şüarı bu idi – zənginləşin. Nəyin bahasına 
olursa olsun bu gün, elə indi zənginləşin, yoxsa sabah gec 
olacaq. Ümumi hərc-mərclik, demək olar ki, oyuncaq 
çevrilişlər insanları fırıldaqçı, acgöz, tamahkar və dağıdıcıya 
çevirmişdi. Məmurların bu yırtıcı azğınlığının fonunda 
Qasımov əxlaqlı adam idi. Rayon sakinlərinin taleyi haqda 
bütün sələflərinin hamısından daha çox düşünürdü. Bu o 
demək deyildi ki, Qasımov ideal insan idi. On dollarlıq 
maaşla heç bir halda yaşamaq mümkün deyildi. Sadəcə 
olaraq o, respublikada deyildiyi kimi insaflıydı və doğrudan 
da, kömək edə biləcəyi və etməli olduğu yerdə zorakılıqla 
məşğul olmurdu. 
– Yəqin Kazımov artıq sizə zəng edib, – Cəfərov 
ehtimal etdi. 
www.vivo-book.com 
 105 
Qasımov başını yellədi: 
– Amma o demədi ki, konkret hansı işlə bağlı 
gəlmisiniz. 
– Döyüş bölgəsində, dağlarda çoban Qurban kişi 
öldürülüb. Cavan bir oğlan şahid qalıb. Biz yoxlamışıq, 
şahid əmin edir ki, çobanı ermənilərlə birgə fəaliyyət 
göstərən azərbaycanlılar öldürüb. Görünür, birləşmiş 
dəstədir. Mən də bunu yoxlamaq istəyirəm. 
Qasımov qaşlarını çatdı. 
– Nə Allaha inanırlar, nə İsaya, – o, əsəbiliklə dedi, – 
müharibə gedir, onlarsa talan edirlər, öldürürlər, 
oğurlayırlar. Belə əclafları güllələmək lazımdır. Bilirsən, 
İrana keçirmək üçün sərhədə nə qədər mal aparıblar? Hər 
şey satın alınıb – ordu da, gömrük də, sərhədçilər də, milis 
də, sizin prokurorluğunuz da. Mən adamları dəyişirəm, 
Bakıdan yeniləri göndərməyi xahiş edirəm. Onlarsa 
əvvəlkilərdən daha pis imiş. Beləliklə, biz necə kömək edə 
bilərik? 
– Şahidin dediyinə görə qatillər arasında Ömər adlı 
adam olub. Biz ehtimal edirik ki, bu, yerlilərdən biri olub. 
www.vivo-book.com 
 106 
Əksəriyyəti şiə olan qonşu Füzuli rayonundasa belə bir ad 
çətin ki ola. Biz də ona görə yoxlamaq istəyirik. Kazımov 
deyir ki, onların rayonunda sünnilərin yaşadığı üç kənd olub. 
– Maraqlıdır, – Qasımov gülümsədi, – doğrudan da, 
şiələrdə belə ad olmur. Bu kəndlərdən kimisə tapmaq lazım 
olacaq. İş ondadır ki, kəndlərdən ikisi işğaldadır və indi o 
biri tərəfdədir. Üçüncü kənd isə Horadizə yaxındır. Orda 
bizim istinad postumuz var. 
– Bəs o iki kəndin əhalisi haradadır? – Cəfərov 
soruşdu. 
– Onlar da burdadır, – Qasımov fikrə getdi, – mən 
tapşırıq verərəm ki, səni qaçqınların kompakt yaşadığı 
düşərgəyə aparsınlar. Danışdıq? 
– Çox sağ ol, – Cəfərov ayağa qalxaraq dedi. 
Amma Qasımov onu buraxmaq fikrində deyildi. 
– Otur, bir yerdə gedib nahar edərik. – Onlar hiss 
olunmadan, bir-birilə şərtləşmədən “sən”ə keçmişdilər. 
Yalnız maşında Qasımov birdən soruşdu: 
– Sən prokurorla görüşmüsən? 
www.vivo-book.com 
 107 
– Rəhimovla? Hələ yox. Getmişdim, orda heç kim 
yox idi. Bircə növbətçiydi, o da məncə milisdən idi. 
– Görəcəksən, necə bir tip olduğunu, – Qasımov 
burnunun altında dedi. – O qədər qanımızı qaraldır ki. 
Bakıda nüfuzlu qohumlarının olmasından istifadə edib 
özbaşınalıq edir. Mənsə heç nə edə bilmirəm. Hərçənd, sizin 
prokurorluğa iki dəfə yazıb onu geri çağırmağı xahiş 
etmişəm. Amma görünür, onun əlaqələri haqda sənin 
rəislərin də bilir. Yaramazın yeri möhkəmdir. 
– Sən onu tərifləməyə başla, – Cəfərov təklif etdi, – 
bəlkə onun əlaqələrinin buna bir köməyi dəyə bilər. Daha 
yüksək vəzifəyə irəli çəkərlər. Sənin üçün də yaxşı olar – 
belə bir düşmənin olmaz, ona da xoş olar, qabağa gedər. 
– Bacarmaram, – Qasımov başını buladı, – həddən 
artıq xoşagəlməz tipdir. Prezident Aparatına yazmaq lazım 
gələcək, amma uşaqlıqdan xəbərçiləri sevmirdim. 
Daha bu mövzuda danışmadılar. 
Nəhayət, Qasımov, Mirzəni keçmiş rayon partiya 
komitəsinin qonaq evinə apardı. Onunla sağollaşıb yenidən 
icra hakimiyyətinin binasına qayıtdı. 
www.vivo-book.com 
 108 
Mirzə soyunub əşyalarını stulun başına qoydu. Otaqda 
sakitlik idi, bura küçədən səslər gəlmirdi, pəncərəsi bağa 
açıldığından yalnız su səsi eşidirdi – hardasa qab 
yuyurdular. 
Birdən telefon zəng çaldı. Bunun kim ola biləcəyinə 
təəccüblənən Cəfərov dəstəyi götürdü. 
– Salam, – kiminsə amiranə səsi gəldi, – məni 
görməməzliyə vurmaq üçün çox gəncsən. Gələn kimi 
icraiyyə komitəsinə qaçmısan. Məni niyə gözləməmisən? 
– Kimdir danışan? 
– Danışan Rəhimovdur. Gözləyə bilərdin. Sizdə, 
Bakıda hamı belə səbirsizdir? Səhər düz 9-da yanıma gəl. 
Öz rəhbərliyinəsə de ki, növbəti dəfə müstəntiq göndərəndə 
xəbərdarlıq etsinlər. Bura sərhədyanı rayondur, – o elə belə 
də dedi “sərhədyanı”, – kimi gəldi buraxmırıq. 
– Nəzərə alaram, – Cəfərov quru tərzdə dedi. O, 
qanacaqsızları sevmirdi, amma onlarla münaqişəyə 
girməməyə çalışırdı. 
– Nəzərə al. Sabah da mənim yanıma gəl. 
Rayon prokuroru dəstəyi asdı. 
www.vivo-book.com 
 109 
“Niyə onlar hamısı özlərindən belə razıdırlar? – 
Cəfərov məyusluqla düşündü, – elə bil eyni inkubatordan 
çıxırlar”. 
Daha bir zəng gəldi. 
“Ümid edirəm, bu Rəhimov deyil”, – Mirzə dəstəyi 
qaldırarkən düşündü. 
– Yatmırsan? – o, Qasımovun tanış səsini eşitdi. – 
Sənə danışmağı tamam unutmuşam. Sənə danışdığım həmin 
iki kənd lap yaxında yerləşir. Orda bir kolxoz var idi. Həmin 
kolxozun sədri indi bizdə, icra hakimiyyətindədir... Onu 
görən kimi sən yadıma düşdün. Bəlkə onu sənin yanına 
göndərim? 
– Əlbəttə, – Mirzə sevindi, – çox sağ ol. O mənə çox 
lazımdır. 
– Mən də elə düşündüm. O, sabah səhər çıxıb gedir, 
ona görə indi göndərirəm. Sağlıqla qal. 
Yenidən geyinməli, qələm və kitabçasını hazırlamalı 
oldu. Şahidlərin dindirilməsi üçün blanklar çoxdan yox idi: 
respublikada kağız çatmırdı. Hər yerdə açılan türk 
mağazalarından alınan ağ vərəqlər verirdilər. Onu da bir 
www.vivo-book.com 
 110 
dəstə kağızın dəyərində olan maaşlarından almalı idilər. 
Bunu hamı bilir, amma susmağa üstünlük verirdi. 
Kolxoz sədri on beş dəqiqədən sonra gəldi. Bu, 
ortaboylu, şişkin, sanki ölüvay gözləri olan yaşlı adam idi. 
Otağa daxil olub çəkmələrini səliqəylə çıxarıb corabla 
masanın arxasına keçdi. 
– Vaqif Hümbətov, – kolxoz sədri özünü təqdim etdi, 
– mənə əmr etdilər ki, sizin yanınıza gəlim. 
Onda hələ xahişin əmr hesab olunduğu keçmiş 
dövrlərin vərdişləri qalmışdı. Prokurorluq müstəntiqinin 
yanına gedişsə həmişə böyük xoşagəlməzliklər gətirə bilər. 
– Əyləşin, – Cəfərov onu masa arxasına dəvət etdi, – 
mən sizinlə söhbət etmək istərdim. 
Hümbətov ehtiyatla stulun kənarında oturdu. O, bir 
qədər qorxmuş kimiydi, Cəfərovun görməyə alışdığı kolxoz 
sədrlərinə heç oxşamırdı. 
– İşləriniz çətindir? – birdən Mirzə soruşdu. – 
Qaçqınlardan ibarət bütöv bir kolxoz. Hamısını yedirmək, 
geydirmək lazımdır. 
www.vivo-book.com 
 111 
Belə bir başlanğıcı gözləməyən Hümbətov müstəntiqə 
qorxa-qorxa nəzər saldı. 
– Biz bütün inəkləri xilas etmişik, uşaqları südlə 
təmin edirik, – o dedi. 
– Narahat olmayın, mən sizi buna görə 
çağırmamışam, – Cəfərov təbəssümünü güclə boğub deyə 
bildi, – sadəcə olaraq mənə sizin köməyiniz və məsləhətiniz 
lazımdır. 
– Əlbəttə, – Hümbətov qorxaq gözlərini müstəntiqdən 
çəkməyərək canlandı. Bu, sədrin gözlərində əksini tapa bilən 
yeganə hiss idi – qorxu. 
– Bu yaxınlarda dağlarda çoban öldürülüb, – Cəfərov 
başladı. – Biz yoxlama apardıq və birdən məlum oldu ki, 
onu azərbaycanlılar öldürüb. Ən təəccüblüsü odur ki, onlar 
ermənilərlə birgə fəaliyyət göstərirmişlər. 
– Burda təəccüblü nə var ki? – birdən Hümbətov 
soruşdu. 
– Bəs siz təəccüblü heç nə görmürsünüz? – öz 
növbəsində Cəfərov da heyrətləndi. 
www.vivo-book.com 
 112 
– Mən artıq heç nəyə təəccüblənmirəm, – Hümbətov 
cavab verdi. – Bağışlayın, sizin adınız necə oldu? 
– Mirzə... 
– Hə, hörmətli Mirzə müəllim, mən həyatımda elə 
şeylər görmüşəm ki, daha nəyəsə təəccüblənmirəm. İndi 
mən hər şeyə inanıram. Bəyəm kimsə düşünə bilərdi ki, 
Sovet İttifaqı dağılacaq? Məgər kimsə ehtimal edə bilirdi ki, 
kommunistlər olmayacaq? Bizim nə vaxtsa ermənilərlə 
döyüşəcəyimizi və mənim bütün kolxozçularımın öz 
torpağında qaçqın olacağını mən yatıb yuxumda görə 
bilərdimmi? Bunlardan sonra mən daha heç nəyə 
təəccüblənmirəm. Bağışlayın, mən çox uzun danışdım. 
– Yox-yox, eybi yox. Axı özünüz deyirsiniz ki, bu 
inanılmazdır – belə müharibə, belə bir düşmənçilik, indi də 
belə bir dəstə. 
– Heç bir düşmənçilik yoxdur, – Hümbətov birdən 
etiraz etdi. – Bilirsiniz, biz bu lənətə gəlmiş Qorbaçova 
qədər necə yaşayırdıq! Qonşu rayonda toy çalınırdı. Biz 
necə mehriban idik! Martunidən mənim yanıma kolxoz sədri 
Aşot Avetisyan gəlirdi. Özüylə də əlli nəfər gətirirdi. Biz də 
www.vivo-book.com 
 113 
hamını xoşüzlə qarşılayırdıq. Daha sonra mən əlli nəfər 
dostumu götürüb onun yanına gedirdim. Onlar da bizi elə 
qarşılayırdılar. Lənətə gəlsin bu müharibə! Biz ermənilərlə 
qardaş kimi yaşayırdıq. İndi bunu xatırlamağı sevmirlər. 
Məni tikə-tikə doğrasalar da, deyəcəm: biz mehriban 
yaşayırdıq, qonşu kimi, dost kimi. – Hümbətov 
hiddətlənmişdi, görünür, bu mövzu ona rahatlıq vermirdi, 
dərk olunmamış ağrı kimi onu həyəcanlandırırdı. – Bu 
müharibə kimə lazım idi? İstəyirsiniz, mən deyim: pul qarət 
edib məsuliyyətdən qorxan hər cür istismarçıya, fırıldaqçıya, 
əclafa. Deyirlər, ermənilər azadlıq uğrunda ayağa qalxıblar. 
Doğru deyil. Bu söhbətlər başlanandan sonra biz hələ uzun 
müddət gecələr görüşürdük. Onlar mənə belə deyirdilər: bizə 
heç nə lazım deyil, necə yaşamışıq elə də yaşamaq istəyirik. 
Qoy bizə rahat yaşamağa imkan versinlər. Amma 
vermədilər. Nə o tərəfə, nə bu tərəfə. 
– Sizin əcəb fəlsəfi fikirləriniz varmış, – Cəfərov dedi. 
– Siz mənimlə düşərgəyə gəlin, baxın görün, mənim 
camaatım necə yaşayır, – Hümbətov lap ürəkləndi, – 
xəstələr, yaralılar, uşaqlar, qocalar torpağın üstündə, çadırda 
www.vivo-book.com 
 114 
yaşayırlar. Uşaqlar yarım ildir ki, məktəbə getmirlər. Mən 
sizdən soruşuram, bu müharibə kimə lazım idi? Mən bütün 
həyatım boyu burda yaşamışam, Qarabağ müharibəsi haqda 
nəsə bilmək üçün mənə qəzet oxumaq lazım deyil. Hə, 
bizim üçün çox çətindir. O qədər öldürülən, o qədər itkin 
düşən var, evlərimiz dağılıb. Bəyəm ermənilərin vəziyyəti 
yaxşıdır? Onlar indi bu torpaqlarda yaşayırlar? Heç də yox. 
Onlar da yaşamır, çıxıb gedirlər, daimi müharibədə yaşamaq 
istəmirlər, başa düşürlər ki, burda daha sülh olmayacaq. 
– Bu müharibəni birinci biz başlamamışıq, – Cəfərov 
quru tərzdə qeyd etdi. O artıq bu mövzuya toxunduğuna 
peşman olmuşdu. Amma Hümbətovu saxlamaq o qədər də 
asan deyildi. 
– Əskəranda bizim iki oğlanımızı öldürəndə mən 
təklif etmişdim: Stepanakertə gedib xoşluqla razılığa gələk. 
Biz itlə pişik kimi yaşaya bilmərik, qonşuyuq axı, neçə 
illərdir yan-yana yaşayırıq. Amma hamı elə bil başını 
itirmişdi. Sonra Sumqayıt hadisələri oldu. Mən onda da 
deyirdim, elə indi də deyirəm – cinayətkarın milliyyəti 
olmur. Bunu dərhal demək lazım idi. Daha sonra 
www.vivo-book.com 
 115 
azərbaycanlıları Dağlıq Qarabağdan və Ermənistandan 
qovmağa başladılar. Hər şeyi elə onda dayandırmaq olardı, 
amma təhrik edirdilər, ədalət haqda çığırırdılar, insanları 
mitinqlərə səsləyirdilər. Bəs müharibəni kim istəyirdi – 
Stepanakertdə oturub milyonlarını xilas etmək istəyən 
adamlar. Daha sonra onlara müharibədən qazanc əldə edə 
biləcəklərini dərhal anlayan Bakıdakı əclaflar da qoşuldu. 
Siz doğrudan, bu müharibə ərzində nə qədər adamın 
milyoner olduğunu bilmirsiniz? Doğrudan bilmirsiniz? 
– Bunun işə dəxli yoxdur, – Cəfərovun səbri tükəndi, 
– gəlin, konkret bizim işimiz haqda danışaq. 
– Danışaq, – Hümbətov yenidən sönükləşdi və birdən 
dedi: – Bilirsiniz, bu yaxınlarda nəyi başa düşmüşəm? 
İstənilən müharibə, hətta ən ədalətlisi belə sonradan öz 
xalqını da buna sövq edən yaramazlar tərəfindən başladılır. 
Ümumiyyətlə, istənilən müharibə əclafların şərəfli insanlara 
qarşı dilbirliyidir. Bu, yaramazların sizə və mənə qarşı 
müharibəsidir. Mən belə deyərdim. 
www.vivo-book.com 
 116 
Cəfərov üzünü çevirdi. Ürəyində o, Hümbətovla 
razıydı və onun hiddətini də anlayırdı. Qaçqınlar doğrudan 
da qeyri-insani şərtlərdə yaşayırdılar. 
– Deməli, dağlarda hər iki tərəfdən birləşmiş dəstə ola 
bilər? – Cəfərov dəqiqləşdirdi. 
– Əlbəttə, olar. Dəstə olmağı da vacib deyil. Hərdən 
əxlaqlı insanlara da rast gəlinir. İtkin düşən qohumları haqda 
öyrənmək, ölənlərin cəsədini götürmək üçün də gəlirlər. 
Bunda pis heç nə yoxdur. Amma əgər çobanı öldürüblərsə, 
deməli, quldurlar olub. Son vaxtlar onların sayı yaman 
çoxalıb, hər iki xalqın bədbəxtliyindən istifadə edirlər. 
– Siz bilmirsiniz, bu kim ola bilər? 
– Bilmirəm. Bəlkə onun tanışıdır. Bu mənim çobanım 
deyil, ona görə mən onun bütün tanışlarını tanıya bilmərəm. 
– Qatillərin arasında Ömər adlı bir azərbaycanlı da 
olub. Beləsi haqda da eşitməmisiniz? Bu yerlər üçün bu ad 
kifayət qədər nadir sayılır. 
– Bəs soyadı necədir? Bizim kolxozda iki Ömər olub, 
on beşə yaxın adamın da soyadı Ömərov idi. 
www.vivo-book.com 
 117 
– Yox, belə görünür ki, bu, onun adıdır. Soyadını 
bilmirəm. Qarabığlı, daim gülümsəyirmiş. Yanında başqa 
bir azərbaycanlı da olub, bəstəboylu. Sizinki deyil? 
– Ola bilməz, – Hümbətov karıxmış halda dedi, – 
Ömər Bakıya getmişdi, bizə ordan zəng etmişdi. 
– Sizdə belə bir Ömər olub? 
– Oxşayır. Qarabığlı. Mən onun valideynlərini 
tanıyıram. Atası əvvəllər yeger olub, öz tüfəngiylə bütün bu 
dağları keçib. Oğlu da yeger olmaq istəyirdi. 
– O, dağları yaxşı tanıyırdı? 
– Hə. Amma o, Bakıya gedib, – Hümbətov təkrar etdi. 
– Deməli, qayıdıb, – Cəfərov sakitcə dedi. – Onun 
şəklini hardan tapmaq olar? 
– Bilmirəm. Çətin ki ailəsi evdən qaçarkən albom 
götürə. O hayda olmayıblar. 
– Vaqif müəllim, bəs bu Ömər nə işlə məşğul olub? 
– Mən eşitdiyimə görə Bakıda hansısa kommersiya 
firmasında işləyib. Dəqiq heç nə bilmirəm. Valideynləri və 
bacısı bizim düşərgədə yaşayır. Çox yaxşı insanlardır. 
www.vivo-book.com 
 118 
– Bəs ikincinin adını deyə bilmirsiniz? Ömərin 
bəstəboy dostu olmayıb? 
– Yadımda deyil, amma məncə olmayıb. O çobanı 
Ömər özü öldürüb? 
– Belə görünür ki, hə. O qorxub ki, qoca onları 
tanıyar. 
– Biabırçılıq! Yazıq anası. Bəlkə bir səhv var? – 
Hümbətov ümidlə soruşdu. 
– Bilmirəm. Biz bunu yoxlamalı olacağıq. Siz sabah 
düşərgəyə gedirsiniz? Olar mən də sizinlə gedim? 
– Əlbəttə, olar. Səhər saat 7-də ardınızca gələrəm. 
– Danışdıq. Köməyə görə çox sağ olun, Vaqif 
müəllim. 
O, kolxoz sədrinə əlini uzatdı. Kişi onun əlini sıxdı. 
– Bağışlayın, – Hümbətov sağollaşarkən dedi, – 
sadəcə, bu müharibə haqda sakit danışa bilmirəm. Dünən 
bizim düşərgədə bir oğlan öldü. Difteriyaya görə peyvənd 
edə bilməyiblər. Dərman yox idi. Bakıdasa şəhərin yarısı 
“Mersedes”lərdə gəzir. Sağ olun. 
www.vivo-book.com 
 119 
Onun gedişindən sonra Cəfərov uzun müddət yata 
bilmədi. O deyirdi ki, istənilən müharibə əclafların şərəfli 
insanlara qarşı dilbirliyidir. Nəhayət, Mirzə yuxuya getdi və 
ilk dəfə olaraq yuxusunda il yarım bundan əvvəl həlak 
olmuş qardaşı oğlunu gördü. O, nəyə görəsə gülümsəyirdi. 
 
 
 
      VIII HİSSƏ 
Moskvaya gəlib çatandan sonra, demək olar ki, yarım 
gün bir neçə cavan oğlanın qırsaqqız marağından yaxa 
qurtarmağa çalışdı. Onları başından eləmək problem deyildi, 
o, müşahidədən asanlıqla yayına bilərdi. Amma onun üçün 
vacib olan öz müşahidəçilərinin hazırlıq səviyyəsini, onun 
hərəkətlərinə adekvat reaksiyasını və proqnozlaşmış 
davranışlarını yoxlamaq idi. Bütün məlumatları əldə 
edəndən sonra sakitcə müşahidədən uzaqlaşdı. 
Müşahidəçiləri onun hara yoxa çıxdığını heç başa düşə 
bilmədilər. Sanki havada həll olunmuşdu. 
www.vivo-book.com 
 120 
Təyin olunmuş vaxta bir neçə saat var idi. O, nahar 
etməyə və telefon stansiyasına getməzdən qabaq bir qədər 
gəzişə də bildi. Nyu-Yorkla danışığı sifariş verməli oldu, 
əlaqə o qədər də pis deyildi. Demək olar ki, dərhal on 
beşinci kabinaya keçmək təklif olundu. O tərəfdə dəstəyi 
Pyer Dyunua qaldırdı. 
– Salam Dronqo, – Dyunua şən tərzdə dedi, – səni 
belə adlandırdığım üçün bağışla, ağzımdan çıxdı. Narahat 
olmaya bilərsən, mən aparat qoşmuşam, bizi dinləyə 
bilməzlər. 
– Axşamın, daha doğrusu, vaxtın xeyir, – köhnə 
dostunun səsini eşitmək ona xoş idi, – yoldaşınız necədir?  
– Sən elə bunu öyrənmək üçün zəng etmisən? – 
Dyunua güldü. Gülüşü əvvəlki kimiydi, uşaq kimi gülürdü. 
– Artıq nə baş verdiyini bilirsiniz? 
– Bilirəm, Lauton mənə danışıb. Belə görünür ki, 
sənin böyük problemlərin var. Narahat olma. Mən artıq 
İnterpolun Moskvadakı milli bürosuyla əlaqə saxlayıb sənin 
haqda onları xəbərdar etmişəm. Bu nömrəyə zəng edə 
www.vivo-book.com 
 121 
bilərsən... – Dyunua nömrəni diktə etdi, – orda sənə sənəd 
veriləcək, həm də nə lazımsa, edəcəklər. 
– Mən geri qayıdım? 
– İlk üç gün yox. Sən axı hər üç gündən bir özünü 
bildirməlisən. Lauton sənin məlumatının şifrəsini düzgün 
açıb? 
– Hə. Amma məncə, onlara təklikdə çətin olacaq. 
– Narahat olma. Onlar tək olmayacaq. Biz lazımi 
köməkliyi göstərəcəyik. Sən belə hesab edirsən ki, sizin 
respublikadakı məmurlarla əlaqə yaratmaq lazım deyil? 
– Əsla, orda hər şey satın alınıb. 
– Amma bizə istənilən halda rəsmi şəxslərdən kimsə 
lazımdır. Yerli hakimiyyəti tamamilə görməməzliyə vuraraq 
işləmək olmaz. 
– Onda qoy Milli Təhlükəsizlik nazirinə müraciət 
etsinlər. O, digərlərindən daha əxlaqlı insana oxşayır. Həm 
də bu yaxınlarda təyin olunub, hələ böyük əlaqələr qurmağa 
macal tapmayıb. 
– Onu məsləhət görürsən? 
www.vivo-book.com 
 122 
– Düşünürəm ki, hə. Mən artıq bu variantı 
düşünmüşəm. Amma onu da xəbərdar etmək lazımdır. O, 
peşəkardır, hər şeyi düzgün anlayacaq. 
– Danışdıq. Bizim təlimatımızı sənə çatdıracaqlar. 
Risk etməməyə çalış. 
– Bu artıq məndən asılı deyil. Onlar birinci başladılar, 
– Dronqo sağollaşarkən dedi. 
Binadan çıxarkən iyirmi dəqiqə yoxlama dairələri 
vurdu ki, yeni “quyruqların” peyda olub-olmadığını 
yoxlasın. Yalnız bundan sonra deyilən ünvana zəng etdi. 
Daha yarım saat sonra o lazımi yerdəydi. 
Gəldiyi mənzildə onu evin içində cilalanmış, ağır 
əsayla gəzən, altmış yaşlarında bir kişi qarşıladı. Dronqo evə 
girən kimi ev sahibinin əsasına diqqət yetirdi, amma heç nə 
soruşmadı. Görünür, bu, İnterpolun çətin işində onlara 
kömək edən, DİN və ya DTK-nın təqaüdə çıxmış keçmiş 
əməkdaşlarından idi. 
Mənzildə ev sahibindən başqa heç kim yox idi və 
Dronqo uzun müddət onun mətbəxdə çay və peçenye 
hazırlamaq üçün qurdalanmağını gözləməli oldu. Nəhayət, 
www.vivo-book.com 
 123 
onlar peçenye və digər bişmələrlə çay içməyə oturdular. Və 
bu zaman söhbət başladı. 
– Sizin fəaliyyətiniz haqda eşitmişəm, – ev sahibi 
qısaca bildirdi. – Məni Vladimir Vladimiroviç kimi çağıra 
bilərsiniz. Sizə zəruri sənədləri hazırlamışam. İndi siz, 
Melburndan olan Avstraliya vətəndaşı Robert Krousunuz. 
Rusiyada çeçen müharibəsindən sonra istənilən Qafqaz 
milliyyəti arzuolunmaz emosiyalar yaradır. Qafqazın 
özündəsə ümumiyyətlə, heç bir milliyyət yazmaq olmur. 
Osetinlər inquşlarla vuruşur, abxazlar gürcülərlə, ermənilər 
azərbaycanlılarla. Sizəsə hərəkət azadlığı lazımdır. İndi 
əcnəbilər – mən MDB-yə daxil olmayan dövlətlərin 
vətəndaşlarını nəzərdə tuturam – bu dövlətlərin 
vətəndaşlarından daha çox hərəkət azadlığına malikdir. 
Məncə, siz mənimlə razılaşarsınız. Jurnalist vəsiqəsisə sizə 
hər yerə girməyə imkan verəcək. Qarşıdakı əməliyyatın çox 
çətin olacağını nəzərə alsaq, bu xeyli vacibdir. 
Dronqo həmsöhbətinin sözünü kəsməyərək onu 
diqqətlə dinləyirdi. 
www.vivo-book.com 
 124 
– Sizə məlum olduğu kimi, Azərbaycan-erməni 
konflikti keçmiş SSRİ dövlət sərhədinin xeyli hissəsini 
müdafiəsiz qoyub. Mahiyyət etibarilə, ora indi “keçid zona” 
sayılır. Erməni tərəfi yalnız öz sərhədini qoruduğunu 
göstərərək ondan imtina edir. İşğal olunmuş Füzuli rayonusa 
Dağlıq Qarabağ komandanlığına tabedir. Onlar da öz 
növbəsində bildirirlər ki, bütün sərhədi nəzarətdə saxlamaq 
imkanları yoxdur. Azərbaycan tərəfisə rayonun iki il əvvəl 
hərbi əməliyyatlar nəticəsində işğal olunduğunu əsas 
gətirərək bu zonaya nəzarət etmir. Rus hərbiçiləri, xüsusən 
də sərhədçiləri orda, ümumiyyətlə, yoxdur. MDB hərbiçiləri 
haqda orda heç eşitməyiblər. Beləliklə, geniş bir dəhliz 
əmələ gəlib. Qaçaqmalçılar da bundan istifadə ediblər. 
Əvvəllər İrandan narkotik daşımaq çox çətin idi. İranlılar bu 
zəhərin yayılmasına qarşı qətiyyətli mübarizə aparırdılar. 
Amma indi bu dəhlizin yaranmasından sonra hər şey daha 
asan olub. İran tərəfindən sərhədin bu hissəsinə nəzarət 
etmək kifayət qədər çətindir. Orda bütöv sərhəd xətti 
yoxdur. Və böyük partiya narkotik yük Azərbaycandakı 
keçmiş İran-sovet sərhədindən Qarabağ və Ermənistan 
www.vivo-book.com 
 125 
vasitəsilə Gürcüstana gedir. Ordan da Avropaya və 
Türkiyəyə göndərilir. Məncə, siz bunları bizdən daha yaxşı 
bilirsiniz. 
Dronqo heç nə demədi, yalnız qeyri-müəyyən şəkildə 
başını yellədi. O artıq adəti üzrə situasiyanı analiz edirdi. 
– Nəticədə, – Vladimir Vladimiroviç davam edirdi, – 
Zaqafqaziyada qaçaqmalçılardan və narkotik alverçilərindən 
ibarət güclü bir cinayətkar qrup formalaşıb. Onlar artıq 
Hollandiyaya, Yunanıstana, İtaliyaya, Fransaya bilavasitə 
yük göndərməklə Avropanın bir çox ölkələriylə əlaqə 
yaradıblar. Beləliklə, gürcü, erməni, azərbaycanlı və 
ruslardan ibarət əsl cinayətkar “beynəlmiləl” əmələ gəlib. 
Bizdə olan məlumata görə azərbaycanlılar İran-Azərbaycan 
sərhədində aktiv fəaliyyət göstərərək yükləri sərhədə 
çatdırmağa cavabdehdirlər. Daha sonra yük Gürcüstana 
göndərilmək üçün erməni tərəfə keçir. Ordasa gürcü 
mafiyasının nəzarəti altında yüklər limanlara və daha uzağa 
göndərilir. Gəlir əlbəttə ki, tən bölünür. Birgə hərəkət çox 
yaxşı təşkil olunub. Bizim işimiz bu nizamlı mexanizmi az 
da olsa, dayandırmaqdır. Bizdə olan məlumata görə bu 
www.vivo-book.com 
 126 
“beynəlmiləl”in Yerevanda, Bakıda və Tiflisdə çox yaxşı 
əlaqələri var. Bu da bizim tapşırığımızı ancaq çətinləşdirir. 
Qafqazdakı ümumi qeyri-sabitlik, Çeçenistanla uzun sürən 
münaqişə bu hərc-mərcliyi daha da gücləndirir. Siz ki başa 
düşürsünüz, Yeltsin Gürcüstan və Azərbaycanla sərhədi bir 
qrup yaraqlının və ya silah dolu maşının gəlməyinə görə 
bağlamayıb. Zaqafqaziya respublikalarının özündə silah 
çatışmır. Yox, əsas səbəb Zaqafqaziyadan axınla gələn 
narkotik və saxta pullardır. Hətta hərbi vəziyyət şəraitində 
ora yeni hərbi birləşmələr göndərsə də, Şimali Qafqaz 
şəhərlərini Zaqafqaziyadan qoparsa da, Rusiya bu problemə 
təklikdə çözüm tapa bilmədi. Ona görə İnterpol və BMT-nin 
xüsusi ekspertlər qrupunu da işə qoşmaq qərarı qəbul edildi. 
Gördüyünüz kimi, tapşırığımız çox çətindir. 
– Mən situasiyanı təqribən belə də təsəvvür edirdim, – 
Dronqo başını yellədi, – hamısı bu qədərdir, yoxsa hansısa 
təfərrüatlar qalıb? 
– Əlbəttə, qalıb. Bizim məlumatımıza görə bu 
cinayətkar “beynəlmiləlin” – bu yaxşı sözü murdarlamaq 
məcburiyyətindəyik – dağılması kiməsə sərf etmir. Biz 
www.vivo-book.com 
 127 
bunun kim olduğunu bilmirik, amma məlumatımız var ki, 
təsir dairəsi uğrunda mübarizə başlayıb. Kənardan və ya çox 
ola bilsin ki, daxildən kimsə yaranmış tarazlığı pozmağa 
qərar verərək gəlirin böyük hissəsini mənimsəmək fikrinə 
düşüb. Burda söhbət çox böyük məbləğdən gedir. Ona görə 
bu naməlum tərəf “bizim tanışlarımıza” müharibə elan edib. 
Özü də görünür, ciddi müharibədir. Dünən Moskvada ən 
məşhur gürcü avtoritetlərindən biri, gürcü mafiyasının tacsız 
kralı sayılan Mixo – Mixail Moseşvili öldürülüb. Onun heç 
şəxsi mühafizəsi də olmayıb. Belə bir adama ilişmək 
inanılmaz görünürdü. Onun qətli çox narahatedici siqnaldır. 
Buna qədər biz də müxtəlif xəbərdarlıqlar almışıq, dəstənin 
sıravi üzvləriylə haqq-hesab aparmalar da olub, amma belə 
cinayət olmamışdı. Gürcü mafiyası, Moskvada və MDB-də 
ən güclü mafiyalardan biridir. Onlar elan ediblər ki, 
Mixonun qatili tapılmayınca çoxsaylı partnyorlarıyla bütün 
əməliyyatları dayandırırlar. Tiflisdə Moskvaya əsl 
müharibəyə başlamaq üçün yaraqlılar gəliblər. Amma bu 
cinayətə kimin qərar verdiyini hələ nə onlar bilir, nə biz.  
www.vivo-book.com 
 128 
– Mənim bəzi əlaqələrim var, – Dronqo təklif etdi, – 
zərurət yaranarsa, mən gürcü mafiyasının kifayət qədər ciddi 
rəhbərlərinə yol tapa bilərəm. 
– Bu yaxşıdır, – Vladimir Vladimiroviç cibindən 
hansısa dərmanı çıxarıb dilinin altına qoyaraq onu soyumuş 
çayla içdi. – Ürək, – o, elə narazılıqla dedi ki, sanki bu orqan 
öz sahibinin qarşısında günahkar idi. – İndi başqaları haqda. 
Azərbaycan və Ermənistan arasındakı müharibə hər iki 
respublikanın cinayətkar qruplaşmalarına Moskvada və 
bütün MDB-də sıx əməkdaşlıq etməsinə mane olmur. 
Bununla yanaşı narkotiklə ənənəvi olaraq, Azərbaycan 
mafiyası məşğul olur. Onun rəhbəri kifayət qədər ciddi 
adam olan, məşhur heykəltəraş Rafael Bağırovdur. Siz onun 
haqda eşitmisiniz? 
– Tanıyıram, – Dronqo təsdiqlədi, – o çox məşhur 
şəxsiyyətdir. Parlamentin deputatı və SSRİ Dövlət mükafatı 
laureatı olub. Onun işləri dünyanın bir çox muzeylərində 
sərgilənib. 
– Daha yaxşı. Erməni mafiyasının başçısı 
“Kontinental” bankın rəhbəri Artur Sarkisyandır. O da çox 
www.vivo-book.com 
 129 
tanınmış adamdır. Lujkovun yaxın dostudur. Seçki 
kampaniyası zamanı hər ehtimala qarşı “Rusiyanın seçimi” 
və Jirinovskinin Rusiya Liberal Demokrat partiyasına 
yatırım qoyub. Şəkli qəzetlərdə tez-tez görünür. 
– Bunu da bilirəm, – Dronqo ah çəkdi. – Adama ağır 
gəlir. Moskvada o qədər əxlaqlı, şərəfli azərbaycanlı və 
erməni yaşayır ki. O qədər məşhur adamlar var ki. Amma bu 
xalqlar haqqında mafiyaya görə, öz xalqını rüsvay edən bir 
neçə yaramaza görə fikir söylənilir. 
– Bu bizim bəlamızdır, – Vladimir Vladimiroviç ah 
çəkdi, – Moskvada rus mafiyası da fəaliyyət göstərir. Sadəcə 
olaraq, slavyan qruplaşmaları əlaqəsizdir və özünəməxsus 
tərzdə yerlibazlıq edən Zaqafqaziya klanları qədər həmrəy 
deyil. 
– Bəs gürcü mafiyasında Mixonu kim əvəz edib? – 
Dronqo soruşdu. 
– Hələ ki üç namizəd var. Onun bütün yaxın adamları. 
Onlardan birincisi Quram Xotivaridir. O öz şefinin qətlinin 
təhqiqatına kifayət qədər aktiv şəkildə qoşulub. Hətta bu 
cinayəti təhqiq edən DİN və prokurorluq telefonlarına da 
www.vivo-book.com 
 130 
qoşula bilib. Onun kompüter texnikası sahəsində çox gözəl 
mütəxəssisləri var. O, Amerikadan özü üçün daha bir 
mühəndis gətirib. Və ona Detroytda qazandığından daha çox 
maaş verir. 
– Rəqabət, – Dronqo razılaşdı. 
– Elədir və onlarla çox ehtiyatlı olmaq lazımdır. İkinci 
namizəd Zurab Axvledianidir. Onun yeri Tiflisdədir. Onun 
kozırları və əsas gücü ordadır. Amma son zamanlar o, 
Ukraynada və Baltikyanı ölkələrdə güclü irəliləyə bilib. 
Buna baxmayaraq şansı azdır. Orda hələ bizim baş çıxara 
bilmədiyimiz hesablaşmalar gedir. Üçüncüsü, ən təhlükəlisi, 
amansız qatil, qanuni oğru Arçil Qogiyadır. Bəziləri ona 
“velosipedçi” deyir. O, oyun evlərinin çoxuna, demək olar 
ki, bütün oğurluq avtomobillərin yerdəyişməsinə nəzarət 
edir. 
– Bunu bilirəm, – Dronqo başını tərpətdi, – onun 
Gürcüstanda David Qogiya adlı qardaşı var. O da tanınmış 
şəxsdir. 
– Siz onları hardan tanıyırsınız? – Vladimir 
Vladimiroviç heyrətləndi. 
www.vivo-book.com 
 131 
– Yarım il əvvəl, – Dronqo izah etdi, – Moskvada 
onun oğlu yoxa çıxmışdı. O vaxt kömək üçün mənə 
müraciət etmişdi. Mən oğlanı tapana kimi məni az qala 
güllələmişdilər. Şükürlər olsun ki, onu sağ-salamat tapa 
bildim. O vaxtdan onlar mənim dostlarımdır, hətta 
“borclularım” da sayıla bilərlər. 
– Qogiyanın işiylə siz məşğul olmusunuz? – Vladimir 
Vladimiroviç dərhal soruşdu. 
– Hə. O vaxt məni Fogelsonun adamları tutmuşdular, 
sonra da general Mironovun əmriylə az qala 
güllələyəcəkdilər. Yaxşı ki, o vaxt Mark Abramoviç məni 
xilas etdi. 
– Mən o səs-küylü qalmaqalı xatırlayıram, – ev sahibi 
dedi, – təəssüf ki, Fogelson özünü güllələmişdi. Amma 
rəhmətlik yaxşı mütəxəssis idi. – O güldü. – Lənət şeytana, 
yenə ağzımdan çıxdı, mən demək olar ki, on il Kanadada 
yaşamışam, xaçpərəst olmuşam, o vaxtdan bəzi vərdişlərim 
qalıb. 
– Mən sizin əsanıza diqqət yetirdim, – Dronqo dedi, – 
onu harda sifariş etdiyinizi də bilirəm. Kanada tərəfdən, 
www.vivo-book.com 
 132 
Niaqara şəlaləsinə çatmamış Uellend adlı yerdə balaca bir 
usta dükanı var. Belə əsaları orda düzəldirlər, mən onu 
dəstəyindən tanıdım. 
– Maraqlıdır, – ev sahibi gülümsündü, – 
düşünmürdüm ki, kimsə əsanı tanıya bilər. Dəyişməli 
olacağam. 
– Mən orda bir neçə dəfə olmuşam, – Dronqo da 
cavabında gülümsədi. 
– Yenə də, təəssüf, onu dəyişməli olacağam. Sizdən 
başqa da orda kimsə ola bilər, – Vladimir Vladimiroviç 
təəssüflə dedi. – İndi ən vacibi, – ev sahibi davam etdi. – 
Sizin tapşırığınız Batuma gedib yükləri limandan məhz necə 
göndərdiklərini aydınlaşdırmaqdır. Ehtiyatlı olun, sizi heç 
kim tanımamalıdır, yoxsa əməliyyat pozula bilər. 
– Mən hər üç gündən bir zəng etməliyəm, – Dronqo 
xatırlatdı, – ola bilər ki, onlar məni görmək də istəsinlər. 
– Bu haqda fikirləşərik, – Vladimir Vladimiroviç 
başını yellədi, – elə edərik ki, siz pis vəziyyətdə 
qalmayasınız. 
– Mən heç, amma mənim orda doğmalarım qalıb. 
www.vivo-book.com 
 133 
– Çoxdurlar? 
– Bir ailə. Atam, anam, iki uşaq. Bu mənim bacımın 
ailəsidir. Onlar onu tapa biliblər. 
– Bacınızın əri nə işlə məşğuldur? 
– Neft şirkətində mühəndis-proqramçıdır. 
– Bəs bacınız? 
– Konservatoriyada dərs deyir. 
– Uşaqlar böyükdür? 
– Yox. Beş və yeddi yaşlarındadır. 
– Biz lazımi tədbir görərik, – Vladimir Vladimiroviç 
vəd etdi. – Rahatca Batuma uçun. Qayıdandan sonrasa öz 
şəhərinizə gedərsiniz. Mənə elə gəlir ki, sizi “incidənlərlə” 
mütləq görüşmək istəyəcəksiniz. 
– Mən zəng etməli deyiləm ki? 
– Məncə, yox. Biz üç gün ərzində işləri həll etməyə 
çalışarıq. 
– İndiki halda, – Dronqo xatırlatdı, – “çalışmaq” yox, 
mütləq çatdırmaq lazımdır, söhbət mənə doğma insanlardan 
gedir. 
www.vivo-book.com 
 134 
– Söz verirəm ki, çatdırarıq, – Vladimir Vladimiroviç 
qətiyyətlə dedi, – rahat gedə bilərsiniz. Siz qayıdandan 
sonrasa sizin Arçil Qogiya ilə olan əlaqələriniz barədə 
danışarıq. Məncə, bu bizim işimizə yaraya bilər. 
                              IX HİSSƏ 
Mixeyev haqlı çıxdı. Bu qədər “Mersedes”, “Volvo” 
və “BMW”ni Çijov ömrü boyu görməmişdi. Çoxsaylı 
dostlarından, doğmalarından və yaxınlarından əklillər 
gətirilmişdi. Çijov Moskva merliyindən və şəhər 
hakimliyindən gələn əklillərə diqqət yetirdi. Necəliyi 
naməlum olsa da, Moseşvilini Novodeviçyedə dəfn etməyə 
icazə vermişdilər. Orda keçmiş Sovet İttifaqının, artıq Kreml 
divarına düşə bilməyən ən görkəmli adamlarını dəfn 
edirdilər. Burda dəfn olunanların içində müxtəlif dövrlərdə 
Sovet hökumətinə rəhbərlik etmiş Nikita Xruşov və Andrey 
Qromıko da var idi. İndi idealların gözdən düşdüyü və 
əxlaqi dəyərlərin qalmadığı bir dövrdə dövlətin ən görkəmli 
xadimləri üçün özünəməxsus panteon sayılan 
Novodeviçyedə də yer satın almaq olardı. Belə dəfnetmə 
üçün hökumət rəhbərliyinin icazəsi olmalıydı və görünür, 
www.vivo-book.com 
 135 
icazə alınmışdı. Çijov birdən anladı ki, bu işi ondan 
alacaqlar. Prokurorluğun sıravi müstəntiqi Novodeviçyedə 
basdırılan bir adamın qətlinin təhqiqatını apara bilməz. 
Digər tərəfdən onu da anlayırdı ki, həyatından bezərək bu 
işə qol qoya biləcək çox sayda adam olmayacaq və çətin ki, 
şəhər prokurorluğu bu işi öz üzərinə götürsün. Amma onun 
üzərində çox güclü nəzarət olacaq. O, bunu da dərk edirdi. 
İşi aparmağasa ona imkan verməyəcəklər. Formal olaraq 
müstəntiq o sayılacaq, amma faktiki... burda hətta onun 
prokuroru Morozovdan da vacib xeyli insan var idi. 
Bir şey aydın deyil – necə olub ki, belə bir adam 
mehmanxanada tamamilə tənha olub və orda neyləyib? 
Görünür, qətlin təhqiqatının indiki mərhələsi üçün ən vacib 
olan bu sualın cavabıdır. Dəfnə gələnlər arasında Daxili İşlər 
İdarəsi rəisinin birinci müavini polkovnik İzotov, paytaxtın 
ən məşhur qəzetlərinin redaktorları, aktyorlar, bankirlər, iri 
kommersiya müəssisələrinin rəhbərləri də var idi. Paytaxt 
cəmiyyətinin qaymağı bura yığışmışdı. 
Xotivari də ayrıca üç “Mersedesin” müşayiətilə 
gəlmişdi. Onun ardınca dərhal cinayət aləminin bir neçə 
www.vivo-book.com 
 136 
avtoriteti də gəldi. Çijov onların hamısını tanımırdı, amma 
qəbiristanlıqda onları əhatə edən cangüdənlərin sayına görə 
bu adamların nüfuzunu təxmin edə bilirdi. 
Xeyli sayda avtomobilin müşayiətilə məşhur 
heykəltəraş Rafael Bağırov da gəlib çıxdı. Bəstəboylu, 
yaraşıqlı, səliqəli, möhkəm bədənli adam hamının marağını 
özünə çəkə bilirdi. Bəziləri, Amerika prezidenti Bill 
Klintonun bu ilin mayında nəzərdə tutulan Rusiyaya səfəri 
zamanı onun emalatxanasına da baş çəkəcəyi haqda razılığın 
olduğunu söyləyirdilər. Bağırov qanıqaraydı, heç kimə 
baxmırdı. O yalnız, yaxında dayanmış, iri gövdəli, kök, 
keçəltəhər, komik burnu olan bir adamla salamlaşdı. O da 
hamıya qaşqabaqla baxırdı. 
– Bilirsən bu kimdir? – Çijov birdən arxasında 
Mixeyevin səsini eşitdi. – Çevrilmə, lazım deyil. İnanmıram 
ki, indi məni tanıyasan. Bu “Kontinental Bankın” rəhbəri 
Artur Sarkisyandır, deyirlər o, şəhərdə erməni mafiyasını 
idarə edir. Üstəlik, merin ən yaxın dostudur. 
– Mən belə görürəm, burda “ən yaxın dostlar” çoxdur, 
– Çijov başını azca döndərib pıçıldadı. Arxasında doğrudan 
www.vivo-book.com 
 137 
da, tamamilə tanımadığı bir kişi dayanmışdı. Mixeyevin 
qriminə söz ola bilməzdi. 
– Bu da mənim rəhbərim. Polkovnik Sergey İzotovun 
özü, – Mixeyev adı açıq-aşkar ikrahla çəkdi. – Görünür, 
cəsədin çıxarılmasına İzotov şəxsən razılıq verib. Ehtiyatlı 
ol. Hamı bilir ki, bu işi sən aparırsan. İndi sənə böyük maraq 
var. 
– Bəs Xotivarinin yanında dayanan kimdir? – Çijov 
soruşdu. 
– Arçil Qogiya. Ola bilsin ki, Moseşvilinin xələfi o 
olacaq. Yaxşı, sağlıqla qal, mənim hələ işim çoxdur. 
Çijov baxmağa davam edirdi. O şübhə etmirdi ki, 
Federal əks-kəşfiyyat xidməti və Daxili İşlər Nazirliyi 
qəbiristanlığa gələnlərin hər birini qeyd etmək üçün bu 
“mərasimin” çəkilişini aparırdılar. Amma deyəsən, bu, 
mafiya başçılarının vecinə deyildi. Onlar sanki öz 
cəzasızlıqlarına əmin kimi rahat və təmkinliydilər. 
Xotivarinin yaxınlığında dolubədənli, qırx beş 
yaşlarında bir qadın dayanmış, onun da yanında tünd rəngli 
www.vivo-book.com 
 138 
paltarda gənc qız – görünür, onun qızıydı – durmuşdu. Bu, 
mərhumun ailəsiydi. 
“O niyə mehmanxanaya tək gəlmişdi, niyə orda 
qalmağı xoşlayırdı?” – Çijov yenə düşündü. – “Belə 
imkanları və əlaqələri olan Moseşvilinin Kutuzov 
prospektində böyük bir evi də ola bilərdi. Bəlkə o elə bir 
adamla görüşməliydi ki, bu haqda heç yaxınları və 
cangüdənləri belə bilməməliydi. Çətin ki bu, qadın ola. 
Burda nəsə başqa bir sirr var”. Qəbiristanlıqda daha bir qrup 
adam peyda oldu. Bağırov və Sarkisyanın üzlərinin 
turşumasından Çijov anladı ki, bu adam hər iki başçıya xoş 
gəlmir. Ən təəccüblüsü o idi ki, müstəntiq bu adamı 
tanıyırdı. Tünd eynək taxmış və açıq rəngli plaş geyinmiş bir 
dəstə “oğlanın” müşayiətilə xammal birjası prezidenti, 
Dövlət Dumasının deputatı Boris Qriqoryeviç Lazarev də 
dəfnə gəlib çıxdı. O sanki Bağırov və Sarkisyanın gərgin 
üzlərini sezməyərək onlara gülümsədi və birinci salamlaşdı. 
Onun salamını təmkinlə aldılar. Çijov bilirdi ki, şəhərdə 
gəzən şayiələrə görə Lazarev Moskva ətrafı cinayətkar 
qruplaşmaların böyük hissəsini idarə edir. Və bununla da 
www.vivo-book.com 
 139 
Qafqaz qruplaşmalarıyla təbii ziddiyyətdədir. Lazarevin 
ardınca Mansurov gəldi. Tüklü, tutqun, bir az beli bükük 
olan bu adam klassik quldur qiyafəsinə daha çox uyğun 
gəlirdi. İri tatar qruplaşmalarına rəhbərlik edən Mansurov 
himayəsinə vağzalları və paytaxtın yataqxanalarını 
götürmüşdü. O, paytaxta gələn “Qafqaz milləti 
nümayəndələrinə” qarşı Lazarevin çoxdankı müttəfiqiydi. 
Dəstəsində əsasən Moskvaya gələn “qonaqları” sevməyən 
ruslar, tatarlar və ukraynalılar var idi. Çijov dərhal diqqət 
yetirdi ki, Mansurovun dəstəsi Lazarevin dəstəsinin yanında 
dayandı. Slavyan qruplaşmaları reketlə, zorakılıqla məşğul 
olur, bazarlar istisna olmaqla Moskvanın bütün ticarət 
nöqtələrinə nəzarət edirdilər. Bazarlar və narkotik 
Bağırovun qrupunun təsir dairəsindəydi. Banklar və 
kommersiya fəaliyyətini Lazarev və Sarkisyan çoxdan öz 
aralarında bölmüşdülər. Birjalar Lazarevə qalmışdı, 
Sarkisyansa Moskvada verilən bütün kreditlərə nəzarət 
edirdi. Gürcü mafiyası ənənəvi olaraq, avtomobillərin 
oğurlanması və yenidən satılması, insan oğurluğuna nəzarət 
www.vivo-book.com 
 140 
edirdi. Arzuolunmaz şahidlərin və borcluların ləğvi haqda 
sifarişlər ondan keçirdi. 
“Bəlkə Moseşvilini rəqibləri öldürüb? – Çijov 
düşündü. – Bəs səbəb? Və o niyə görüşə tək gedib? Axı o 
çox təcrübəli adam idi, səkkiz məhkumluğu olub. Beləsini 
elə-belə aldada bilməzsən. Çox vacib, həyati əhəmiyyətli 
səbəb olub ki, Moseşvili mehmanxanaya tək gedib və kimisə 
gözləyib. Bu qonaqsa qatil olub”. 
Matəm mərasimi uzanırdı. Qonaqlar o qədər idi ki, 
belə geniş qəbiristanlığa da yerləşmirdilər. Bir çoxları 
darvazadan bayırda dayanıb mərasimin bitməsini gözləyirdi. 
“Deyəsən, bu qədər adam burda heç vaxt olmayıb, – 
Çijov düşündü. – Doğrudan da hər dövrün öz adətləri var”. 
Gələn hər yeni qonaqdan sonra işi daha çox xoşuna 
gəlmirdi. Niyə Moseşvili kimi tanımış adam “Ukraynaya” 
yerləşib? “Metropol”da yox, “Savoy”da yox, məhz 
“Ukrayna”da? Niyə o tək, cangüdənlərsiz qalıb? Niyə maşın 
yox, taksi çağırıb, axı onun yəqin ki, üç yüz maşını 
olmalıydı. Və nəhayət, o, Şeremetyevoda kimin yanına və 
niyə getməyə hazırlaşıbmış? Və nömrə... ən vacibi 
www.vivo-book.com 
 141 
nömrədir. Mixeyev deyirdi ki, bu nömrənin pulu bir il 
əvvəldən ödənir, növbətçisə... o birdən xatırladı ki, qadın 
ödəmə müddətinin bitdiyini, yoxlamağa getdiyini demişdi. 
Moseşvilinin ödəmə müddəti bitirmiş? Necə olub ki, o vaxt 
bu sözlərə əhəmiyyət verməyib? Cəld bu qadını tapmaq 
lazımdır, o, necə belə səhv edə bilərdi? Heç Mixeyev də 
onun sözlərinə fikir verməyib.  
O, qəfil geri çevrilib izdihamın içindən çıxmağa 
çalışdı. Amma bir neçə uğursuz cəhddən sonra başa düşdü 
ki, bu mümkün deyil. “Camaatın dağılışmağını gözləməli 
olacam”, – Çijov məyusluqla düşündü. Bu da müstəntiq. Ən 
vacib şeyə diqqət yetirməyib. Gecə vaxtı növbətçi qadın 
niyə Moseşvilinin nömrəsinə girməliydi ki? Taksi gəldiyinə 
görə. Bu aydındır. O, zəng edəndən sonra gedib. Bəs niyə 
ödəmə müddətinin bitməsiylə bağlı yalan söylədi? Axı o 
həmin mərtəbədə işləyir və bilməliydi ki, “lüks” nömrənin 
pulu bir il əvvəldən ödənir. Sadəcə, hansısa sualdan və ya 
nədənsə qorxub, avtomatik yalan deyib. Qorxudan. Bəs o 
nədən qorxub? 
www.vivo-book.com 
 142 
Lənətə gələsən, burdan çıxmaq mümkün deyil! 
Birinci dəfə dəfn yerinə bu qədər yaxın olduğuna görə 
peşman oldu. İndi burdan çıxmağa heç cür imkan yox idi. O, 
Xotivarinin köməkçisi, burnu sınıq idmançının ona necə sıx 
durduğunu gördü. Deyəsən, onun adı Vaja idi. Deməli, 
Mixeyev haqlıydı, onu doğrudan da izləyirdilər. 
– Qulaq as, əzizim, – Vaja sakitcə dedi, – yaxşı 
çıxmır. Mərhumun barmağında iri üzük var idi. Biz bütün 
meyitxananı silkələmişik, elə bilirdik, həkimlər oğurlayıb, 
amma onlar and içirlər ki, heç nə bilmirlər. Siz belə bir üzük 
görməmisiniz? 
– Görmüşük. – Özünü qəzəblənmiş kimi göstərməyə 
heç bir imkan yox idi. Heç Vaja da onun qəzəbinə 
əhəmiyyət verməzdi. 
– Hanı o? – Vaja soruşdu. 
– Bizdədir, onu götürdük ki, itməsin, – Çijov bildirdi. 
– Çox sağ olun, – gürcü təşəkkür etdi, – biz elə bildik 
ki, qatil götürüb. Bu izlə axtarmaq istəyirdik. 
www.vivo-book.com 
 143 
– Qatili prokurorluq və DİN axtaracaq, – Çijov ciddi 
tərzdə xatırlatdı. Özünü tamam axmaq kimi də göstərmək 
olmazdı. 
– Əlbəttə, əzizim, – Vaja gülümsədi, – yalnız siz 
axtaracaqsınız. Bizsə ancaq sizə kömək etməyə hazırlaşırıq. 
Yalnız kömək. 
Bu sözlərdən sonra o, Çijovdan uzaqlaşdı. 
Xotivari uzaqdan Çijovla başını tərpədərək nəzakətlə 
salamlaşdı. Onu Arçil Qogiyaya göstərib nəsə dedi. Qogiya 
Xotivarini ikrahla dinləyirdi. O, Xotivarini aşkar şəkildə 
sevmirdi. Amma görünür, bu, Xotivarinin vecinə deyildi. 
Qogiya daha sonra Çijovun möhkəmliyini 
yoxlayırmış kimi soyuq tərzdə ona baxdı. Çijov bu zəhmli 
baxışa dözə bildi.  
– Hələ gəncdir, – Qogiya elə aydın şəkildə dedi ki, 
onu Çijov da anladı. Bu söz ona çox ağır gəldi. 
Bütün dəfnetmə proseduru ümumilikdə dörd saata 
yaxın vaxt apardı və yalnız bundan sonra kütlə dağılışmağa 
başladı. Çijov girişdə güclə, itələşə-itələşə öz avtomobilinə 
tərəf yüyürdü. Onun “06”-sı digər küçədə dayanmışdı. 
www.vivo-book.com 
 144 
Qəbiristanlığın yanında gələn maşınları milis ciddi izləyirdi. 
Burda yalnız avtoritetlərin “Mersedes”ləri dayana bilərdi və 
onlardan bir çoxuna hərbi salam verirdilər. Yevgeninin, beş 
il əvvəl atasının hədiyyə etdiyi köhnə “Jiquli”si bu qədər 
çoxsaylı parlaq metal və rezindən sonra bir qədər yöndəmsiz 
görünürdü. Çijov cəld maşına minib mühərriki birinci 
dəfədən işə sala bildi və prokurorluğa yönəldi. 
On beş dəqiqə sonra kabinetə girib dərhal Cinayət-
Axtarış İdarəsinə zəng etdi. 
– Danışan rayon prokurorluğundan Çijovdur. Kimdir 
danışan? – o soruşdu. 
– Viktor Steklov, eşidirəm sizi. – O, Mixeyevin 
əməkdaşının səsini tanıdı. 
– Təcili həmin gecə növbədə olan qadını tapmaq 
lazımdır. Deyəsən, onun soyadı Semyonova idi, – Çijov 
xahiş etdi, – o bizə çox lazımdır. 
– Artıq səhərdən axtarırıq, – o, cavab verdi. – 
Mixeyev əmr edib ki, nəyin bahasına olursa olsun onu tapaq. 
www.vivo-book.com 
 145 
Çijov yenə yanaqlarının qızardığını hiss etdi. Necə 
olub ki, o, Mixeyevi qiymətləndirə bilməyib? O, hər şeyi 
dünən başa düşübmüş. 
– Bəs niyə tapa bilmirsiniz? – soruşdu. 
– Bağına gedib hələ qayıtmayıb. Ora qrup 
göndərmişik, gəlməyinə az qalıb. O bizə dünən gəlməliydi, 
amma gəlmədi. 
Çijov Mixeyevin növbəti gün Semyonovanı Dİİ-nə 
dəvət etdiyini xatırladı. Doğrudanmı, o həmin nüansa hələ 
dünən fikir vermişdi? Hərçənd, onlar Moseşvili haqda Dİİ-
nə gələndən sonra bilmişdilər. Yəqin İqnatyeviçin peşəkar 
məntiqi öz sözünü deyib. 
– Gələn kimi mənə zəng edin, – Çijov xahiş etdi, – 
mən dərhal gələcəyəm. 
– Oldu, – Steklov dedi. 
Yevgeni dəstəyi qoyub fikrə getdi. Yenidən 
“Ukraynaya”gedib hamını dindirmək lazımdır. Maraqlıdır, 
görəsən Mixeyev Moseşvilinin dəfnində belə qeyri-adi 
görkəmdə neyləyirdi? Onu tanımaqlarını istəmirdi. Niyə? 
Onlar ki milisdə Mixonun işini kimin aparacağını dəqiq 
www.vivo-book.com 
 146 
bilir. Və əlbəttə ki, mayor Mixeyev haqqında da eşitməmiş 
olmazlar. Görünür, İqnatyeviç hansısa sürpriz etmək 
fikrindədir. O belə gözlənilməzliklərin ustasıdır. Bəs niyə 
Moseşvili mehmanxanada tək olub? Niyə taksi çağırıb? 
Niyə Şeremetyevoya getmək istəyib? Onun üstündə bilet 
tapılmayıb. Həmin səhər hara və hansı reyslərin uçduğunu 
yoxlamaq lazımdır. Bəlkə o sadəcə olaraq “Şeremtyevo-1”-
dən Tiflisə uçurmuş? Deyəsən, ora “Aeroflot” şirkətinin 
təyyarələri uçur. Bəs niyə mehmanxanadan? Və belə qəribə 
tərzdə? Bu cinayətin açılmasının açarı məhz bu 
qəribəliklərdəydi, Çijov artıq buna şübhə etmirdi. Elə bu an 
Steklov zəng etdi. 
– Bağ evində Semyonovanın cəsədi tapılıb, – o, 
tutqun şəkildə dedi, – onu bu gün səhər öldürüblər. Düz 
başına atəş açılıb. Qonşular heç nə eşitməyiblər. 
Jenya Çijov anladı ki, onlar birinci raundu uduzublar. 
 
 
  X HİSSƏ 
www.vivo-book.com 
 147 
Səhər tezdən Vaqif Hümbətov öz köhnə “UAZ”-da 
Cəfərovun ardınca gəldi. Cəfərov artıq səhər yeməyini yeyib 
kolxoz sədrini gözləyirdi. O, rayon prokurorluğuna 
getmədiyinə görə prokurorun necə qəzəblənəcəyini bilirdi. 
Amma bu vəziyyətdə Rəhimov respublika prokurorluğunun 
xüsusilə mühüm işlər üzrə müstəntiqinə heç nə edə 
bilməzdi. Formal olaraq o, qonağa kömək etməliydi. Hələ 
üstəlik, onun bütün göstərişlərinə də əməl etməliydi. Bundan 
başqa, onlar prokurorluq rütbələrinə görə də eyni 
səviyyəliydilər – hər ikisi ədliyyə müşaviriydi ki, bu da 
təqribən “podpolkovnik” hərbi rütbəsinə bərabər idi. 
Hərçənd, ədalət naminə demək lazımdır ki, Cəfərov iyirmi il 
əvvəl hüquq fakültəsini bitirəndən sonra bütün həyatı boyu 
prokurorluq orqanlarında işləyib. Rəhimovsa buna qədər 
şəhər komitəsinin inzibati şöbəsində və partiya mərkəzi 
komitəsində işləmiş, prokurorluğa düşən kimi dərhal kiçik 
müşavir rütbəsi almış, bir il bundan əvvəlsə ədliyyə 
müşaviri rütbəsinə təqdim olunmuşdu. Bir şeyi də qeyd 
etmək lazımdır ki, Rəhimov Cəfərovdan on yaş böyük idi və 
öz həyatını uğursuz hesab edirdi. O, partiya işində çox 
www.vivo-book.com 
 148 
sürətlə karyera qururdu, amma doxsan birinci ilin 
sentyabrında Azərbaycanda Kommunist Partiyası 
buraxılanda vəzifədən kənarda qaldı. Halbuki inzibati 
şöbənin rəhbəri özünün bütün sələfləri kimi ən azı 
respublika prokuroru vəzifəsini tuta bilərdi. Amma 
Rəhimovun sadəcə olaraq bəxti gətirmədi. Yaxşı ki, bu 
yaxınlarda təyin olunmuş baş nazir onun bacısının əriydi və 
ona görə Rəhimov taleyin onu tolazladığı bu dəlikdən 
çıxmağa ümid edirdi. O, Beyləqanı sevmir və onun əhalisini 
başa düşmürdü. Bəlkə də başa düşmək istəmirdi. Cəfərov 
Rəhimovun hirslənəcəyini məmnuniyyətlə düşünərək onu 
dərhal unutdu. Onlar kiçik Qəhrəmanlı şəhərciyinə tərəf 
gedirdilər. Hümbətovun həmkəndlilərinin yaşadığı düşərgə 
bu şəhərciyin ətrafında yerləşirdi. 
Sədr maşını özü sürürdü. Onun sürücüsünü iki ay 
əvvəl orduya çağırmışdılar. Və kolxozda gənc oğlan az 
tapılırdı. Silah daşıya bilən hər kəs çoxdan orduya 
aparılmışdı. Dünən böyük bir nitq söyləyən Hümbətov, 
demək olar ki, bütün yol boyu susdu. Yalnız hərdən yolun 
vəziyyəti haqda bəzi replikalar deyirdi. Azərbaycan atalar 
www.vivo-book.com 
 149 
sözü olan “mart gəldi, dərd gəldi”, bu mart ərzində tamamilə 
öz yerini almışdı. Ayın əvvəlində qar, ortasında aramsız 
yağışlar yağdı. Onsuz da insan təfəkkürünün şedevri 
olmayan yollar güclü leysan yağışların təsirindən 
dağıldığından, su və palçıqla dolub yararsız hala düşmüşdü. 
Düşərgəyə səhər saat onun yarısında çatdılar. Havanın 
pis olmasına baxmayaraq, oğlan uşaqları “uazik”i adəti üzrə 
şən halda qarşıladılar. Sədr qoca mühasibi çağırıb gətirdiyi 
dərmanları qeydiyyata götürməyini xahiş etdi. 
Qaçqınların çətinliklərini, onların ağır vəziyyətini 
əvvəldən də bilən Cəfərov gördüklərindən sadəcə olaraq 
heyrətə gəlmişdi. Birbaşa torpağın üstündə, pis bərkidilmiş 
çadırlar xəstə və əzabkeş insanlar üçün son dərəcə davamsız 
sığınacaq idi. Bir çox çadırları su basdığından çarpayılar 
suyun içində qalmışdı. Digərlərində, yəqin keçmiş sovet 
ordusunun anbarlarından alınmış çadırlardakı böyük 
dəliklərdən bədbəxt insanların daşıyıb gətirdiyi inventarlar 
görünürdü. Bir çoxlarını elə iş yerlərindən evakuasiya 
etmişdilər. Mal-qaraya baxan bəzi qadınlar yalnız öz ağ 
xələtlərini götürə bilmişdilər. Hədsiz səfalət və kir, 
www.vivo-book.com 
 150 
elementar məişət şəraitinin olmaması insanların 
gülümsəməyinə mane olmurdu. Uşaqlar maşının ətrafında 
oynamağa davam edirdi, ətrafda insanların gümrah səsləri 
eşidilirdi. Cəfərov hətta gülüş səsi də eşitdi. Bu, 
azərbaycanlılara məxsus mentalitet idi – ən çətin anlarda 
belə mövcud müsibəti unudub, bütün problemləri bir kənara 
qoyub həyata bağlanmaq. Mirzə uşaqlara baxarkən 
insanların gözlərinin necə parladığını gördü. Bu, onların 
sonuncu ümidiydi. 
Yeşikləri dəqiqliklə sayan müsahibindən ayrılan 
Hümbətov Cəfərova onun çadırına getməyi təklif etdi. Ömər 
Əfəndiyevin atasını ora çağırmağı vəd etmişdi. Cəfərov 
sədrin ardınca getdi. 
Hümbətovun çadırı geniş, işıqlı və təmiz idi. Cəfərov 
masa arxasında əyləşib səbirlə Əfəndiyevin gəlişini 
gözləməyə başladı. Sədr qonağa çay verilməsini tapşırıb üzr 
istəyərək çadırdan çıxdı. Onun onsuz da işləri həddən artıq 
çox idi, bir də sərhəddən narkotik daşınması problemilə 
məşğul olası deyildi ki... Bunlar Cəfərovun problemləriydi. 
Qırmızı yaylıqlı, susqun qadın qonağın qarşısına çay və 
www.vivo-book.com 
 151 
xırda doğranmış qəndlər qoyulmuş qab qoydu. Onun ardınca 
Əfəndiyev çadıra girdi. 
O, hündürboy, enlikürək, sanki baltayla kəsilmiş kimi 
kəskin üz cizgiləri olan bir kişiydi. Çadıra girib qonağa 
sakitcə başını tərpətdi. Dəvət gözləmədən masa arxasında 
oturub Bakıdan gələn müstəntiqə qaşqabaqla baxmağa 
başladı. 
– Nə olub? – birinci Əfəndiyev soruşdu. – Ömər yenə 
bir hoqqa çıxardıb? 
– Biz bunu hələ bilmirik, – Cəfərov cavabdan yayındı, 
– sadəcə, şübhələnirik ki, o, rayonun sərhədindəki bir 
dəstənin fəaliyyəti haqda bilir. Buna görə biz onu axtarırıq. 
– O bizi biabır edir, – qoca kədərlə dedi, – mənim üç 
oğlum cəbhədə vuruşur, biri şəhid olub, bu isə... – o, əlini 
yellədi, – kommersiyayla məşğuldur. Heç sözə baxmır. 
– Ölkəyə kommersantlar da lazımdır, – Cəfərov 
birdən dedi. 
– Sən məni sakitləşdirmə, – qoca etiraz etdi, – 
müharibə gedir, nə kommersiya? Bu işlə məşğul olanlar 
www.vivo-book.com 
 152 
vətən haqda, torpaq haqda düşünmür, öz cibi haqda düşünür. 
Pul ona anasını əvəz edir. 
– Sizdə oğlunuzun heç bir şəkli qalmayıb? 
– Yox. Biz evdən ən zəruri şeyləri götürmüşdük. 
Hərçənd, anası deyəsən, onların şəkillərini götürmüşdü. 
Öyrənə bilərəm. 
– Onun şəkli bizə çox lazımdır, – Cəfərov rica etdi, – 
bəlkə biz səhv edirik, başqa Öməri axtarırıq. Deyin görək, 
siz onun dostlarının arasında ortaboylu, tünd-dərili adam 
tanımırdınız ki? 
– Əlbəttə, tanıyıram. Zeynaldır, elə bizim Öməri də 
yoldan o çıxardı. Rahat həyat ardınca şəhərə getdilər. Zeynal 
bizim rayondan deyildi. O, Gəncədəndir. 
– Bəs onun soyadını xatırlamırsınız? 
– Deyəsən, Manafov idi. Amma dəqiq xatırlamıram. 
– Bəs sizdə Bakıdakı ünvanı var? – Cəfərov artıq 
müsbət cavaba ümid etmədən soruşdu. 
– Var, – birdən Əfəndiyev dedi, – bizdə onun 
Bakıdakı ünvanı var. Onu sizə verə bilərəm. 
www.vivo-book.com 
 153 
– Çox sağ olun, – Cəfərov ah çəkdi. Deməli, bu 
düşərgəyə boşuna gəlməyib. 
Rayon mərkəzinə qayıdarkən bu ailənin taleyi haqda 
düşünürdü. Onların taleyi sanki bu insanların ənənəvi 
patriarxal quruluşunda baş verən ağır dəyişiklikləri əks 
etdirirdi. Manafovun ünvanı və Ömər Əfəndiyevin şəkli 
cibindəydi. 
Beyləqana qayıdandan sonra prokurorluğa yollandı. 
Artıq günorta saat dörd idi. Prokurorun qəbul otağında heç 
kim yox idi. Qəbul otağında oturan gənc qız maraqla 
Cəfərova baxırdı. 
– Hansı məsələ üzrə gəlmisiniz? 
– Deyin ki, Bakıdan gələn müstəntiqdir. 
– O, bütün gün sizi gözləyib, çox narahat idi, – qız 
dedi. 
– İndi girə bilərəm? 
– Əlbəttə. Mənə əmr edib ki, siz gələn kimi içəri 
buraxım. 
Qonağı gözləyən Rəhimov bütün səhəri qəzəb içində 
keçirmişdi. Onun belə uzun müddət gecikməyini meydan 
www.vivo-book.com 
 154 
oxumaq kimi qəbul edirdi. Bir saatdan bir Bakıda hökumətin 
dəyişib-dəyişmədiyi haqda məlumat almaq istəyirdi. Amma 
hər şey qaydasındaydı. Günortaya yaxın bir qədər sakitləşdi. 
Belə qərara aldı ki, söhbət respublikanın baş nazirinin 
qohumu olan rayon prokurorunun dəstəyi kimi bir şansını 
itirdiyini anlamayan adi, beyinsiz bir iş xidmətçisindən 
gedir. 
Ona görə Cəfərovu artıq, emosiyalarını büruzə 
verməməyə çalışaraq sakit halda qəbul etdi. Rəhimovun 
boyu çox balaca olduğundan ayağının altına ətrafdakıların 
sezməyəcəyi bir şəkildə oturacaq qoymuşdu. 
O, qonaqla elə masa arxasından, azca dikəlib 
salamlaşdı. Dərhal da üzünə qayğılı ifadə verdi. 
– Onsuz da işlərimiz çoxdur, siz də öz gəlişiniz haqda 
xəbərdarlıq etmədən paytaxtdan durub bura gəlirsiniz. Yaxşı 
ki, dünən mənə milisdən zəng etdilər və gəlişiniz haqda 
bildim. 
– Mən rayondakı öz işlərimi demək olar ki, bitirdim, – 
Cəfərov nəzakətlə bildirdi, – sadəcə olaraq müvəqqəti 
www.vivo-book.com 
 155 
olaraq, sizin rayonda yaşayan şahidlərdən birini 
dindirməliydim. 
– Əvvəldən xəbərdarlıq etsəydiniz, mən o adamı 
prokurorluğa çağırardım, – Rəhimov özünü saxlaya bilmədi. 
– Sizi niyə narahat edim ki? Artıq narahatlıq vermək 
istəmirdim. 
Prokuror saatına baxdı. 
– Bəlkə də siz haqlısınız. Elə bu gün də o qədər iş var 
ki, nahar eləməyə vaxt yoxdur. İndicə sərhəddən zəng edib 
gəlməyimi xahiş etdilər. İranlılar bizə narkotik daşınması 
zamanı güllələnmiş iki qaçaqmalçının cəsədini verəcəklər. 
Siz də elə bilirsiniz ki, biz burda boş oturub milçək qovuruq. 
– Siz nə vaxt getməlisiniz? – Cəfərov soruşdu. 
– Elə indi. Saat altıda orda olmalıyam. 
– Məni də özünüzlə götürə bilərsiniz? – Mirzə xahiş 
etdi. 
– Hə, – Rəhimov təəccübləndi, – istəyirsinizsə, gedək, 
sizə maraqlı olacaq. Əmin olacaqsınız ki, cinayətkarlarla 
necə qətiyyətlə mübarizə aparırıq. 
www.vivo-book.com 
 156 
Acından ürəyi gedən Cəfərov – qaçqın düşərgəsində 
nahar etməyi qeyri-etik hərəkət hesab etdiyi üçün orda 
yeməkdən imtina etmişdi – yalnız başını yellədi. Prokurorun 
maşınına oturandan sonra yaxında satış köşkü görüb 
sürücüdən maşını saxlamağı xahiş etdi. Prokuror Bakıdan 
gələn müstəntiqin köşkdən bir neçə şokolad almasına 
təəccüblə baxırdı. 
– Uşaqlar üçündür? – prokuror təxmin etdi. 
– Yox, sadəcə, uşaqlıqdan şokolad xoşlayıram, – 
Cəfərov onları prokurora uzadaraq cavab verdi. 
O, narazılıqla üzünü çevirdi. 
– Mən şokolad yemirəm, – narazı tərzdə qeyd etdi. 
“Bu müstəntiq deyəsən, tamam səfehdir, – Rəhimov əsəblə 
düşündü. – Və bu cür tiplər respublika prokurorluğunun 
mərkəzi aparatlarında oturur”. Bu Cəfərov onun qarşısına on 
il əvvəl çıxmalıydı, o, Mərkəzi Komitəyə gələn vaxtlarda. 
Onunla bir maşında getməyə qorxardı. Amma indi onlar – 
demokratiyadır. Nə istəyirsən, edə bilərsən. Böyüklərə heç 
bir hörmət qalmayıb.  
www.vivo-book.com 
 157 
Bundan sonra öz fikrinə görə, sosializm dövründə 
olan yaxşı zamanları xatırlayaraq bütün yolboyu susdu. Hər 
şeyə uyğunlaşa bilən insanlar sosializmin iflasını öz iflasları 
kimi qəbul edirdilər. Onları tərbiyə edən sistemin bütün 
nemətlərindən faydalana bilmədiklərinə görə ürəkdən 
təəssüflənirdilər.  
Bu dəfə onlar sərhədçilərin çəkdiyi şose yoluyla 
getdiklərindən səyahət səhərkindən daha xoş idi.  
Onlar keçmiş imperiyanın, indiki müstəqil 
respublikanın dövlət sərhədinə təyin olunmuş vaxtdan yarım 
saat tez çatdılar. Amma hörmətli qonaqların hamısı 
yerindəydi. Bakı nömrəli maşınların çoxluğu deyəsən, 
Rəhimovu da karıxdırdı. Cəld maşından düşüb, Bakıdan 
gələn qonaqların yığışdığı sərhədçilər binasına tələsdi. 
Cəfərov tələsmədən onun ardınca getdi.  
Sərhəd zastavası rəisinin kabineti ağzına kimi 
doluydu. Masa arxasında sanki digər tərəfdən siqnal 
gözləyirmiş kimi plaş və xəz papaqda bir neçə nəfər 
oturmuşdu. Onlar heç əyinlərini də soyunmamışdılar. 
Respublikanın milli təhlükəsizlik nazirinin birinci müavini, 
www.vivo-book.com 
 158 
dolubədənli, hündürboy, yaraşıqlı və düzgün üz cizgiləri 
olan Rasim Paşayeviç ona hörmətlə baxan zabitlərin içində 
fərqlənirdi. Burda zastava rəisi, Milli Təhlükəsizlik 
Nazirliyinin Yerli Şöbəsi və artıq gəlib çıxmış milis rəisi də 
var idi. Rasim Paşayeviçlə üzbəüz Cəfərovun tanımadığı bir 
nəfər oturmuşdu. Rəhimov dərindən nəfəs alıb 
masadakıların hər birilə möhkəm əl sıxaraq salamlaşdı. 
Rasim Paşayeviç Rəhimovun qohumluq əlaqələri haqda 
bildiyindən prokurorla ayağa qalxaraq salamlaşdı. Bu, 
Rəhimovu ruhlandırdığından digərləriylə daha yaxşı əhvali-
ruhiyyədə görüşdü. Heç öz həmkarını təqdim etməyi də 
lazım bilmədi. Cəfərov bir kənarda oturub hamıyla başını 
tərpədərək salamlaşdı. Birdən Rasim Paşayeviç dedi: 
– Deyəsən, siz Bakıdan gələn müstəntiqsiniz? Mənə 
sizin burda olacağınızı demişdilər. Təhqiqatınız necə gedir, 
kömək lazımdır? 
Bax, burda Rəhimovun əhvalı yenə korlandı. Deməli, 
bu başdanxarab burda təhqiqat aparır, bəlkə onu elə 
Rəhimovun öz yerinə göndəriblər. Yox, bazar günü təcili 
Bakıya getmək lazımdır. Baxsın görsün qohumu yerində 
www.vivo-book.com 
 159 
möhkəm oturubmu, bəlkə şəhərdə artıq onun çıxarılması 
haqda şayiələr gəzir.  
– Çox sağ olun, – Mirzə qısaca cavab verdi, – heç nə 
lazım deyil. Hər şey qaydasındadır. Sadəcə olaraq rayon 
prokuroruyla bura gəldim ki, həlak olmuş qaçaqmalçıların 
bizim tərəfə təhvil verilməsində iştirak edim. Bəlkə onların 
arasında elə bizim axtardığımız adam var. 
Zastava rəisi olan hündürboy, arıq rəhbərlərin 
çoxluğundan bir qədər hürkmüş cavan oğlan stəkanlara 
konyak süzdü. 
– Sonuna qədər, – Rasim Paşayeviç xeyirxahlıqla 
dedi. 
Onlar yenicə içmişdilər ki, bir sərhədçi otağa cumdu. 
– Yoldaş general, – o, MTN generalıyla üzbəüz 
oturmuş adama məruzə etdi, – onlar artıq gəliblər. 
“Necə oldu ki, onu dərhal tanımadım? – Cəfərov 
düşündü. – Bu ki Mirzəyevdir, sərhəd qoşunları 
komandanı”. 
www.vivo-book.com 
 160 
Mirzəyev başını tərpədib əlini, yaxındakı stulda olan 
furajkasına uzatdı. Onlar Rasim Paşayeviçlə birlikdə 
qalxdılar. Digərləri də onların ardınca yerlərindən sıçradılar. 
Artıq hava qaralmağa başladığından sərhədçilər 
elektrikləri qoşmuşdular. Digər tərəfdə bir hərəkətlilik 
görünürdü, ölənlərin cəsədlərini hazırlayırdılar. 
Zastava rəisi sonuncu formal işləri yoluna qoymaq 
üçün ayrılma xəttinə tərəf tələsdi. İsti otaqdan sonra hava 
kifayət qədər soyuq görünürdü, yağışlı külək əsdiyindən bir 
çoxları yaxalıqlarını qaldırmağa başladılar. Nəhayət, zastava 
rəisi qayıtdı. 
– Onlardan İranın sərhəd qoşunları komandanının 
müavini və təhlükəsizlik xidmətinin rəhbəri gəlib, – o 
məruzə etdi. Mirzəyev və Rasim Paşayeviç dərhal irəli 
tələsdilər. Tezliklə onların şən səsləri gəlməyə başladı. 
Sanki ora toplaşanlar hansısa xoş hadisəni qeyd edirdilər. 
– Onlar o tərəfin mühafizəsini gücləndiriblər, – 
zastava rəisi sakitcə dedi, – indi çox ciddi yoxlayırlar. Daha 
bizə etibar etmirlər. 
www.vivo-book.com 
 161 
Sovet sərhədçiləri onsuz da istənilən sanksiyasız 
keçidin qarşısını möhkəm aldıqlarından SSRİ dövründə öz 
şimal sərhədini demək olar ki, mühafizə etməyən iranlılar 
indi şimal sərhədlərinin təchizatıyla ciddi məşğul olmaq 
məcburiyyətində qalmışdılar. İranlıları əsasən sərhəd 
qoşunları tərəfindən nəzarətsiz qalan Füzuli rayonu 
istiqamətindəki hissə narahat edirdi. 
Gedənlər iyirmi dəqiqə danışdılar. Görünür İran tərəfi 
özünün ciddi iradlarını bildirirdi. Şən səslər kəsildi və hətta 
burdan hər iki generalın necə susduğu görünürdü. Nəhayət, 
onlar qayıtdılar. Hər şey bitmişdi. 
Mirzəyev hirsini zastava rəisinin üstünə tökdü: 
– Tez ol, yük maşını göndər. Onlar gözləyirlər. – 
Söhbətin sonunda iranlılar doğrudan da, xeyli tənqidi fikirlər 
söyləyiblər. 
Rasim Paşayeviç sanki ətrafdakılara fikir vermədən 
siqaretini tüstülədirdi. Onun da əhvali-ruhiyyəsi yaxşı 
deyildi. 
Yük maşını guruldayıb yamacı ağır-ağır qalxaraq 
şlaqbauma tərəf yönəldi. Orda artıq ölənlərin cəsədləri olan 
www.vivo-book.com 
 162 
cip dayanmışdı. Bütün prosedur beş dəqiqədən çox çəkmədi. 
Yük maşını heç geri çevrilmədən zastavanın ərazisinə 
qayıtdı. 
– Bu uşaqları çıxarın bir baxaq görək, – Mirzəyev 
dedi, – bəlkə tanıyırıq. 
Sərhədçilər yük maşınına dırmanıb qaçaqmalçıların 
ağır cəsədlərini qaldırmağa cəhd etdilər. Nəhayət, birini 
düşürə bildilər. Bu, maskalanmış, ordu geyimində olan 
cavan oğlan idi. Üzündə qəribə bir təbəssüm donub 
qalmışdı, sanki ölməzdən öncə öz qatillərini məsxərəyə 
qoymaq istəmişdi. Hamı diqqətlə ona baxırdı. Amma onun 
bütün görkəmindən, açıq rəngli saçlarından bilinirdi ki, 
yadellidir. Ardınca ikincini də çıxardılar. Üzü yaralanmışdı, 
amma yük maşınından hoppanan çavuş bir əsgi tapıb onun 
üzünü sildi. Cəfərov ona diqqətlə fikir verdi. Deyəsən, səhv 
etməmişdi. Cibindən şəkli çıxardı. 
– Yükləyin, – Mirzəyev əsəbi halda dedi. 
– Mən bu adamı tanıyıram, – birdən Cəfərov dedi. 
Rəhimov hirsləndi. Bu əbləh iki generalın qarşısında 
söz deməyə cəsarət edir. 
www.vivo-book.com 
 163 
– Siz onu tanıyırsınız? – Mirzəyev təəccübləndi, – o 
kimdir? 
– Ömər Əfəndiyev. Qonşu rayonun sakini. O, sərhədi 
bir neçə gün əvvəl Horadiz tərəfdən keçmişdi. Orda bir 
çobanı öldürüb. Bu da onun şəkli. 
İşin nə yerdə olduğunu anlayan Rəhimov cəld önə 
çıxdı. 
– Prokurorluq işçiləri həmişə dəqiq işləyirlər, – o, 
qalibiyyətlə bildirdi. 
Rasim Paşayeviç cəsədin üzərinə əyildi. 
– Bu həminkidir? Əminsiniz?  
– Məncə, hə. Hər şey uyğun gəlir. Onların birləşmiş 
dəstəsi sərhədə tərəf gedirmiş. 
– Cinayət işini kim aparır? – MTN nazirinin müavini 
soruşdu. 
– Mən, – Cəfərov cavab verdi. 
– Biz Bakıya birlikdə qayıdacağıq, – Rasim Paşayeviç 
fikirli halda əmr etdi, – gərək bu işə bizim müstəntiq də 
qoşulsun. 
www.vivo-book.com 
 164 
– Bəs onun doğmaları harda yaşayırlar? – Rəhimov 
dərhal narahat oldu. – Onun hansı ailədən çıxdığına bir daha 
baxmaq lazımdır. Bəlkə onların hamısı quldurdur. Ot kökü 
üstə bitər. Bu yaramaz haqda mənə məlumat verin. 
– Onun üç qardaşı cəbhədə vuruşur, – Cəfərov sakitcə 
dedi, – biri də həlak olub. Məncə, siz səhv edirsiniz. 
Rəhimov qəzəbdən yalnız ağzını aça bildi, amma heç 
nə demədi. 
– Biz yenə də onun ailəsini yoxlayarıq, – yerli 
təhlükəsizlik xidmətinin rəisi ona dəstək verdi. 
– Əlbəttə, yoxlayarsınız, – Cəfərov daha mübahisə 
etmədi, – bu sizin işinizdir. 
 
 
 
    XI HİSSƏ 
Dronqo və ya indi adlandırıldığı kimi Robert Krou 
Batuma Tiflisdən getməli oldu. Tiflis aerodromunda 
təəccüblü dərəcədə nizamsızlıq və səfalət hökm sürürdü. 
Aeroportda yalnız bir neçə ticarət köşkü var idi, hər yer kirli, 
www.vivo-book.com 
 165 
bina köhnəydi. Ən başlıcasısa aeroportda sanki bütün 
ümidlərini itirmiş sönük baxışlı insanlar gəzirdilər. 
Müstəqilliyinin dördüncü ilində demək olar ki, bütün 
Gürcüstan bu vəziyyətdəydi. Abxaziyayla müharibədəki 
məğlubiyyət faktiki olaraq ayrılmış Cənubi Osetiya, daimi 
daxili hesablaşmalar, iqtisadi enmə, aclıq çəkən əhali. 
Gürcüstanın paytaxtını nə vaxtsa dünyanın digər 
şəhərlərindən fərqləndirən şən, coşqun insanların səsləri 
eşidilmirdi. Hər şeyə inamını itirmiş əhali sanki iradəsiz 
yaşayırdı. Və ən qorxulu zərbəni nə Osetiya, nə Abxaziya, 
nə də aclıq və ərzaq çətinlikləri endirdi. Qürurlu gürcü 
xalqına ən qorxulu zərbə, gürcünün (!) gürcüyə atəş açdığı, 
qardaşın qardaş üstünə getdiyi Vətəndaş müharibəsi oldu. 
Öz orijinallığı və ənənələriylə fərqlənən xalq birdən 
Vətəndaş müharibəsinin cəhənnəminə düşdü. Bu ən əsas 
ideallara, çox çətinliklə qorunub saxlanan daxili mənəvi 
dəyərlərə endirilən zərbəydi. Müharibədən sonra gürcülər 
bir-birilərinə olan hörmətlərini itirmişdilər. Bu isə əvvəllər 
özünü bu qədər sevən və xoşbəxt yaşayan bir xalqın taleyinə 
yazılan ən qorxulu sınaq idi. 
www.vivo-book.com 
 166 
Şəhərin özündə Amerika dolları, alman markası, rus 
rublu işləyirdi, gürcü kuponuna çoxdan əl yelləyirdilər. 
Çətinliklə yol maşını tapan Robert Krou onu dəmiryol 
vağzalına aparmaq üçün sürücünü birtəhər yola gətirə bildi. 
Əgər aeroport kirliydisə, vağzal əsl zibilxanaydı. İnsanlar 
elə yerdəcə yatırdılar, hər yerdə böyük yük tayaları, kisələr, 
yeşiklər görünürdü. Radio ilə verilən informasiyalar çox 
vaxt eşidilmirdi, eşidilənlərsə əsasən yanlış olurdu. Qatarlar 
bir çox istiqamətlərə ümumiyyətlə getmirdi. Rusiya 
sərhədlərinin bağlanması mahiyyət etibarilə, Gürcüstanı 
xarici aləmdən ayırmışdı. 
Aydın oldu ki, bu gün Batuma qatar getmir. Məlum 
olmayan səbəblərdən məhz bu gün dəmiryollarının təmirinə 
başlamışdılar. Dronqo başa düşdü ki, şəhərdə çox qalmaq 
riski var. Məsuliyyətli qərar qəbul etməli oldu, amma başqa 
çıxış yolu yox idi. Elə vağzaldan David Qogiyaya zəng etdi. 
Dəstəyi cavan bir oğlan götürdü. Görünür, Davidin 
çoxsaylı köməkçilərindən və ya cangüdənlərindən idi. 
www.vivo-book.com 
 167 
– Salam, ya da bizdə deyildiyi kimi qamarcuba, – 
Dronqo başladı. – Cənab David Qogiyanı telefona çağıra 
bilərsiniz? 
– Kimdir danışan? 
– Deyin, Dronqodur, özü biləcək. 
Kimsə dəstəyi ovcuyla örtüb yavaşca dedi: 
– Hansısa dranqadır. 
– Bura ver, – Davidin əmin səsi eşidildi. – Eşidirəm, – 
o bir an sonra dedi. 
– Batono David, bu mənəm Dronqo. 
– Nə yaxşı, – qoca sevindi, – özün gəlmisən? Hardan 
danışırsan? Gürcüstandasan? 
– Hə, Tiflisdəyəm. 
– Daha heç nə demə. Olduğun yeri de, arxanca mənim 
adamlarım gələcək. 
– Dəmiryol vağzalındayam. 
– Əsas girişdə ol, mən maşın göndərirəm. Ağ rəngli 
“BMW”-dir, görən kimi yaxınlaş. 
Doğrudan da yarım saat sonra vağzala dəbdəbəli 
maşın yaxınlaşdı. Maşından bahalı fransız ətri qoxuyan, 
www.vivo-book.com 
 168 
xəbərdar edilmiş iki cavan oğlan düşərək Dronqoya 
gülümsədilər. Daha yarım saat sonra o artıq Davidin evində 
masa arxasında oturmuşdu. 
Gürcü qonaqpərvərliyi qonaqpərvərlikdən daha üstün 
bir şey idi. Bu, hər bir yeməyi masaya elə gətirməkdir ki, 
qonaq onun məhz özü üçün hazırlandığını hiss etsin. Bu 
sənin evinin kandarından içəri girmiş adama olan böyük 
diqqətdir. Bu qayğı aşpazın, şərabçının, ev sahibinin və 
sahibəsinin birgə əməyində təcəssüm edir. Fransada Parisin 
Məryəm kilsəsi yaxınlığında “Gümüş qüllə” adlı bir restoran 
var. Orda artıq üç yüz ildir ki, müştərilərə “nömrələnmiş” 
ördəklər təqdim edirlər. Və hər bir müştəri yalnız onun üçün 
qızardılmış ördəyin nömrəsini bilir. Hətta arzu edənlərə 
yedikləri ördəklərin “nömrəsi” olan tərifnamələr də verilir. 
Belə demək olar ki, bu, Sena sahillərində sırf gürcü 
qonaqpərvərliyidir. Çünki istənilən gürcünün evinə getsəniz, 
elə hiss edəcəksiniz ki, müstəsna olaraq sizin üçün 
hazırlanmış “nömrələnmiş” ördəyi təqdim edirlər. 
Nahar bitəndən sonra David, nəhayət, Dronqodan 
soruşdu: 
www.vivo-book.com 
 169 
– İndi danış görək niyə gəlmisən? Nə kömək 
lazımdır? 
– Başa düşürsən, David, mənim Batumda işlərim var, 
bu günsə ora qatar getmir. Mən sabaha qədər mütləq ora 
çatmalıyam. 
– Təəssüf, – qoca məyus oldu, – elə bilirdim, bu gecə 
bizdə qalacaqsan. Bilirsən, oğlum necə sevinəcək! Sənin 
haqqında ona o qədər danışmışam ki. 
– Mümkün deyil, David, həqiqətən. Mənə kömək edə 
bilərsən? 
– İstəyirsən Batuma təyyarə təşkil edim, istəyirsən – 
qatar. Maşınla da gedə bilərsən, sənə necə xoşdur. 
– Əlbəttə, yaxşı olardı ki, maşınla gedim, əgər ora çox 
uzaq deyilsə. 
– Səni beş saata çatdırarıq, nə deyirsən, əzizim. Özüm 
səninlə gedərəm. 
– Bax, bunu eləmək lazım deyil. Mənim orda vacib 
işlərim var, – Dronqo xahiş etdi. 
www.vivo-book.com 
 170 
– Başa düşürəm, əzizim, – David onun çiyinini sıxdı, 
– sənə necə rahatdır, elə et. Sənə bir nəfərin ünvanını 
verəcəyəm, birdən nəsə lazım olsa, ona zəng edərsən. 
– Danışdıq, – o, saata baxdı, artıq axşam saat on idi. 
– Səhər tezdən çıxarsınız, – David dedi, – indi get 
dincəl. Sabah uzun yol gedəcəksən. 
Səhər onu doğrudan da, beşin yarısında yuxudan 
qaldırıb milad hinduşkası kimi yedirtdilər. David özü onu 
yola salmağa çıxmışdı. İki sürücüylə “BMW”-ni onun 
ixtiyarına vermişdilər. Hər ehtimala qarşı, maşının salonuna 
yemək və Dronqonun çox sevdiyi gürcü şərabları 
qoymuşdular. 
Batuma və ya gürcülərin dediyi kimi Batuma 
macərasız çatdılar. Bu heyrətamiz gözəl cənub şəhəri keçmiş 
Sovet hökumətinin incilərindən biriydi. Sovet İttifaqının hər 
tərəfindən gələn minlərlə turisti Kobuleti, Maxincauri, 
Tsixisdziri kurortlarında dincəlməyi sevirdi. Dronqo 
valideynlərinin onu uşaqlıqda Yaşıl Buruna dincəlməyə 
gətirdiklərini xatırlayırdı. O, Batumun nəbatat bağında 
www.vivo-book.com 
 171 
gördüyü təmtəraqlı aqavaları, nəhəng evkaliptləri və 
bambuk ağaclarını həmişəlik yadında saxlamışdı. 
Cənubdan hərəkət edən karvanlar üçün çox rahat yer 
olan bu ərazidə əvvəlcə Tamarissixe qalası ucaldılmışdı. 
Daha sonralar şəhərcik böyüyərək Batum adlandırılmağa 
başladı. Demək olar ki, üç yüz il şəhəri türklər idarə 
etmişdilər. 1878-ci ildə Berlin sazişinə əsasən Batum 
Rusiyaya verilmişdi. Artıq beş ildən sonra Batumu Bakıyla 
birləşdirən dəmiryolu çəkilmişdi. Bu dövrdə Bakıda artıq 
gur neft çıxarılırdı. Daha bir neçə il sonra Abşeron 
yarımadasını Batumla birləşdirən ilk boru kəməri çəkildi. Bu 
da kiçik kurort şəhərini çar Rusiyasının ən vacib 
limanlarından birinə çevirdi. 
Daha sonra inqilab, müharibələr, çaxnaşmalar oldu. 
Sovet dönəmlərində Batum həm də Acarıstan muxtar 
respublikasının paytaxtı oldu. Yenidənqurmanın ilk 
illərindəsə, onlarla turist və yük avtobuslarının Türkiyəyə 
getdiyi iri tranzit mərkəzə çevrildi. Sovet İttifaqı dağılana 
qədər Batum ən əsas buraxılış məntəqələrindən biriydi. 
Sərhəddə Avropaya keçə bilmək üçün kilometrlərlə növbə 
www.vivo-book.com 
 172 
olurdu. 1991-ci ildən sonra Batum nəhəng imperiya üçün iri 
liman və buraxılış məntəqəsi kimi əhəmiyyətini itirdi. İndi o, 
Gürcüstan və Türkiyə arasında kiçik sərhəd şəhəri olmaqla 
Berlin sazişinə qədərki vəziyyətinə qayıdırdı. Amma Batum 
şəhər üçün çox dəyərli liman infrastrukturunu qorumaqla öz 
əhəmiyyətini saxlamaqdaydı. 
Təmtəraqlı “BMW” şəhərə təqribən səhər saat on 
birdə girdi və dərhal da keçmiş İnturist mehmanxanasının 
binasına tərəf döndü. Burda, hələ fəaliyyət göstərən 
mehmanxanada avstraliyalı jurnalist Robert Krou üçün 
nömrə sifariş olunmuşdu. O, şərab və yeməklə dolu 
zənbillərlə yüklənmiş sürücülərinə ürəkdən təşəkkür edib 
mehmanxanaya girdi. Ona kömək etməyə çalışan Qogiyanın 
adamlarını qətiyyətlə geri göndərdi. Bircə o qalmışdı ki, 
onun Davidlə olan əlaqəsi haqda Batumda da bilsinlər. Bircə 
Tiflis bəs idi. 
Nömrəsini dərhal verdilər. Mart ayında burda demək 
olar ki, heç kim yox idi. Hərçənd, qeyd etmək lazımdır ki, 
son illər mehmanxana yayda da boş qalırdı – Gürcüstana 
gəlmək istəyənlər ildən-ilə azalırdı. 
www.vivo-book.com 
 173 
Paltarında keçmiş illərin dəbdəbəsini saxlayan qapıçı 
ona butulkalarını nömrəyə qədər daşıyıb bir dollarını alaraq 
uzun müddət təşəkkür etdi. Nömrənin pəncərələri onun 
doğma şəhərini xatırladırmış kimi dənizə açılırdı. Onun öz 
şəhərində mart ayında təlatümlü olan dəniz səmayla 
birləşərək ümumi bozumtul ağ kütlə əmələ gətirirdi ki, 
burda da göy, qara və ağ rəngləri görmək olardı. 
Dronqoya zəruri sənədləri təqdim edən Vladimir 
Vladimiroviçin versiyasına görə o, “Melburn herald” 
informasiya agentliyinin nümayəndəsi kimi onun 
“vətənindən” uzaqda yerləşən bu muxtar respublikanın 
tarixi, coğrafiyası, özünəməxsus təbiəti və insanları haqda 
bir sıra reportajlar hazırlamaq üçün Acarıstana gələn 
avstraliyalı jurnalist idi. 
Əslindəsə o, Batum limanının “xaç atalarından” biri 
olan Şalva Ruruaya çıxış əldə etməliydi. Batum dəniz 
darvazalarından narkotik daşınmaları birbaşa onun 
sanksiyasıyla həyata keçirilirdi. Yerli hüquq-mühafizə 
orqanlarının köməyindən istifadə etməyə ixtiyarının 
olmadığı nəzərə alınsa, tapşırıq çətin idi. 
www.vivo-book.com 
 174 
Balkona stul qoyaraq beş dəqiqə oturub dənizə baxdı. 
Daha sonra otağa qayıdıb ona Moskvada verilən nömrəni 
yığmağa başladı. 
– Mümkünsə, Pyotr Georgiyeviçi çağırın, – o, dəstəyi 
qaldıran qızdan xahiş etdi. 
Tezliklə xırıltılı səs gəldi. 
– Eşidirəm. 
– Mən Moskvadan gəlmişəm. Sizə Vladimir 
Vladimiroviçdən salam var. 
– Başa düşürəm, – Pyotr Georgiyeviç dərhal cavab 
verdi, – harda qalırsınız? 
– Keçmiş İnturist mehmanxanasında. Nömrəm... 
– Yarım saatdan sonra gəlirəm, – həmsöhbəti 
Dronqonun sözünü kobudluqla kəsib sözünü sona 
çatdırmağa imkan verməyərək dəstəyi asdı. 
“O niyə belə əsəbiləşir?” – Dronqo düşünərək 
hamama getdi. Düz yarım saatdan sonra mehmanxananın 
vestibülündə oturmuşdu. Bu vaxt əlli yaşlarında, yırtılmış 
gödəkcədə, dağınıq saçları və qalın şüşəli eynəyi olan bir 
adam təşvişlə içəri girdi. 
www.vivo-book.com 
 175 
Dronqo ayağa durub ona yaxınlaşdı. 
– Siz Pyotr Georgiyeviçsiniz? 
– Hə, hə, – naməlum adam ona tərəf gəldi, – siz mənə 
zəng etmisiniz. 
– Gəlin, əyləşək, – Dronqo təklif etdi, – nə olub, niyə 
belə həyəcanlısınız? 
– Cavan oğlan, siz mənim yerimdə olsaydınız! – Pyotr 
Georgiyeviç kresloya əyləşərək qızğın tərzdə dedi. Bu 
zaman Dronqonun ondan maksimum 10-15 yaş kiçik 
olduğunun da fərqinə varmadı. 
– Nə olub axı? 
– Dünən limanda yaman atışma olub. Milis, 
təhlükəsizlik xidməti, prokurorluq – bu gün hamı orda 
işləyir. Deyirlər, artıq iki nəfər ölən və bir ağır yaralı aşkar 
olunub. Təsəvvür edirsiniz, necə dəhşətdir! 
– Təsəvvür edirəm, amma mənim, ya sizin bura nə 
dəxlimiz var? 
– Siz başa düşmürsünüz, – Pyotr Georgiyeviç ətrafa 
nəzər salaraq pıçıldadı, – Ruruanın adamlarına atəş açıblar. 
www.vivo-book.com 
 176 
Bütün şəhər bundan danışır. Sizisə, mənə elə gəlir ki, məhz 
bu cənabın fəaliyyəti maraqlandırır. 
“Belə hisslərini cilovlaya bilməyən köməkçini hardan 
tapıblar? – Dronqo düşündü. – Qəribədir. Peşəkara oxşamır. 
Vladimir Vladimiroviç isə diletantla işləməzdi”. Pyotr 
Georgiyeviç sanki onun fikirlərini oxuyaraq birdən dedi: 
– Mən axı bütün ömrüm boyu dənizlə məşğul 
olmuşam. BMT-nin gəmiçilik məsələləri üzrə eksperti 
olmuşam. Məndən kömək etməyi xahiş etdilər. Mənimsə 
sizə necə kömək edə biləcəyim haqda heç bir təsəvvürüm 
yoxdur. 
– Aydındır, – Dronqo gülümsədi, – narahat olmayın. 
Hər şey qaydasındadır. – Əlbəttə, onlar başqa birini tapa 
bilməzdilər. Dağılmış keçmiş ölkə məkanında kimə gəldi 
güvənmək təhlükəliydi. Və onda şərəfli bir adama etibar 
etməyə qərar veriblər. Belə hesab ediblər ki, bu, 
peşəkarlıqdan daha vacibdir. Bəlkə bunda da bir məntiq var 
idi. 
– Kimin atəş açdığını bilirsiniz? – Dronqo soruşdu. 
www.vivo-book.com 
 177 
– İş də bundadır, – Pyotr Georgiyeviç qızışdı, – 
deyirlər ki, limanda əməlli-başlı döyüş olub. Ruruanın 
gəmisinə bir dəstə naməlum adam hücum edib. Onların kim 
olduğunu da heç kim bilmir. 
– Hücum edənlərdən öldürülən var? 
– Deyirlər ki, iki nəfər yaralanıbmış, amma onları heç 
harda tapmayıblar. 
– Sizcə bu kim ola bilərdi? 
– Bilmirəm, – Pyotr Georgiyeviç çiyinlərini çəkdi. – 
Ruruaya məxsus gəmiyə hücum etməyə hansı dəstənin 
cürəti çatar? Ağlıma gəlmir. Əgər onları tapsa... Bilirsiniz, o 
çox qəddar adamdır. 
– Təsəvvür edirəm. 
– Yox, doğrudan deyirəm. Batumda ondan hamı 
qorxur – milis rəisindən tutmuş limandakı qarovulçuya 
qədər. Birdən aydın olur ki, onun gəmisinə hücum olunub. 
Adamları öldürülüb. Və ən dəhşətlisi – onun yükünü 
oğurlayıblar. 
www.vivo-book.com 
 178 
– Bu ən vacibidir, – Dronqonun ağzından qaçdı. – 
Niyə əvvəldən bunu demirsiniz? Deməli, hücum edənlər 
Ruruaya məxsus gəmini aparıblar? 
– Yox, gəmiyə dəyməyiblər. Amma gəmidəki yükü 
aparıblar. Deyirlər, orda milyon dollarlıq mal olub. 
– Pyotr Georgiyeviç, milyon dollara hansı mal ola 
bilər? – Dronqo gülümsədi. – Özünüz düşünün. 
– Düşünürsünüz ki... – Pyotr Georgiyeviç qorxaraq 
ətrafa boylandı. 
– Əlbəttə. Yalnız narkotik. Bu atışma da elə ona görə 
olub. 
– Dəhşət! Mən əlbəttə, belə düşünürdüm, amma sizə 
bunu deyə bilmirdim. 
– Siz bir neçə kəlməylə şəhərin hüquq-mühafizə 
xidmətlərinin rəhbərləri haqda danışa bilərsiniz? Əsas 
əlamətlər və soyadları. 
– Hə, mütləq. Siz yazarsınız. Oy bağışlayın, deyəsən, 
axmaq söz danışdım! Məndən casus olmaz. Deməli belə: 
şəhərin milis rəisi Şervaşidze, əlliyə yaxın yaşı var, onu bura 
Kutaisidən keçiriblər. Deyirlər, çox ciddi və ədalətli 
www.vivo-book.com 
 179 
adamdır. Onun haqqında pis heç nə deyə bilmərəm, o burda 
cəmi iki aydır işləyir. Şəhər prokuroru beş ildir ki, 
Cavaxişvilidir. Çox yaxşı insandır. Mülayim, xeyirxah. 
Hamıyla yola getməyə çalışır. Heç kimlə mübahisə etmir. 
Qamsaxurdiyanın vaxtında prokuror müavini olub və özünü 
çox ləyaqətli aparıb. Əlli üç yaşı var. Bunu dəqiq bilirəm, 
çünki onun kiçik oğlu mənim qızımla bir məktəbə gedir. 
Nəhayət, yerli təhlükəsizlik xidmətinin rəhbəri Otar Paqava. 
Anası Tiflisdəndir, deyirlər, Siquanın qohumudur. Atasısa 
yerlidir. Paqava burda iki ildir işləyir, Tiflisdən gəlib. 
Səliqəli və diqqətlidir, gözə çarpmamağa çalışır. Onun 
zamanında sərhəddə kifayət qədər nizam-intizam yaranıb. 
Hərçənd, sərhədçilərin öz rəisi var – Nodar Xinikadze. 
Əyyaş, yalançı və arvadbazdır. Belə danışdığım üçün üzr 
istəyirəm, amma Xinikadzeni bütün gecə içkixanalarında 
tanıyırlar. Hərdən sərhəddən bir qrup adam gətirib onlarla 
səhərə qədər veyllənir. Bu haqda hamı bilir, amma susurlar, 
heç kim ilişmək istəmir. Deyilənə görə, Xinikadze Ruruanın 
ən yaxın dostudur. Amma bəlkə də bu, sadəcə, şayiədir, mən 
dəqiq bilmirəm. 
www.vivo-book.com 
 180 
– Bəs sizin fikrinizcə, Ruruanın gəmisinə kim hücum 
edə bilərdi? Şəhərdə elə nüfuzlu adamlar varmı ki, Ruruayla 
qarşı-qarşıya gələ bilsin? 
– Eləsini tanımıram. Bəlkə də var, amma şəxsən mən 
tanımıram. Amma əgər düşünsək... Belə dəliqanlı ola 
bilməz. Yoxsa Rurua onları darmadağın edər. Yox, elələri 
ola bilməz. Sizə deyim ki, bunu yerlilər etməyib. 
– Aydındır. Əgər kimsə sizdən bizim söhbətimiz 
haqda soruşsa, deyərsiniz ki, siz mənə Batum haqda, onun 
akvatoriyası, ətraf ərazilərin faunası haqda danışmısınız. 
Danışdıq? 
– Nəyə görə? 
– Sizdən mənim haqda, bizim görüşməyimiz haqda 
soruşa bilərlər. Mənsə sizi pis vəziyyətdə qoymaq 
istəməzdim. 
– Çox sağ olun. Başqa? 
– Sizin sağlığınız. Deməli, deyirsiniz ki, Xinikadze 
Şalva Ruruanın yaxın dostudur. Bu dəqiqdir? 
– Ən yaxın, – Pyotr Georgiyeviç əminliklə cavab 
verdi, – bütün şəhər bu haqda danışır. 
www.vivo-book.com 
 181 
– Minnətdaram. Siz bizə çox kömək etdiniz. Sağ olun. 
O ayağa durub əlini uzatdı. Pyotr Georgiyeviç karıxdı. 
– Bəlkə siz daha nəsə öyrənmək istəyirdiniz? 
– Yox, daha heç nə. Siz onsuz da çox dəyərli məlumat 
verdiniz. 
Pyotr Georgiyeviç qürurla başını qaldırdı, eynəyinin 
şüşələri parıldadı. O, Dronqonun əlini möhkəm sıxıb daha 
əmin addımlarla çıxışa tərəf getdi. 
“Bu nömrə boş çıxdı”, – Dronqo məyusluqla düşündü. 
Elə bu vaxt arxasında gözəl qadın səsi eşitdi: 
– Məni siqaretə qonaq edə bilərsiniz? 
Qadın bu cümləni təmiz ingilis dilində dedi. O, cəld 
geri çevrildi. 
 
 
 
    XII HİSSƏ 
Semyonovanın öldürüldüyü bağ evi şərti olaraq ev 
adlana bilərdi. Bu, bir otaq və bir mətbəxdən ibarət, görünür, 
nə zamansa qarovulçu evi olan kiçik tikiliydi və 
www.vivo-book.com 
 182 
Semyonovaya atasından miras qalmışdı. Belə görünür ki, bu 
ev nə vaxtsa malikanənin bir hissəsi olub. Onu da əllinci 
illərin əvvəllərində bu ərazini genişləndirmək üçün söküblər. 
Elə həmin vaxtlar burda bağ evlərinin kütləvi tikintisi 
başlayıb. Keşikçi evinisə Semyonovanın atasına veriblər. 
İndi Çijov və Mixeyev dayanıb barmaq izləri tapmağa 
çalışan ekspertlərin işini müşahidə edirdilər.  
– Görünür, heç nə tapmayacağıq, – ekspert-
daktiloskopist Malışev dedi, – burda heç bir barmaq izi 
yoxdur. Hər yer təmizdir. 
 Peşəkar işidir, – Mixeyev dişlərini qıcayaraq dedi. 
Bundan qabaq siqaretini yerə atmışdı. 
– Lazımsız şahidləri aradan götürürlər, – Çijov 
cəsədin üzərinə əyildi, – yenə ürəyə atəş açıblar. Görünür, 
qatil lap yaxında olub, yaraya baxın. 
– Hə, – yerli prokurorluğun onun yanında çömbəlib 
oturmuş müstəntiqi razılaşdı, – bircə dəfə atəş açıblar. 
O öz sevincini büruzə verməməyə çalışırdı, amma 
ürəyində əlbəttə ki, sevinirdi. Bu cinayəti təhqiq etməyi 
birinci işlə əlaqələndirib paytaxtdan gəlmiş Mixeyev və 
www.vivo-book.com 
 183 
Çijova həvalə edəcəklər. Beləliklə, o avtomatik olaraq belə 
ciddi cinayətin təhqiqatından kənarda qalmış olacaq. 
Yanında dayanan Çijovsa mehmanxanada kimin 
qaldığını və hesabın neçə gün əvvəldən ödəndiyini həmin 
gecə yoxlamadıqlarına görə necə böyük səhvə yol 
verdiklərini düşünürdü. 
– Biz onun sözlərinə niyə diqqət yetirmədik? – o, 
Mixeyevdən soruşdu. – Bunu heç vaxt özümə 
bağışlamayacağam. 
– Niyə ki, – Mixeyev yeni siqareti çıxararaq sakitcə 
etiraz etdi, – mən elə həmin axşam diqqət yetirmişdim. Ona 
görə qızlar haqda danışdım. Əmin idim ki, o yalan deyir. 
Varlı müştəriyə qız calayırmış. Amma onun adını öyrənəndə 
dərhal anladım ki, belə şey ola bilməz. Ondakılar 
Moseşviliyə görə həddən artıq ucuz qızlar idi. O, belələriylə 
oturub-durmazdı. Amma onda hər şey dolaşmışdı. Yadıma 
düşəndəsə gördüyün kimi, artıq gecdir... Bu, əlbəttə ki, 
mənim səhvimdir. Amma mən düşünmürdüm ki, onun belə 
bir cinayətə qarışacağı ola bilər. Burda ən maraqlısı odur ki, 
o doğrudan da, qatili tanımaya bilərdi. Sadəcə olaraq, ondan 
www.vivo-book.com 
 184 
xahiş ediblər ki, lazımi anda “lüks” nömrəyə getsin. Onun 
bütün bədbəxtliyi ondaydı ki, kimin bu xahişi etdiyini 
bilirdi. Elə buna görə də onu aradan götürüblər.  
– Düşünürsünüz ki, heç bir iz tapa bilməyəcəyik? – 
Çijov soruşdu. 
– Tapa bilməyəcəyik, – Mixeyev siqaretin qırıldığına 
əhəmiyyət verməyərək onu çeynəyirdi, – görünən motiv 
yoxdur, heç nə götürməyiblər. Açıq-aşkar muzdlu qatil 
işidir. Onun sahiblərini tapmaq lazımdır. Əlbəttə ki, biz 
qatili də tapmayacağıq. Üstümüzdə daha bir açılmamış 
cinayət qalacaq. 
Çijov məyusluqla əlini yellədi. Görünür, Mixeyev bu 
dəfə də haqlıydı. 
– Qəbiristanlıqda Xotivarinin adamlarından biri mənə 
yaxınlaşmışdı. Adı Vajadır. Üzük haqda soruşurdu. Dedim 
ki, bizdədir. 
– Qoy gəlsinlər, – Mixeyev nəhayət, siqareti tulladı, – 
müsadirəni sənədləşdirərəm, təhqiqat bitəndən sonra 
qaytararıq. 
www.vivo-book.com 
 185 
– Məncə onlar üzük arzusunda deyillər. Sadəcə elə 
bilirdilər ki, onu qatil götürüb. 
– Hm, – Mixeyev narazılıqla donquldandı, – qatil belə 
bir üzüyə tamah salsaydı, çox axmaq adam olardı. Onda onu 
dərhal tapmaq olardı. Yox, həm orda, həm də burda bəlkə də 
eyni peşəkar işləyib. Amma ağlım kəsmir. Moseşvilinin 
qatili çoxdan aradan götürülüb – mən buna əminəm. O 
həddən artıq əhəmiyyətli fiqur idi. Səni izləyirlər? 
– Hə, – Çijov pəncərəni göstərdi, – üçü məni 
qarabaqara izləyir. 
– Elə mənim də o cür eskortum var, – Mixeyev 
bildirdi, – onları başa düşmək olar. Bizimlə birlikdə qatili 
axtarırlar. Bu cinayət onlara meydan oxumaqdır, şillədir. 
Ona da birlikdə cavab vermək istəyirlər. 
– Moseşvilinin bağ evində axtarış aparacağıq? – Çijov 
soruşdu. 
– Nə üçün? Onun adamları ordakı hər şeyi alt-üst 
ediblər. Orda yaxşı peşəkarlar var. Biz heç nə tapmayacağıq, 
bizi izləyənləri hirsləndirəcəyik. Busa axmaqlıqdır, – 
Mixeyev düşünərək cavab verdi. 
www.vivo-book.com 
 186 
Şəhərə Çijovun maşınında qayıtdılar. Xotivarinin 
yaraqlıları olan maşın onlardan bir az aralı gəlirdilər. 
Özlərini heç gizlətmirdilər də. Onların tapşırığı müstəntiq və 
Cinayət-Axtarış İdarəsi rəisini izləmək və onların hər bir 
görüşü barədə məruzə etmək idi. Mafiya, cinayətkarlar 
qanunun əlinə düşməzdən qabaq zərbə endirmək istəyirdilər. 
Ona görə də Xotivarinin bu harın uşaqları Çijov və 
Mixeyevi belə həyasızcasına və aşkar təqib edirdilər. 
Hərçənd, Mixeyev bir neçə dəfə müşahidədən yayına 
bilmişdi. Onlar da bu adamın hara yox olduğunu anlamadan 
qəzəbdən zəncir çeynəyirdilər. 
– Belə çıxır ki, – Çijov ürək ağrısıyla qeyd etdi, – biz 
onların növbəti şahidi nə vaxt aradan götürəcəklərini 
gözləyirik. 
– O qədər də yox. – Mixeyev siqaret çıxarmaq istədi, 
amma daha sonra fikrini dəyişib qutunu cibinə qoydu. – İş 
ondadır ki, biz hələ “onlar”ın kim olduğunu bilmirik. Bizim 
ardımızca gələnlər deyil. Bunlar özləri qatili axtarırlar. Onda 
kim? Sən başa düşürsənmi ki, burda onların qarşıdurması, 
münaqişəsi üzərində oynamaq lazımdır? Moseşvili çox 
www.vivo-book.com 
 187 
məşhur adam idi və onu yalnız şəhərin ən vacib, ən 
əhəmiyyətli avtoritetlərindən birinin razılığıyla aradan 
götürmək olardı. Belə bir əmri verən istənilən adam 
Mixonun şəhər üçün nə demək olduğunu təsəvvür etməliydi. 
Axı niyə Moseşvili həmin gecə mehmanxanada, 
mühafizəsiz, yanında öz adamları olmadan tək qalmışdı? O, 
niyə taksi sifariş verib? O, Şeremetyevoda kiminlə 
görüşmək istəyirdi? Bax bunlar, cavabını tapmalı 
olduğumuz suallardır. O zaman qətlin təşkilatçısını da tapa 
bilərik. Bu sadəcə daxili hesablaşma deyil Jenya, bu daha 
ciddi məsələdir. Kimsə Moseşvilinin qrupunu sıxışdırmaqla 
gəlir əldə etmək sistemini dəyişmək qərarına gəlib. Belə 
işlərsə ciddi hesablaşmayla nəticələnir. Rəhmətliyin 
adamları bunu kimin etdiyinə dair hətta balaca bir işarə 
alsalar belə, hesablaşma dərhal başlanacaq. Və onda biz 
artıq lazım olmayacağıq. Meyitxanaların işi xeyli çoxalacaq, 
hərçənd, mən belə düşünürəm ki, cəsəd də çox olmayacaq. 
İnsanlar sadəcə olaraq, izsiz-tozsuz yoxa çıxacaq.  
www.vivo-book.com 
 188 
– Yaxşı perspektiv deyil. – Çijov arxa görüntü 
güzgüsünə baxdı. – Heç nədən qorxmadan həyasızcasına 
gəlirlər.  
– Nədən qorxsunlar ki? Sənədləri qaydasındadır. 
Qanunu pozmurlar. Əksinə, sənin özünəməxsus 
cangüdənlərindir. Əgər kimsə qərara gəlsə ki, biz həddimizi 
aşmışıq və bizi aradan götürmək lazımdır, onlar buna imkan 
verməyəcəklər, buna əmin ola bilərsən. Onlara lazımdır ki, 
biz sağ qalaq və bu işdə hansısa izə düşək. Bax onda onlar 
bizdən əl çəkib həmin izlə bizim bütün xidmətimizdən daha 
sürətli gedəcəklər. 
– “Ampeks”də də axtarış aparmaq lazım deyil? 
– Mütləq lazımdır. Elə səhər axtarış üçün sanksiya 
imzala. Mən də uşaqlarla gedəcəyəm. Orda təhqiqatın 
nəticələrindən asılı olmayaraq, maraqlı çox şey ola bilər. 
Sən məni işə apar, mən bir az oturub düşünmək istəyirəm. 
Bəlkə köhnə tanışları xatırlayaram, hansısa əlaqələri 
yoxlayaram. Üstümüzdə ard-arda iki qətl var və heç bir işıq 
ucu görünmür.  
www.vivo-book.com 
 189 
Çijov maşını Daxili İşlər İdarəsinə çevirib Mixeyevi 
düşürdü. Maşınlardan birinin milis binasından yüz metr 
məsafədə dayandığını sezib sükanı qəfil əks istiqamətə 
döndərərək qazı basdı. Onu izləyən maşın da ani olaraq sürət 
yığıb onun manevrini təkrar etdi. Bununla da sanki hər cür 
kələyin perspektivsizliyinə işarə edirdi. 
Evə lap qaranlıqda çatdı. Maşını avtodayanacaqda 
saxlayıb qapını əsəbi tərzdə çırparaq evinə yollandı. 
Moskvanın bu sakit, gözdənkənar küçəsində fənərlər çoxdan 
yanmırdı. 
O, Mixeyevin sözlərini düşünərək ayağının altına 
baxa-baxa gedirdi ki, birdən qarşısında dayanmış üç oğlanı 
gördü. Onlar evinə tərəf gedən qaranlıq keçidi 
bağlamışdılar. 
– Siqaretin olmaz? – onlardan hündürboy, xoşagəlməz 
biri cır, bəlkə də soyuqlamış səslə soruşdu. 
– Desəm ki, çəkmirəm, döyəcəksiniz? – Yevgeni 
gülümsədi. 
www.vivo-book.com 
 190 
– Bax ha, – ikinci xırıldadı, – hər şeyi də bilir. Yox, 
döyməyəcəyik. Gödəkcəylə saatı ver, sonra rədd ola 
bilərsən. 
– Uşaqlar, artıq gecdir, – Çijov dedi, – mənsə yaman 
yorulmuşam. Gəlin, sülhlə ayrılaq. 
– Bax bir gör, nə diribaşdır, – ikinci dedi. Bundan lap 
xəstə səsi çıxırdı. Bəlkə, ona görə ki, bütün vaxtlarını açıq 
havada keçirirdilər. Hobbiləri əlbəttə ki, orijinal idi. 
– Gödəkcəni çıxart, – birinci dedi. Hələ ki onun əlində 
heç nə yox idi. 
Daha mübahisə etmək istəmədi. 
– Mən prokurorluğun müstəntiqiyəm, uşaqlar, – Çijov 
yorğun səslə dedi, – evinizə gedin. Gecdir. 
– Bilirik, necə müstəntiqsən. Olsaydın, çoxdan silah 
çıxarardın. Bizimlə oyun oynama. Biz qorxaqlardan deyilik, 
– ikinci dedi, – hardan olduğunun fərqi yoxdur. Dedim ki, 
gödəkcəni çıxart. – Onun əlində bıçaq göründü. 
“Dalaşmalı olacam”, – Çijov məyusluqla düşündü. 
Bu vaxt arxasında inamlı səs eşidildi. 
– Tələsmə, oğlan. 
www.vivo-book.com 
 191 
Geri çevrildi. Arxasında onun daimi 
müşahidəçilərindən, görünür, idmançı olan iki hündürboy 
oğlan dayanmışdı. Onlardan birinin saçları tünd idi, yəqin 
ki, gürcüydü. Digəri – danışansa sarışın idi. 
– Sən kimsən? – xəstə səsli oğlan soruşdu. – Get 
burdan. 
– Rədd ol deyirəm, oğlan, – danışanın bas səsi 
eşidildi, – yoxsa səninçün pis olar. 
– Bəlkə mən gedim, özünüz hesablaşarsınız, – Çijov 
təklif etdi. – Bu gün işim çox olub. Yorğunam. İşinizi 
birtəhər mənsiz həll edin. 
– Get, əzizim, – onu müşayiət edənlərdən ikincisi 
nəzakətlə, xarakterik gürcü ləhcəsiylə dedi, – və heç nədən 
narahat olma. Onları öldürməyəcəyik. Bir az başa salacağıq. 
Şəhərdə özünü belə aparmaq olmaz, yaxşı deyil. 
Hardan peyda olduqları bilinməyən bu müdafiəçilərin 
özünə əminliyi hücum edənləri açıq-aşkar çaşdırmışdı. 
Amma onların əlində hələ heç nə yox idi. “Xəstə” bıçağını 
yellədi. Geri çəkilmək həm ayıb idi, həm də qeyri-mümkün. 
Yoldaşları ona baxırdı. 
www.vivo-book.com 
 192 
“Xəstə” çox cəld bir şəkildə sarışının üstünə atılmağa 
cəhd etdi. O isə heç yerindən tərpənmədən yalnız əlini 
qaldırdı və oğlan palçığa tərəf uçdu. 
– Ay səni!.. – əlində beşbarmaq tutan hündürboy 
oğlan irəli çıxdı. Amma üzünə dəyən sarsıdıcı zərbədən 
sonra beşbarmağı yerə saldı və yıxıldı. 
– Gedin, – gürcü Çijovdan xahiş etdi, – sizə burda 
olmaq vacib deyil. Gecəniz xeyrə qalsın. Onları 
öldürməyəcəyik, sizə söz verirəm. 
– Hesablaşmanızı qurtarın uşaqlar, – Çijov xahiş etdi 
və hücum edənlərə müraciətlə əlavə etdi: – Siz ki 
görürsünüz, onlar peşəkardırlar. Sizdə sağ yer 
qoymayacaqlar. Bəsdir şuluqluq saldınız, uşaqlar. Gecdir 
daha. 
“Xəstə” dəli bir qışqırıqla Çijovun özünə hücum 
edərək az qala onu bıçaqlayacaqdı. Çijov yayınmağa macal 
taparaq onu itələdi. 
– Cəhənnəm olun, – o hirsləndi, – özünüz bilərsiniz! – 
O, hücum edənlərin üçüncüsünü çiyniylə itələyib cəld evə 
tərəf addımladı. 
www.vivo-book.com 
 193 
Demək olar ki, bir dəqiqə arxasında səs-küy, güclü 
zərbələr, uşaqların çığırtısını eşitdi. Görünür, hücum 
edənlərin vəziyyəti yaxşı deyildi. Mütəşəkkil cinayətkarlıq 
küçə cinayətkarlığına qarşı öz üstünlüyünü belə qeyri-
ənənəvi üsulla nümayiş etdirirdi. 
Səhər kabinetə girəndə telefon zəng çaldı. Mixeyev 
idi. 
– Sizdə nə baş verib? – Cinayət-Axtarış rəisi soruşdu. 
– Hər şey qaydasındadır, – Çijov təəccübləndi, – nə 
olmalıydı ki? 
– Mən hər ehtimala qarşı xahiş etmişdim ki, sənin 
evinə nəzarət etsinlər. Sizin rayonda mənim hələ dəniz 
xidməti zamanlarından bir tanışım işləyir, – Mixeyevin səsi 
bir qədər əsəbiydi. – Deyirlər, dünən sənin evinin yanında 
dava olub. Sən evə qayıdarkən. 
– Mənim “cangüdənlərim” bir az fərqlənib, – Çijov 
gülümsədi, – siz haqlıydınız, Konstantin İqnatyeviç. Dünən 
keçiddə üç quldur mənə hücum etmişdi. Qəflətən peyda olan 
“xilaskarlar”, məncə, quldurların belə qəribə bir işlə məşğul 
olmaq arzularını əllərindən aldılar. Ciddi nəsə var? 
www.vivo-book.com 
 194 
– Biri beyin silkələnməsiylə xəstəxanadadır. Digər 
ikisi də möhkəm döyülüb. Nahaq belə şənlənirsən. Biz xırda 
bir nəticəyə nail olsaq, hər şey tərsinə çevrilə bilər. Onda 
sənin uşaqların həmin fəndləri sənin üzərində sınayacaq. 
– Nəzərə alaram, – onun əhvali-ruhiyyəsi pozuldu. – 
Axtarış üçün sanksiya imzalayım? 
– Hə, indi sənin ardınca gələcəyik. Öz prokuroruna 
hələ məruzə etmə. Sonra danışarsan. Yoxsa merlik onu elə 
kökləyib ki, qorxuram, bizə işləməyə imkan verməyə. 
– Merliyin bura nə dəxli var? 
– Görüşəndə hamısını danışaram. Sənədləri hazırla, 
biz tezliklə çıxırıq. 
Dəstəyi qoyub axtarış üçün vicdanla sanksiya 
yazmağa başladı. İmzalamaq üçün prokurorun müavini 
Viktor Milovidovun yanına yollandı. O heç nə soruşmadan 
sanksiyanı imzaladı. Səhər tezdən onun dişi ağrıyırdı və bu 
vəziyyətdə işə gəldiyinə artıq təəssüflənirdi. 
Mixeyev üç əməkdaşıyla birgə gəldi. Çijov onların 
içində Steklovu tanıyıb onunla salamlaşdı. 
www.vivo-book.com 
 195 
– Deməli belə, – qabaq oturacaqda əyləşən Mixeyev 
ciddi tərzdə dedi, – biz güclü, yaxşı təşkil olunmuş qrupla 
üz-üzəyik. Dünən DİN-in ekspertləri mənim xahişimlə 
bizim telefonları yoxlayıblar. Bu fırıldaqçılar bizim kabelə 
qoşula biliblər. Bundan sonra telefonda heç nə 
danışmırsınız. Elə maşında da danışmaq təhlükəlidir, belə 
texnikayla onlar bizi burda da eşidə bilərlər. 
– Yaxşı işləyirlər, – Çijov özünü saxlaya bilmədi, – 
belə texnika bizdə olaydı. 
– Elədir, – Mixeyev ətrafa nəzər saldı, – sənin və 
mənim uşaqlarım yenə də “quyruğumuzdadırlar”. Axtarış 
üçün izni kim imzaladı? 
– Milovidov. 
– Düz etmisən. Yoxsa, Morozov səni xamlayardı. 
Bilirsən, insanları müxtəlif şəkildə satın almaq olar. Birini 
pul maraqlandırır. Digərini şöhrət, üçüncünü hakimiyyət. 
Sənin Morozovun yatıb yuxusunda özünü şəhər prokuroru 
kimi görür. Ona görə heç bir halda Moskva meriylə 
konfliktə girməyəcək. Bu, onun üçün ən vacibidir. 
www.vivo-book.com 
 196 
Ümumilikdə o, əxlaqlı adamdır, amma şəhər prokuroru 
vəzifəsinə görə... 
Mixeyev sifətinə qorxunc ifadə verdi. Maşında 
oturanların hamısı gülüşdü. 
– Bunu yalnız sizə deyirəm, – Mixeyev xatırlatdı, – 
ümumiyyətlə, bizim prokurorumuza görə hələ bəxtimiz 
gətirib. Qonşu rayonda elə bir rüşvətxor oturub ki, pulu elə 
kabinetdə götürür. Və heç nədən qorxmur. Onun kimi 
rubllara satılmaqdansa, hakimiyyət haqda düşünsə yaxşıdır. 
O, siqaret qutusundan bir siqaret çıxarıb onu əlində 
əzməyə başladı. 
– Əvvəllər bilirsən, necəydi, – Mixeyev davam etdi, – 
bizim rayon ən birincilərdən sayılırdı. Ən yaxşı maşınları, 
yeni formaları biz alırdıq. Leonid İlyiçin özü bizim rayonda 
yaşayırdı. Amma indi heç nə heç kimin vecinə deyil. Əsas 
cibi doldurmaq və ailəni vaxtında xaricə göndərməkdir. 
Burdan sağa dön, – o, sürücüdən xahiş etdi, – orda yol 
bağlıdır. 
www.vivo-book.com 
 197 
Bir dəqiqə sonra onların maşını təmiz, yaxın vaxtlarda 
təmir olunmuş üçmərtəbəli malikanənin qarşısında dayandı. 
Bu, “Ampeks” firmasının binasıydı. 
– Getdik, – Mixeyev əmr etdi, – hal şahidlərini, 
əlbəttə ki, tapmayacağıq. Amma məncə, orda etiraz 
etməyəcəklər. – Adətən, hal şahidlərini özləriylə aparmadan 
yerində tapırdılar. 
Vestibüldə yarımhərbi ordu geyimində iki hündürboy 
oğlan dayanmışdı. Hər ikisinin tapançası var idi. 
– Hara gedirsiniz? – Mühafizəçi ciddi tərzdə soruşdu. 
– Sizin binanızı axtarmağa, – Mixeyev nəzakətlə 
cavab verdi, – özün də kənara çəkil. Ədalətə işləməyə mane 
olma. 
Bu sözlərdən özünü itirən oğlan bir addım kənara 
çəkildi və onlar liftə tərəf getdilər. 
– Bəs icazə? – oğlan onlara tərəf atıldı. – İcazəniz 
var? 
– Bəyəm biz axmağıq? – Mixeyev düyməni basaraq 
əminliklə soruşdu. Lift üçüncü mərtəbəyə qalxdı. 
www.vivo-book.com 
 198 
– Hardan bilirsiniz ki, rəhbərlik üçüncü mərtəbədə 
oturur? – Çijov soruşdu.  
– İntuisiya, – Mixeyev göz vurdu, – gəldik. 
Dəhlizə xalılar sərilmişdi. Hər tərəfdə muzey kimi 
heykəllər və vazalar qoyulmuşdu. Onları Quram Xotivarinin 
özü qarşıladı. 
– Bəs niyə gəlişiniz haqda xəbər verməmisiniz? – o 
gülümsədi. – Sizi qarşılayardıq. Özünüzü evinizdəki kimi 
hiss edin. Bu bizim rəhmətlik dostumuzun eviydi. O, burda 
işləyirdi. Onun kabinetində heç nəyə toxunmamışıq. 
Mixeyev onun sözünü qeyri-müəyyən şəkildə 
təsdiqləyib rəhmətliyin kabinetinə birinci daxil oldu. 
Geniş kabinetdə ideal səliqə var idi. Mixeyev ətrafa 
boylandı. 
– Heç nəyə toxunulmayıb, – o donquldandı, – yaxşı 
işləyirsiniz, uşaqlar. 
Xotivari gülümsədi. 
Mixeyev telefona yaxınlaşıb dəstəyi götürdü və 
kiminsə nömrəsini yığdı. 
www.vivo-book.com 
 199 
– İqor Andreyeviç, bu mənəm. Biz gəlib çıxmışıq. Öz 
uşaqlarınızı göndərin. 
O, dəstəyi yerinə qoyub Çijova göz vurdu. Çijov bir 
şey başa düşmədi. Əvəzində Xotivari hər şeyi anladı. 
– İqor Andreyeviçin bura nə dəxli? – o, ciddi tərzdə 
soruşdu. – Onun adamlarının bu qətlin təhqiqatıyla nə 
əlaqəsi var? Bu tamam ayrı idarədir. 
– Elə bizi maraqlandıran idarədir, – Mixeyev şən 
tərzdə qeyd etdi, – vətəndaş Xotivari, siz niyə narahatsınız 
ki? Mən bildiyimə görə, siz ümumiyyətlə, “Ampeks” 
firmasının işçisi deyilsiniz. Mühafizə sizi buraxılış olmadan 
necə buraxır? 
Xotivari qızardı, qaşqabağını töksə də, heç nə demədi. 
Vaja kabinetə soxuldu. 
– Daha bir köhnə tanışımız, – Mixeyev gülümsədi, – 
yeri gəlmişkən, Jenya Çijovun və öz adımdan sizin 
adamlarınıza təşəkkür edirəm. Deyəsən, dünən onlar bizim 
müstəntiqin evinin yanında yaman şücaət göstəriblər. 
Afərin. 
– Orda nə baş verib? – Xotivari gürcücə soruşdu. 
www.vivo-book.com 
 200 
– Quldurlar müstəntiqə hücum ediblər, mənim 
uşaqlarım da onu müdafiə edib, – Vaja izah etdi. 
Xotivari nəsə demək istədi, amma fikrini dəyişib 
üzünü ondan çevirdi. 
– Mənim sizə bir neçə sualım var, – Çijov dedi. – 
Əgər mümkünsə, uşaqlar kabinetə baxana kimi elə burdaca 
cavab verin. 
– Əlbəttə, mümkündür, – Xotivari stul götürüb 
əyləşdi. – Əyləşin. Suallarınızı eşidirəm. 
Mixeyev pəncərəyə tərəf getdi. 
– Niyə həmin gün dostunuz mehmanxanada tamamilə 
tək qalmışdı? 
– Bilmirəm, əzizim, doğrudan bilmirəm, – Xotivari ah 
çəkdi, – biz özümüz də bu haqda düşünürük, amma cavab 
tapmırıq. 
– Bəs ümumiyyətlə, o niyə “Ukrayna” 
mehmanxanasında qalırdı? O, ev ala bilməzdi? Və ya bağına 
gedə bilməzdi? 
– Başa düşürsən, onun arzusu var idi, – Xotivari 
dərhal cavab verdi, – o, Moskvaya ilk dəfə əllinci illərdə, 
www.vivo-book.com 
 201 
tamamilə gənc ikən gəlib. Kiyev vağzalında düşüb və ilk 
gördüyü bu mehmanxana olub. Özünün birinci 
məhkumluğundan sonra hələ çox cavan idi. Təbii ki, 
qapıçılar onu otelə buraxmayıb. Bax elə onda həmişə bu 
mehmanxananın ən yaxşı nömrələrində yaşayacağına and 
içib. Onu düzgün başa düş. Bu həyatındakı ilk qız kimidir. 
Bu haqda mənə özü danışmışdı. Ora onun sadəcə xoşuna 
gəlirdi. 
– Bəs niyə tək olub? 
– Bax, bunu bilmirəm, – Xotivari əlini yellədi, – onun 
yanında həmişə dostları olub, biz olmuşuq. Sonra da belə bir 
bədbəxtlik. 
– Bəlkə o kiməsə nəsə deyib? – Çijov israr etdi. – 
Bəlkə, “Ukrayna”ya gəlişinin səbəbini necəsə izah edib. 
Başa düşün, bu, sizin dostunuzun qatilinin axtarışı üçün çox 
vacib ola bilər. 
Xotivari bir qədər tərəddüd etdi. 
– Bilmirəm, əzizim, – nəhayət, o dedi, – doğrudan, 
heç nə bilmirəm. 
www.vivo-book.com 
 202 
Mixonun qadın gözlədiyi haqda danışmaq istəmədi. 
Onlar onsuz da mehmanxanaya gəlib-gedən bütün yüngül 
əxlaqlı qadınlar arasında həmin gecə Moseşvilinin yanına 
gələ biləcək qadın haqda nəsə eşidən adamı axtarırdılar. 
Otağa dərhal dörd nəfər daxil oldu. Çijov onlardan birini 
dərhal tanıdı. 
“İndi Mixeyevin hansı İqor Andreyeviçə zəng etdiyi 
aydın oldu, – o düşündü, – ona görə deyirmiş ki, prokuror 
bilməsin”. 
Onun qarşısında DİN-in mütəşəkkil cinayətkarlıqla 
mübarizə idarəsinin rəisi polkovnik Dmitriyev dayanmışdı. 
O, “Ampeksi” çoxdan hədəfə almışdı, amma axtarış 
aparmağa qanuni dəlili yox idi. İndi belə bir hal yaranan 
zaman Mixeyev Dmitriyevə ondan istifadə etməyə imkan 
verdi. 
– Axtarışı sizin adamlarınız aparmalıdır! – polkovnik 
Dmitriyevi görən Xotivari Mixeyevə qışqırdı. 
– Bu harda yazılıb? – Konstantin İqnatyeviç üzünə 
təəccüb ifadəsi verdi. – Axtarışı bu sahədə daha səriştəli 
adamlar aparırlar. Biz axtaranda bizi ancaq bıçaq, tapança, 
www.vivo-book.com 
 203 
narkotik və buna bənzər şeylər maraqlandırır. Amma sizin 
firmanız kimi bir yerdə biz axtarış apara bilmərik. Bura 
başqa mütəxəssislər lazımdır. 
Çijov hiss etdi ki, qəzəblənməyə başlayır. Mixeyev 
onu məlumatlandıra bilərdi. Görünür, bu onun üzündə öz 
əksini tapmışdı. Mixeyev onu çiynindən qucaqlayıb 
pəncərəyə tərəf çəkdi. 
– İncimə, Jenya, bunu sənə telefonda deyə bilməzdim. 
Yoxsa onlar hər şeyi eşidib hazırlaşardılar. Nəticə etibarilə, 
mən həqiqəti demişəm. Dmitriyevin bütün əməkdaşları əla 
iqtisadçılardır. Bizim burda nə işimiz var? Tapança 
axtaracağıq? 
– Yaxşı, – Jenya onsuz da incimişdi, – yenə məni 
qabaqladınız, Konstantin İqnatyeviç. Mən sizi lazımınca 
qiymətləndirə bilmirəm. 
– Qiymətləndir, – Mixeyev ona göz vurdu, – nə qədər 
ki mən sağam. 
– Nahaq həyəcanlanırsınız, vətəndaş Xotivari, – onlar 
Dmitriyevin sakit səsini eşitdilər, – şəxsən sizi burda heç bir 
təhlükə gözləmir. Hələ ki sizin firmanızı yoxlamırıq. 
www.vivo-book.com 
 204 
Xotivari bir qədər bürüşdü, susdu və daha mübahisəyə 
cəhd etmədi. 
– İndi firmada rəhbər kimdir? – Dmitriyev soruşdu. 
– Vitse-prezident, qonşu kabinetdədir, – Xotivari 
həvəssiz cavab verdi. 
– Çox sağ olun. Onda onun yanına gedək. Bütün 
sənədlərə baxmaq lazım gələcək. – Dmitriyev öz 
əməkdaşlarıyla birgə kabinetdən çıxdı. 
– Nahaq belə edirsən, – Xotivari, Mixeyevə baxaraq 
xırıldadı, – hamıdan ağıllısan, hə? Mənim fikrimcə, sən 
gürcüləri sevmirsən. 
– Sənin kimilərini sevmirəm, – Mixeyev Xotivarinin 
üzünə dedi, – amma gürcüləri sevirəm. Əxlaqlı, cəsur, 
şərəfli olanları. On beş il əvvəl sənin kimilərdən biri mənim 
ortağım Kostya Kiknadzeni öldürüb. Mən hələ də onun 
qəbrinin üstünə gedirəm. O mənim üçün sadəcə bir gürcü 
deyildi, bütün sizin xalqı təcəssüm etdirirdi. Necə oğlan idi! 
Mənə bir də gürcülər haqda nəsə deyib psixikama təzyiq 
göstərmə. 
Xotivari daha mübahisə etməyib susdu. 
www.vivo-book.com 
 205 
Çijov bu andan istifadə etdi. 
– Bəs nə üçün dostunuz Şeremetyevo aeroportuna 
getmək üçün taksi sifariş etmişdi? O, hara uçmağa 
hazırlaşırdı? Onun pasportunda heç bir viza olmayıb. 
– Bilmirəm, – Xotivari həvəssiz dedi. 
Mixeyevlə olan dialoq onun danışmaq həvəsini 
bütünlüklə öldürmüşdü. Mixeyevin əməkdaşları kabineti 
vicdanla gözdən keçirirdilər. 
“Bəlkə də İqnatyeviç haqlıdır, – Çijov bir qədər 
sakitləşib düşündü, – doğrudan da, onun adamları nə tapa 
bilərdilər ki? Öldürülən Moseşvilinin barmaq izlərini? Ya 
onun hansısa kağızlarını? Nə olsun ki? Bura bank biznesi 
üzrə mütəxəssislər lazım idi. Hə, əlbəttə ki, Mixeyev 
haqlıydı. Dmitriyevin adamları bu işə Cinayət-Axtarış 
İdarəsinin əməkdaşlarından daha çox uyğun idi”. 
Dmitriyevlə gedən Vaja yenidən kabinetə qayıtdı. 
– Sizi çağırırlar, – o, Xotivariyə dedi, – seyfin 
açarlarının kimdə olduğunu soruşurlar. 
www.vivo-book.com 
 206 
– Burda mənlik nə var ki, – Xotivari gürcü dilində 
qeyzlə dedi, – qoy açarı özləri axtarsınlar! Bunlara açar da 
tapmalıyam?! 
Mixeyev birdən Xotivariyə yaxınlaşdı. 
– Bura baxın, “Ukrayna” mehmanxanasındakı bütün 
qızları sorğu-sual edərək belə cidd-cəhdlə kimi axtarırsınız? 
Xotivarinin ağzı açıq qaldı, amma daha heç nə 
deməməyə qərar verərək dəhşətlə Mixeyevə baxdı. 
 
  XIII HİSSƏ 
Cəfərov Bakıya Rasim Paşayeviçin maşınında qayıtdı. 
Milli Təhlükəsizlik Nazirinin müavini pis əhvali-
ruhiyyədəydi. Rəhbərliyə sərhədin nəzarətsiz hissəsində baş 
verən qanun pozuntusu haqda məruzə etmək lazım 
gələcəkdi. Sanki Milli Təhlükəsizlik Naziri və ya sərhədçilər 
bu hissəni nəzarətdə saxlamamaqda günahkar idilər. Bütün 
yolboyu qaçaqmalçılar haqqında Prezident Aparatında necə 
məruzə edəcəyini düşünüb-daşınırdı. 
Cəfərov da susurdu. O artıq başa düşürdü ki, 
öldürülən Ömər Əfəndiyev çobana hücum edən həmin 
www.vivo-book.com 
 207 
cinayətkar dəstənin üzvü olub. Əgər ikinci onun 
yoldaşıdırsa, bəs qalan üçü hanı? Ola bilsin, Zeynal 
Manafov sağ-salamat Bakıya çatıb və indi onu Əfəndiyevin 
atasının verdiyi ünvanda tapmaq olar. Bəs bu qrupun yerliyə 
bənzəməyən rəhbəri kim olub? Belə təhlükəli yerdə o hardan 
peyda olub? 
Şəhərə gecədən xeyli keçmiş çatdılar və o, evinin 
yanında maşından düşərkən Rasim Paşayeviçə və 
sürücüsünə təşəkkür edərək evinə tələsdi. Uşaqlar çoxdan 
yatmışdı, qapını yuxulu arvadı açdı. Yoldan yorğun 
gəldiyindən demək olar ki, dərhal yerinə uzandı və möhkəm 
yuxuya getdi. Səhər onu Kazımovun telefon zəngi oyatdı. 
– Mən də səni rayonda axtarmışam. Elə bilirdim, hələ 
Beyləqandasan, – Kazımov dedi. – Necə getdin? 
– Hər şey qaydasındadır. Bizim versiyamız təsdiq 
olundu – orda doğrudan da, birləşmiş dəstə fəaliyyət 
göstərib. 
– Əclaflar, – Kazımov səmimiyyətlə dedi, – doğrudan 
da, soyğunçudurlar. Burda müharibə gedir, onlar öz gəlirli 
sənətləriylə məşğuldurlar. Sərhədə gedə bildin? 
www.vivo-book.com 
 208 
– Getdim. Gəlib danışaram. 
– Tez gəl. Dünən burda elə qonaqlar olub ki! 
Parisdən. Beynəlxalq polisdən. 
– İnterpoldan? – bu təşkilat haqda bir qədər məlumatı 
olan Cəfərov soruşdu.  
– Hə, – görünür, Kazımov kabinetində səhər yeməyi 
yeyirdi, – səni axtarırlar. Səninlə görüşüb vacib məsələylə 
bağlı söhbət etmək istəyirlər. Dünən onları Vəliyev qəbul 
edib. Bu gün günorta mənim yanıma gələcəklərinə söz 
veriblər. Bilmirdim ki, sən belə tez qayıdarsan. İndi özün 
onlarla görüşərsən. Onlar mənə lazım deyil. Məni heç 
qonaqlara göstərmək də olmaz, deyəcəklər ki, müharibə 
gedir, busa belə kökdür. Gör, bunlar nə yaxşı yaşayırlar, – 
Kazımov zarafat etdi, – qərəz, tez gəl. 
– Onlara nə lazımdır ki? 
– Sərhədin, sənin dünən olduğun hissəsiylə 
maraqlanırlar. Mən belə başa düşdüm ki, onları narkotik 
problemi maraqlandırır. Əmin edirlər ki, yüklər bizim 
dəhlizdən Gürcüstana, ordan da Avropaya göndərilir. Onlar 
da bu dəhlizi bağlamaq istəyirlərmiş. 
www.vivo-book.com 
 209 
– Mən də bunu istərdim, – Cəfərov burnunun altında 
dedi, – bəs buna real olaraq necə nail olmaq olar? 
– Nəbadə onlara bunu deyəsən. Deyərsən ki, bu 
problem səni də narahat edir, İran tərəfilə əməkdaşlığı 
yoluna qoymaq istəyirsən. Beyləqana getməyindən danış. 
Qərəz belə şeylər. Sən heç demədin, mənim ehtimalım düz 
çıxdı? Bu Ömər Füzuli rayonundandır? 
– Hə, mən hətta onun valideynlərini də tapdım. Amma 
bunun artıq əhəmiyyəti yoxdur. 
– Niyə? 
– Dünən iranlılar bizə öldürülmüş iki qaçaqmalçını 
təhvil verdilər. Onlardan biri Ömər idi. 
– Belə, – Kazımov xoşagəlməz səslə dedi, – deməli, 
heç bir iz yoxdur? 
– Nəsə var, – Cəfərov bildirdi. 
– Yaxşı, gəl, daha ətraflı danışaq, – Kazımov yenə 
nəsə çeynəyirdi, – xüsusən də bu xaricilər haqda heç kimə 
danışma. 
Cəfərov dəstəyi qoyub üzünü qırxmaq üçün vanna 
otağına getdi. Yarım saat sonra işə – Respublika 
www.vivo-book.com 
 210 
Prokurorluğuna gəldi. Növbətçi milis işçisi onu tanıyıb adəti 
üzrə hərbi salam verdi. Ondan başqa aşağıda əlində avtomat 
olan daha iki əsgər dayanmışdı. Respublikada çevrilişlər adi 
hal olandan bəri prokurorluğun mühafizəsi artırılmış və 
avtomatla təchiz olunmuşdu. Nəzərə alınsa ki, respublika 
prokurorluğunun binası şəhərin mərkəzində, DİN-in 
binasından üç yüz metr məsafədə, Şəhər İcra 
Hakimiyyətinin binasına çıxan küçədə yerləşirdi, onda bu 
təhlükəsizlik tədbirləri artıq deyildi. 
Birbaşa Kazımovun kabinetinə çıxıb onu orda tək 
gördü. Bu, nadir hal idi. Beyləqana səfərindən ətraflı 
danışan Cəfərov rayon prokuroru Rəhimov haqda 
xarakteristika verməkdən də özünü saxlaya bilmədi. 
– Köpən hinduşka, – o, acıqla dedi. 
Kazımov qəhqəhə çəkdi. Özünü onların idarəsinə 
ilişdirə bilmiş və indi şəhərə, daha yüksək vəzifəyə keçmək 
arzusunda olan bu keçmiş partiya məmurundan onun da 
xoşu gəlmirdi. Amma Cəfərov yerli icra hakimini təriflədi. 
Rayona belə çətin dövrdə rəhbərlik edən cavan, diribaş, 
inadkar Qasımov onun xoşuna gəlmişdi. 
www.vivo-book.com 
 211 
Məruzəsini bitirəndən sonra cibindən Manafovun 
ünvanını çıxarıb Kazımova uzatdı. 
– Səkkizinci kilometrdə yaşayır, – Kazımov dedi, – 
rayon şöbəsinə tapşırmaq lazımdır ki, mənzili nəzarətə 
götürsün. Səncə, Manafov şəhərdə peyda ola bilər? 
– Bilmirəm, – Cəfərov düzünü dedi, – amma istisna 
deyil. 
– İstənilən halda hər şeyi yoxlamaq lazımdır. Adam 
götürüb bu ünvana gedərsən, – Kazımov əmr etdi. 
– Elə indi? – Cəfərov dəqiqləşdirdi. 
– Yox, bu gün yox. Tələsmək lazım deyil. Bu gün sən 
mənimlə birgə cənab... nə idi onun soyadı... adı yazılmış 
kağızı harasa qoymuşam... – Kazımov axtarmağa başladı. – 
Tapdım, – nəhayət, o dedi, – cənab Lautonu qarşılayacağıq. 
İnterpolun regional müfəttişi. Onlar iki nəfərdirlər, onun 
rusca danışan tərcüməçisi var. Məncə, sən də universitetdə 
rusca oxumusan. 
– Guya siz rusca pis bilirsiniz, – Cəfərov özünü 
saxlaya bilmədi. – Bu Lautonla özünüz də danışa bilərdiniz. 
www.vivo-book.com 
 212 
– Mən ümumiyyətlə, burda olmayacağam. Mən 
rayona çıxıram, – Kazımov ciddi tərzdə qeyd etdi, – amma 
sənin kabinetində oturacağam. Onları elə burda qəbul 
edərsən. Deyərsən ki, mənim müavinimsən. Bufetdəki 
qızlara hər şey hazırlamağı tapşırmışam. Onlar şokolad, 
konfet, çay və meyvə gətirəcək. 
– Bəs niyə bu işi doğrudan da, müavininizə həvalə 
etmirsiniz? – Cəfərov yenə özünü saxlaya bilmədi, – qoy 
onları sizin yerinizə qəbul etsin. Fiquru da tamamilə uyğun 
gəlir. 
Kazımov bərkdən qəhqəhə çəkdi. Onun müavini 
Əhmədovun görkəmi doğrudan da, yaxşı deyildi. Əhmədov 
xora xəstəliyindən əziyyət çəkirdi və üzü torpaq rəngində 
olurdu. 
– Onu əcnəbilərin top atəşinin qabağına buraxmaq 
olmaz, – Kazımov gülməyini dayandırıb bildirdi. – Onu 
tanımırsan? Bizim dəyərlərimiz haqda, Qərb dünyası 
üzərində üstünlüyümüzdən danışmağa başlayacaq, 
qonaqlara izah etməyə çalışacaq ki, onların həyat tərzi və 
sivilizasiyası məhvə məhkumdur. 
www.vivo-book.com 
 213 
– Hə, – Cəfərov gülümsədi, – düzdür. O, həddən artıq 
mühafizəkar insandır. Hərdən mənə elə gəlir ki, hətta 
fanatikdir. Qəribədir, bizim zəmanəmizdə belə geridə qalmış 
baxışları olan insan var. 
– Hə, geridə qalmış baxışlar. Aşağıda əlində avtomat 
olan, bizi kimdən qoruduğu məlum olmayan mühafizəçilər 
dayanır. Amma bizi Əhmədov kimilərdən avtomat qoruya 
bilməyəcək. O, Azərbaycan üçün növbəti çevrilişdən daha 
təhlükəlidir. Onlar doğrudan, belə hesab edirlər ki, 
respublikanı yenidən orta əsrlərə qaytarıb qadınlara çadra 
geyindirmək olar. 
– Lap elə? – Cəfərov inanmadı. – İyirminci əsrin 
astanasındayıq. Bizim tamamilə ayrı həyat şərtlərimiz, ayrı 
baxışlarımız var. 
– Sənə elə gəlir, – Kazımov ah çəkdi, – əslindəsə bu 
təhlükə həmişə mövcuddur. Uzun sözün qısası, sən 
oturacaqsan, etiraz qəbul etmirəm. Çox şey danışma, 
ordakılar axmaq deyillər. Yalnız zəruri informasiyanı ver. 
Beyləqan haqda danışa bilərsən. Yeri gəlmişkən, mütləq 
əlavə et ki, qaçaqmalçıları İran tərəfi öldürüb. Avropada 
www.vivo-book.com 
 214 
yanlış olaraq, İranı bütün fəlakətlərin mənbəyi hesab edirlər. 
Onların çoxu bilmir ki, İran bu tip qaçaqmalçılarla necə 
aktiv mübarizə aparır, bu ölkədə necə sərt qanunlar var, İran 
Avropaya narkotik daşınmasına necə ciddi sipər olub. Bu 
haqda da düşünmək və yadda saxlamaq lazımdır. 
– Bəs çadra? – Cəfərov təbəssümlə soruşdu. 
– Hər xalqın öz ənənələri var. Öz mədəniyyəti, – 
Kazımov barmağını qaldırdı, – onları öyrətmək bizə 
düşməz. 
Düz gündüz saat üçdə qonaqlar Respublika 
Prokurorluğuna gəldilər. Əynini dəyişməyə macal tapmış 
Mirzə Cəfərov onları aşağıda, demək olar ki, girişdə 
qarşıladı. Qarşılıqlı salamlaşmadan sonra onlar artıq hər 
şeyin hazır olduğu Kazımovun kabinetinə qalxdılar. Mirzə 
uzun stolun arxasında hər iki əcnəbiylə üz-üzə oturdu. Sanki 
uzun protokol danışıqlarına hazırlaşırdı. 
Amma qonaqlar özlərini başqa cür apardı. Onları 
xüsusi vacib işlər üzrə müstəntiqlərin işi haqda soruşdular, 
qanun pozuntularının statistikasıyla maraqlandılar. Dünən 
onları qəbul edən Vəliyev xeyli xoş söz deyib, amma 
www.vivo-book.com 
 215 
konkret heç nə danışmayıb. İndi onlar müstəntiq işini yaxşı 
bilən Cəfərovu məmnuniyyətlə dinləyirdilər. 
– Bəs narkomaniya? – cənab Lauton söhbətin 
başlamasından yarım saat sonra soruşdu. Dyula hamısını 
vicdanla tərcümə edirdi. – Sizdə yəqin ki, bununla da 
mübarizə aparmağa çalışırlar? 
– Çalışırlar, – Cəfərov ah çəkdi, əcnəbilər onun 
xoşuna gəlirdi. Onlar peşəkar idilər – bu, onların 
suallarından aydın olurdu. Bununla yanaşı onlar saf, səliqəli 
idilər, sanki başqa aləmdən gəlmişdilər. Mirzə düşündü ki, 
onların prokurorluğundakı müstəntiqlər artıq çoxdan 
gülümsəmirlər. Onlar sadəcə olaraq çoxu hələ də açılmamış 
müxtəlif işlərlə yüklənmişdilər. 
– Siz ölkənin cənubunda olmusunuz, – Dyula şefinin 
sözlərini cidd-cəhdlə tərcümə edirdi, – sərhəddə vəziyyət 
necədir? 
– O, sadəcə olaraq qorunmur. Sərhədin böyük bir 
hissəsi bizim düşmənimiz tərəfindən işğal olunub. – Cəfərov 
Kazımovun kabinetində asılmış xəritəyə yaxınlaşıb həmin 
hissəni göstərdi. – İndi orda heç bir mühafizə yoxdur. Və biz 
www.vivo-book.com 
 216 
ora daxil ola bilmirik. Yaxşı ki, artıq bir ildir atəşkəs 
qorunur. Amma sərhədin bu hissəsinin mühafizəsiz qalması 
pisdir. Orda konkret olaraq nə baş verdiyini biz bilmirik, – 
o, yerinə qayıtdı. 
– Bizdə məlumat var ki, – Dyula davam edirdi, – 
narkotik Gürcüstana, ordan da Avropaya məhz bu dəhlizdən 
gedir. Bu yaxınlarda bir dəstə elə İran-Türkiyə sərhədində 
Türkiyəylə əlaqə yaratmağa çalışıb. 
– Ola bilər, – Cəfərov razılaşdı. “Onlar bizim 
çətinliklərimizi necə başa düşəcəklər ki?” – o düşündü. 
– Bu yaxınlarda siz öz sərhədinizdə bir dəstənin 
yaxalanmasında iştirak etmisiniz? – Dyula soruşdu. 
– Elə deyil. Mən sərhəddə həlak olmuş 
qaçaqmalçıların cəsədlərini qəbul edirdim, – Cəfərov izah 
etdi. Onlar sərhədi qeyri-qanuni olaraq keçməyə cəhd 
edərkən və silahlı müqavimət göstərərkən iranlılar 
tərəfindən öldürülüblər. 
– Onların adını bilirsiniz? – Dyula Lautonun sözlərini 
tərcümə etdi. 
www.vivo-book.com 
 217 
– Hələ dəqiq yox. Təyin etməyə çalışırıq, – Cəfərov 
yalan dedi. “Əcnəbilər bizim çətinliklərimizi niyə bilsin ki?” 
– o düşündü. 
– Biz Türkiyədə türk quldurlarının nümayəndələriylə 
danışıqlar zamanı onlardan bəzilərinin şəklini çəkə bilmişik, 
– Dyula tərcümə etdi. Lauton “mafiya” sözü işlədirdi, 
Dyulasa onu rus dilinə “quldurlar” kimi tərcümə edirdi. 
– Siz şəkilləri göstərə bilərsiniz? – Cəfərov 
laqeydliklə soruşdu. Bəlkə orda hansısa tanış üzləri görə 
bilər. 
– Əlbəttə, – Dyula sevindi, – biz sizdən bunu rica 
etmək istərdik. 
O, bir dəstə şəkli Cəfərova uzatdı. Elə birinci şəkildən 
Ömər Əfəndiyev ona baxırdı. O, hiss olunmadan nəfəsini 
dərib şəkli bir kənara qoydu. Beşinci şəkildə öldürülmüş 
ermənini tanıdı. O, əlində hündürə qaldırdığı stəkanı 
hərləyirdi. Amma özü üçün ən lazım olanı son şəkillərin 
birində gördü. Orda ona yaxın adam dayanmışdı. Sanki 
xatirə şəkli çəkdirirmiş kimi hamısı birlikdəydi. Burda 
öldürülən iki nəfər, Əfəndiyevin balaca dostu Zeynal 
www.vivo-book.com 
 218 
Manafov və nəhayət, həmin naməlum adam da var idi. 
Hündürboy, enlikürək, keçəl kişi ortada dayanıb obyektivə 
gülümsəyirdi. Gizlətməyin mənası yox idi. Bu şəkillər ona 
lazım idi. 
– Bu şəkillər sizdə hardandır? – Cəfərov soruşdu. 
Lauton başa düşdü ki, müstəntiq tanış simalar görüb. 
– Onların içində kimisə tanıyır? – Cerald Dyuladan 
soruşdu. 
Dyula tərcümə etdi. 
– Tanıyıram, – Cəfərov canlandı. Bu əcnəbilərə 
afərin, onlar doğrudan da, əsl peşəkardırlar. 
– Bax bu, bu və bu, – o, şəkildəkiləri göstərdi, – 
amma onlardan ikisi artıq öldürülüb. Bunlar həmin 
ölənlərdir, – o dedi. 
– Qalanlarını tanıyırsınız? – Dyula dəqiqləşdirdi. 
– Məndə onlardan birinin ünvanı var, – gizlətməyin 
mənası yox idi. Əcnəbilər onsuz da çox böyük köməklik 
göstərmişdilər. İndi onda, yaralı oğlanın haqqında danışdığı 
həmin naməlum adamın şəkli var idi. O daha diqqətlə baxdı, 
həmin adam doğrudan da, yerliyə oxşamırdı. 
www.vivo-book.com 
 219 
– Nə etmək fikrindəsiniz? – Lauton həyəcanla 
soruşdu, – bizi xüsusən, bax bu cənab maraqlandırır. – O da 
keçəli göstərdi. 
– Məni də o maraqlandırır, – Mirzə təsdiq etdi, – 
amma hələ ki, mən nə onun adını, nə də hardan gəldiyini 
bilirəm. 
– Siz hansını tapa bilərsiniz? – Lautonun həyəcanı 
tədricən Dyulaya da keçirdi. 
– Bax bunu, – Cəfərov balaca azərbaycanlını göstərdi. 
– Deyəsən, mən onun Bakıda harda yaşadığını bilirəm. 
– Onun evini nəzarətə götürmüsünüz? 
– Y-yox, hələ yox, – Cəfərov bir qədər tərəddüddən 
sonra düzünü dedi. 
– Niyə? – Lautonu dinləməyən Dyula heyrətləndi. 
“Doğrudan da, axmaq hərəkətdir”, – Cəfərov 
düşündü. Biz həmişə belə işləyirik. Mən onlara deyə 
bilmərəm axı, gələn əcnəbilər hansısa quldurun 
yaxalanmasından daha vacibdir. Bizdə həmişə belə olub. 
– Biz hələ ki tələsməməyə qərar vermişik, – o, 
cavabdan yayındı, – hər şeyi yoxlamaq lazımdır, – o əlavə 
www.vivo-book.com 
 220 
etdi. Nə böyük ayıb və qeyri-peşəkarlıqdır! Cəfərov 
qızardığını hiss etdi. 
– Bu gün onun mənzilini nəzarətə götürəcəksiniz? 
Yoxsa onun ayrıca evi var? – Dyula sovet həyat tərzini yaxşı 
bildiyini nümayiş etdirirdi. 
– Mənzili var, – Cəfərov ah çəkdi, – bu gün xüsusi 
nəzarətə götürəcəyik. Hərçənd, mənim fikrimcə, o, Bakıda 
peyda olmaz. Cəmi iki gün əvvəl sərhəddə onun yoldaşı 
həlak olub. 
– Məhz buna görə o, burada olmalıdır! – tərcüməni 
eşidən Lauton bərkdən dedi. – Mən bu rusları başa 
düşmürəm! – o, qeyzlə əlavə etdi. 
Sovet İttifaqı dövrlərindən qalan ənənəyə görə SSRİ-
nin bütün keçmiş vətəndaşlarını “rus” adlandırırdılar. 
– Narahat olmayın, – Cəfərov əcnəbiləri inandırdı, – 
artıq bu gün hər şey qaydasında olacaq. 
– Sabah bugünkü günün nəticələrini öyrənə bilərik? – 
Dyula soruşdu. – Bu, bizim üçün çox vacibdir. 
www.vivo-book.com 
 221 
– Əlbəttə, – əcnəbilərin əl çəkməyəcəyini anlayan 
Cəfərov ümidsizcəsinə dedi, – əlbəttə, sabah öyrənə 
bilərsiniz. 
– Siz niyə onu həbs etmək istəmirsiniz? – Lauton 
soruşdu. – Yoxsa onun mənzilində tələ qurmaq 
fikrindəsiniz? Yəqin, bu adama qarşı əlinizdə faktlar var. 
“İlahi, əl çəkməyəcəklər!” – o artıq qəzəblənməyə 
başlayırdı. 
– Baxarıq, – o, birbaşa cavabdan yayındı. – Buna bu 
gün axşam qərar verəcəyik. 
Onun heç ağlına da gəlməzdi ki, bugünkü axşam necə 
qəliz olacaq. 
 
 
  XIV HİSSƏ 
Belə təmiz ingiliscə söylənən cümləni eşidər-eşitməz 
cəld geri çevrildi. Qarşısında iyirmi beş yaşlarında 
hündürboy, gənc qadın dayanmışdı. Düz burnu, bir qədər 
dar üzü, açıq tökülmüş saçları və hissiyyatlı dodaqları var 
idi. Əsas da gözləriydi. Onlarda albalı çaları var idi. Gözəl 
www.vivo-book.com 
 222 
əyriliyə malik qaşları və uzun kirpiklərisə bu dəcəl, həm də 
deyəsən, bir qədər qıyqacı gözlərin gözəlliyini bir az da 
nəzərə çarpdırırdı. 
O, qadının gözlərinə baxdı. 
– Siz ingiliscə elə yaxşı danışırsınız ki? 
– Hə, mən bu mehmanxananın ekskursiya bürosunun 
rəhbəriyəm. Əsasən əcnəbilərə xidmət göstəririk. 
– Təəssüf ki, mən çəkən deyiləm, – o üzr istədi. 
– Təəssüf, – qız nazla piştaxta arxasındakı yaşlı 
qadınlara tərəf getdi. O, birdən özünə gəlib qadının 
arxasınca qaçdı. 
– Bağışlayın, adınız nədir? – yenidən onun gözlərinə 
diqqət yetirərək soruşdu. 
– Sizə artıq ekskursiya sifariş etmək lazımdır? – o, 
istehzayla soruşdu. 
– Deyəsən, hə. Özü də bələdçini şəxsən özüm 
seçəcəyəm. 
O güldü. Gülüşü mehriban və yumşaq idi. 
– Siz özünüz hardansınız? Adınız nədir? – qadın 
soruşdu. 
www.vivo-book.com 
 223 
– Robert Krou. Avstraliyanın informasiya 
agentliyindən. Sizin bu möcüzəvi şəhərinizə bu gün səhər 
gəlmişəm. 
– Çox gözəl. Adım Tamaradır. 
– Məncə, bu Gürcüstanın çariçasının adıdır, – o 
zarafat etdi. Qadının qeyri-adi gözləri var idi. 
– Gürcüstanın tarixini yaxşı bilirsiniz? 
Deyəsən, həddən artıq məftun olmuşdu. 
– Bu haqda mənə sizin yerliniz olan bir həmkarım 
danışıb. Əvvəllər mən Amerikada yaşayırdım və cənab 
Sturua ilə dostluq edirdim. 
– Siz onu tanıyırsınız? – qadın təəccübləndi. – O 
həqiqətən də, Gürcüstanın Amerikadakı müxbiriydi. Dünya 
doğrudan da, balacadır. 
– Sizi bir fincan qəhvəyə dəvət etməyə icazə 
verərsiniz? – Dronqo xahiş etdi. 
Onlar masa arxasında oturandan sonra qadın 
ofisiantdan “kapuçino” gətirməsini xahiş etdi. Birdən o, 
siqaret çıxarmaq üçün əlini qeyri-iradi çantasına saldı. Və 
artıq qutunu, demək olar, yarıya qədər çıxarmışdı ki, cənab 
www.vivo-book.com 
 224 
Kroudan siqaret istədiyi yadına düşdü. Azca qızarıb qutunu 
çantasına geri itələyərək yaylıq çıxardı. Amma bu cəld jest 
Dronqonun diqqətindən qaçmadı. O, kompliment deməyə 
davam edirdi: 
– Mənə elə gəlirdi ki, mehmanxanada məndən başqa, 
ümumiyyətlə, canlı insan yoxdur. Hamı sanki ruhdur. Və 
birdən sizin kimi gənc və gözəl qadına rast gəlirəm. Bu 
sanki bir xəyaldır.  
Qadın bir daha reflektiv olaraq siqaret çıxarmamaq 
üçün çantasını stulun söykənəcəyinə asaraq gülümsədi. 
Ofisiant qəhvə gətirəndən sonra ondan siqaret gətirməyi də 
xahiş etdi. O deyəsən, doğrudan da buranın adamıydı, 
ofisianta adıyla müraciət edərək gürcücə bir neçə söz dedi. 
Tezliklə o, siqaret və alışqanla geri qayıtdı. 
– Mən elə bildim ki, siz italyan, ya da ispansınız, – 
qadın etiraf etdi, – hətta gürcü, nəinki avstraliyalı. 
– Anam italiyalıdır, – o etiraf etdi. Ona danışa 
bilməzdi ki, damarlarında doğrudan da gürcü qanı axır. 
Onun ata nənəsi gürcü qızı olub.  
www.vivo-book.com 
 225 
– Bu hiss olunur, – o dedi, – siz heç anqlosaks 
nümayəndələrinə oxşamırsınız. İtalyan dilini bilirsiniz? 
– Əlbəttə. Mən anamla tez-tez bu dildə danışırdım. 
– Bu mənim arzumdur, – qadın ah çəkdi, – həmişə 
İtaliyada olmaq istəmişəm. Məhz İtaliyada. Mən Avropanın 
yarısını gəzmişəm, hətta Amerikada da olmuşam. Amma 
İtaliyaya getməmişəm. Adama ağır gəlir. 
– Nə mane olur? – cənab Krou özünü itirmədi. – Mən 
sizi İtaliyaya aparmağa razıyam. 
– Yox, siz doğrudan da, bizim yerli uşaqlara 
bənzəyirsiniz. Həmin arxayınçılıq, həmin qızğın fantaziya, – 
qadın gülümsədi. 
– İnanmırsınız ki, sizi özümlə apara bilərəm? – cənab 
Krou incik səslə soruşdu. 
– İnanıram, – o, başını tərpətdi, – əlbəttə, inanıram. 
Amma mən azad deyiləm. Çox təəssüf. Bundan sonra çətin 
ki, nə vaxtsa, harasa gedim. 
– Təəssüf, – o, ifrata varmamağa qərar verdi, hərçənd, 
qadın onun doğrudan da xoşuna gəlirdi. Özü də çox. Amma 
Qafqazda böyümüş biri olaraq o, gürcü qadınlarının 
www.vivo-book.com 
 226 
əlçatmazlığı, əxlaqı və sədaqəti barədə gəzən əfsanələri 
bilirdi. 
– Sabah mənim sizin qəzetlərdə görüşüm var, – 
Dronqo dedi, – sizi nahara dəvət edə bilərəm? 
– İndi inandım ki, siz əsl sakssınız, – qadın bərkdən 
dedi, – italyan məni şam yeməyinə dəvət edərdi. 
– Bu mümkündür? 
– İstənilən halda cəhd etmək olardı, amma artıq 
gecdir: bir halda ki, nahar dediniz, qoy olsun nahar. 
– Amma siz bir nüansı nəzərə almamısınız, – birdən 
Robert Krou bildirdi, – mən Avstraliyadanam. Və təbii ki, 
Avstraliya vaxtını nəzərdə tutaraq danışıram. Osa sizin 
gürcü vaxtınızla üst-üstə düşmür. Demək olar ki, altı saat 
fərq var, odur ki, naharın vaxtını altı saat sürüşdürün. 
– Çox gözəl, – Tamara güldü, – indi sizin ananıza 
inanıram. Razılaşmalı olacağam. Sabaha qədər, – qadın 
yüngül bir şəkildə ayağa qalxdı. 
– Nə vaxt görüşürük? – cənab Krou yerindən sıçradı. 
– Sabah 7-də, bu restoranda, – qadın başıyla 
sağollaşdı. 
www.vivo-book.com 
 227 
Təklikdə qəhvəsini axıra qədər içib masada beş dollar 
qoyub restorandan çıxdı. İndi bəzi detalları aydınlaşdırmaq 
lazımdır. O, alçaq piştaxtanın arxasında oturmuş növbətçiyə 
yaxınlaşdı. 
– Siz ingiliscə danışırsınız? – növbətçidən soruşdu. 
– Yox cənab, – qadın gülümsədi. O, hansısa sevgi 
romanı oxuyurdu. 
– Mənə... e... Tamara... lazımdır, – rus dilini əymək 
onun üçün çətin idi. 
– Tamara, – qadın anladı, – o, elə indicə getdi. Üçdən 
sonra gələcək. Onlar ekskursiya bürosunda olurlar. 
– Çox sağ olun, – ingiliscə deyib liftə sarı getdi. 
Deməli, qadın düzünü deyib. O doğrudan da, ekskursiya 
bürosunda işləyir. Əvvəlcə elə düşünmüşdü ki, o, tipik gecə 
kəpənəklərindəndir, amma diqqətlə baxıb ayağında bahalı 
tufli və Nina Riççidən zərif bir çanta görmüşdü. Əxlaqsız 
qadınlar belə çanta götürmürlər. Ona görə yox ki, bunu 
özlərinə rəva görmürlər. Əksinə. İşləməyə gəldikləri 
mehmanxanada hər şey ola bilərdi və belə keyfiyyətli çanta 
götürmək praktik deyildi. Amma siqaretini dəqiqliklə 
www.vivo-book.com 
 228 
görmüşdü. Onun, qadının sadəcə olaraq, xoşuna gəldiyi 
fikrini Dronqo dərhal istisna etdi. Bu səviyyədə və bu 
gözəllikdə olan qadın xoşuna gələn kişiyə elə-belə 
yaxınlaşmır. Burda daha müəyyən bir maraq olmalıdır. 
Pyotr Georgiyeviçin bu işə bir qarışacağı yoxdur. 
Əgər onu izləyirdilərsə, belə qısa müddətdə qadın tapmağa 
macalları olmazdı. Bu hətta nəzəri cəhətdən də mümkün 
deyil. Qalır digər variant – onun gəlişi haqda kimsə bilib. 
Vladimir Vladimiroviç? Oxşamır. Onun kimi adamlar onlara 
etibar olunmuş sirr haqda bircə söz belə deməkdənsə, 
işgəncə altında ölməyə üstünlük verərlər. David Qogiya? O 
da uyğun gəlmir. Xəbərçilik üçün o həddən artıq koloritli 
fiqurdur. Onun yanında Batum limanının tufanı Şalva 
Ruruanın özü küçük kimi görünür. Qogiya kiməsə işləməz. 
Dronqonu təslim etməyinsə onun üçün heç bir mənası 
yoxdur. Bəs onda onun gəlişi haqda necə öyrəniblər? Dünən 
səhər limandakı gecə atışması haqda öyrəniblər. Bunu Pyotr 
Georgiyeviç dedi. Bu günsə Batuma avstraliyalı jurnalist 
gəlib. “Gözlə – Dronqo öz-özünə dedi, – burda hansısa bir 
əlaqə var. Deməli, atışma olub. Dünən səhər... onun gəlişi 
www.vivo-book.com 
 229 
haqda teleqram gəlib. Yox, teleqram srağagün gəlməliydi. 
Bəs əgər dünən gəlibsə və Rurua hadisələri əlaqələndiribsə? 
Yox, yenə nəsə düz gəlmir. Avstraliyalı jurnalistin bura nə 
dəxli var ki? Eyni müvəffəqiyyətlə, Batuma gələn bütün 
əcnəbiləri izləmək olar. Bəlkə o, yerli təhlükəsizlik 
orqanlarını layiqincə qiymətləndirmir? Axı əvvəllər şəhərə 
gələn hər bir əcnəbi izlənilirdi. Sərhəd yaxındadır. Yox, bu 
da uyğun gəlmir. Əvvəllər bura Sovet İttifaqı və onun 
sərhədiydi. Bəs indi əcnəbilərin nəyindən qorxurlar ki? 
Burda nəyin kəşfiyyatını aparmaq olar ki? Gürcüstanın hansı 
xüsusi sirri var ki, yerli təhlükəsizlik orqanları avstraliyalı 
jurnalistlə məşğul olmalıdır? Yox, bu variant da uyğun 
gəlmir. Bəs onda qadın niyə ona yaxınlaşdı?” Hansısa 
ağlabatan, məntiqli səbəb olmalıdır, deyə Dronqo düşündü. 
Mütləq olmalıdır. O, balkona çıxıb aşağıya baxdı. Demək 
olar ki, heç kim gözə dəymirdi. Mehmanxananın binasının 
yanından nadir hallarda kimsə keçirdi. Bəlkə qadın ona 
vurulub, Dronqo gülümsəyərək düşündü. Başını itirib? Ona 
görə tez özünə gəlib siqaret olan çantanı gizlətdi? Yenə 
uyğun gəlmir. Aşağıda mavi rəngli “Şevrole-Kapris” 
www.vivo-book.com 
 230 
dayandı. Hardan peyda olduğu bilinməyən iki oğlan həsədlə 
maşını izləyirdi. 
“Avtomobil, – Dronqo düşündü. – Əlbəttə, avtomobil. 
Mənim şəhərə David Qogiyanın maşınında girdiyimi görə 
bilərlər. Niyə daha əvvəl ağlıma gəlməyib?! Onlar bu qərara 
gələ bilərlər ki, gecə Ruruanın adamlarına hücum edən 
həmin naməlum adamların nümayəndəsi gəlib. Hadisələrin 
koordinasiyası və ya yeni müharibənin başlanması üçün. 
İstənilən halda, onlar sıx surətdə fəaliyyət göstərəcəklər. Hə, 
deyəsən, haqlıyam. Onlar bu dəbdəbəli BMW-ni müəyyən 
ediblər. Onda hər şey aydındır. O, Pyotr Georgiyeviçlə 
söhbət edənə qədər onlar Tamaranı tapa biliblər. Onda hər 
şey düz gəlir. Onun qəfil həvəsi və siqaretlə olan mənfur 
səhvi. Onda hər şey düzgündür”. O, aşağı baxdı. “Şevrole” 
artıq uzaqlaşırdı və uşaqlar bu maşının üstünlüklərini 
müzakirə edirdilər. 
Nömrəyə qayıdıb soyuducudan çaxır şüşəsini çıxardı. 
Onu tələsmədən açıb stəkana süzdü. Çaxır soyuq idi. Stəkanı 
götürüb ləzzətlə içməyə başladı. İçki çox yüksək 
keyfiyyətliydi. Elə bu vaxt qapı döyüldü. 
www.vivo-book.com 
 231 
– Gəlin. – O, istisnasız olaraq bütün 
mehmanxanalarda qapını bağlayırdı. Elə buna görə qışqırdı. 
Qapının arxasındakı adam içəri girməyə çalışırdı, amma 
qapının kilidli olduğunu görüb yenidən döydü. 
– Açıqdır, – o, qapıya yaxınlaşıb yenə qışqırdı. Daha 
sonra kilidi yavaşca açıb əlavə etdi: – Qəribədir, mən qapını 
bağlamamışdım. 
Qapıda otuz beş yaşlarında, saçı çox qısa vurulmuş 
cavan oğlan dayanmışdı. Ortaboylu bu adamın düzgün, sakit 
üz cizgiləri var idi. Çuxurda olan gözləri onu ələ verirdi. 
Onlar həddən artıq sakit və bir nöqtədə cəmlənmişdi. Belə 
gözlərlə cərrah və ya jurnalist işləmək olardı. Amma yəqin 
və ən yaxşısı, bu gözlərin sahibi özünü insani münasibətlərin 
daha çətin sferasında göstərə bilərdi. Bu, yerli təhlükəsizlik 
xidmətinin rəhbəri Otar Paqavaydı. Dronqo qarşısında 
dayanan adamın kim olduğunu bilmirdi, amma dərhal hiss 
etdi ki, qonaq onu maraqlandıra bilər. 
– Olar? – Paqava çox nəzakətlə soruşdu. İngiliscə 
yüngül ləhcəylə danışırdı. 
– Mənimlə işiniz var? – Dronqo soruşdu. 
www.vivo-book.com 
 232 
– Hə. Bəlkə mən otağa keçim? 
– Buyurun, – Dronqo kənara çəkilərək Paqavanı önə 
buraxdı. Özü də sakitcə onun arxasınca getdi. Onlar qonaq 
otağında oturdular, “lüks” iki otaqdan ibarət idi. 
– Çaxır içirsiniz? – Dronqo şən tərzdə soruşdu. 
– Yox, çox sağ olun, – Paqava cavab verib cənab 
Robert Krouyla üzbəüz kresloda əyləşdi. 
– Eşidirəm sizi, – Dronqo özünün yarımçıq stəkanını 
götürdü. 
– Bəlkə biz rusca danışaq? – birdən Paqava dedi. 
– Sizi başa düşmədim, – o heç diksinmədi də. Belə də 
olmalıydı. 
– Siz Pyotr Georgiyeviçi xəbərdar etməyi 
unutmusunuz ki, rusca danışmırsınız, – Paqava ona 
xatırlatdı, – yeri gəlmişkən, o ingiliscə çox pis danışır, 
səhvlərə yol verir. BMT-nin ekspertlərinin öz tərcüməçiləri 
ola bilər. 
– Nə istəyirsiniz? 
– Mən Otar Paqavayam, yerli təhlükəsizlik xidmətinin 
rəhbəri. 
www.vivo-book.com 
 233 
– Məmnun oldum, – söhbət hələ də ingiliscə gedirdi. 
– Siz bu gün səhər Pyotr Georgiyeviçə zəng edib 
onunla rus dilində kifayət qədər yaxşı danışmısınız, – 
Paqava dedi, – bəlkə mənə də çaxır süzəsiniz. 
Dronqo qalxıb butulka və stəkan götürüb yarısına 
qədər çaxır süzərək Paqavaya verdi. 
Paqava bir qurtum içdi. 
– David Qogiyanın yaxşı çaxırı var, – o, son dərəcə 
sakit tərzdə dedi. 
Bunu gözləmək olardı. Şəhərə bu lənətə gəlmiş 
“BMW”də girməməliydi. Özü günahkardır, gələn dəfə daha 
ağıllı olar. 
– Nə istəyirsiniz? – o hələ də ingiliscə danışırdı. 
Dözümü ona etibarsız çıxmadı. 
– Mənə daim ingiliscə danışmaq çətindir, – Paqava 
dedi, – amma əgər siz israr edirsinizsə, mən fikrimi bu dildə 
çatdırmağa çalışacağam. Dünən gecə bizim limanda əsl 
döyüş olub, bir neçə adam həlak olub. Cənab Ruruanın 
gəmisinə naməlum adamlar hücum ediblər. Bir şeyi deyim 
ki, mən həmin cənabı o qədər də sevmirəm. Bundan da artıq, 
www.vivo-book.com 
 234 
şəhərimizdə gəlmə qastrolçuların peyda olmasını sevmirəm. 
Biz hələ də hücum edənləri tapmamışıq. Hərçənd, dünən 
mehmanxananın yaxınlığında güllə yaraları almış cəsəd 
tapılıb. Ekspertiza təyin edib ki, həmin adam gəmiyə hücum 
zamanı Ruruanın öldürülmüş adamlarından birinin 
revolverindən ağır yaralanıbmış. Daha sonrasa onu 
boynundan vuraraq öldürüblər. Maraqlı detektivdir? 
Dronqo susurdu. O artıq burda necə bir faciəvi 
təsadüflər zəncirinin baş verdiyini anlayırdı. Amma hələki 
susurdu. 
– Və bu gün mehmanxanada avstraliyalı jurnalist 
Robert Krou peyda olur, – Paqava davam etdi, – yeri 
gəlmişkən, o, gürcüyə və ya osetinə çox oxşayır. Amma qəti 
şəkildə bildirir ki, doğrudan da, avstraliyalı jurnalistdir. 
Tutaq ki, biz ona inanmaq istəyirik. Amma inanmağa balaca 
bir detal mane olur. Aydın olur ki, o, Batuma bu gün səhər 
bütün ölkədə məşhur olan mafioz David Qogiyaya məxsus 
“BMW”də gəlib. Sizcə də maraqlı təsadüf deyil? 
– Yenə çaxır istəyirsiniz? – Dronqo soruşdu. 
www.vivo-book.com 
 235 
– İstəmirəm, – Paqava öz stəkanını möhkəm şəkildə 
masanın üstünə qoydu. – Bu təsadüfi necə izah edərdiniz, 
cənab Robert Krou? Bircə deməyin ki, mən səhv edirəm. 
– Siz səhv edirsiniz, – Dronqo rahat bir şəkildə etiraz 
etdi. 
– Belə, – Paqava qaşlarını çatdı, – deməli, siz belə 
hesab edirsiniz ki, mən səhv edirəm. Lap yaxşı. Bəs siz 
qorxmursunuz ki, mən gedəndən sonra burda cənab Şalva 
Ruruanın adamları peyda olacaqlar? Onlar da belə düşünə 
bilərlər. Onlar sizinlə çaxır içməyəcəklər. Siz bundan 
doğrudan qorxmursunuz? 
– Yox, – o, cavabı bir qədər gec verdi, – mən onlara 
da bunu deyəcəyəm. 
– Yaxşı, – Paqava qətiyyətlə ayağa qalxdı, – bu sizin 
işinizdir. Amma onları mümkün qədər tez inandırmağa 
çalışın. Onlar əsəbi uşaqlardır, siz nəsə deməyə macal 
tapana kimi atəş açmağa başlayarlar. 
– Bəs əgər mən kömək üçün David Qogiyanın özünə 
müraciət etsəm? – Birdən Dronqo Paqavadan soruşdu. 
O duruxdu, qapıya tərəf dönüb iki addım atdı. 
www.vivo-book.com 
 236 
– Deməli, siz onu tanıyırsınız? – nəhayət, dedi. 
– O doğrudan da, mənim tanışlarımın dostudur, amma 
inanın mənə, gecə baş verən hadisəylə heç bir bağlılığım 
yoxdur. 
– Onda niyə bura gəlmisiniz? Bircə Melburn 
informasiya mərkəzinin tapşırığıyla bağlı nağılı danışmayın. 
Deyəsən, sizin guya işlədiyiniz yer belə adlanır. 
“Onun kimə işlədiyini bilmək olmur, – Dronqo 
düşündü. – Güvənmək olmaz. Bu, maşınla olan səhvdən 
daha betər ola bilər”. 
– Mən doğrudan da, Melburn informasiya 
agentliyində işləyirəm, – o, çox sakit və aydın şəkildə dedi. 
Qapı çırpıldı. Paqava nömrədən çıxdı. Yalnız tək 
qalandan sonra anladı ki, necə böyük bir təhlükəyə məruz 
qalıb. Paqava haqlıydı, Şalva Ruruanın adamları istənilən an 
mehmanxanaya soxula bilərdilər. Yadına düşdü ki, David 
ona öz tanışının nömrəsini verib. Telefona yaxınlaşıb 
nömrəni yığdı. 
– Batono Aftandil, sizi dostunuz David Qogiyanın 
izniylə narahat edirəm. Hə, mən Batumdayam. Sizin 
www.vivo-book.com 
 237 
köməyinizə ehtiyacım var. Siz mənim yanıma gələ 
bilərsinizmi? Hə, mən İnturist mehmanxanasındayam, hə 
burda. Adım Robert Kroudur.  
Vaxtın onun lehinə işləmədiyini anlasa da, hansısa 
lazımsız sözləri deyirdi. O, bu naməlum Aftandilin kim 
olduğunu bilmirdi, amma indiki halda Davidin dostu onu 
Şalva Ruruanın adamlarından az da olsa, qoruya bilər. 
Qəribə situasiya alınırdı. Bir tərəfdən, o bura elə Ruruanın 
özünü tapmaq üçün gəlmişdi. Digər tərəfdənsə, o nəinki 
Batum limanının sahibiylə tanışlıq axtarmamaq, eləcə də hər 
vəchlə bu ünsiyyətdən qaçmağa çalışmaq 
məcburiyyətindədir. Əgər limanda öldürülən adamlar 
olmasaydı, tragikomik situasiya alınırdı. Axan qan qisas 
tələb edirdi və Rurua cavab zərbəsi endirməyə borcluydu. 
Başqa rəqiblərinin olmadığına görəsə o, tamamilə Otar 
Paqava kimi düşünə bilərdi. Və onda onun adamları tezliklə, 
mehmanxananın bu nömrəsinə soxulacaqlar. Cənab Robert 
Krouya artıq heç bir müdafiə lazım olmayacaq. Belə 
hallarda sözlər işə yaramır. 
Qapı yenə ehtiyatla döyüldü. 
www.vivo-book.com 
 238 
“Elə bil keçid həyətidir” – Dronqo məyusluqla 
düşündü. İstənilən halda açmaq lazım idi. Qapı çox etibarsız 
müdafiə idi və hücum edənlər demək olar ki, güc sərf 
etmədən onu yerindən qopara bilərdilər. Bu dəfə qapını 
kimin qonaq gəldiyini heç soruşmadan açdı. 
Amma bu dəfə orda Tamara dayanmışdı. O, qara 
şalvar dəsti geyinməyə macal tapmışdı. Pencəyinin altından 
qara yun kofta geyinmişdi. Boynundan balaca bir xaç 
asmışdı. 
– Cənab Krou, – qadın gülümsədi, – mənə dedilər ki, 
siz məni nəyə görəsə axtarmısınız. 
“Operativdirlər, – Dronqo düşündü, – burda hamı 
necə də operativ işləyir. Təəccüblü nə var ki – şəhərcik 
balacadır, mart ayında gələn əcnəbisə ikiqat maraq 
doğurur”. 
– Mən doğrudan da, sizi axtarırdım, – Dronqo etiraf 
etməyə məcbur oldu, – mənə sizin məsləhətiniz lazımdır. 
O, kənara çəkilib qadını nömrəyə buraxdı. Arxadan 
ona diqqət yetirdi. Ayaqları azca kök idi, amma bədən 
www.vivo-book.com 
 239 
quruluşu demək olar ki, klassik idi. Heç bir qüsuru yox idi. 
Hərçənd, onun nə üçün gəldiyini xatırlamaq lazımdır. 
– Hə, nə istəyirdiniz? – o, beş dəqiqə əvvəl Paqavanın 
oturduğu kresloda əyləşdi. Masanın üstündə onun yarımçıq 
içilmiş stəkanı dururdu. 
– Sizin qonağınız olub? – stəkanı Tamara da sezdi. 
– Ona görə sizi axtarırdım, – o, vəziyyətdən çıxa bildi. 
İndi risk etmək lazım idi, yoxsa onu həqiqətən, hücum 
edənlərdən biri kimi qəbul edəcəklər. – Məsələ burasındadır 
ki, dəhşətli bir anlaşılmazlıq baş verir, – Dronqo başladı. – 
Bura hansısa adamlar gəlib məni əmin edirlər ki, mən 
gürcüyəm. Və bura hansısa quldurlar tərəfindən 
göndərilmişəm. Bundan əlavə deyirlər ki, guya mən hansısa 
gəmiyə hücum təşkil etmişəm. Razılaşın ki, bütün bunlar 
Batuma bu gün gələn adam üçün gülməli səslənir. 
– Kim gəlib ki? – Tamara çantasından siqaret 
çıxararaq maraqlandı. Qutu həminkiydi. 
– Bilmirəm. O özünü Otar Paqava kimi təqdim etdi... 
Qadının rənginin necə ağardığını görmək lazım idi. O, 
fikirlərini toplamağa çalışaraq əlini yavaşca aşağı saldı. 
www.vivo-book.com 
 240 
“Çox yaxşı, – Dronqo düşündü, – deməli, onlar bir 
komandada oynamırlar. Bu, bir az şans verir”. 
– Bura özü gəlmişdi? – qadın sakit tərzdə soruşdu. 
– Elə iş də bundadır. Deyir, mən hər şeyi bilirəm. 
Deyir, gəmiyə hücum edənlərdən biri siz olmusunuz. 
Söhbətin hansı gəmidən getdiyini mən ümumiyyətlə, 
bilmirəm. Gəminin bura nə dəxli var, ona kim hücum edib? 
– Bu doğrudan, belə deyil? – birdən Tamara soruşdu. 
– İlahi, siz də?! Əlbəttə. Özünüz düşünün: məndən 
quldur olar? Mən ömrümdə əlimə tapança almamışam. 
Hərçənd, yox, mənim alibim var. Budur... 
O, pencəyinin cibindən Moskvada aldığı bileti çıxardı. 
– Görürsünüz, “Aeroflot” şirkəti, Moskva-Tiflis bileti. 
Mən dünən səhər uçmuşam. Və bu gün səhər Batuma 
gəlmişəm. 
– Nəylə? – onun istintaqı Paqavayla olan söhbətin 
eynisiydi, sanki sözləşmişdilər. 
– Öz tanışımın maşınında. Daha doğrusu, dostlarımın 
tanışının. Mən ona zəng etdim, o da məni qəbul edib maşın 
verdi. Burda təəccüblü nə var ki? 
www.vivo-book.com 
 241 
– Dostunuzun adı nədir? – qadın siqaretini çəkə-çəkə 
diqqətlə otaqboyu gəzişən Dronqoya baxırdı, sanki onu ilk 
dəfə görürdü. 
– David Qogiya. Deyirlər, onu Tiflisdə yaxşı 
tanıyırlar. Mən onun “BMW”sində gəlmişəm. 
Qadın gürcücə nəsə dedi. Dronqo başa düşmədi. 
– Nə dediniz? 
O, yenə gürcü dilində təkrar etdi. 
– İlahi, – o qəzəbləndi, – mən ki sizə dedim, gürcücə 
bilmirəm. 
– İnanılmaz təsadüfdür, – qadın dedi, – sizə elə 
gəlmir? 
– Amma bu doğrudan, belədir. 
– Sizə David Qogiyanı kim məsləhət görüb? 
– Onun Moskvada yaşayan qardaşı. Deyəsən, Arçil. 
Biz birlikdə tennis kortuna getmişik, – bunu elə indicə 
uydurdu. 
– Belə, – qadın fikrə getdi, görünür, Arçil haqda o da 
eşitmişdi, – bəs sizin sözlərinizi kim təsdiqləyə bilər? 
– Elə David Qogiyanın özü. 
www.vivo-book.com 
 242 
Burda Tamara gülümsədi, sanki o, məzəli və kəskin 
zarafat etmişdi. 
– Bəs ondan başqa? 
– Bəlkə onun sürücüləri, – Dronqo qadının hələ də 
gülümsədiyini görərək ehtimal etdi. 
Birdən başa düşdü ki, onu heç bir təhlükə gözləmir. 
Paqava onu sadəcə olaraq qorxudub. Şalva Rurua David 
Qogiyanın adamına toxunmağa cürət etməz. Səviyyə fərqi 
var. Yalnız bunu dərk edəndən sonra bir qədər sakitləşdi. 
Rurua ona nifrət edə bilər, amma əsaslı səbəb olmadan 
toxunmağa cəsarəti çatmaz. Həmin lənətə gəlmiş “BMW” 
imkan verməz. Əhəmiyyətsiz bir səhvə görə nə qədər 
xoşagəlməzlik! 
– Başqa heç kim? – Tamara siqareti külqabıda əzib 
soruşdu. 
– Başqa heç kim, – o, əlini yellədi, – siz də mənə 
inanmırsınız? 
– İnanıram, – qadın ayağa duraraq ona tərəf bir addım 
atdı. Üzü onun çənəsiylə bir səviyyədə durdu. O da əyildi. 
Busa uzun və xoş alındı. 
www.vivo-book.com 
 243 
Qadın yenə gürcücə nəsə dedi. 
Dronqo ah çəkib güldü: 
– Bütün bunlar məni elə bezdirib ki. Mən doğrudan 
da, gürcü dilini bilmirəm. İlahi, mən nə etməliyəm ki, siz 
hamınız mənə inanasınız? 
– Mən dedim ki, “sən mənim xoşuma gəlirsən”, – 
Tamara onun gözlərinə baxdı. Dronqo susdu. Bu sözlərdən 
sonra nəsə demək artıq idi. 
Bu an qapı döyüldü. Tamara çox sakit tərzdə 
pencəyini düzəldib kresloya oturdu və ikinci siqareti çıxardı. 
Dronqo qapını açmağa getdi. 
Astanada hündürboy, kök, çalsaçlı, keçəpapaqlı bir 
gürcü dayanmışdı. O sanki gürcü kinorejissorlarının 
filmindən çıxmışdı. Çox məzəli və koloritli görkəmi var idi. 
– Davidin dostu sənsən? – o, cır səslə soruşdu, – 
salam, əzizim. Mən Aftandiləm. Dostumun dostuna hər an 
kömək edərəm. İndi səni burdan apararam. 
O, otağa keçib Tamaranı gördü. Qadın qonağın səsini 
eşidən kimi siqareti söndürüb yerindən sıçradı. 
www.vivo-book.com 
 244 
– Sən də burdasan, – Aftandil o qədər də 
hirslənmədən dedi, – bax ha, sənin qızların bizim 
qonağımızı incitməsinlər. Sonra Şalvanı tapıb başına oyun 
açaram. 
Qadının rəngi ağardı, amma nəsə deməyə də cürəti 
çatmadı. 
– Çaxır içmisiniz, – Aftandil masanın üstündəki 
stəkanı gördü, – bu yaxşı işdir. İndi gedirik bizə. Orda artıq 
süfrə açılıb. 
– Batono Aftandil, – Dronqo rusca cavab verməyə 
məcbur oldu, – mən... sizə necə deyim... rusca pis danışmaq. 
– Amma telefonda yaxşı danışırdın, – Aftandil 
təəccübləndi. 
Dronqo və qadın xəfif təbəssümlə bir-birinə baxdı. 
Aftandilin onun adını Şalva Ruruayla yanaşı çəkməsi qadına 
xoş deyildi. Eyni zamanda əlüstü Dronqonun yalanını 
çıxardığına görə onu da pis vəziyyətdə qoydu. 
– Əgər istəsən, tərcüməçi götürərik, – Aftandil 
Tamaranı göstərdi, – o, rus və ingilis dillərini yaxşı bilir. 
Bizimlə gedərsən? – o, ciddi tərzdə qadından soruşdu. 
www.vivo-book.com 
 245 
O da rədd etməyə cürət etmədiyindən başını yellədi. 
– Lap yaxşı. Gedək mənimlə, əziz qonaqlar. Orda elə 
bir stol açılıb ki. 
– Gedək, – Dronqo ümidsizcəsinə rus dilində dedi. 
Belə bir şən gürcü bütün əməliyyatı məhv edə bilər. O həm 
də digər tərəfin əməliyyatını da uğurla puç etdi. 
– Siz rus dilində kifayət qədər yaxşı danışırsınız, – 
Tamara özünü saxlaya bilməyib onu sancdı. 
– Sizin vasitənizlə tanışınız Ruruaya salam 
göndərmək üçün öyrənmək məcburiyyətində qaldım, – o da 
cavabından qalmadı. 
Onlar bir-birilərinə baxıb bərkdən güldülər. 
Onların nəyə güldüklərini anlamayan Aftandilin 
əhvalı bir az da qalxdı. 
– Bizə gedək, elə bir məclis quracağam ki! 
Liftdə Dronqo susurdu. Tamara Aftandildən soruşdu: 
– Bəs nə vaxt qayıdacağıq? Gec? 
– Qorxma, – Aftandil bərkdən dedi, – hamıya 
deyəcəyəm ki, mənim yanımda olmusan, reputasiyana xələl 
gəlməz. 
www.vivo-book.com 
 246 
Görünür, o daha nəsə deyəcəkdi, ona görə Tamara 
“çox sağ ol” deyib qorxmuş halda susdu. 
Liftin çıxışında mehmanxananın direktoru və bir neçə 
inzibati işçi dayanmışdı. Sahə müvəkkili də burdaydı. 
Aftandili görüb ona hərbi salam verdi. 
– A-a, – Aftandil ona əlini yellədi, – mənim dostumu 
nömrədə az qala öldürəcəkdilər, sənsə hardasa yatırdın. Səni 
burdan qovmaq lazımdır. 
O, gürcü dilində daha nə dedisə direktorla digərlərinin 
gərginlikdən üzü dartındı. 
Dronqo diqqət yetirdi ki, hətta daim yuxulu olan 
gözətçilər belə “farağat” vəziyyətində dayanmışdılar. 
“Aftandilin yaxşı avtoriteti var, – o düşündü, – əgər onu 
mehmanxanada belə qarşılayırlarsa. Tamara da onun acı 
dilindən yaman qorxur. Maraqlıdır, görəsən o nə işlə məşğul 
olur?” 
Onlar mehmanxanadan çıxdılar. Binanın qarşısında, 
düz qapının ağzında nə vaxtsa ölkədə ali hakimiyyət rəmzi 
olan böyük, qara “Çayka”, öndəsə içərisində iki DYM 
www.vivo-book.com 
 247 
əməkdaşı olan “Jiquli” dayanmışdı. Onlar Aftandili görər-
görməz maşından sıçrayıb ona hərbi təzim etdilər. 
“Nə baş verir? – Dronqo yenə düşündü. – Bütün bu 
tamaşa bir məzhəkəyə oxşayır”. 
Artıq maşında o, Tamaraya tərəf əyildi. 
– Nə baş verir? – yenə ingiliscə soruşdu. – Bu 
Aftandil kimdir? 
Qadın ilk dəfə olaraq Dronqoya maraqla nəzər saldı. 
– Siz doğrudan bilmirsiniz? – o soruşdu. – Bu ki 
bizim baş nazirimizdir. O, Acarıstan Nazirlər Şurasının 
sədridir. 
 
 XV HİSSƏ 
Mixeyevin əməkdaşları Xotivarinin adamlarının 
mehmanxanada işləyən bütün “gecə kəpənəklərini” sorğu-
sual etmək istiqamətində göstərdikləri böyük aktivliyə 
çoxdan diqqət yetirmişdilər. Burdan belə nəticə çıxarmaq 
olardı ki, ola bilsin Moseşvilinin yanına qadın gəlib. Bu, 
onun mehmanxanaya gəlişinin məntiqlə ən düzgün 
izahlarından biriydi. Amma Cinayət-Axtarış İdarəsi 
www.vivo-book.com 
 248 
əməkdaşlarının quldurları demək olar ki, qarabaqara 
izləmələrinə baxmayaraq, nə birincilər, nə də ikincilər nəsə 
tapmağa nail olmamışdılar. 
Çijov və Mixeyev həmin gün işləyən növbətçiləri, 
inzibati işçiləri, xadimələri, bufetçiləri, gözətçiləri, əlavə 
işçilərin hamısını sorğu-sual etmək üçün səhər tezdən əsl 
qrafik tutmuşdular. Həmin gecə gələn taksi sürücüsü də yeni 
bir şey deyə bilmədi. Onu sadəcə olaraq zənglə çağırıb 
deyiblər ki, Şeremetyevoya getmək lazımdır. Aeroportda 
ətraflı yoxlama da heç bir nəticə vermədi. Səhərlər 
Şeremetyevo-1 və Şeremetyevo-2-dən çox sayda təyyarələr 
uçurdu. Bu, uçuşun ən pik vaxtıydı; və Moseşvilinin hansı 
təyyarəyə oturmaq istəməsini – ümumiyyətlə, belə bir istək 
olubsa – təyin etmək qeyri-mümkün idi. Bitməz-tükənməz, 
yorucu və ümumi mənzərəyə heç nə qatmayan istintaq 
davam edirdi. 
Gözlənilməz informasiyanı polkovnik Dmitriyevin 
zabitləri verdilər. Əvvəla, onlar təyin etdilər ki, firmadan 
heç bir vergi orqanında qeydə alınmadan milyonlarla rubl 
keçirmiş. 
www.vivo-book.com 
 249 
İkincisi, tamamilə dəqiqliklə təyin olundu ki, firmaya 
məxsus bir sıra kazinolar “çirkli pulların” yuyulmasıyla 
məşğul imiş. Və nəhayət, üçüncüsü, kompüter 
çıxarışlarından belə məlum oldu ki, Moseşvili öldürüldüyü 
gün “Kontinental Bank”dakı hesabından təqribən beş yüz 
min dollar məbləğində pul götürüb. 
Qarət versiyası adi sxemə uyğun gəlmirdi, mərhum 
həddən artıq tanınmış avtoritet idi. Amma onun da üzərində 
işləmək lazım idi. Banka Çijov, Mixeyev və Steklov 
getdilər. 
Onların gəlişi haqda xəbərdar edilmiş vitse-prezident 
Novikov gələnləri elə küçədə qarşılayıb nəzakətlə ofisinə 
dəvət etdi. Onlara qəhvə təklif edib bütün suallarına cavab 
verməyə razılaşdı. Özünü elə göstərirdi ki, guya gizləyəcəyi 
bir şey yoxdur. Novikov vətəndaş Moseşviliyə beş yüz min 
dollar nağd pulun verildiyi faktını təsdiqlədi. Amma 
Moseşvili pulun arxasınca tək gəlməyibmiş. Novikov əmin 
edirdi ki, onun yanında ən azı beş nəfər köməkçisi və işçiləri 
var idi. Onlar iki maşında gəlib pulu götürüb sakitcə çıxıb 
gediblər. 
www.vivo-book.com 
 250 
– Siz öz müştərilərinizə tez-tez bu qədər pul 
verirsiniz? – Çijov özünü saxlaya bilmədi. – Belə böyük 
məbləğdə? 
– Demək olar ki, vermirik, – Novikov göz qırpmadan 
cavab verdi, – sadəcə olaraq vətəndaş Moseşvili bizim 
məşhur müştərimiz idi. Ona tamamilə etibar edirdik. 
– Bəs hökumət qərarı necə olsun, – Mixeyev soruşdu, 
– böyük məbləğdə nağd yolla əməliyyat aparmaq 
qadağandır. Sizə elə gəlmir ki, qanunu pozursunuz? 
Novikovun gözləri böyüdü. 
– Biz heç vaxt qanunu pozmuruq, – o, əminliklə dedi, 
– bizdə hökumət izni var ki, ödəmələrin bir hissəsini nağd 
yolla həyata keçirək. Biz Moskvanın bir çox müəssisələrinə 
maaş veririk. 
– Əlbəttə, – Mixeyev kinayəylə dedi, – siz Moskva 
merliyi ilə elə dostsunuz ki... 
Bu dəfə Novikov heç bir cavab vermədi. 
Əslində pulun verilməsinin təsdiqindən sonra getmək 
olardı. Burda daha nəsə tapmaq çətin olardı. Bankda 
işləyənlərin hamısı Moseşvilini tanıyırdı və onun bu gecə 
www.vivo-book.com 
 251 
“Ukrayna” mehmanxanasında tək qalacağı kassirlərdən və 
ya bankın işçilərindən kiminsə ağlına gələ bilməzdi. Qarət 
haqda versiya adətən eşitdiklərinin çərçivəsinə sığmırdı. 
Bunun üçün həddən artıq sayda mənfur təsadüflər olmalıydı. 
Və ən azından qarətçilər içində otuz min dollardan artıq pul 
olan bağlı çamadanları orda qoyub getməzdilər. 
Onlar küçəyə çıxanda Çijov “Kontinental Bank”ın 
yerləşdiyi nəhəng binaya bir daha baxdı. Mixeyev ondan 
sakitcə soruşdu: 
– Bankın sahibinin kim olduğunu bilirsən? 
– Məncə, Sarkisyan. Mən dəqiqləşdirmişəm, – Çijov 
etiraf etdi. 
– Aha, həmin Artur Sarkisyan, – Mixeyev Çijova göz 
vurdu. 
– Sizcə, qətlin müəmmalı sifarişçisi odur? 
– Məncə, yox. Onların Moseşviliylə yaxşı işgüzar 
münasibətləri var idi. Həm də belə zəngin bir müştərini niyə 
öldürsün ki? Bu, hələ ki, bizim ehtimalımızdır. Amma 
Moseşvili doğrudan da, həmin gün pul götürüb. 
www.vivo-book.com 
 252 
Mixeyevin kabinetinə qayıdandan sonra öyrəndilər ki, 
Semyonovanın qonşusu həmin gün hündürboy, naməlum 
kişi görüb. Onun daim ətrafa baxması qonşuya qəribə gəlib. 
Təcili Dİİ-ə gətirilən hürkmüş qadın fotorobotun 
hazırlanmasına kömək etməyə razılaşıb. 
Amma bu, xəyali şans idi. İstintaqın ikinci günü, 
nəhayət, Avdeyevanı tapanda onlara elə gəlirdi ki, heç bir 
şansları yoxdur. 
Avdeyeva həmin mərtəbədə xadimə işləyirdi və o gün 
işdən adəti üzrə olduğundan xeyli tez çıxmışdı. Şahid 
qismində sorğu-suala çağırılan qadın Mixeyev və Çijovun 
əsəbiləşdiyini sezmədən vicdanla növbətçilərin, xadimələrin, 
inzibati işçilərin işindən danışdı. 
– Yaxşı, – nəhayət, Mixeyev dedi, – bütün bunlar çox 
maraqlıdır. Bəs siz həmin gün “lüks” nömrəsini 
yığışdırmamışdınız? 
– O adamı bıçaqladıqları yeri? – Avdeyeva 
dəqiqləşdirdi. 
– Onu bıçaqlamayıblar, amma bunun əhəmiyyəti 
yoxdur. Siz o gün həmin nömrəni yığışdırmışdınız? 
www.vivo-book.com 
 253 
– Əlbəttə, yığışdırmışdım. Sahibi nömrədəydi. Çox 
ciddi, vahiməli adam idi. 
– Onun ciddi olmağını nədən bildiniz? 
– Telefonda kiməsə qışqırırdı. Deyirdi, tək qalmaq 
istəyir, guya adamlar ona lazım deyilmiş. 
– Belə də dedi? – Çijov maraqlandı. 
– Hə, əzizim, belə dedi. O, kabinetdəydi, masa 
arxasında oturmuşdu. Mənsə vanna otağında zibil yığırdım. 
– Gözləyin, – Mixeyev dəqiqləşdirdi, – o deyirdi ki, 
tək qalmaq istəyir. Siz daha nə eşitmisiniz? 
– Sonra o, həlak olan növbətçi qadına zəng etdi. 
Yazıq, yaxşı qadın idi. Ona belə dedi: mənə Şeremetyevoya 
getməyə taksi lazımdır. Sifariş ver, qonağım aeroporta 
gedəcək. 
– O, qonaq dedi? – Mixeyev həyəcanlandı. Çijov 
birdən hiss etdi ki, onların şansı yaranıb. 
– Qonaq, – qadın təsdiqlədi, – dəqiq yadımdadır. 
Sonra yenə də harasa uzun-uzadı zəng edib söydü. Hansısa 
Ryaboy haqda danışırdılar, amma bunu mən artıq nömrədən 
çıxdığıma görə eşidə bilmədim. Yemək otağında iki gənc 
www.vivo-book.com 
 254 
qafqazlı oturmuşdu. Hətta biri “çay pulu” olaraq mənə 
beşminlik verdi. 
– Görünür, mühafizəçiymiş, – Mixeyev başını 
tərpətdi, – bəs yadınızda deyil, o, nömrəni nə qədər müddətə 
yığdı? Orda çox rəqəm var idi? 
– Çox? – qadın fikrə getdi. – Hə, deyəsən, çox. Dəqiq 
yadımda deyil. 
– Steklov, – Mixeyev selektorla öz əməkdaşını 
çağırdı, – cəld “lüks” nömrəsindən olan telefon danışıqlarını 
yoxlayın. Nə vaxt və kiminlə danışıldığını dəqiqləşdirin. 
– Başqa heç nə xatırlamırsınız? – Çijov soruşdu. 
– Hər şeyi xatırlayıram, – qadın sevinən kimi oldu, – 
daha nə danışmaq lazımdır ki? 
– Çox sağ olun, – Mixeyev onun çiyinlərini 
qucaqladı, – siz bizə çox kömək etdiniz, – o, ehtiyatla qadını 
qapıya ötürdü. – Sağ olun, – Mixeyev səmimiyyətlə dedi. 
Qapı onun arxasınca bağlanandan sonra Mixeyev 
masanın arxasına keçdi. 
– Bu çox maraqlı andır, – o, cibindən siqaret qutusunu 
çıxararaq dedi. Sonra düşünüb qutunu divan tərəfə atdı. 
www.vivo-book.com 
 255 
– Başa düşürsən, biz bu nüansı nəzərə ala bilməzdik, 
– Mixeyev kabinet boyu var-gəl edirdi, – o, öz peyk 
telefonuyla danışmayıb, adi şəhər telefonuyla danışıb. Yəqin 
qorxub ki, telefonu dinlənilə bilər. Və bu “qonaq” sözü. 
Deməli, Xotivari və adamları da səhv ediblər. Moseşvili 
həmin gün qadın yox, qonaq gözləyirmiş. Əgər gələn qonaq 
həmin qatil imişsə, deməli, o, mehmanxanadan çıxıb, 
taksiyə oturub Şeremeyevoya gedə bilərmiş. İndi onu axtar. 
Deməli, qonaq gəlməyib. Və ya daha pis. Gəlib amma 
taksiyə oturmamağa qərar verib. Bəs niyə? Başa düşürsən, 
necə bir vəziyyət yaranır? Bizsə bu qadını ümumiyyətlə, 
hesaba almırdıq, hətta onu dindirməyə çağırmaq istəmirdik. 
Həmin gün o təqribən gündüz saat üçdə gedib. Və belə bir 
təsadüf – bu söhbəti məhz o eşidib. 
Steklov əlində kağızla gəlib çıxdı. 
– Gözlərindən görürəm ki, yaxşı xəbərlə gəlmisən, – 
Mixeyev ona baxdı. 
– Hə, – Steklov həyəcanla dedi, – bu da çıxarış. Şəhər 
üzrə zəngləri əlbəttə ki, qeydə almayıblar. Amma 
beynəlxalq zənglər qeyd olunub. O, bir neçə dəfə Nyu-
www.vivo-book.com 
 256 
Yorka zəng edib. Mən öyrəndim: bu, Bruklin və 
Manhettenin kodudur. Bu da telefonlar. 
– Ryaboy, – Mixeyev telefonları oxuyaraq düşüncəli 
şəkildə dedi. 
– Bunun kim olduğunu bilirsiniz? – Çijov soruşdu. 
– Hə, zamanında Moskvanın ən məşhur 
avtoritetlərindən biri olub. Daha sonra xaricə getdi. Deyirlər, 
“oğru”ların keçən il Belçikadakı toplanışını o təşkil edib. 
Əgər bu Ryaboydursa, onda hər şey uyğun gəlir. Onun xətti 
çox sərtdir. Zamanında çox qanımızı qaraldıb. Bilirsən, hələ 
nə qədər killer ona işləyir? Hərçənd, telefonları yenə 
yoxlamaq lazım gələcək. 
– Amerikaya kimisə ezam edəcəksiniz? – Çijov 
gülümsədi. – Sizcə, rəhbərlik pul verəcək? 
– Əlbəttə, yox, verməyəcək. Elə burdan yoxlamaq 
lazımdır. Bəlkə bizim səfirliyə zəng edək? 
– Onlar Vaşinqtondadır, – Çijov dəqiqləşdirdi. O daha 
məlumatlıydı. 
www.vivo-book.com 
 257 
– Bilirəm, – Mixeyev sarkazmı sezmədi, – amma 
Nyu-Yorkda bizim BMT yanında nümayəndəliyimiz var. 
Bəlkə onlar yoxlaya bilərlər? Necə düşünürsən? 
– Onlar bizim işə can yandırmazlar, – Çijov 
inamsızlıqla başını buladı, – həm də biz onlara nə 
deyəcəyik? Yoxlayın görün, Ryaboyun telefon nömrəsi 
neçədir? Onlar sadəcə olaraq, bizə güləcəklər, vəssalam. 
– Qəribədir, – Mixeyev düşüncəli tərzdə dedi, – Mixo 
və Ryaboyu nə birləşdirir? Onlar müxtəlif qruplaşmalara 
nəzarət edirdilər. Hətta son zamanlar bir-birilə düşmənçilik 
də aparırdılar. Aydın deyil. Moseşvilinin belə böyük 
məbləğdə pul nəyinə lazım imiş? Kiminləsə Nyu-Yorka 
göndərmək istəyirmiş? Bəs niyə nömrədə tək olub? Heç kim 
bilməsin deyə. Bəs özününkülərdən niyə gizlədib? Onlar 
üçün bu adi haldır – pul aparıb gətirmək. Başa düşürsən, 
mən hiss edirəm ki, burda ayrı nəsə var. Lənət şeytana, bu 
telefonları necə yoxlayaq? 
– Bəlkə Federal Təhqiqat Komitəsindən xahiş edək? – 
Çijov ehtiyatla təklif etdi. 
www.vivo-book.com 
 258 
– Onlar bir il yoxlayacaqlar. Əvvəlcə sənədləşdirmək 
üçün bütün kağızları istəyəcəklər, sonra lazımi instansiyaları 
keçməyi, rəhbərliyin icazəsini almaq, razılaşdırmaq və s... 
Doxsan birin avqustunda bilirsən, onları necə qorxudublar, 
hələ də özlərinə gələ bilməyiblər. Hər zaman necə yaxşı 
“demokrat” olduqlarını sübut etməyə çalışırlar. Bu isə artıq 
dövlət təhlükəsizliyi deyil, qarmaqarışıqlıqdır. Yox, onlar 
bizə yaramaz. 
– Bəlkə XİN kömək edə bilər? Onların yəqin ki, 
təhlükəsizlik məsələləri üzrə əməkdaşları var, – Steklov 
sakitcə təklif etdi. 
– Bu hamısından pisdir, – Mixeyev əlini yellədi, – 
ancaq camaatı qorxudub hər şeyi korlayacaqlar. Nəsə 
fikirləşmək lazımdır. Bax indi Amerika polisində 
olmadığına heyifsilənirsən. Bir iş olan kimi ora və geriyə 
təyyarəyə oturursan. Hər şeyi aydınlaşdırıb qayıdırsan. 
Gözəllik. 
– Onlarda da hər şeyin belə sadə olduğuna inanmıram, 
– Çijov şübhəylə dedi, – sərhəddir, başqa dövlətdir. 
www.vivo-book.com 
 259 
– Heç olmasa pulları var, – Mixeyev ümidsizcəsinə 
cavab verdi, – yaxşı, gəlin ağlamayaq. Bizim artıq nəyimiz 
var? Moseşvilinin naməlum gecə qonağı. Mixonun Nyu-
Yorka, özü də müxtəlif nömrələrə zəngi. Onun bankdan 
aldığı böyük məbləğdə pul. İndi bütün bunları bir yerə 
toplayanda vətəndaş Moseşvilinin qətli alınır. Naməlum 
adamla bərabərləşmək. Kim və nə üçün öldürüb? Deyəsən, 
mən nə etməli olduğumuzu tapmışam. Bu yaramaz 
Xotivarinin nömrəsi hanı? 
– Mən yazmışdım, – Çijov yazı kitabçasını çıxardı. 
– Sən də yazmısan? – Mixeyev Steklovdan soruşdu. 
– Yox. Mən əzbər bilirəm.  
– Bu başqa məsələ. O tipin nömrəsini yığ. 
Steklov dəstəyi qaldırıb nömrəni yığdı. 
– Vətəndaş Xotivari? – Mixeyevin səsi gurladı. – Sizi 
hansısa Konstantin Mixeyev narahat edir. Beləsini 
tanıyırsınız? Lap yaxşı. Təcili sizin köməyiniz lazımdır. Hə, 
düz eşitdiniz – kömək. Söz verirəm ki, peşman 
olmayacaqsınız. Nə vaxt gələ bilərsiniz? Çox sağ olun. 
www.vivo-book.com 
 260 
Yarım saatdan sonra gələcək, – o, dəstəyi qoyandan sonra 
dedi. 
– Sizcə, o, bizə kömək edəcək? – Çijov soruşdu. 
– Mütləq. Görərsən. Məmnuniyyətlə kömək edəcək. 
Hə, Viktor təcili harasa qaç, buterbrodları gətir. Acından 
ölürəm. 
Steklov buterbrodları gətirənə, onlar şam edənə kimi 
yarım saat keçdi. Xotivari düz vaxtında gəldi. 
– Nə olub? – O, ikrahla soruşdu. – Niyə çağırmısınız? 
– Əyləşin, əziz Quram Valerianoviç, – Mixeyev onu 
dəvət etdi, – bizim sizinlə vacib və məxfi işimiz var. 
– Bura bax, zarafat eləmə, – Xotivari son sözləri başa 
düşməyib acıqlandı, – niyə çağırmısan? 
– Vacib iş üçün, batono, çox vacib iş üçün, – Mixeyev 
Steklova göz vurdu. O, kabinetdən çıxdı. 
– Deyəsən, biz sizin dostunuzun qatilini tapırıq, – 
Mixeyev qısaca bildirdi, – görürsən, sizin dinləyici aparatlar 
olmadan da pis işləmirik. 
– Hansı aparat? – Xotivari özünü itirmədi, – başa 
düşmürəm, nə haqda danışırsan. 
www.vivo-book.com 
 261 
– Lap yaxşı başa düşürsən. Amma indi bunun 
əhəmiyyəti yoxdur. Təkrar edirəm, biz Moseşvilinin qatilinə 
çıxırıq. İndi bizə bir informasiya lazımdır. Düşünürəm ki, 
siz onu bizim üçün təşkil edə bilərsiniz. 
– Mən? – Xotivari təəccübləndi. – Məni kim hesab 
edirsiniz? Elə bilirsiniz, yoldaşlarımı ələ verib sizə nəsə 
danışaram? 
– Nə danışırsınız, – Mixeyev başını buladı, – bəyəm 
mən sizin haqqınızda elə pis fikirdə ola bilərəm? Özü də 
sözləri təhrif etməyin. Siz rusca çox gözəl danışırsınız. 
Məsələn, rayon prokuroruna zəng edəndə. Dinləmək belə 
xoş gəlir. Amma bunu sözgəlişi dedim. İndi əsas məsələ. 
Mənim sizin üçün çox vacib məlumatım var. Təkrar edirəm, 
çox vacib. Mən onu sizin ixtiyarınıza verməyə hazıram, əgər 
siz də öz növbənizdə mənə kömək edəcəksinizsə. 
– Satın almaq istəyirsiniz? – Xotivari yaylıq çıxarıb 
alnını sildi. 
– Yox, öz malımı baha satmaq istəyirəm, – Mixeyev 
cavab verdi, – görürsünüz, prokurorluq da burdadır, – o, 
Çijovu göstərdi, – o da razılıq verir. Hə, alınar? 
www.vivo-book.com 
 262 
– Mənə hansı məlumatı verəcəksiniz? 
– Ən yaxşısını. Amma sizinkinin əvəzində. Və yalnız 
siz razılaşandan sonra. 
– Bəlkə siz məni aldadırsınız? 
– Quram Valerianoviç, – Mixeyev əlini yellədi, – mən 
neçə ildir, burdayam. İstənilən adamdan soruşun, görün 
həyatımda kimisə aldatmışam? Hansısa məhbusu, lap 
quldurlardan kimisə. Sizə deyəcəklər ki, belə bir adam 
yoxdur. 
Çijov təbəssümünü gizlətdi. Xotivari ona yönəlmiş 
təhqiri anlamadı. 
“Gözəl danışırsan”, – Xotivari düşündü. 
– Yaxşı, de görək, nə etmək lazımdır. Amma əgər 
aldatsan, mənə borclu olacaqsan. 
– Bəsdir, – birdən Mixeyev dedi, – özünüz, bilirsiniz 
ki, necə dedimsə, elə də olacaq. Alver etmək lazım deyil. 
Burda iki telefon nömrəsi var. Mən bilmək istəyirəm ki, 
onlar kimə məxsusdur. Elə indi. Öyrənə bilərsiniz? Yoxsa 
siz artıq bu nömrələri bilirsiniz? Rahat danışın, çətin ki mən 
www.vivo-book.com 
 263 
yaxın yüz ildə Amerikaya gedə bilim. Mənim məlumatımsa 
doğrudan da, dəyərlidir. 
– Deyəsən, birini bilirəm, – Xotivari gözünü qıydı, – 
bu bizim Nyu-Yorkdakı bir tanışımızın ofisinin nömrəsidir. 
– Ryaboyun? – Mixeyev dəqiqləşdirdi. 
Xotivari qorxdu. Nəzərə çarpacaq dərəcədə qorxdu, 
rəngi ağardı, ətrafa boylandı. 
– Ryaboyun bura nə dəxli? – O, nədənsə çox yavaşca 
soruşdu. – Mən onun haqqında ümumiyyətlə, eşitməmişəm. 
– Kimin nömrəsidir? 
– Vaxtanq Stombolişvilinin, bizim dostumuzdur. 
– Hansı? 
– İkinci. Bax bu, 212 koduyla başlayan. O birinisə 
bilmirəm. 
– Amma mən bilirəm, – Mixeyev dedi, – bu, 
Ryaboyun Bruklindəki nömrəsidir. Doğrudur? 
– Ola bilər. 
– Elədir, ya yox? 
– Ola bilər, – Xotivari inadla cavab verdi. 
www.vivo-book.com 
 264 
– Hə, – Mixeyev qutunu axtardı, onu stolun üstündə 
tapıb bir siqaret çıxardı və yenə dedi: – Hə-ə-ə. Buna görə 
də sağ olun. 
– Sizdə hansı məlumat var? – Xotivari cəld soruşdu. 
– Birincisi, Moseşvilinin həmin gün bir qonağı 
olacaqdı, daha sizin axtardığınız kimi qadın yox. 
– Hardan bilirsiniz? – Xotivari soruşdu. 
– Bilirik, – Mixeyev çoxmənalı tərzdə cavab verdi, – 
bundan başqa o, həmin gün Ryaboya zəng edib. Sözləri çəp 
gəlib. Sizin Nyu-Yorkdakı tanışınızla da danışıb. 
Bilmirsiniz, niyə mübahisə ediblər? 
– Yox. – Görünür, bu, Xotivari üçün son dərəcə 
xoşagəlməz mövzuydu, o heç danışmaq belə istəmirdi. 
– Bu da bizim bildiklərimiz. Kifayətdir? – Xotivari 
sakitcə ayağa durdu. Daha heç bir söz demədi. Sadəcə 
olaraq kabinetdən çıxıb qapını çox ehtiyatla bağladı. 
Mixeyev Steklova zəng etdi. 
– Cəld bizim məlumatlarımıza görə yoxla. Vaxtanq 
Stombolişvili. Bizdən keçib, yoxsa yox. Ən qısa zamanda. 
Xotivari xarici müşahidə altındadır? 
www.vivo-book.com 
 265 
– Səhərdən, – Steklov cavab verdi, – telefonunu da 
dinləyirik. 
“Yenə hər şeyi əvvəldən hazırlayıb, – Çijov 
məyusluqla düşündü, – həmişə belədir. Əvvəl edir, sonra 
deyir”. 
Mixeyev selektor aparatının dəstəyini yerinə qoydu. 
– Axı ürəyimə damıb ki, bu işə görə başımız hələ çox 
ağrıyacaq! – dedi. 
Xotivari Dİİ-nin binasından çıxıb maşına oturdu, 
telefonda nömrə yığıb demək olar ki, qışqırdı: 
– Bu, Ryaboy imiş. Mən ki deyirdim, odur. Onun 
işidir. 
– Hardan danışırsan? – naməlum səs soruşdu. 
– Maşından. 
– Gələrsən, danışarıq. 
Beş dəqiqədən sonra Mixeyev artıq bu söhbət barədə 
bilirdi. Daha yarım saat sonra Xotivarini izləyən əməkdaşlar 
onun “Kontinental Bank”ın ofisinə istiqamətləndiyini 
öyrəndilər. Demək olar ki, dərhal onun ardınca üç maşının 
əhatəsində Rafael Bağırov gəldi. Beş dəqiqə sonra Arçil 
www.vivo-book.com 
 266 
Qogiya da gəldi. Onu iki maşın müşayiət edirdi. Bankın 
binasının yanında ümumilikdə iyirmiyə yaxın maşın 
dayanmışdı. 
Bütün cəhdlərə baxmayaraq, Mixeyevin 
əməkdaşlarına bu söhbəti dinləmək müyəssər olmadı. 
Söhbətin getdiyi bina etibarlı müdafiə olunurdu. Detroytdan 
olan təcrübəli mühəndis otağı elə vibrasiyalı qurğularla 
təchiz etmişdi ki, onlar söhbəti nəinki yazmağa, heç 
dinləməyə də imkan vermirdi. 
Otaqda bir neçə nəfər oturmuşdu. Hamı Xotivariyə 
baxırdı. 
– Danış görək, nə baş verib? – Arçil Qogiya tələb etdi. 
– Bu gün dəqiq öyrəndim ki, Mixo qonaq gözləyib. 
Görünür, bizim haqqında danışdığımız adamı. Və onun üçün 
burdan aldığı pulları hazırlayıbmış. Amma nə pulu, nə də 
həmin adamı daha heç kim görməyib. Mixo özüsə həmin 
gün həm Ryaboyla, həm də Vaxtanqla danışıb. Şahidlər 
deyirlər ki, Ryaboyla yaman mübahisələri olub. 
– Bu məlumatlar hardandır? – Rafael Bağırov 
ehtiyatla soruşdu. – Bəlkə bütün bunlar sadəcə quramadır? 
www.vivo-book.com 
 267 
– Məlumatlar dəqiqdir, – Xotivari etiraz etdi. – Mixo 
doğrudan da Nyu-Yorkla danışıb. 
– Bunu asanlıqla yoxlaya bilərik, – birdən küncdə 
oturmuş yekəburunlu, qafqazlı simalı kök kişi dedi. – İndi 
xahiş edərəm, Mixonun öz nömrəsindən kiminlə danışdığını 
aydınlaşdırarlar. O, otaqda dayanan adamlardan birini 
çağırıb ona yavaş səslə nəsə əmr etdi. Həmin adam səssizcə 
otaqdan çıxdı. 
– Əgər təsdiq olunsa, – Arçil Qogiya təhdidlə dedi, – 
onlara göstərmək lazımdır ki, biz hər şeyi bilirik. 
– Belə də edərik, – Xotivari başıyla təsdiqlədi. 
– Məncə, biz ehtiyatlı olmalıyıq, – Bağırov dedi, – 
çeçen müharibəsindən sonra burda əhvali-ruhiyyə onsuz da 
yaxşı deyil. 
– Düzdür, – kök cənab ona dəstək verdi. Bu, 
“Kontinental Bank”ın sahibi Artur Sarkisyan idi. – Çox gözə 
girmək lazım deyil. Onsuz da situasiyanı çətinliklə nəzarətdə 
saxlayırıq. 
– Mixonu kimin öldürdüyünü dəqiq öyrənmək 
lazımdır! – Qogiya yumruğunu stola çırpdı. – Əgər həmin 
www.vivo-book.com 
 268 
gün Mixo doğrudan da, Nyu-Yorkla danışıb və Ryaboyla 
mübahisə edibsə, deməli, artıq nəsə hiss edib. Rəhmətliyin 
hissiyyatı bizdən güclüydü. Əgər bu, Vaxtanqdırsa... O buna 
görə mənə cavab verəcək! 
– Düşünürsünüz ki, Vaxtanq Mixonu Ryaboya satıb? 
– Bağırov dəqiqləşdirdi. 
– Bilmirəm, – Qogiya əsəbi tərzdə cavab verdi, – bəs 
onda niyə Vaxtanq yalan danışır? O, mənə demişdi ki, son 
günlər Mixoyla danışmayıb. Həmin adam və pul haqdasa 
bizdən başqa, yalnız Vaxtanq bilirdi. Bəlkə o elə hamımızı 
Ryaboya satmağa qərar verib? O daha yaxındır, rahat 
razılığa gəlmək olar. 
Otağa kimsə girib Sarkisyana bir vərəq uzatdı. 
– Hə, – Sarkisyan telefon nömrələrinə baxıb 
təsdiqlədi, – Quram haqlıdır. Mixo Vaxtanqa zəng edib və 
onunla on dəqiqə danışıb. 
– Deməli, belə, – Qogiya qətiyyətlə dedi, – bu gün 
adamlarımı Nyu-Yorka göndərirəm. 
– Mən belə də bilirdim, – Xotivari dedi, – bu Vaxtanq 
heç vaxt xoşuma gəlməmişdi. 
www.vivo-book.com 
 269 
– O, xırda fiqurdur, – Sarkisyan əlini yellədi, – bəs 
Ryaboyla nə edək? Axır vaxtlar Lazarev yaman 
həyasızlaşıb. Bilirsən, onun adamları mənim uşaqlarımı necə 
sıxır! 
– Onun mərkəzi ofisi “Qamma Bank”dadır? – Qogiya 
soruşdu. 
– Hə, – Sarkisyan dedi. – Heç bilmirsən, o necə 
qudurub. Bütün köşklər, bütün alverçilər ona vergi ödəyirlər. 
Onun adamları Mansurovun qrupuyla birlikdə bütün 
mehmanxanaları əxlaqsız qadınlarla doldurub xeyli pul 
qazanırlar. Bir şey olan kimi də bizim üstümüzə atırlar. 
Deyirlər ki, qafqazlılar günahkardır. İnsanları da bizə qarşı 
çevirirlər. 
– Bu gün “əlaltı”ları “Qamma Banka” göndərərik, – 
Qogiya qətiyyətlə dedi, – hələ ki mən özümünküləri 
göndərəcəyəm. Qoy Mixonun qisasını alsınlar. Lazım 
olacağı təqdirdə siz də hazır olun. Onlar müharibəyə başlaya 
bilərlər. Özünüz düşünün, əgər Mixonu öldürüblərsə, bizdən 
hər birimizi öldürə bilərlər. İnsanlar tamam ağıllarını 
itiriblər. Onları yerinə otuzdurmaq lazımdır. 
www.vivo-book.com 
 270 
– Bəs Ryaboy öyrənsə, onda necə? – Sarkisyan 
tərəddüd etdi. 
– Qoy öyrənsin, – Qogiya qəzəbləndi, – qorxaq olmaq 
hamısından pisdir. Qoy onda müharibə başlasın. 
– Gəlin, belə edək, – Bağırovun barmağında böyük 
üzük parıldadı. Mərhum Moseşvilinin üzüyü də bu cür idi. 
Bu üç nadir üzük Braziliyada misli görünməmiş bir qiymətə 
alınıb Moseşvili, Bağırov və Sarkisyana hədiyyə edilmişdi. 
Sonuncu üzük taxmağı xoşlamırdı. Onlar onun koppuş 
barmaqlarını sıxırdı. Zahirən üzüklər heç nəylə fərqlənmirdi. 
Yalnız təcrübəli zərgər onların həqiqi dəyərini bilə bilərdi. – 
Hələ ki çox ehtiyatlı, belə demək mümkünsə, önləyici zərbə 
endirək. Qoy onlar anlasınlar ki, biz narazıyıq. Ryaboyun 
yanınasa əməkdaşlıq təklifiylə bir adam göndərək. Qoy 
bilsin ki, biz müharibə istəmirik. Əgər istəməsələr, – o, 
əllərini geniş açdı, – mənim adamım kifayət qədərdir. 
– Razıyam, – Sarkisyan cəld dedi, – sizin fikir 
yürütməyiniz mənim həmişə xoşuma gəlir, – o, Bağırova 
müraciətlə əlavə etdi. 
– Qoy elə olsun, – Qogiya həvəssiz qeyd etdi. 
www.vivo-book.com 
 271 
– Doğru fikirdir, – Xotivari belə qərara gəlmişdi ki, nə 
qədər ki Qogiya Mixonun yerini tutmayıb, onun danışmağa 
ixtiyarı var. Və birinci olmağa da şansı var. 
– Daha bir problem var, – Sarkisyan narazılıqla 
xırıldadı. – Lazarev yenidən silah satmağa hazırlaşır. 
Qarabağa. – Bağırov və Sarkisyan baxışdılar. 
– Yenə hər iki tərəfə? – Bağırov qəzəblə soruşdu. 
– Hə, – Sarkisyan məyusluqla başını tərpətdi, – otuz 
faizini sizinkilərə. Onlar az pul təklif ediblər. Yetmişini də 
bizimkilərə. Bir fransız firması ödəyir. 
– İt oğlu it! – Bağırov dedi, – bu qədər qan ona azlıq 
edir. Hər iki tərəfə silah satır. Əclaf! 
– Guya siz hamınız bunu bilmirsiniz, – bayaqdan 
susaraq sanki qarşısındakı jurnalla məşğul olan adam dedi. 
Bu, Qara Vasiliydi. O, Lazarevlə çoxdan düşmənçilik, 
“Kontinental Bank”lasa əməkdaşlıq edən məşhur 
Moskvaətrafı qruplaşmanın liderlərindən biriydi. 
– Nə haqda? – Qogiya başa düşmədi. 
– Bu, bizim hökumətin rəsmi siyasətidir. Silahı hər iki 
tərəfə satır. Abxaziyada da, Qarabağda da. Hər şey 
www.vivo-book.com 
 272 
doğrudur, qoy qarayanızlar bir-birini öldürsünlər. Sizi 
nəzərdə tutmuram, əlbəttə. 
– Qarayanızlar, – Bağırov kədərlə qeyd etdi, – yaxşı 
ki sən hər şeyi üzə deyirsən. Amma bir qədər yumşaldırsan. 
Ondan da pis sözlər deyirlər. Bəs sən bilirsən, ən ali üz tipi 
hansıdır? Bunu sənə heykəltəraş kimi deyirəm. Qafqaz üz 
tipi, Qafqaz irqi ağ adamlar arasında ən mükəmməli sayılır. 
Bu elmi faktdır. Hətta belə bir termin də var – “Qafqaz üz 
tipi”. 
– Nə fərqi var, – Vasili əlini yellədi, – mən bütün 
insanlara normal yanaşıram! Sadəcə, olduğu kimi dedim. 
– Yaxşı, bu haqda danışmaq lazım deyil, – Qogiya 
qaşlarını çatdı. – Söhbətimizi burda bitirək. 
Növbəti gün səhər saat 11-də “Qamma Bank”ın 
binasına iki maşın yaxınlaşdı. Orda Qogiyanın altı yaraqlısı 
var idi. Bankın inkassator maşını görünən kimi onlar 
müxtəlif istiqamətlərə yayıldılar. 
İçində sürücü və mühafizəçi olan inkassator avtobusu 
binaya yaxınlaşarkən yolunu yük maşını kəsdi. Onun 
kənarından keçməyə çalışan avtobus hasara ilişib qaldı. Elə 
www.vivo-book.com 
 273 
bu an hər iki tərəfdən maşınlardan maskalı adamlar 
düşdülər. Avtobusun şüşələri zirehliydi, amma pəncərələr 
açıq olduğundan hücum edənlər avtobusda oturan hər iki 
adamı ələ keçirdilər. Sürücü və mühafizəçi atəşə tutuldu. 
Qumbara partlayışı avtobusun qapılarından birini rəzəsindən 
çıxardı. Pulla dolu kisələri cəld gələn maşınlara yüklədilər. 
Bankdakı mühafizə nəhayət ki, özünə gəlməyə başladı və bir 
neçə nəfər binadan çıxaraq hücum edənlər tərəfə atəş 
açmağa cəhd göstərdi. Onlar da uzun avtomat daraqlarıyla 
cavab verdilər. Atəş səsləri səngiməyə başladı. 
Hücum edənlər kisələri yükləyib başa çatdırarkən 
hadisə yerinə daha iki maşın gəlib çıxdı. Onun içindən 
sıçrayan bir neçə nəfər hücum edənlər tərəfə atəş açmağa 
başladı. Birdən maskadakı adamlardan biri başını tutaraq 
yerə yıxıldı. Onun yoldaşı sonuncu kisəni atıb maşına 
qaçarkən ayağından vuruldu və son anda özünü 
uzaqlaşmaqda olan “Mersedesin” arxa oturacağına ata bildi. 
Arxasınca daha bir neçə atəş açıldı. 
Hər tərəfdə çığırtı, inilti səsləri gəlirdi. Bankın 
mühafizəçilərindən ikisi yüngül yaralanmışdı. Hamıdan 
www.vivo-book.com 
 274 
axırda gələnlər öldürülənə yaxınlaşıb onun maskasını 
çıxardılar. 
Onlara laklı ayaqqabı geyinmiş daha bir adam 
yaxınlaşdı. 
Hücum edənin cəsədini onun ayağına gətirdilər. 
– Qafqazlılar, – kimsə deyərək yerə tüpürdü. 
Öz mühafizəsiylə təsadüfən bankın yaxınlığında olan 
Boris Qriqoryeviç Lazarev ayağını azca kənara çəkdi. Başını 
qaldırıb uzaqlaşan avtomobillərin arxasınca baxdı. 
– Yaxşı uşaqlar, hesablaşarıq, – o, qəzəblə vəd etdi. 
Və artıq qarşısındakı cəsədə əhəmiyyət vermədən 
banka tərəf getdi. 
 
 
 
    XVI HİSSƏ  
Respublika prokurorluğunun Bakıdakı binasına daha 
bir qara rəngli “Volqa” yaxınlaşdı. Bu gün saat üçdə 
respublika prokuroru prokurorluğun kollegiyasını keçirirdi. 
Və ənənəyə görə bütün rayon və şəhər prokurorları, eləcə də 
www.vivo-book.com 
 275 
idarə rəhbərləri orda olmalıydılar. Hərçənd, yayda qara 
maşınlarda isti olsa da, prokurorlar məhz bu rəngi sevirdilər. 
Sanballılığına və ənənəyə görə. Qara “Volqa” hakimiyyət 
rəmzi sayılırdı. Baxmayaraq ki, Bakıda artıq “Mersedes”, 
“BMW”, “Volvo” və “Kraysler”in son modelləri çoxdan 
peyda olmuşdu, amma Qorki və ya indi adlandırıldığı kimi 
Nijni Novqorod avtomobil zavodunun maşınları hələ də 
geniş istifadə olunurdu. Və bu gün bu toplantıya gələnlər, 
əksəriyyətinin hətta “Rolls-Roys”un ən son modelini almağa 
gücü çatsa da, ənənəyə mütləq sadiq qalırdılar. Prokuror 
hakimiyyətinin nə olduğunu anlamaq üçün Bakıda yaşamaq 
gərəkdir. Bu, sərhədsiz və heç kim tərəfindən nəzarət 
olunmayan kef, ən təmiz və saf formada hakimiyyət, qüdrət 
və nəhayət, böyük pul deməkdir. Universitetə qəbul olunan 
hüquq fakültəsi tələbələri artıq özlərini prokuror kimi 
görürdülər. Yalnız prokuror, başqa heç nə. Prokurordan 
yüksəkdə rayonun birinci katibi ola bilərdi. Amma onun, 
prokurordan fərqli olaraq, başının üstündə çoxlu rəislər 
olurdu və ən pisi səhərdən axşama kimi işləməliydi. Rayon 
katibləri qalmayandan sonra prokuror hakimiyyəti 
www.vivo-book.com 
 276 
görünməmiş dərəcədə artmalıydı. Amma bütün Azərbaycan 
prokurorlarının bəxtindən belə olmadı.  
Məlum olur ki, iqtisadi sərbəstlik insanları ən yaxşı 
qanunlardan və “demokratların” istənilən şüarlarından daha 
tez müstəqilləşdirir. İnsanlar pul qazanmağı öyrəndilər, 
bütün dünya boyu səyahət etmək imkanı əldə etdilər. 
Deməli, xoşuna gəlməyən prokurordan da uzaqlaşmaq 
olardı. Ya da deputat seçilib toxunulmazlıq hüququ alandan 
sonra prokurora əhəmiyyət verməmək də mümkündür. 
Ədalət naminə demək lazımdır ki, bu hal Rusiya üçün daha 
xarakterik idi və bir çox cinayətkarlar deputat mandatı əldə 
edəndən sonra qanunla üz-üzə gəlməkdən qaça bilirdilər.  
Sovet İttifaqı dağılandan sonra hər şeyi avtomatlar 
həll etməyə başladı. Avtomatı olmayan prokurorlar hətta bir 
qədər miskin görünürdülər. Onlara sadəcə olaraq əhəmiyyət 
verilmədi. Daha çox sayda avtomata sahib olan daxili işlər 
naziriylə müdafiə naziri həlledici fiqura çevrildilər. Və əgər 
əvvəllər prokurorlar milis işçilərindən daha yüksək 
instansiya sayılırdılarsa, yenidənqurmadan sonrakı dövrdə 
bəzi dəyərlər yerini dəyişmişdi. Daha qanunlardan qorxmur, 
www.vivo-book.com 
 277 
onu saymır və yerinə yetirmirdilər. Və prokurorlar 
hakimlərlə birgə adi məhkəmə və prokurorluq məmurları 
sayılmağa başladılar. Amma avtomatlara hamı hörmət edirdi 
və Daxili İşlər Nazirliyi bir çox inkişaf etməkdə olan 
respublikalarda ən önəmli nazirlik olurdu. 
Respublika prokurorları orta hesabla, hökumət və 
Prezidentlə birgə hər çevrilişdən sonra dəyişdiyindən 
hamıya aydın oldu ki, onlardan qorxmaq lazım deyil. Bu da 
prokurorluq işçilərinin maddi bazasını möhkəm şəkildə 
sarsıtdı. Amma rayonlarda ənənələr hələ də yaşayırdı və bir 
çox prokurorlar keçmiş günlərin dividentləriylə hələki pis 
yaşamırdılar. 
Bu gün prezidiumda oturanların arasında respublika 
prokurorunun müavini Ənvər Vəliyev də var idi. Əhvalı çox 
pis idi. Respublika prokurorunun məruzəsini demək olar ki, 
dinləmədən son günlər baş verən hadisələr haqda düşünürdü. 
Təhqiqat şöbəsinin rəisi Kazımovun ona, cənub sərhədində, 
işğal altında olan Füzuli rayonunun demək olar ki, 
yaxınlığında çobanın öldürülməsi haqda danışmasından 
sonra yuxusu ərşə çəkilmişdi. Axı onu əmin etmişdilər ki, 
www.vivo-book.com 
 278 
heç nə olmayacaq. Bəlkə də o səhv edirdi, amma hər şey ən 
xırda detallara qədər üst-üstə düşürdü. 
İki həftə əvvəl dostluq etdikləri şirkət sahiblərindən 
biri ona zəng etmişdi. Asif Paşayev respublikada, eləcə də, 
Zaqafqaziyada ən tanınmış və zəngin insanlardan biriydi. 
Vəliyev hələ, böyüklüyünə görə Azərbaycanın ikinci şəhəri 
olan Gəncədə prokurorluqlardan birinə rəhbərlik edərkən 
onunla tanış olmuşdu. O zaman Paşayev yerli sənaye 
nazirinin müaviniydi. 
Zaman dəyişirdi, prezidentlər gəlib-gedirdi, çevrilişlər 
öz axarında, Asif Paşayevsə hələ də öz yerindəydi. Sanki 
respublikada baş verən hadisələrin ona dəxli yox idi. O, 
dişbatmaz idi. Bəlkə də bu hadisələri əvvəldən görə 
bildiyindən həm sağlara, həm sollara səxavətlə pul 
xərcləyirdi. Buna görə də hakimiyyətə gələn istənilən adam 
özünü ona borclu hesab edərək hər şıltaqlığına dözürdü. 
Respublikanın əsl sahibləri Paşayev kimi adamlar idi. 
Parlamentdə, hökumət evinin kuluarlarında qaynayan xırda 
ehtiraslar onları maraqlandırmırdı. Onlar, mahiyyətcə 
ölkənin bütün iqtisadiyyatına nəzarət edərək, daha geniş, 
www.vivo-book.com 
 279 
daha qlobal düşünürdülər. SSRİ dağılandan sonra bütün 
respublikaların, o cümlədən Rusiyanın da, dövlət qulluğunda 
olarkən mümkün olan və olmayan hər şeyi satıb ağlagəlməz 
dərəcədə var-dövlət sahibi olan öz nuvorişləri var idi. Cəmi 
bir və ya iki aya zəngin insana çevrilirdilər. Özəlləşdirmə 
işindən yalnız qazanmalı olan insanlar mənfəət götürürdü. 
Qalanlarısa birdəfəlik uduzurdu. 
Məhz Vəliyevə zəng edən Paşayevin tapşırığıyla onun 
yanına yerli sənaye nazirinin müavini Sadıxov gəlmişdi. 
Guya lazımi adamların sərhədi keçməsi üçün beş buraxılışın 
alınmasını da Ənvər Mamedoviçdən məhz o xahiş etmişdi. 
Əgər Paşayev zəng edirdisə, sual vermək qəbul 
olunmamışdı. Vəliyev də DİN vasitəsilə beş təmiz blank 
hazırlayıb Sadıxova vermişdi. 
Və indi Kazımov sərhədə doğru irəliləyən dəstə 
haqda, onların İran şəhəri olan Aslandüzə tərəf 
istiqamətlənməsi barədə danışarkən yadına düşdü ki, 
Sadıxov da həmin şəhərin adını çəkmişdi. Birtəhər dözüb 
Kazımov gedən kimi özünü telefonun üstünə atdı. 
Sadıxovun hökumət nömrəsini yığaraq onu dərhal söydü: 
www.vivo-book.com 
 280 
– Əclaf! 
– Nə olub Ənvər müəllim? – Sadıxov ondan on yaş 
kiçik idi. 
– Sərhədə buraxılışı kimə vermisən? Qatil dəstəsinə? 
Satqın, alçaq! Kimə işləyirsən?! 
– Nə danışırsınız? – Sadıxov qorxdu. – Mən heç kimə 
işləmirəm. Sizin təmiz blankları mən şəxsən Paşayevin 
özünə vermişəm. Başqa heç nə bilmirəm. 
– Yaxşı, – birdən hər şeyi başa düşən Vəliyev 
sakitləşdi, – bağışla məni. Deyəsən, mən haqlı deyiləm. 
Dəstəyi yerinə qoyub uzun müddət dodağını 
dişləyərək oturdu. Paşayevin çirkin əlaqələri, qonşu 
respublikalarda ən gəlirli sahələrə nəzarət edən kriminal 
dostları haqda şayiələr onun da qulağına gəlib çatmışdı. 
Bura narkotik maddələr də daxil idi. Əvvəllər sovet 
sərhədləri olarkən, onlar Qafqaza ensiz arxlar şəklində 
sızırdılar. Sərhədlər dağılandan sonrasa bura dəhşətli, hər 
şeyi basıb keçən sel şəklində axışırdılar. Paşayevin belə 
əməliyyatlarda iştirakı olmasına inanmaq mümkün deyildi. 
www.vivo-book.com 
 281 
İnanmamaq olmazdı. Amma Asif Paşayevə qarşı getmək də 
olmazdı. 
Bu əsl ölüm demək idi. Paşayev, respublika 
prokurorunun müavinini heç evdən çıxmadan belə məhv edə 
bilərdi. Bunun üçün dəstəyi götürüb lazımi adama zəng 
etmək kifayət idi. Vəliyev özü də mələk deyildi. O, təhqiqatı 
idarə edirdi, deməli, “kənar” pulların ən gəlirli sahəsi də 
ondaydı. Onun razılığıyla cinayət işləri bağlanır, cinayət 
axtarışının maddələri dəyişir, ən ağır cinayətlər ağır, onlar 
da öz növbəsində yüngül cinayətlə əvəzlənirdi. Bu zaman o 
yaxşı pul alırdı. Amma bu pullar başqa, Füzuli rayonu 
yaxınlığındakı dəstə başqa. Özü də necə dəstə! Erməni və 
azərbaycanlılardan olan yaramazlardan ibarət birləşmiş 
dəstə. Müharibə vaxtı. Yox, Vəliyev belə alçaqlığa gedə 
bilməz. Üstəlik, orda narkotik yük göndərilib. Bu əsl cinayət 
işidir. 
Onun düşüncələrində qeyri-adi heç nə yox idi. Sovet 
hökuməti insanları riyakarlığa öyrətmişdi, bir çoxları belə 
hesab edirdi ki, öz xidməti işini yerinə yetirdiyinə görə 
alınan hədiyyə minnətdarlıq əlamətidir. Azərbaycan dilində 
www.vivo-book.com 
 282 
“rüşvət” sözü “hörmət” sözüylə əvəz olunmuşdu. Bu 
hörməti istisnasız olaraq, MİS müdirindən tutmuş baş nazirə 
kimi göstərmək lazım idi. Digər Zaqafqaziya və Orta Asiya 
respublikalarında da bunun eynisi baş verirdi. 
Pozğun əxlaq, hökumət işindəki əməyinə görə zəruri 
“hörməti” qəbul edən rüşvətxorları hörmətli adamlara 
çevirmişdi. Heç kim bunda təhqiramiz və ya ayıb bir şey 
görmürdü. Amma narkotik alveri, çobanın öldürülməsi, 
sərhədi qanunsuz keçmək, müharibə vaxtı düşmənlə əlbir 
olmaq başqa məsələydi. Bu, rüsvayçı, hər cür töhmətə layiq 
və ən əsası qanunla cəzalandırılmalı işlər idi. 
Azərbaycandakı rüşvətxorların özünəməxsusluğu ondaydı 
ki, onlar tamamilə qanuni işlərə görə pul almaqdan başqa, 
heç bir qeyri-qanuni işlə məşğul olmurdular. Hakim rüşvət 
alaraq ədalətli hökm verir, prokuror doğru maddəni 
müəyyən edir, milis əməkdaşı adamı saxlanılmamalı yerdə 
saxlamır, gömrük komitəsi nümayəndəsi normativ aktlarla 
icazəsi olan yükü buraxır. Və bütün bunlara görə pul 
ödəmək lazım gəlir. 
www.vivo-book.com 
 283 
Amma sərhəddəki hadisələrdən xəbər tutan Vəliyev 
xoşagəlməz tərzdə heyrətlənmişdi. O, hələ də Paşayevin, 
qoca çobanın öldürülməsiylə bağlı çirkin hadisədə iştirakı 
olduğuna inanmaq istəmirdi. Xoşbəxtlikdən cəsədlərin 
üstündə heç bir sənəd tapılmadı. Ona görə o, kollegiyanın 
bitməsini gözləyə-gözləyə səbirsizliklə saata baxırdı. 
Kazımov ona müstəntiqin Beyləqana səfərinin necə bitməsi 
haqda məruzə etməliydi. 
Respublika prokuroru uzun-uzadı danışdı. Zalda, 
kollegiya üzvlərindən başqa, parlamentin spikeri də 
oturduğundan o mümkün qədər yaxşı təəssürat yaratmaq 
istəyirdi. O, buna pis nail olurdu, spiker də harasa tələsirdi 
və əsəblə saatına baxaraq məruzənin bitməsini gözləyirdi. 
Ümumi sözlər, öyüd-nəsihət, nəzarət funksiyalarının 
gücləndirilməsi tələbi – bunları yüz dəfə eşitmişdilər. Bəzi 
prokurorlar açıq-aşkar əsnəyirdilər. Arxada iki qoca 
ətrafdakılara fikir vermədən artıq xoruldayırdı. 
Prezidiumda Vəliyevlə yanaşı oturan daxili işlər naziri 
əsəbi tərzdə saatına baxıb ona tərəf əyildi: 
– Beləsinə necə dözürsünüz? 
www.vivo-book.com 
 284 
Vəliyev heç nə cavab vermədən yalnız gülümsədi. 
Respublika prokuroru nüfuzdan düşdükcə onun özünün, hər 
bir prokurorluq stajorunun xəyal etdiyi bu prestijli kreslonu 
tutmaq şansı artırdı. 
Respublika prokuroru nəhayət ki, öz məruzəsini 
bitirdi və hamı onu dostca alqışladı. Kollegiyanı aparan 
kadrlar üzrə müavininin təklifinə görə hər bir adama beş 
dəqiqə vaxt verilirdi. Çıxış etmək istəyən çox idi – hamı 
müdiriyyət qarşısında fərqlənmək, özünü göstərmək 
istəyirdi. Daxili işlər naziri hər dəfə növbəti soyad çəkiləndə 
narazılıqla fısıldayırdı. 
“İlahi, – Vəliyev düşündü, – bu nə vaxt bitəcək?” 
Onun gözləri Kazımovu axtardı. O da zalda oturub ağzını 
ovcuyla tutaraq ümidsizliklə əsnəyirdi. Kök Kazımov iclas 
zalının bərk stullarında kifayət qədər narahat idi. 
“Maraqlıdır, görəsən onlar bu əcnəbilərlə nə haqda 
danışıblar, – Vəliyev düşündü, – ümumiyyətlə, Kazımov 
ağıllı adamdır, yaxşı bilir, nəyi danışmaq olar, nəyi yox”. 
Ona görə onu bu qədər dəyərləndirir. Bundan başqa 
www.vivo-book.com 
 285 
Kazımov çox gözəl analitik qabiliyyətə malikdir ki, bu da 
işdə çox kömək edir. 
Beyləqanın prokuroru Rəhimov çıxış edirdi. Onun 
boyu balaca olduğundan, başı tribunadan güclə görünürdü. 
Lovğalığı və təkəbbürü bir az da artmışdı. O elə danışırdı ki, 
sanki yenə əvvəlki kimi Kommunist Partiyası Mərkəzi 
Komitəsinin təlimatçısıydı. Rəhimov kimi adamlar yeni 
kateqoriyalarla düşünməyi bacarmırdılar. Hamı bilirdi ki, bu 
balaca prokurorun yeganə məqsədi istənilən üsulla, baş nazir 
olan qohumunun bütün gücündən istifadə edərək Bakıda 
daha yüksək vəzifəyə təyin olunmaq idi. Bunu respublika 
prokuroru da bilirdi. O da belə gözəl qohumluq əlaqələri 
olan bu işəyaramaz Rəhimovu məhz hansı vəzifəyə təyin 
edə biləcəyini götür-qoy edirdi. 
Kollegiyanın iclası saat doqquzda başa çatdı. Yorğun 
Vəliyev Kazımovu yanına çağırdı. 
– Bu əcnəbilərlə iş nə yerdədir? – o, xeyirxahlıqla 
soruşdu, – görüşüb danışa bildiniz? 
– Yox, – Kazımov cavab verdi, – onlarla müstəntiq 
Mirzə Cəfərov danışdı. Elə bu səhər Beyləqandan qayıdıb. 
www.vivo-book.com 
 286 
Vəliyevin qanı qaraldı. Bu heç cür onun planına daxil 
deyildi. 
– Onunla söhbət edə bilmisiniz? – o, dəhlizə çıxaraq 
quru tərzdə maraqlandı. Kazımov onun arxasınca gedirdi. 
– Hə, əlbəttə. Onu ora göndərməklə doğru hərəkət 
etdik. O, bu dəstənin həqiqətən mövcud olduğunun sübutunu 
tapıb. Beş nəfər sərhədə tərəf gedibmiş. 
– Neçə nəfər? – Vəliyev yerişini azca ləngidərək 
soruşdu. 
– Beş nəfər. Öldürülənlərin ikisi elə həmin 
dəstədəndir. Biri azərbaycanlı, digəri erməni. Mən ona əmr 
edəcəyəm, ətraflı məruzə etsin. 
– Hə, hə, əlbəttə. – Vəliyev töyşüməyə başladı, hətta 
əlilə divara da toxundu. 
– Özünüzü pis hiss edirsiniz? – Kazımov 
təəccübləndi. Vəliyev özünün idmançı bədəniylə onda 
həmişə xoş qibtə hissi oyadırdı. 
– Eybi yox, indi keçəcək, – Vəliyev ah çəkdi, – bu 
əməliyyata rəhbərliyi gərək öz əlimə alım. Cəfərovda 
hansısa yekun nəticələr var? 
www.vivo-book.com 
 287 
– Belə görünür ki, var, özü də pis nəticələr deyil. – 
Kazımov heç cür başa düşmürdü ki, Vəliyev Cəfərovun 
səfəriylə niyə bu qədər maraqlanır. “Bəlkə Rəhimova görə? 
Birdən ağlına gəldi. – Yəqin bu əbləhi şəhərə keçirmək 
istəyirlər, ona görə mümkün qədər çox müsbət xallar 
toplanmalıdır. Hərçənd, Vəliyevdən bunu gözləmək olmaz, 
deyəsən o, Rəhimovu xoşlamır”. 
Bu vaxt onlar pilləkəni tələsik çıxan Əhmədovu 
gördülər. Onun davranışında nə isə Kazımovu təşvişə saldı. 
– Bizdə xoşagəlməz hadisə olub. – Görünür, 
Əhmədov heç vaxt həyəcanlanmırdı. O, ümumiyyətlə, öz 
işini sevmirdi, iş yoldaşlarına ikrahla yanaşır, qəbuluna 
düşən insanlara qarşı da laqeyd davranırdı. 
– Nə olub? – Vəliyev soruşdu. 
– İndicə DİN-dən zəng etmişdilər. Müstəntiq Mirzə 
Cəfərov öldürülüb. Səkkizinci kilometrdə tələyə düşüb, – 
Əhmədov bütün bunları öz sakit, yeknəsəq səsiylə bildirdi. 
 
 
XVII HİSSƏ 
www.vivo-book.com 
 288 
Aftandilin evindəki qonaqlıq, demək olar ki, səhərə 
qədər uzandı. Ev sahibi doğrudan da, qonaq qəbul etməyi 
bacarırmış. Burda elə yeməklər var idi ki, Dronqo onların 
mövcudluğundan ümumiyyətlə, xəbərsiz idi. 
Onların üçündən başqa, masada daha on nəfər var idi 
və deyilən sağlıqların arası bir dəqiqə belə kəsilmirdi. 
Qonaqlar ev sahibiylə birgə mahnı oxumağa başlayanda – 
burda hamı öz notunu bilirdi, Dronqo bir qədər məyus oldu. 
“Belə bir xalqı bir-birinə qarşı qaldırıb öz həmvətənini 
öldürməyə məcbur ediblər. Bundan daha böyük müsibət ola 
bilərmi?”  
Nəhayət, nahar bitəndən sonra səliqəli uşaqlar 
masaları bağda, ağacların altına düzdülər ki, qonaqlar orda 
çay içə bilsinlər. Batono Aftandil qonağı evin şüşəbəndinə 
apardı.  
– Gör nə gözəldir, – o, aşağıda, dəniz qırağında 
yerləşən şəhəri göstərdi. Mənzərə doğrudan da, unudulmaz 
idi. Ağır iqtisadi vəziyyətə, elektrik enerjisinin 
çatışmazlığına baxmayaraq, şəhərdə işıqlar sayrışırdı. Onlar 
sanki bir-birilə səs-səsə verərək bütün Batuma qəribə bir 
www.vivo-book.com 
 289 
füsunkarlıq gətirirdi. İşıqlar o qədər də çox deyildi, amma 
bütün şəhərə səpələnib sahilboyu uzaqlara doğru uzanırdı.  
– Doğrudan da, gözəldir, – Dronqo razılaşdı. O heç 
özünü elə göstərmək də istəmirdi ki, rus dilini pis bilir. Belə 
bir süfrədən sonra bu hətta ədəbsizlik olardı.  
– Avstraliyalı jurnalist, – Aftandil kinayəylə dedi, – 
əgər sən avstraliyalısansa, onda mən Yeni Zellandiyadanam.  
Dronqo gülümsədi. Qəlbi sakit və rahat idi. 
– Belə hesab edək ki, siz məni ifşa etdiniz, – o, 
qocaya dedi. 
– Nə fərqi var, – Aftandil əlini yellədi, – əgər sən 
casussansa, canın sağ olsun. Hərçənd, bizdə nəyin, hansı 
sirrin kəşfiyyatını aparmaq olar, bilmirəm. Əgər 
təhlükəsizlik xidmətindənsənsə, o da yaxşı. Nə istəyirsən 
elə, mənə dəxli yoxdur. Əsas odur ki, bizim adamları 
incitmə.  
– Söz verirəm, – Dronqo ciddi tərzdə dedi.  
– Davidlə çoxdan tanışsan? – Aftandil ondan soruşdu.  
– Yox. Keçən il onun Moskvada itən oğlunu 
axtarmaqla məşğul olmuşam.  
www.vivo-book.com 
 290 
– Deməli, o sən idin, – Aftandil ona tərəf döndü, – 
qoy sənə bir də baxım. Yaxşı iş görmüsən, əzizim, çox 
yaxşı. Oğulu atasına qaytarmaq dünyada ən yaxşı işdir. 
Deməli, peşən bu imiş, – o anladı. Sonra susaraq dedi: 
– Bilirsən, David haqda pis çox şey danışırlar. Amma 
sən inanma. O zəngin adamdır, bu doğrudur. Həm də 
zəhmətkeş adamdır. Yetmişinci illərdə Şevarnadze 
Gürcüstanda əsib-coşan vaxtlarda onun beş ədəd gizli sexi 
var idi. Orda elə məhsullar düzəldirdi ki, İngiltərədə həsəd 
aparırdılar. O vaxt onu buna görə həbs etmişdilər. İndisə 
tərifləyirlər, deyirlər, sahibkarlığı inkişaf etdirmək lazımdır. 
Şevarnadze özü də buna çağırır. Bax, bizdə hər şey belə 
dəyişib. Bizsə onunla çoxdan dostuq, əlli ilə yaxındır. 
O bir qədər susub yenə davam etdi: 
– Atalarımız birlikdə Polşada həlak olublar. 
Varşavanın alınması zamanı. Eyni gündə dəfn etdik. Elə o 
vaxtdan dostlaşdıq. Qonşu da olmuşuq – Tiflisdə bir 
məhəllədə yaşamışıq. Onun vəziyyəti pis olanda mənim 
yanıma gəlirdi, mənim çətinliyim olanda onun yanına 
gedirdim. Hələ də dostluq edirik. Mən onun haqda hər şeyi 
www.vivo-book.com 
 291 
bilirəm, əlaqələri, qardaşı Arçil haqda, onun işləri haqda. 
Heç nəyə baxmayaraq, onu qardaşım kimi sevirəm.  
Dronqo susurdu. Aşağıda onun sabah qayıtmalı 
olduğu şəhərin seyrək işıqları sayrışırdı.  
– Bilmirəm, niyə burdasan, – qoca davam etdi, – 
amma əgər gəlmisənsə, deməli, lazımdır. Tamarayla 
ehtiyatlı ol. O, Şalva Ruruanın adamıdır. Elə bilirsən, 
Ruruanın limanda nə işlərlə məşğul olduğunu bilmirəm? 
Lap yaxşı bilirəm. Və onu bir anın içində milçək kimi əzə 
bilərəm. Bəs sonra nə olacaq? Onun yerinə dərhal başqaları 
gələcək – daha acgöz və qəddar olanlar. Bu heç olmasa, 
nədənsə qorxur. Ümumiyyətlə, bütün bunlar, – o yenə 
gürcücə nəsə deyib sonra tərcümə etdi, – axmaqlıqdır. Bütün 
problemlərimiz Şalva Rurua kimi insanlarla olacaqsa, 
yaxşıdır. Biz axı şəhərimizdə sülhü çətinliklə bərqərar 
etmişik. Abxaziyada nələr baş verdiyini, Suxumidə necə bir 
qırğın olduğunu, Osetiyada nə qədər adamın həlak olduğunu 
özün bilirsən. Vətəndaş müharibəsi zamanı nə qədər adam 
itirdik... Hərdən elə çətin olurdu ki.  
www.vivo-book.com 
 292 
O, əlini şəhər istiqamətinə qaldıraraq gözlərini 
yumdu.  
– Düşünürdüm ki, orda öləcəyəm, lənət şeytana, təki 
insanlar qaydasında olsun. Sadəcə insan olmaq elə çətindir 
ki. Axı bizim şəhərdə həm də erməni, azərbaycanlı, gürcü, 
osetin və abxazlar yaşayırlar. Təsəvvür edirsən, necə bir 
kokteyl alınır. Bir dostum Osetiyada partiya vilayət 
komitəsində işləyirdi. Osetin hadisələri başlayanda meydana 
çıxıb insanlardan xahiş etdi ki, dağılışsınlar. Amma onlar 
dinləmədilər, yan-yana getməyə davam etdilər. O isə başa 
düşürdü ki, bir az da keçsə, bir-birilərini elə şəhərdə 
öldürməyə başlayacaqlar. Onda kabinetə qayıdıb tapançasını 
götürərək küçəyə çıxdı və qışqırdı: dağılışın, yoxsa 
gözünüzün önündə başıma güllə çaxacağam. İşə yaradı, 
insanlar dağılışmağa başladı. 
– O hələ də Osetiyada işləyir? 
– Yox, onu dərhal işdən çıxardılar. Dedilər ki, belə iş 
görmək olmaz – sən kommunistsən, özün də əlində 
tapançayla küçəyə qaçmısan. Üç aydan sonra Osetin 
hadisələri başladı. Sonrasa onun yarı gürcü, yarı osetin olan 
www.vivo-book.com 
 293 
nəvəsi özünü güllələdi. Sadəcə olaraq, kimin tərəfində 
vuruşacağını bilmədiyinə görə. Osetin olan anası, yoxsa 
gürcü olan atası üçünmü. Suxumidə o qədər elə bədbəxtlər 
qaldı ki! 
– Bu mənə tanışdır, – Dronqo sakitcə cavab verdi, – 
Azərbaycanda, Qarabağda görmüşəm. 
– O haqda heç danışmıram. Orda minlərlə insan 
əziyyət çəkib. Orda o qədər erməni-azərbaycanlıdan ibarət 
qarışıq ailələr var idi ki. Elə yüz iki ailəni biz burda qəbul 
etmişik. Neçəsi dağılıb təsəvvür etmirəm.  
– Batono Aftandil, siz ağıllı adamsınız. Doğrudanmı, 
bu heç vaxt bitməyəcək? Axı bütün bunlar ağılsızlıqdır. 
Doğrudanmı, insanlar əvvəlki kimi bir-birinə nifrət 
edəcəklər? 
İçdiyi çaxır onu həmişəkindən daha çox danışdırırdı. 
– Özünüz düşünün, bizim Qafqazımız nəyə çevrilib. 
O, belə də dedi – “bizim”. – Milyonlarla insan əzab çəkir, öz 
evindən qaçır. Minlərlə insan öldürülüb, on minlərlə yaralı 
var. Milyonlarla qaçqın var. Niyə? Nəyə görə? Kimsə buna 
görə cavab verəcək? Bizə deyirlər ki, günahkar Leninlə 
www.vivo-book.com 
 294 
Stalindir, iyirminci illərdə sərhədi pis çəkiblər. Amma onlar 
altmış ildi ki, yoxdurlar. Yaxşı, – o, sözünü düzəltdi, – 
Stalin qırx ildir ki, yoxdur. Amma o hələ də hər şeydə 
günahkardır. Bütün bunlar nə vaxt bitəcək? Deyirlər, biz 
vəhşiyik, ona görə bir-birimizi öldürürük. Amma sivil 
İngiltərədə, Şimali İrlandiyada katoliklər və protestantlar 
neçə illərdir, bir-birini öldürür. Onlarda da Stalin 
günahkardır? Yuqoslaviyada aydındır, günahkar tapdılar. 
İosip Broz Tito diktator olub. Bunlar nə vaxt bitəcək? 
– Bilmirəm, – Aftandil məhəccərə söykənmiş halda 
cavab verdi, – heç nə bilmirəm. Bir şeyi bilirəm. Əgər sən 
öz evini sevirsənsə, bu o demək deyil ki, qonşunun evini 
yandırmalısan. Əgər öz xalqını sevirsənsə, bu o demək deyil 
ki, bütün digər xalqlar zibildir. Mənim fəlsəfəm belədir. 
Gedək çay içək, yoxsa bir az da danışsaq, mən ağlamağa 
başlayacağam. Vətəndaş müharibəsi zamanı Kutaisidə 
mənim oğlumu öldürüblər, – o içini çəkdi, – sən heç 
təsəvvür edə bilməzsən, bu necə böyük bir ağrıdır, necə 
böyük yaradır! Mənim oğlum burda, öz torpağında, bir 
gürcünün əlilə öldürülüb. Bundan daha dəhşətli nə ola bilər? 
www.vivo-book.com 
 295 
Bağdan qonaqların şən səsləri gəlirdi. 
– Hərdən gecələr onu yuxuda görürəm, – Aftandil 
davam etdi, – sanki yanıma gəlib sənin kimi soruşur: nə 
üçün? Niyə biz gürcülər bir-birimizi öldürdük, ata? Və mən 
ona nə cavab verəcəyimi bilmirəm. Bax, belə yuxularım 
olur, əzizim. Ona görə sən Davidin oğlunu qaytaranda mən 
çox sevinirdim. Ona görə səni belə qəbul edirəm. Sən çox 
böyük iş görmüsən, demək olar ki, mələksən. Belə şeylər 
unudulmur. Kaş ki, kimsə mənim oğlumu da özümə qaytara 
biləydi... 
O, birdən özünü saxlaya bilməyib ağladı. 
– Bağışla, əzizim, bağışla məni, – Aftandil təkrar 
edirdi, – heç vaxt ağlamamışam, bu gün birinci dəfədir. 
Oğlumu itirdiyim gündən ilk dəfədir. Bağışla məni. 
Dronqo üzünü çevirdi. Elə hallar olur ki, sadəcə 
susmalısan. Belə bir dərdin qarşısında onun bütün qayğıları, 
Şalva Ruruayla bağlı düşünülmüş plan, onların 
qaçaqmalçılara qarşı bütün səyləri o qədər cılız görünür ki. 
Qoca haqlıydı: Vətəndaş müharibəsi zamanı ölüm – ən 
dəhşətli şərəfsizlik və kədər idi. Çünki xalqın oğulları öz 
www.vivo-book.com 
 296 
qardaşlarının əlilə öldürülür. Sanki göylərdən gələn, xalqı 
lənətləmiş bir cəzadır. 
Onlar bağa qayıtdılar, heç kim onların olmadığını heç 
sezməmişdi. Yalnız Tamara narazılıqla çiyinlərini çəkmişdi. 
Başa düşürdü ki, onun haqqında da söhbət gedib. Amma 
Aftandilin gözlərini görüb sanki nəsə anlamışdı və daha heç 
nə soruşmadı. Evə, səhərə yaxın Aftandilin maşınıyla 
qayıtdılar. Tamara heç nə soruşmağa cəhd etmədən fasiləsiz 
şəkildə siqaret çəkirdi. 
Mehmanxananın yanında Dronqo ondan soruşdu: 
– Sizi hara aparaq? 
O, nəhayət, başını çevirib ona baxdı. Sanki pis söz 
deyəcəkdi, ağzını açıb yenə bağladı. 
– Hara istəyirsiniz, – qadın laqeyd tərzdə dedi, – fərqi 
yoxdur. 
– Onda mənim yanıma. – Bu dəfə qadın ona daha 
diqqətlə baxdı, amma yenə heç nə demədi. 
Vestibüldə iki nəfər yuxulu növbətçidən başqa heç 
kim yox idi. Onlar yuxarı liftlə qalxdılar, özü də qadın 
həmişə arxası ona tərəf dayanırdı. Sanki Aftandil onun 
www.vivo-book.com 
 297 
sirrini açmaqla ədəbsiz bir iş görmüşdü. Dronqosa biixtiyar 
bunda iştirak etmişdi. 
Dəhlizdə o, arxasınca gələn Dronqoya heç fikir 
vermədən öndə gedirdi. Sanki hər şey çoxdan həll 
olunmuşdu. 
İçdiyi çaxıra baxmayaraq, başa düşürdü ki, bu gecə 
hər şey öz yerini tutdu. İndi Otar Paqava biləcək ki, Robert 
Krou baş nazirin dostudur və bir daha burda peyda olmağa 
cürət etməyəcək. Şalva Ruruasa məlumat alacaq ki, gələn 
jurnalistin doğrudan da, onun gəmisinə basqın edənlərlə 
əlaqəsi yoxdur. 
Onlar bir kəlmə də kəsmədən nömrəyə daxil oldular. 
Tamara heç nə demədən vanna otağına getdi. Dronqo 
kresloda oturub fikrini toplamağa çalışdı. Əlbəttə ki, 
Aftandilin möcüzəvi şəkildə peyda olması onu bir sıra 
problemlərdən azad etsə də, əsas tapşırığın həllinə 
yaxınlaşdırmadı. O, iki gün əvvəl Ruruanın adamlarına 
kimin hücum etdiyini öyrənməliydi. Batum limanına 
nəzarəti kimin ələ keçirmək istədiyini də öyrənməliydi. O 
hələ də bu sualların cavabını bilmirdi. 
www.vivo-book.com 
 298 
Tamara vanna otağından çıxdı. O hələ də şalvar 
dəstindəydi. Çantasını səliqəylə qapının dəstəyinə asmışdı. 
Dronqo təəccüblənmədi. Daha artığını gözləmək axmaqlıq 
olardı. 
– Çaxır istəyirsiniz? – o, qadından soruşdu. 
– Məncə, biz kifayət qədər içmişik, – qadın düz onun 
gözlərinə baxdı. 
– Hə, – o razılaşmalı oldu, başının uğuldadığını hiss 
edirdi. Gürcü çaxırlarının çox gözəl xüsusiyyətləri var. Onu, 
heç bir sərxoşluq hiss etmədən litrlərlə içmək olardı. Daha 
sonrasa çaxır dəmirçi çəkici kimi bu zərif içkini həddən artıq 
içən əbləhin əvvəl ayaqlarına, sonra əllərinə və nəhayət, 
başına döyürdü. 
O artıq ayaqlarının ondan imtina etdiyi birinci 
mərhələdəydi. İndi dəmirçi çəkici əllərini döyməliydi. 
Tamara daha yaxşı vəziyyətdəydi. Birinci, o çox içməmişdi, 
ikinci öz normasını dəqiq bilirdi. İndi o hətta qorxurdu ki, 
birdən qadın onun nömrəsində qalmaq istəyər. Bu halında o 
açıq-aşkar formada deyildi və ən yaxşı halda onun çiynində 
yuxuya gedə bilərdi. 
www.vivo-book.com 
 299 
Görünür, Tamara da bunu hiss etmişdi. Necə ki 
istənilən qadın bir kişinin onu istədiyini və ya laqeyd 
olduğunu hiss edir. Sanki gizli dalğa buraxan ovçu kişi 
qadını hansısa bir qoxuyla, düşdüyü vəziyyətlə özünə tərəf 
çəkir. Sanki onun dəlisov, xaotik istəyi dəqiq energetik 
dəhliz formasına malikdir. Ora düşən qadın artıq ordan çıxa 
bilmir. Elə əksində də belədir. Amma əks halda energetik 
dəhlizlər bu intensivlikdə və tezlikdə olmur. 
Görünür, qadınlarda, heyvani hisslərin ağlın bütün 
çağırışlarını susduran dəlisovluq və xaotiklik çatmır. 
İstənilən kişinin seksuallığında heyvani, vəhşi, azğın, qəlbi 
parçalayan aclıq hissi var. Qadının seksuallığısa daha çox 
torpağın çağırışını, yazda ilk pöhrələri, budaqlarda göyərən 
tumurcuqları, yarpaqları xatırladırdı. Qadın sanki öz daimi 
borcunu ödəyir, kişisə özünü dəlisovluğun qollarına atır. 
Tamara onun halını dərhal hiss etdi. 
– Deyəsən, siz doğrudan çox içmisiniz, – o bir qədər 
mərhəmət hissilə dedi, – yatsanız, yaxşı olar. 
– Hə, – o utanaraq razılaşmalı oldu, – mən doğrudan 
da, yatmalıyam. 
www.vivo-book.com 
 300 
Çəkic artıq başına vururdu. 
Qadın daha heç nə demədən çantasını götürüb çıxaraq 
qapını bərk çırpdı. Dronqo elə əynindəki paltarla yatağa 
sərildi. 
Növbəti gün səhər yuxudan durdu. Heç gözlərini 
açmadan hiss etdi ki, otaqda kimsə var. 
Nəhayət, göz qapaqlarını açandan sonra ucunda 
səsboğucu olan tapançanın ona tuşlandığını gördü. Kresloda 
oturan tanımadığı kişi ona gülümsəyirdi. 
 
 
    XVIII HİSSƏ 
Boris Qriqoryeviç Lazarev günün birinci yarısını 
Dövlət Dumasındakı iclasda keçirdi. Deputatlığa dekabr 
seçkilərinin yaxınlaşmasıyla əlaqədar hər kəs birmandatlı 
dairələrdə yorucu debatlardan yan keçib, siyahısıyla 
Dumaya düşmək mümkün olan böyük partiyaların dəstəyinə 
təminat alaraq və mövqeyini daha dəqiq ifadə etməyə 
çalışaraq öz fikrini tez-tez və həvəslə bildirirdi. “Dövlətçi” 
və “patriotların” sayı kəskin surətdə artdı. Rusiyanın həqiqi, 
www.vivo-book.com 
 301 
həm sağlardan, həm sollardan olan vətənpərvərlərini 
yeniliyə ani uyğunlaşa bilən azğın demaqoq kütləsi bir 
kənara atdı. 
Publisist Zuykin xüsusilə fərqlənirdi. Yetmişinci 
illərdə partiya işində işləyən və barışmaz bir kommunist 
kimi tanınan, partiya təşkilatının dayağı olan, qələmiylə 
marksizm-leninizm ideyalarının ölməzliyini sübut edən biri 
yenidənqurma başlayandan sonra öz istiqamətini necə 
müəyyən edəcəyini tez bir şəkildə dərk edə bildi. Və 
barışmaz bir demokrata çevrildi. Sanki demokratiyanın 
Maratı idi. Onun kommunizmi ifşa edən nitqləri, 
qəzetlərdəki qəzəbli məqalələri, televiziyadakı çıxışları 
aydın şəkildə göstərirdi ki, yeni formasiyanın demokratı 
necə kristal təmizliyində olmalıdır. Doxsan üçüncü ilin 
oktyabr hadisələri zamanı “həşəratı əzmək” tələbilə çıxış 
edənlərdən biriydi. Başa düşmürdü ki, qanunla seçilmiş öz 
parlamentini əzmək tələbi, daha sonrasa Ali Şura yox, 
Dövlət Duması adlanan parlamentə deputat seçilmək 
demokrat üçün ədəbsizlikdir. Amma indi yeni seçkilərin 
yaxınlaşmasıyla Zuykin cəld “dövlətçilərin” tərəfinə 
www.vivo-book.com 
 302 
meyillənməyə başladı. Özünün demokrat nöqteyi-nəzərinə 
baxmayaraq, o, Rusiyanın bütün dağıdıcılarını qəzəblə 
məzəmmət edir, Prezidenti çeçen müharibəsinə görə təqdir 
edir, ölkənin böyüklüyündən danışırdı. Kommunist-
demokrat “dövlətçinin” heyrətamiz metamorfozu deyəsən, 
heç kimi təəccübləndirmirdi. Alçaqların zəmanəsi öz 
seçimini diktə edirdi. 
Fasilədə Lazarev Zuykinə yaxınlaşıb onu uğurlu nitqi 
münasibətilə təbrik etdi və onunla birlikdə özünün seçki 
dairəsinə getməyi xahiş etdi. O prinsipial olaraq, müxtəlif 
partiyalara yanaşmırdı, amma Duma bileti kimi müdafiəyə 
malik olmaq zəruriydi. Yalnız deputat statusu tam 
toxunulmazlıq qazandırırdı və Lazarevin bir çox tərəfdaşları 
da bunu yaxşı bilirdilər. 
Lazarev elə Dövlət Dumasının binasında nahar 
etmişdi. Yeməyə qarşı o qədər də tələbkar deyildi. Fasilədən 
sonra öz ofisinə getdi. Onu Dumada daim müşayiət edən və 
“deputat köməkçiləri” adlanan iki mühafizəçidən başqa, 
küçədə daha beş nəfər gözləyirdi. Son zamanlar belə bir 
mühafizə qaçılmaz idi. 
www.vivo-book.com 
 303 
Onlar üç maşında Tver küçəsinə yönəldilər. Sürəti 
artırıb küçəylə yuxarı getdilər. Lazarev maşında sakit 
oturmuşdu. Maşınla gedərkən musiqi səslənməsini 
sevməzdi. Telefon zəng çaldı. O, dəstəyi götürdü. Maşında 
xüsusi peyk telefonu quraşdırılmışdı. 
– Hə, – Lazarev həvəssiz cavab verdi. Seçki 
vurhavurunda yenidən gözə çarpmaq perspektivi onu bir 
qədər qıcıqlandırırdı. 
– Bu mənəm, Boris Qriqoryeviç, – Lazarev ən yaxın 
adamlarından biri olan Mixailin həyəcanlı səsini eşitdi. – 
İndicə məlumat almışıq. Nyu-Yorkda Vaxtanq Stombolişvili 
güllələnib. 
O susdu. Əslində elə bunu gözləmək olardı. 
– Məlumat dəqiqdir? – o, nəhayət, soruşdu. 
– Hə, mənə Nyu-Yorkdan zəng ediblər. Söz veriblər, 
faksla ətraflı məlumat yazılmış qəzeti də göndərəcəklər. 
– Göndərəndə tərcümə edib mənə çatdırın, – Lazarev 
əmr etdi. 
– Qəzet ruscadır, – Mixail dəqiqləşdirdi. 
– Lap yaxşı. – O, telefonu söndürdü. 
www.vivo-book.com 
 304 
Hər şey qanunauyğun idi. Görünür, Qogiya, Xotivari 
və adamları Vaxtanqın xəyanəti haqda öyrənib və onunla 
haqq-hesab çürütmək qərarına gəliblər. Belə də olmalıydı. 
Onların aləmində satqınları sevmirdilər. Vaxtanq həlledici 
anda öz partnyorlarını və həmyerlilərini Ryaboya satdı və 
onlar da öz növbəsində qisas aldılar. Deməli, banka olan o 
azğın hücum buna görəymiş! Onlar hər şeyi aydınlaşdırıblar. 
Onda çox böyük xoşagəlməzliklər gözləməyə dəyər. 
Ryaboyla əlaqə yaratmaq lazım gələcək, qoy kömək etsin. 
Bu, onun ideyasıydı. Onlara qarşı yalnız gürcü 
qruplaşmaları çıxış etsə yaxşıdır. Bəs bütün qafqazlılar, 
üstəlik də bu güvə Qara Vasya işə qoşulsa? Onda onlar 
şəhərdə duruş gətirə bilməzlər. Qafqazlıların həm merlikdə, 
həm də şəhərin hüquq-mühafizə orqanlarında mövqeləri çox 
güclüdür. Hə, müharibə çətin olacaq. Onunsa Mansurovdan 
başqa heç bir müttəfiqi yoxdur. Hərçənd, Ryaboy üç 
qruplaşmaya bərabərdir. Amma əgər o, kömək etmək istəsə. 
Daha bir telefon zəngi gəldi. Qaşlarını çatıb dəstəyi götürdü: 
gözləyə bilmirlər. 
– İşlər necədir? – o, tanış səs eşitdi. 
www.vivo-book.com 
 305 
Bu qarabasma kimiydi. O elə indicə Ryaboy haqda 
düşünürdü. Hətta peyk əlaqəsi olsa da, heç cür alışa bilmirdi 
ki, ona istənilən an Amerikadan zəng edə bilərlər. Keçmiş 
sovet adamı üçün psixoloji baxımdan dəyişilmək çətin idi. 
– Yaxşıdır, – o öskürüb xırıltıyla dedi. 
– Soyuqlamısan? – Ryaboy nəvazişlə soruşdu. 
– Yox, əlbəttə, yox. 
– Nyu-Yorkda bugünkü hadisə haqda eşitmisən? 
– Hə, mənə artıq çatdırıblar. Vaxtanq öldürülüb. 
– Bunun nə demək olduğunu anlayırsan? 
– Onlar hər şeyi anlayıblar. Ona görə də bizim banka 
hücum ediblər. 
– Çox pul aparıblar? 
– O qədər də yox. Yüz milyon rubl. Onlar pula görə 
yox, bizə güclərini göstərmək üçün hücum ediblər, – 
Lazarev izah etdi. 
– Bunu sənin izahatların olmadan da bilirəm. Deməli, 
güclərini göstərmək istəyiblər? 
Bu telefon hətta Ryaboyun nəfəsini də çatdırırdı. 
Sanki o lap yaxında, qonşu küçədəydi. 
www.vivo-book.com 
 306 
– Mən uşaqlarımdan bir neçəsini göndərəcəyəm, – 
Ryaboy bir qədər düşünüb dedi, – onları özün qarşıla. Birisi 
gün Nyu-Yorkdan “Delta” təyyarəsiylə uçacaqlar. Yaxşı, 
yoxlanılmış uşaqlardır. Hər birində qırmızı şərf olacaq. Qoy 
sənin hesablaşmalarında iştirak etsinlər. Mansurova isə 
çatdır ki, onun payını artıracağıq, qoy adamlarından sənə 
versin. Bütün uşaqları topla. Qarayanızları əzəcəyik. 
– Sizcə onlar hamısı birləşiblər? 
– Bəs sən necə düşünürsən? Onlar öz Qafqazlarında 
axmaqlar üçün bir-birilə vuruşur. Burdasa dostcasına 
gəzirlər. Elə Moskvada da. Amma hələ başqalarına dəymə. 
Qoy elə fikirləşsinlər ki, biz onlar haqda heç nə bilmirik. Bu 
gün nə etməyi düşünürsən? 
– Artıq düşünmüşəm. Görünür, Mixonun şöhrəti Arçil 
Qogiyanı rahat buraxmır. Sənin oğlanın yüksək səviyyəlidir, 
qızıl parçasıdır. Bu gün o, öz sözünü deyəcək. 
– Qoru onu, – Ryaboy məsləhət görüb telefonu 
söndürdü. 
Lazarev əlini üzünə çəkdi. Ryaboy haqlıdır. Digər 
qruplara göstərmək lazım deyil ki, onlar bütün oyunu 
www.vivo-book.com 
 307 
hesablaya biliblər. Qoy elə düşünsünlər ki, Lazarevlə Arçil 
Qogiyanın adamları arasında adi hesablaşma gedir. 
Lazarev heç təsəvvür belə edə bilməzdi ki, ondan iki 
kilometr məsafədə dayanan ağ “Mersedes”də oturan 
Xotivari onun danışdığı hər bir sözü eşidir. Detroytdan olan 
mütəxəssis əsl sehrbaz idi, o, möcüzə göstərməyi bacarırdı. 
Quram Xotivarinin belə məharətlə istifadə etdiyi texniki 
proqres ona çox xeyir gətirmişdi. İnformasiyaya malik 
olmaqsa onların səylərinin ən ali nəticəsiydi. İndisə Arçilin 
həyatına hazırlanan sui-qəsdi eşidib fikrə getdi. Nə 
edəcəyini bilmirdi. Bir tərəfdən onun ətrafında Arçil Qogiya 
və adamları ən çox döyüş qabiliyyətli dəstəydi. Digər 
tərəfdənsə... həddən artıq döyüş qabiliyyətliydilər. Və 
həlledici anda Arçil sadəcə olaraq, mərhum Mixonun yerini 
tutacaq. Osa – Moseşvilinin sağ əli, bütün əməliyyatı 
hazırlayan Quram Xotivari işlərdən kənarda qalacaq. Belə 
bir perspektiv ona heç sərf etmirdi. Bir daha fikrə getdi. 
Cəld qərar vermək lazım idi, seçimsə çox çətin idi. O, 
telefonunu gözləri önünə qaldırdı. Son zamanlar gözləri pis 
www.vivo-book.com 
 308 
görməyə başlamışdı. Arçilin şəxsən özünün götürdüyü 
nömrəni yığmağa başladı. 
– Eşidirəm, – Arçilin narazı səsi gəldi. 
– Batono Arçil, – o birinci dəfəydi ki, Qogiyayla 
tamamilə sakit danışırdı, – mənəm, Quram. 
– Nə lazımdır, – Arçil Xotivarini sevmirdi və bunu 
həmişə hiss etdirirdi. 
– Biz burda məsləhətləşirik, – Quram başladı, – qərar 
vermək lazımdır, Mixonun payı necə olacaq. Lazım olan 
qədərini ailəsi alacaq, bəs qalanı? Hansı faizi bölək, 
kiminlə? 
– Qoy, bu səni narahat etməsin. Mixo getdi – indi 
kimsə onun firmasına rəhbərlik etməlidir. Biz 
məsləhətləşmişik, belə qərar gəlmişik ki, Zurab hamıdan 
uyğun variantdır. Mənsə, şirkət şurasının sədri olacağam. 
Sərf edir? 
O, Xotivariyə heç nə təklif etmədi və bu təhqirdən də 
pis idi. Amma indi inciklik göstərmək olmazdı. Qogiya 
qalan bir neçə saat ömründə tamamilə qisas almağa qadir 
www.vivo-book.com 
 309 
idi. Amma soruşmaq lazımdır, yoxsa Arçil ondan şübhələnə 
bilər. Onda – axı Ryaboyun adamı hədəfə dəyməyə də bilər. 
– Batono Arçil, bəs mənə heç nə düşmür? – Quram 
soruşdu. Səsi nədənsə şən çıxdı. 
– Narahat olma, unutmarıq. Sən də öz payını 
alacaqsan, – Arçil Qogiya iltifatla dedi. 
Və öz ölüm hökmünü imzaladı. 
– Çox sağ olun. – Ən qorxulu rəqibi-müttəfiqiylə 
sonuncu dəfə danışması fikri ona xoş idi. “Sonuncu dəfə 
danışır”, – Quram düşündü. 
– Deyin görüm, – o artıq bu həzzi sadəcə uzadırdı, – 
bəs Mixonun işini aparan müstəntiqlərlə nə edək? Daha 
onların arxasınca adam göndərməyək? 
– Əlbəttə, göndər. Biz hələ qatili tapmamışıq, – Arçil 
xatırlatdı. – Niyə axmaq suallar verirsən? 
– Birdən sizi tapmasam, – o hiss etdi ki, söhbəti 
bitirmək lazımdır, – kiminlə əlaqə saxlayım? 
– Taparsan. Tapmasan, Teymuraza zəng edərsən, o nə 
lazımsa, edər. 
www.vivo-book.com 
 310 
Quram Xotivari dəstəyi yerinə qoydu. Nəticə etibarilə, 
Detroytdan olan mütəxəssis səhv edə bilər və Lazarevin 
telefonuna qoşulmaya bilərdi. O, Arçilin təntənəli dəfnini 
düşünüb gülümsədi. 
– Şuranın sədri, – Quram pıçıldayıb qəhqəhə çəkdi. 
Çijov qəzetlərdən “Qamma Bank”ın mərkəzi ofisi 
yaxınlığında inkassator maşınına hücum haqda oxuyarkən 
bu cinayəti Mixonun qətliylə əlaqələndirməyi heç ağlına 
da gətirmədi. Amma Mixeyev hücumda məhz kimin 
iştirak etdiyini öyrənmək üçün şəhər Cinayət-Axtarış 
İdarəsinə zəng etdi. Məlumatı aldıqdan sonra siqaretini 
dişləyərək onu axıra kimi çeynədi. Tamamilə məntiqi 
sxem çəkilirdi. O bilirdi ki, bu bank Boris Lazarevə 
məxsusdur. Və onu da bilirdi ki, faktiki şəriki də 
Ryaboydur. Bütün faktları birləşdirəndə heyrətamiz nəticə 
alınır. 
Şəhərdə, görünür, hansısa böyük mükafatı bölə 
bilməyən cinayətkar qruplaşmalar arasında müharibə 
başlanıb. Bu zəncirin məntiqi halqaları əvvəlcə Mixonun 
öldürülməsi, daha sonrasa onun həmyerlilərinin, Ryaboya 
www.vivo-book.com 
 311 
arxalanaraq bu qətli həyata keçirən Lazarevin adamlarına 
hücumu oldu. Bununla yanaşı aydın oldu ki, iki il əvvəl 
Amerikaya mühacirət etmiş Vaxtanq Stombolişvilinin üç 
məhkumluğu olub və o Mixonun ən yaxın adamlarından 
biriymiş. Qüsursuz məntiqi ardıcıllıq yaranırdı, amma bu 
heç nəyi dəyişmirdi. Prokuror Morozov qatili tapmağı 
tələb edirdi. Özü də ən qısa zamanda. İndi Mixeyev 
anlayırdı ki, Mixonu və Semyonovanı eyni adam öldürüb. 
Onu yüksək peşəkarlığına görə aradan götürməyəcəklər. 
Belə adamları çölə tökmürlər. Bəs niyə Moseşvili gecə 
tək qalıb və qapını tanımadığı adama açıb? Niyə? 
O, Çijova öz ehtimalları haqda danışaraq güclərin 
düzümünü uzun-uzadı izah etdi. Gənc müstəntiq üçün 
şəhərdə hökm sürən hərc-mərclik haqqındakı fikirlər 
təhqiramiz səslənirdi. Burda doğulmuş və böyümüş köklü 
moskvalı olan Çijov bu şəhəri, ilk dəfə bir qızı sevdiyi 
kimi, öz məktəb yoldaşlarını, öz evini və küçəsini sevdiyi 
kimi sevirdi. İçində mafiyaların cinayətkar 
hesablaşmalarının getdiyi doğma şəhər anlayışı da elə 
bundan ibarət idi. 
www.vivo-book.com 
 312 
Bu axşam Arçil işini adətən olduğundan tez 
qurtardı. O, dostunun yubileyini qeyd etdiyi restorana 
getməyi vəd etmişdi. Belə təntənəli yerlərə gecikməyi 
sevməzdi. Plaşını geyinib kabinetdən çıxdı. Qapıda iki 
mühafizəçi dayanmışdı. 
– Sabah tez gəl, – onun şəxsi katibəsi olan 
hündürboy, gözəl qıza əmr etdi. Qız uzun kirpiklərini 
aşağı endirdi. Arçil onu gözəllik müsabiqəsindən tapmışdı 
və katibə götürməzdən əvvəl də uzun müddət 
hazırlamışdı. Gözəl və ağıllı qızlar çox nadir tapılırlar. 
Sonuncu keyfiyyəti onların beyninə yeritmək lazım 
gəlirdi. Hərçənd, indi onun maaşı, Prezidentin, baş nazirin 
və Dövlət Dumasının hər iki palatasının rəhbərlərinin 
birlikdə aldığı maaşdan daha çox idi. 
Aşağıda, vestibüldə daha iki nəfər var idi. 
Sürücülər mühərriki işə salmaq üçün küçəyə 
yüyürmüşdülər. Arçil ətrafa boylandı. “Bəlkə qayıdım?” – 
birdən düşündü. Orda o qədər iş var ki. Amma bu 
yubileyə də getmək lazımdır. Bir dəqiqəlik zəifliyə qalib 
gələrək təmiz, bir qədər soyuq havanı ciyərlərinə çəkib 
www.vivo-book.com 
 313 
qətiyyətlə qapısı açıq maşına tərəf getdi. Onun ofisinin 
əsas girişində maşınların saxlanılması qadağan idi. 
Mühafizəçilər pilləkənlə qaçırdılar. Ətrafda heç kim gözə 
dəymirdi. 
Arçil iki addım atmışdı ki, ona sanki arxadan zərbə 
endirildiyini hiss etdi. O silkələndi. Sanki 
mühafizəçilərdən kimsə boynuna güclü zərbə endirdi. 
Ağlına gələn birinci qəzəbli fikir buna kimin cürət 
etməsiydi. Pilləkənə yıxılmazdan qabaq ikinci zərbənin 
vurulduğunu hiss etməyə imkan tapdı. Pərən-pərən düşən 
mühafizəçilər silah çıxarıb müxtəlif istiqamətlərə 
nizamsız atəş açmağa başladılar. Heç, kimə və nə üçün 
atəş açdıqlarını da anlamırdılar. Sonra danışırdılar ki, 
yoldan təsadüfən keçən iki nəfər yaralanıb. Qatilsə əlbəttə 
ki, yenə tapılmadı. 
 
 
 
  XIX HİSSƏ 
www.vivo-book.com 
 314 
Cəfərovun heç ağlına da gəlmirdi ki, belə yaxşı 
başlayan gün bu cür faciəvi hadisələrlə bitəcək. Əcnəbilər 
gedəndən sonra o, Xətai rayonuna zəng edib Manafovun 
ünvanını deyərək ora müşahidə qoymağı xahiş etdi. Daha 
sonrasa olmadığı iki gün ərzində yığılıb qalmış cari işlərlə 
məşğul olmağa başladı. Kazımov kollegiyaya getmişdi. O 
isə öz kabinetinə keçib təqribən axşam altının yarısına 
kimi orda işlədi. 
Məhz onda Xətai rayonu təhqiqat şöbəsinin rəisi, 
mayor Rəhmanov zəng etdi. Mirzə onu hələ tələbəlik 
vaxtlarından tanıyırdı. 
– Bura bax, – Rəhmanov həyəcanla dedi, – o nə 
ünvandır elə, axtarış idarəsinə vermisən? Artıq dörd 
saatdır ki, oranı nəzarətə götürüblər, orda hər an nəsə baş 
verir. Qorxmursan? 
– Başa düşmədim, – Cəfərov heyrətləndi, – nədən 
qorxmalıyam ki? 
– Orda xarici şirkətin ofisi var, – Rəhmanov izah 
etdi, – onlar dörd mənzili birləşdirib yaxşı bir ofis 
www.vivo-book.com 
 315 
düzəldiblər. Bu işlə biz yox, Milli Təhlükəsizlik Nazirliyi 
məşğul olmalıdır. 
– Dayan, dayan, – Cəfərov maraqlandı, – nə ofis? 
Səkkizinci kilometrdə? – Yüz minlərlə əhali yaşayan bu 
rayon belə adlanırdı. 
– Burda qəribə nə var ki? Səncə, biz şəhərdən çox 
uzaqda yerləşirik? Bu ki daha yaxşıdır. Sakitlikdir. 
– Orda hansı şirkət yerləşib? 
– Kim bilir! Hansısa türk şirkəti. Burda həmişə 
diplomatik nömrələri olan maşınlar dayanır. Sənsə bizim 
uşaqlara ofisi izləməyi tapşırmısan. Yaxşı deyil. 
– Mən onlara Manafovun mənzilinin ünvanını 
vermişəm! – Cəfərov hirsləndi. 
– Orda çoxdan mənzil yoxdur, – Rəhmanov səbirlə 
izah etdi, – xeyli vaxtdır, heç kim yaşamır. Orda müştərək 
müəssisə var. 
– Onların nəylə məşğul olduğunu bilirsən? 
– İdxal, ixrac. İndi hamı nəylə məşğuldur? Mal 
gətirirlər, mal aparırlar. İran, Türkiyə, Gürcüstan, 
Rusiyayla ticarət edirlər. Qərəz, hamısından bir az. Elə bu 
www.vivo-book.com 
 316 
gün onlar mal alıblar. Birinci mərtəbədə anbar 
düzəldiblər, iki otaqdan ibarət olan ikinci mərtəbədəsə 
ofis. Mənim uşaqlarım orda da olublar. Heç bir kriminal 
yoxdur. Sahə müvəkkili deyir ki, çox yaxşı uşaqlardır. 
Həmişə nəzakətli və sakit olurlar. Qısası, bu tədbirlər 
nahaqdır. Nəzarəti götürə bilərsən. 
– Görünür, hə, – Cəfərov razılaşdı. – Heç olmasa, 
yükü hardan aldıqlarını bilirsən? 
– Bax, bunu dəqiq bilirəm. Bizim əməkdaşımız 
maşın gələndə orda olub və yoxlayıb. İranın Aslandüz 
şəhərindən... 
– Hardan? – Cəfərov qışqırdı. 
– İrandan, – Rəhmanov karıxdı, köhnə tanışının 
niyə birdən-birə belə həyəcanlandığını başa düşmədi. 
– Hansı şəhər? – Cəfərov yenə qışqırdı. 
– Aslandüz... 
– İndicə ora gəlirəm! – Mirzə dəstəyi atdı. Yaxşı ki, 
Beyləqana səfəri zamanı ona verilən silah yanındadır. 
Tapançanı götürüb plaşının cibinə qoydu. Ümumiyyətlə, 
www.vivo-book.com 
 317 
prokurorluq işçiləri silah gəzdirmirdilər, amma hərbi 
rejim olduğundan bir çoxları şəhərdə silahla gəzirdilər. 
Küçəyə çıxarkən binanın yanında düzülmüş 
maşınları gördü. 
“Baksovetə qədər qaçmaq lazım gələcək, – Cəfərov 
məyusluqla düşündü, – orda taksi tutaram”. 
O, nümayişdə düzülmüş kimi sıralanan 
“Volqa”ların yanından keçərək küçə aşağı qaçmağa 
başladı. Nəhayət, maşın tapıb Xətai rayon milis şöbəsinə 
getdi. Sürücüylə hesablaşıb Rəhmanovun kabinetinə 
yollandı. 
– Orda təcili axtarış aparmaq lazımdır, – nəfəsi 
kəsilə-kəsilə dedi. Rəhmanov köhnə tanışına təəccüblə 
baxdı. 
– Dəli olmusan? Axı bu əcnəbilərdir. Başımıza 
oyun açarlar. 
– Axtarış, – Cəfərov inadla təkrar etdi, – mən 
indicə sanksiya imzalayaram. 
– Ora aparmağa sənə adam verməyəcəklər, – 
Rəhmanov qəzəbləndi. – Əvvəlcə rayon şöbəsinin rəisinə 
www.vivo-book.com 
 318 
məruzə etmək lazımdır. Prokurorluqda işsizlikdən tamam 
dəli olmusunuz. 
– Gedək, – Cəfərov razılaşdı, – gedək, rəisin 
yanına. 
Rəhmanov daha heç bir söz demədən kabinetdən 
birinci çıxdı. Rayon şöbəsinin rəisi orta yaşlı, fleqmatik 
Ramiz Babayev idi. Daha yaxşı namizədin olmaması 
ucbatından bu vəzifəyə təyin olunan tutqun, sakit təbiətli 
Babayev iyirmi ildən artıq bir müddətdə sosialist 
əmlakının oğurlanmasıyla mübarizə orqanlarında çalışmış 
kifayət qədər təcrübəli milis işçisiydi. 
İndi Cəfərovun həyəcanlı, dolaşıq nitqini dinləyən 
Babayev başa düşdü ki, axtarışı dərhal həyata keçirmək 
lazımdır. Amma xarici şirkətin ofisindəki axtarış onu o 
qədər də açmırdı. 
– Başa düşürsünüz, – o, yumşaq şəkildə Cəfərova 
deyirdi, – orda başqa dövlətin şirkətinin nümayəndəliyi 
var. Biz əvvəlcə səfirliyə zəng edib onları xəbərdar 
etməliyik. Birdən hansısa qalmaqal ola bilər. Bunlar o 
qədər də asan işlər deyil. Siz ki məni başa düşürsünüz. 
www.vivo-book.com 
 319 
– Sizsə məni başa düşmürsünüz, – Cəfərov odlandı. 
– İstəyirsiniz, mən şəhər milis şöbəsinin rəisinə zəng 
edim. Ya sizin nazirliyə. Amma mənə adamlarınızdan 
verin, bu çox vacibdir. 
– Bəs nəsə olsa, cavabdeh kim olacaq? – Babayev 
soruşdu. 
– Mən. Əgər istəyirsinizsə, dilimdən kağız yaza 
bilərəm! – Cəfərov qışqırdı. – Başa düşün, söhbət 
dəstədən gedir. Sərhəddən narkotik yüklərin daşınmasıyla 
məşğul olan azərbaycanlı və ermənilərin birləşmiş 
dəstəsindən. Siz patriot deyilsiniz? 
Zərbə düz hədəfə dəymişdi. Fırıldaqçı, fleqmatik, 
rüşvətxor olmaq olardı. Hətta oğru da olmaq mümkün idi. 
Amma müharibə zamanı vətənpərvər olmamaq ayıb 
sayılırdı. Və təhlükəsiz də deyildi. Sadəcə, işdən çıxara 
bilərdilər. 
– Məsələni elə qoyursunuz ki, – Babayev ehtiyatla 
qeyd etdi. 
– Mənə adamlarınızı verirsiniz, ya yox? Axtarış 
üçün sanksiyanı özüm yazacağam, – Cəfərov bildirdi. 
www.vivo-book.com 
 320 
Babayev ah çəkərək bayaqdan susan Rəhmanova 
baxdı və selektoru qoşdu: 
– Növbətçidir? Vasif sənsən? Bu gün bizdə şöbədə 
kim var? Axtarış üçün uşaqlar lazımdır. 
– Siz ki bilirsiniz, yoldaş polkovnik, – onlar ucadan 
səs eşitdilər, – indi hamı dincəlir. İki gecə işləyiblər, 
tuthatut idi. 
– Bilirəm, amma kimsə olmamış olmaz. Yetkinliyə 
çatmamışlarla iş üzrə müfəttişliyə bax. Onların 
əməkdaşları həmişə boş-boş gəzir. Qərəz, 3-4 adam tap. 
– Taparam, yoldaş polkovnik, – növbətçi cavab 
verdi. Babayev Cəfərova baxdı. 
– Sabaha kimi gözləmək olar? – polkovnik soruşdu. 
– Olmaz, – Cəfərov qətiyyətlə dedi. 
Babayev dərindən ah çəkdi. 
– Müstəntiqlər həmişə beləcə tələsir, heç cür 
gözləyə bilmirlər. 
Selektor zəng çaldı. O, düyməni basdı. 
– Nə oldu, Vasif? Kimisə tapdın? 
www.vivo-book.com 
 321 
– Hə. Briqada hazırdır. Sahə müvəkkili, yetkinliyə 
çatmamışlarla iş üzrə müfəttiş və Kazım, o elə indicə 
qayıdıb. 
– Kazım kimdir? – Cəfərov soruşdu. – Sanitar 
xidmətindəndir? – Rəhmanov təbəssümünü gizlədə bildi. 
– Niyə belə danışırsan? – Babayev narazılıqla qeyd 
etdi. – Cinayət-Axtarış İdarəsindəndir, əlbəttə. Ən yaxşı 
əməliyyatçımızdır. Sahə müvəkkilinin də silahı var. İndi 
YÇİ müfəttişi Cəfərə də silah veriləcək, sonra birlikdə 
gedərsiniz. Məncə, dörd nəfər bəsdir. 
– Bəsdir, bəsdir, – Cəfərov, nəhayət, ayağa qalxdı. 
– Çox sağ olun. 
– Dəyməz. Amma orda diqqətli olun. Sonra şikayət 
eşitməyim, – Babayev əlavə etdi. 
Cəfərov kabinetdən çıxdı. Demək olar ki, dərhal 
Rəhmanov da çıxdı. 
– Deyir, alovlusan, – Rəhmanov gülümsədi. 
Mirzə daha heç nə demədən növbətçi hissəyə 
yollandı. Orda artıq, hündürboy, dəyirmi sifəti olan, mayor 
rütbəli sahə müvəkkili dayanmışdı. Cəfərovu görüb hərbi 
www.vivo-book.com 
 322 
salam verdi. Mayordan spirt iyi gəlirdi. Növbətçi hissəyə 
indicə aldığı tapançanı nümayiş etdirən Cəfər Nağıyev daxil 
oldu. YÇİ müfəttişi əvvəllər sosialist əmlakının 
oğurlanmasıyla mübarizə şöbəsində işləmişdi. Sosialist 
əmlakının olmadığı məlum olandan sonra isə bu idarənin 
formasını dəyişdilər və Cəfəri YÇİ-yə keçirdilər. Yaxşı ki 
Babayev onu unutmayıb, Xətai rayonuna dəvət etmişdi. YÇİ 
müfəttişi öz işindən sadəcə narazı deyildi. O, işinə nifrət 
edirdi. Və bu onun xidmətində də öz əksini tapırdı. YÇİ-də 
kapitan rütbəsində oturmaq həm axmaqlıq, həm də 
alçaldıcıydı. Və bütün bu narahatlıqlar özündənrazı və əsəbi 
Nağıyevin üzündə əks olunurdu. Üçüncü, cinayət-axtarış 
əməkdaşı gəldi. Bu, dərhal Cəfərovun xoşuna gəldi. O 
görünür, ac olduğundan bulka yeyirdi. Ortaboylu, çevik kişi 
Cəfərovun əlini möhkəm sıxdı. Digər əlində bulka tikəsi 
tutmuşdu. 
– Gedək, – Cəfərov dedi, – deyəsən, hamı yığışıb. 
Sürücü, cavan gizir həyətdə artıq öz “Jiquli”sində onları 
gözləyirdi. Bu zaman rəisin “Volqa”sından əlavə, rayon 
şöbəsində başqa maşın yox idi. 
www.vivo-book.com 
 323 
Cəfərov öndə oturdu, qalanlarısa arxaya yerləşdi. 
– Ünvanı bilirsiniz? – Kazım soruşdu. 
Cəfərov ünvanı dedi. 
– Yaxındadır, – sahə müvəkkili ah çəkdi. – Piyada 
da gedə bilərdik. 
– Eybi yox, – Kazım onu sakitləşdirdi, – sonra 
maşın hamımızı evlərimizə çatdırar. Çatdırarsan? – o, 
sürücüdən soruşdu. 
– Əlbəttə, – oğlan güldü. 
Onlar binaya axşam saat yeddidə çatdılar. Ofisdə 
işıq yanırdı. 
– Şükür Allaha, – sahə müvəkkili dedi, – yoxsa 
onları bütün şəhər boyu axtarmalı olardıq. Maşından 
düşüb pilləkənlə yuxarı qalxdılar. Dəmir, demək olar ki, 
seyf qapını döydülər. 
– Kimdir? – qapının arxasından soruşdular. 
– Sahə müvəkkiliniz. Açın, – mayor ətrafa göz 
gəzdirdi. Qapı cırıltıyla açıldı. 
www.vivo-book.com 
 324 
Cəfərov hətta heç vaxt şəklini görməsəydi belə, Əli 
və Əfəndiyevin atasının təsvirlərindən bu balacaboy 
oğlanı tanıyardı. Amma o, şəkli də görmüşdü. 
– Nə lazımdır? – Manafov narazılıqla soruşdu. Bu, 
o idi. 
– Bu, axtarış haqda qərardır, – Mirzə Cəfərovun elə 
maşında yazdığı blankı göstərdi. 
– Hə? – Manafov heç kağıza baxmadan 
təəccübləndi. – Bəs burda nə axtaracaqsınız? Burda 
əcnəbi firma fəaliyyət göstərir. 
– Bilirik, – Cəfərov başını tərpətdi. – Sizdən başqa 
ofisdə və ya anbarda kimsə var? 
– Yox, – Manafov bir qədər inamsızlıqla dedi, – 
heç kim yoxdur. 
– Bəs sizin sənədləriniz var? – Kazım soruşdu. 
Görünür, o da nəsə hiss etmişdi. Təcrübə öz sözünü 
deyirdi. 
– Əlbəttə. – Oğlan stola tərəf keçib pencəyinin 
cibindən pasportunu çıxardı. 
www.vivo-book.com 
 325 
Kazım sənədi götürüb onu diqqətlə oxumağa 
başladı. 
– Zeynal Manafov, – o, Cəfərov üçün bərkdən 
oxumağa başladı. – Siz Azərbaycan vətəndaşısınız, bəs 
burda nə edirsiniz? 
– Bu firmada işləyirəm, – oğlan cavab verdi. 
Bu, o idi. Belə uğur mində bir halda təsadüf edir. 
Cəfərovun boğazı qurudu. “İt oğlu, – o özlüyündə 
düşündü. – İndi əlimdən heç yerə qaça bilməyəcəksən”. 
Sahə müvəkkili və YÇİ müfəttişi tənbəl-tənbəl 
ətrafa baxırdılar. Söhbətdə onlar üçün qeyri-adi heç nə 
yox idi. Görünür, insan psixologiyasını dərk etmək üçün 
də böyük təcrübə lazım imiş. Kazımın belə bir təcrübəsi 
var idi. O, Cəfərovun getdikcə daha çox xoşuna gəlirdi. 
– İndi biz axtarışa başlayacağıq, – Kazım sakitcə 
dedi. – Şirkətinizdə silah, partlayıcı və başqa qanunsuz 
əşyalar var? 
– Yox, – Manafov qaşqabaqla cavab verdi. O nə 
haqdasa fikirləşirdi. 
– Bəs narkotik? – Cəfərov soruşdu. – O da yoxdur? 
www.vivo-book.com 
 326 
Manafov tutqun şəkildə Mirzəyə baxdı. O 
qorxmadı. Amma əhvalı korlanmışdı. 
– O da yoxdur, – oğlan qısaca cavab verdi. 
– Məncə, hələ ki hal şahidləri dəvət etmək lazım 
deyil, – Kazım əlini yellədi. – Bu, filmlər ya da kitablar 
üçün keçərlidir. Amma həyatda... 
Cəfərov gülümsədi, bütün buları o yaxşı bilirdi. 
Sahə müvəkkili və YÇİ müfəttişi digər otaqdakı 
yeşikləri yoxlamağa başlamışdılar. 
– Yuxarı qalxmaq olar? – Cəfərov soruşdu. 
– Oranın qapıları bağlıdır. Məndəsə açar yoxdur, – 
Manafov həyasızcasına dedi. 
– Bəs açarlar hardadır? – Kazım soruşdu. 
– Yəqin buranın sahibindədir, – oğlan çiyinlərini 
çəkdi. 
– Mən yuxarı qalxıb baxım, – Kazım təklif etdi. 
Cəfərov başını razılıqla tərpətdi. Qonşu otaqdan 
görünür ki, yuxarı bu yaxınlarda qoyulmuş pilləkən 
qalxırdı. Kazım həmin pilləkənlə qalxıb dəmir qapını 
döydü. 
www.vivo-book.com 
 327 
– Avtogenlə kəsməli olacağıq, – Manafov eşitsin 
deyə bərkdən dedi. 
Manafov xoşagəlməz tərzdə büzüşüb soruşdu: 
– Səhərə kimi gözləmək olmaz? 
– Olmaz, – Kazım ciddi tərzdə cavab verdi, – bu 
dövlət işidir. Hə, usta çağırıb qapını kəsək? Nə 
dayanmısan, cavab ver. 
Bu vaxt YÇİ müfəttişi onların söhbət etdiyi otağa 
qayıtdı. 
– Onunla nə danışaq ki! – Cəfər Nağıyev burda 
sovet əmlakının oğurlanmasıyla mübarizə şöbəsinin 
nümayəndəsi olmadığını unudaraq hökmlə bildirdi. – 
Qapını qırırıq vəssalam. O hələ bir nəsə deyəcək. 
Kazım pilləkənlə aşağı düşüb Manafova yaxınlaşdı: 
– Qıraq? – soruşdu. 
O susurdu. Və bu an Cəfər Nağıyev hər şeyi 
korladı. 
– Sən kimsən ki susursan, – o, oğlanın üstünə 
qışqırdı, – söz soruşurlar, cavab ver! – O, Manafovu 
www.vivo-book.com 
 328 
itələdi, oğlan büdrəyib yıxıldı. Onun cibindən içində ağ 
toz olan kiçik paket yerə düşdü. 
– Ay səni yaramaz! – Nağıyev tamamilə 
qəzəbləndi. – Anaşa saxlayırsan. İndi səni... 
O, Manafova əlini qaldırırdı ki, yuxarıdan atəş səsi 
gəldi. Nağıyev karıxmış halda ətrafa baxıb üzüstə yerə 
düşdü. 
Kazıma yönlənmiş daha bir atəş səsi gəldi. Amma 
o, vəziyyəti ani olaraq dəyərləndirib Cəfərovu itələməyə 
və yerə yatmağa macal tapdı. Yuxarıdan avtomatdan atəş 
açıldı. Orda ən azı iki nəfər var idi. Özünü itirən sahə 
müvəkkili silahı çıxarmağı belə unudaraq qutuların 
arxasında gizləndi. 
– Cəfərov tapançasını çıxardı. 
– Atəşi dayandırın! – o bərkdən qışqırdı. 
Ona cavab olaraq uzun-uzadı atəş açıldı. 
– Deyəsən, bizim axmağı öldürdülər, – Kazım 
hirslə yerdə tərpənmədən uzanmış Cəfər Nağıyevi 
göstərdi. 
www.vivo-book.com 
 329 
Bu vaxt daha bir atəş açıldı. Demək olar ki, onun 
başının yanından keçdi. Bu, stolun arxasında gizlənən və 
hardansa silah tapan Zeynal Manafov idi. Vəziyyətləri 
olduqca pis idi. Qapıya yaxınlaşa bilməzdilər, Manafov 
onları rahatca güllələyə bilərdi. Yuxarıdan hücum 
edənlərsə istənilən an aşağı düşə bilərdilər. Onda onlar iki 
od arasında qalacaqdılar. 
– Bu qorxağı lənətə gəlsin! – Kazım sahə 
müvəkkilini söydü. – Tapançanı çıxar, – o qışqırdı, – kişi 
ol, Manafov arxası sənə tərəf dayanıb. 
Bu qışqırıqlar tamamilə qorxuya düşən sahə 
müvəkkilindən daha çox quldur üçün nəzərdə tutulmuşdu. 
Manafov rahat hədəf olacağını anladığından qalaqlanmış 
kisələrə tərəf sürünərək orda gizləndi. 
– Mən onların diqqətini yayındırmağa çalışaram, – 
Kazımov təklif etdi, – siz gedin. Bizim rayon şöbəsinə 
zəng edin, qoy adam göndərsinlər, yuxarıdakı uşaqlar 
asanlıqla təslim olmayacaqlar. 
Cəfərov başını yellədi. İki dəfə atəş açıb qapıya 
tərəf atıldı. Yuxarıdan yenə atəş açmağa başladılar, amma 
www.vivo-book.com 
 330 
o artıq qapıya qədər qaça bilmişdi. Bir anlıq geri dönərkən 
Manafovun atdığı güllə sol əlinə dəydi. Sanki əlinə güclü 
zərbə dəydi. Qapının arxasına qaçarkən tək-tək güllə 
səsləri eşitdi. 
“Bəlkə sahə müvəkkili öz tapançasını çıxarıb”, – 
Cəfərov birinci avtomat-telefona tərəf qaçarkən acı-acı 
düşündü. O əlbəttə ki, işləmirdi. Digəri də işləmirdi. O, 
qonşu binanın girişinə yüyürdü. 
Birinci, ikinci , üçüncü və dördüncü mənzillərin 
zəngini basdı. 
– Açın, – Cəfərov ağrıdan üz-gözünü turşudaraq 
qışqırdı, – milisə zəng edin! Orda milis əməkdaşlarını 
öldürürlər! 
Onun görkəmindən qorxuya düşən insanlar əlbəttə 
ki, qapını açmadılar. Son illər o qədər çevrilişlər olurdu, o 
qədər quldurlar peyda olmuşdu ki, insanlar hamıya 
inamını itirmiş və öz mənzillərində gizlənməyə üstünlük 
verirdilər. 
www.vivo-book.com 
 331 
Yuxarı meydançada kimsə qapını açdı. Nəhayət ki. 
Cəfərov yuxarı qaçdı. Orda yetmiş yaşlarında bir qoca 
dayanmışdı. 
– Nə olub? – qoca soruşdu. – Qışqırıqlar eşitdim. 
– Telefonunuz var? 
– Var. 
Cəfərov kifayət qədər nəzakətsizliklə qocanı 
itələyib otağa cumdu. Həyəcandan titrəyən barmaqlarını 
güclə saxlayıb şəhər üzrə növbətçinin nömrəsini yığdı. 
Sol əli qan içindəydi. 
– Tez olun, – Cəfərov xahiş etdi, – Xətai rayon 
şöbəsinə zəng edin, adam göndərin. Burda atışma gedir, 
cəld olun. 
Cəfərovun rabitəsiz qışqırıqları növbətçini 
qorxutmadı. O, sakitcə ünvanı qeyd edib söz verdi ki, 
kömək göndəriləcək. 
– Nə olub? – qoca soruşdu. – Bütün qan 
içindəsiniz. 
– Çox sağ olun, – Cəfərov içini çəkdi, – qapını 
açdığınıza görə. 02 və ya 03-ə zəng edin. Maşın çağırın. 
www.vivo-book.com 
 332 
– Yaxşı, – qoca dedi, – narahat olmayın. Mən heç 
nədən qorxmuram. Oğlumu doxsanıncı ilin yanvarında 
öldürüblər, arvadım da vəfat edib. Mən hamıya zəng 
edərəm. Gəlin sizə kömək edim, qolunuz qan içindədir. 
– Olmaz! – Cəfərov pilləkənlə aşağı qaçdı. – Orda 
mənim dostumu öldürürlər! – o bağırdı. 
Binadan çıxıb yenidən şirkətin binasına qaçdı. Orda 
hələ də atəş səsləri eşidilirdi. O, həyətdən hansısa maşının 
çıxdığını sezə bildi. Deyəsən, “Deyvo” idi. Sükan 
arxasında olan adam ona tanış gəldi. Onun kim olduğunu 
hələ dərk etməmiş tapançasını qaldırıb gedən maşına sarı 
bir neçə dəfə atəş açdı. Sükan arxasında oturan Lautonun 
şəkillərindəki həmin keçəl idi. 
O, ehtiyatla qapıya tərəf getdi. 
– Kazım sağsan? – o var gücüylə qışqırdı. 
– Hələ sağam, – o cavabı eşidib sakitləşdi, – 
əclaflar hələ öldürməyiblər. Biri qaçdı. Deyəsən, 
pəncərədən tullandı. Yaxşısı budur, sən küçədə dayan, 
ikinci də qaçmasın. – Yenə avtomatdan atəş açıldı. 
www.vivo-book.com 
 333 
Sonra o yenə kiminsə ikinci mərtəbədən 
tullandığını eşitdi. Həyətdə iyirmi beş yaşlarında bir oğlan 
qaçırdı. 
– Dayan! – Cəfərov bağırdı. – Dayan deyirəm sənə! 
O, tapançanı qaldırıb demək olar ki, nişan almadan 
atəş açdı. Oğlan gülməli bir şəkildə əl-qol atıb yerə 
yıxıldı. 
O diqqət kəsildi. Evdə deyəsən atəş səsləri 
kəsilmişdi. Yenə açıq qapıya yaxınlaşdı. 
– Manafov, – Cəfərov qışqırdı, – yoldaşların 
öldürülüb, əlləri yuxarı şəkildə çıx! 
– Atəş açmayacaqsınız ki? – Manafov soruşdu. 
Otaq tüstüylə dolmuşdu, yanıq iyi gəlirdi. 
– Kazım hələ sağsan? – Cəfərov soruşdu. 
– Hələ sağam, – o, tanış səs eşitdi, – ayağım bir az 
ilişib. 
Binaya, qulaqbatırıcı sirenayla milis və ya indi 
adlandırıldığı kimi polis maşınları yaxınlaşırdı. Cəfərov 
otağa göz gəzdirdi. Kazım yerdə uzanıb ona 
gülümsəyirdi. Otağın uzaq küncündə özünə gələn sahə 
www.vivo-book.com 
 334 
müvəkkili öz qorxaqlığının acığını da Manafova tökərək 
onu döyürdü. 
– Bunu etmək lazım deyil, – Cəfərov xahiş etdi. 
Evə girən adamlar Manafovu tutub həyətə 
apardılar. Həkimlər artıq Kazımı xərəyə qoyub 
aparırdılar. Cəfərov ona yaxınlaşdı. 
– Çox sağ ol, – o, Cinayət-Axtarış İdarəsi 
müfəttişinin əlini sıxdı. 
– Yaxşı, – Kazım əlini yellədi, – evə tələsirdim. Bu 
gün arvadımın ad günüdür, mənsə ona belə hədiyyə 
etdim. 
Onun ardınca Cəfər Nağıyevin cəsədini çıxardılar. 
Sahə müvəkkili də ətrafa ehtiyatla boylanaraq çölə 
çıxdı. O qorxurdu ki, Cəfərov onu elə camaatın yanında 
danlayacaq. Mirzə ona yalnız əlini yellədi. Kimsə Cəfər 
Nağıyevin öldüyü məlumatını ötürürdü, qalanlar ərazini 
gözdən keçirirdi. 
Cəfərov Rəhmanovu yanına çağırdı. 
– Görürsən, mən haqlıydım, – o yorğun halda dedi. 
www.vivo-book.com 
 335 
– Belə bir hadisə, – Rəhmanov razılaşdı, – kimin 
ağlına gələrdi ki? 
– “Prins Deyvo” maşınını axtarın, xahiş edirəm, o 
maşını axtarın. Orda çox vacib adam var, – Cəfərov 
maşının nömrəsini dedi. 
Rəhmanov ratsiya olan maşına tərəf atıldı. 
Yeni maşınlar yaxınlaşırdı. Babayev özü də gəlib 
çıxdı. Əllərini arxasında birləşdirib qalib görkəmiylə 
döyüş meydanına göz gəzdirirdi. 
Həkimlər Cəfərovun əlinə sarğı qoyandan on beş 
dəqiqə sonra Kazımov və Vəliyev də gəldi. 
Cəfərovu görüb arxayınlıqla bir-birinə baxdılar. 
– Ömrün uzun olacaq, – Kazımov dedi, – bizə 
məlumat vermişdilər ki, səni öldürüblər. 
– Səhv çatdırıblar. Öldürülən Cəfərov yox, Cəfər 
Nağıyevdir. 
– Burda nə baş verib? – Vəliyev qaşlarını çatdı. 
– Quldurlar silahlı müqavimət göstərdilər, – 
Cəfərov qısaca məruzə etdi. 
– Siz yaralısınız? 
www.vivo-book.com 
 336 
– Güllə əlimin içini zədələyib keçib, – Cəfərov 
bildirdi. 
– Səhər məruzəylə yanıma gəlin. – Vəliyev DİN 
əməkdaşlarının işinə baxmaq üçün evə sarı getdi. 
“Burda bircə mənim verdiyim buraxılışı tapmaqları 
çatmırdı”, – o acıqla düşündü. 
 
 
 XX HİSSƏ 
O, gözlərini ovuşdurdu. Şübhə yox idi. Naməlum 
adam əlində səsboğucusu olan tapança tutmuşdu. 
– Siz kimsiniz? – Dronqo boğuq səslə rus dilində 
soruşdu. – Sizə nə lazımdır? 
Naməlum adam gülümsədi. 
– Bəs siz kimsiniz? – o, demək olar ki, nəzakətlə 
soruşdu. – Burda nə işiniz var? 
– Tapançanı yığışdırın, – Dronqo qaşqabaqla rica 
etdi. – Məni qorxutmaq çətindir, atəşisə dərhal açmaq 
lazımdır, sonra gec olur. 
www.vivo-book.com 
 337 
– Sizə nə vaxt atəş açacağıma mən qərar 
verəcəyəm, – naməlum adam dedi. O xarakterik gürcü 
ləhcəsi olmadan danışırdı. İndiki situasiyada bu ən 
təəccüblüsüydü. 
– Bircə elə edin ki, yanılmayasınız, – Dronqo 
məsləhət gördü, – sonra mən sizin başınızı üzəcəyəm. Və 
ümumiyyətlə, rədd olun burdan. Vurmaq istəyəndə dərhal 
vururlar. Bunun üçün axmaq müzakirələr açmırlar. 
– Siz kimsiniz? – naməlum adamın gülümsəmək 
həvəsi öldü. O birinci dəfə qaşlarını çatdı. 
– İnsan. Özü də sizdən daha yaxşı insan, – Dronqo 
qeyd etdi. – Yeri gəlmişkən, mənim silahım yoxdur, 
tapançanı yığışdıra bilərsiniz. Onsuz da heç hara qaçmaq 
fikrim yoxdur. 
– Bunu bilirəm. – Naməlum adam tapançanı aşağı 
endirmirdi və bu söhbətdən, istənilən an qopa biləcəkmiş 
kimi dəyişkən olmağa başlayırdı. 
– Bəlkə mənə qalxmağa və yuyunmağa icazə 
verəsiniz? – Dronqo soruşdu. 
– Yox. Əvvəlcə, mənə hardan gəldiyinizi deyin. 
www.vivo-book.com 
 338 
– Avstraliyadan. Belə bir cavab sizi qane edir? – 
Söhbət, əlbəttə ki, rusca gedirdi. 
– Düzünü desəm, yox. Daha yaxşı nəsə düşünün, – 
naməlum adam məsləhət gördü. 
– Düşünə bilmərəm. Məndə sərxoşluqdan sonrakı 
süstlük sindromu başlayıb. Başım bərk ağrıyır. Bundan 
başqa, sənədlərim sizin arxanızda asılmış pencəyin 
cibindədir. Ona baxa bilərsiniz – mən avstraliyalı jurnalist 
Robert Krouyam. Qonşularımız rus koloniyaçıları olub, 
onlardan rus dilini öyrənmişəm. Sizə daha nə lazımdır? 
– Bəs yalan danışmağı hansı koloniyada 
öyrənmisiniz? – naməlum adam qəzəblənməyə başlayırdı, 
busa təhlükəliydi. 
– Heç birində. Yeri gəlmişkən, bu gecə Acarıstan 
hökumətinin sədri məni qəbul etmişdi. Mənim kimliyimi 
o da təsdiq edə bilər. 
– Sizi kim göndərib? – Naməlum adam onun 
sözlərini eşitməzliyə vurdu. – Bura niyə gəlmisiniz? 
– Mən Batum limanında etnoqrafik material 
yığıram... 
www.vivo-book.com 
 339 
Naməlum adam qəfildən tapançanın səsboğucusunu 
ona tərəf tolazladı. Ağrılı zərbə düz üzünə dəydi. Yarılmış 
dodağından qan axmağa başladı. Dronqo dodağını dişlədi 
– onu çoxdan belə qəddarcasına və ağrılı vurmamışdılar. 
Deyəsən, belə bir zərbəni yalnız Cakartada almışdı. 
Amma onda onu əllə vurmuşdular. 
– Bunu nahaq etdiniz, – Dronqo vəhşiləşərək dedi. 
– İndi yalnız bir şansınız var – məni öldürmək. Yoxsa 
mən sizi öldürəcəyəm. 
– Deyəsən, mən sizin məsləhətinizə əməl 
edəcəyəm. – Kişi tapançanı qaldırdı. Elə bu an qapı 
döyüldü. 
– Gəlin! – Dronqo cəld qışqırdı. Qapının dəstəyi 
tərpəndi, amma qapı açılmadı. Görünür, naməlum adam 
içəri girəndə onu bağlamışdı. 
– Niyə qışqırdınız? – o qəzəblə pıçıldadı. 
– Siz elə düşünürdünüz ki, mən susmalıyam? – 
Dronqo da pıçıltıyla cavab verdi. 
Qapı yenə döyüldü. 
www.vivo-book.com 
 340 
– Açın, – naməlum adam istəmədən əmr etdi, – 
amma sizi xəbərdar edirəm: bir artıq söz desəniz, 
öləcəksiniz. 
– Deməyə də bilərdiniz. 
O, ehtiyatla çarpayıdan düşüb qapıya yönəldi. 
Dronqo elə belə də bilirdi. Tamara astanada 
dayanmışdı. O, paltarını dəyişməyə imkan tapmışdı. Və 
indi demək olar ki, tuflilərinə qədər qəribə halqalarla 
uzanan tünd və enli don geyinmişdi. 
– Siz artıq oyanmısınız? – o soruşdu. – Dünən elə 
vəziyyətdəydiniz ki... 
– Deyəsən, hələ yox, – o donquldadı, – dünən 
doğrudan da, çox içmişdim. 
O, kandarda dayanıb girişi tutmuşdu. Naməlum 
adam otaqda düz onun arxasında oturmuşdu. 
– Siz sərbəst hərəkət edə biləndə, – qadın 
gülümsədi, – biz səhər yeməyi yeyə bilərik? 
– Bilmirəm. – Mümkün qədər ehtiyatlı olmaq lazım 
idi. – Aftandil dünən bizi səhər yeməyinə dəvət etmişdi, 
ona görə mən ora getməyi düşünürəm. 
www.vivo-book.com 
 341 
Qadın heç nə anlamadan təəccüblə ona baxdı. 
– O həm də dedi ki, Otara zəng etmək lazımdır, – 
nəhayət, Dronqo lazımi cümləni işlətdi. Arxasında sakitlik 
idi. Naməlum adam hələ ki heç nə anlamırdı. 
– Dostlar onun evində toplaşacaq, – Dronqo davam 
etdi. – Şalvanı da çağırmaq olar, qoy bizimlə birlikdə 
mahnı oxusun. 
O, gözlərilə ehtiyatla arxanı göstərdi və qadın, 
nəhayət, hər şeyi anladı. Sakitcə başını tərpədib dedi: 
– Doğru qərardır. Səhər yeməyinə gedərik. Mən 
indi hamıya zəng edərəm, qoy gəlsinlər. Siz nömrədən 
çıxmayın, onlar tezliklə burda olacaqlar. 
O, birdən çantasından yapışıb Dronqoya işarələrlə 
başa saldı ki, ikinci dəfə qapını döyəcək. Və bu halda 
mütləq yerə yatmalıdır. Dronqo onu yaxşı başa düşməsə 
də, başını tərpədib qapını bağlayaraq yerinə qayıtdı. 
Hərçənd, bu dəfə kilid bağlanmadı. Tamara göstərdiyi 
kimi Dronqo kilidi elə çevirdi ki, qapı örtüləndə işə 
düşmədi. 
www.vivo-book.com 
 342 
– Özünüzü düzgün apardınız, – kişi onu təriflədi. 
Dronqo yalnız indi anladı ki, onun bütün sözləri artıq 
imiş. Qadın onun şişmiş dodağını görməli və hər şeyi 
anlamalıydı. 
– Sizsə yox! – Dronqo hirslə cavab verdi. – 
Tapançanı oynatmaq lazım deyil. Bu sağlamlığa ziyandır. 
Sizə nə lazımdır? Söyləyin və rədd olun, siz məni 
bezdirdiniz. 
– Siz niyə gəlmisiniz? – naməlum adam yenə təkrar 
etdi. 
– Cəhənnəm olun, – Dronqo dişlərini qıcadı, – sizin 
suallarınız məni bezdirdi. 
– Siz David Qogiyanın adamısınız? Yoxsa, Şalva 
Ruruaya işləyirsiniz? – nəhayət ki, naməlum adam 
dilləndi. 
Bu başqa məsələ. Deməli, naməlum adam rəqib 
firmadan idi. O bilmək istəyirdi ki, Dronqo, Ruruanın 
yaraqlılarına kömək üçün Tiflisdən göndərilən həmin 
emissardır, ya yox. 
www.vivo-book.com 
 343 
– Siz səhv edirsiniz, – Dronqo sakitcə cavab verdi, 
– mən onların heç birinə işləmirəm. Amma sizin, – o, 
əlini şişməkdə davam edən dodağına toxundurdu, – lənətə 
gələsiniz, böyük xoşagəlməzlikləriniz olacaq. Hərçənd, 
düzünü desəm, təəssüf edirəm, siz mənə xoş gəlirdiniz. 
– Məni təhdid edirsiniz? – naməlum adam 
təəccübləndi. 
– Daha çox xəbərdarlıq edirəm. Sizin burdan sağ 
çıxmanız üçün heç bir şansınız yoxdur. 
– Niyə? – naməlum adam maraqlandı. 
– Bütün mehmanxana boyu Rurua və Qogiyanın 
adamları düzülüb, – o ümidsizcəsinə uydururdu, – onlar 
bilirlər ki, mənim yanıma qonaq gələ bilər və hadisələrin 
belə gedişinə hazırlıqlıdırlar. Düşünürəm ki, həmin 
qadının, Tamaranın gəlişi də təsadüfi deyil. Siz ki 
bilirsiniz, o, Şalva Ruruaya işləyir. 
– Siz kifayət qədər səmimisiniz, – naməlum adam 
tapançanı yığışdırıb qaşlarını çatdı, – hərçənd, sizin 
vəziyyətinizdə... 
www.vivo-book.com 
 344 
– O, sizinkindən yaxşıdır, – hücumu zəiflətmək 
olmazdı, – siz burda qonaqsınız, özü də arzuolunmayan 
qonaq. Niyə sizin adamlarınız Ruruanın gəmisinə hücum 
edib? 
– Dəli olmusunuz? – kişi karıxdı. 
Hücumu gücləndirmək lazım idi. 
– Yox, – o, kobud şəkildə cavab verdi. – Sizin 
dostlarınızdan birinin cəsədi mehmanxananın 
yaxınlığında tapılıb. Sizcə, şansınız var? Bundan başqa, 
asanlıqla yoxlamaq olar ki, – burda o özünün, sona 
saxladığı ən güclü zərbəsini endirdi, – siz... keçmiş 
zabitsiniz. 
Effekt heyrətamiz idi. Naməlum adam silahı aşağı 
endirdi. Üzündə təəccüb ifadəsi var idi. 
– Hardan bilirsiniz? – o bir qədər dili dolaşaraq 
soruşdu. 
– Sizin oturuş, şalvarı qaldırmaq, silahla 
davranmaq maneralarınıza görə. Hətta üzümə endirdiyiniz 
zərbədən. Diqqətəlayiq bir çox nüanslar var. Sol əlinizdə 
görünən döymə də bunu deyir. Deyəsən, belə ulduzcuqlar 
www.vivo-book.com 
 345 
Dzerjinski adına diviziyanın zabitlərində olur. Yadımda 
deyil, hansı batalyonda, amma o zaman bütün zabitlər 
belə ulduzlar döydürmək qərarına gəlmişdilər. Deyəsən, 
Bakıdan sonra. 
– Hardan bilirsiniz? – naməlum adam xırıldadı. 
Üzü qəddarlaşdı. O, dişlərini elə sıxdı ki, almacıq 
sümüklərində iki kəskin qırış əmələ gəldi. 
– Hər şeyi bilmək – mənim sənətimdir. Düşünürəm 
ki, mən sizi inandıra bildim. Bax sizin mənim otağıma 
girməyiniz, mənə tapança tuşlamağınız və ən başlıcası 
məni vurmağınız heç xoşuma gəlmədi. Bax bunu sizə heç 
vaxt bağışlamayacağam. 
– Heç lazım deyil. – Əgər o, əminliyini yenidən 
özünə qaytara bilibsə, deməli nəsə alınmadı. Amma bu 
qədər vaxta Tamara nəsə düşünməliydi. Artıq beş dəqiqə 
keçib. Doğrudanmı, o heç nə anlamdı? 
– Siz həddən artıq çox şey bilirsiniz. – Naməlum 
adamın üzündə daha əvvəl görünməyən inadkarlıq peyda 
oldu. Deyəsən, o öz analitik çıxarışlarıyla bir az həddi 
keçmişdi, Dronqo düşündü. Elə bu an qapı taybatay 
www.vivo-book.com 
 346 
açıldı. Kişi tapançanı Dronqoya tuşlamışdı. Ona görə o, 
qapı tərəfə çevrilənə qədər yarım saniyə keçdi. Qapını 
açan gözləmək istəmədi. Gözlənilməz olduğundan daha 
da qulaqbatırıcı olan atəş səsi gəldi. Kişi ləngərlənib 
yavaşca, sanki ehtiyatla stuldan sürüşməyə başladı. 
Dronqo yerindən sıçradı. Onun nömrəsinin 
kandarında əlində tüstülənən tapança olan Tamara 
dayanmışdı. Dronqo ona tərəf qaçıb əlini dartaraq qapını 
bağladı. 
– Dəli olmusan, – o dedi, – neylədin? 
– Sənin dodağını görüb hər şeyi dərhal anladım, – o 
cavab verdi, – deməyə də bilərdin. Amma özümü elə 
göstərdim ki, guya heç nə anlamıram. Qorxurdum ki, o 
sənə atəş açar. 
Dronqo kişiyə baxdı. Tamara onu dəqiqliklə 
alnından vurmuşdu. 
– Əla atəş açırsan , – o ixtiyarsız olaraq rəğbətlə 
dedi. – Yoxsa bu təsadüfi atəşdir? 
O, dodağını dişləyib başını buladı. 
www.vivo-book.com 
 347 
– Təsadüfi deyil, – qadın bunu deyib Dronqonu 
özünə çəkdi. 
Dodaqları həssas və yumşaq idi. Sanki onun 
öpüşündə batıb qaldı. 
– Casus romanı, – Dronqo nəfəsini dərib pıçıldadı, 
– həmişə birinci öpüşməyə başlayan qadınlardan xoşum 
gəlir. 
– Ədəbsiz, – qadın onu itələyib qapıya tərəf 
getməyə çalışdı. 
– Hara? – Dronqo onun əlindən tutdu. – Nömrədə 
oturmaq lazımdır. Atəş bütün dəhliz boyu eşidilib. İndi 
kimin atəş açdığını axtarmağa başlayacaqlar. Balkondakı 
şüşəni sındırmaq lazımdır. 
– Şüşə, – o başa düşmədi, – şüşənin bura nə dəxli? 
Tapança hələ də onun əlindəydi. 
– Tapançanı gizlət, – Dronqo məsləhət gördü, – 
bundan başlayaq. Sonra şüşəni sındıraq. Amma çox 
ehtiyatla. Mənsə aşağı zəng edib deyəcəyəm ki, 
nömrəmdə şüşə sınıb. Balkonun qapısı çırpılıb. Başa 
düşmürsən? Bu atəş deyildi, sadəcə, şüşə qırılıb. 
www.vivo-book.com 
 348 
Qadın, nəhayət, anlayıb başını tərpətdi. Dronqo 
telefona yaxınlaşdı. 
– Sabahınız xeyir, – dedi. İngiliscə danışmaq lazım 
idi, o bunu xatırlayırdı. – Mənim balkonumun qapısı 
sınıb. 
Növbətçi qadın onun başa düşmədi: 
– Nə dediniz? 
– Bir dəqiqə, – dəstəyi Tamaraya verdi. Əcnəbi 
danışıq üçün mehmanxananın ekskursiya bürosunun 
rəhbərini dəvət edə bilərdi. Onun reputasiyası hər cür 
şübhədən yüksəkdəydi. 
– Cənab Krounun şüşəsi sınıb. Balkon qapısı 
çırpılıb, – Tamara izah etdi, – adam göndərib şüşəni 
dəyişmək lazımdır. Hə, mən ona dedim ki, ikidən sonra 
olacaq. Eybi yox, o gözləyər. Nə atəş? Yox, bu sınan 
şüşənin səsiydi. Digər növbətçiləri də sakitləşdirin, 
Dariko, hər şey qaydasındadır. – O, dəstəyi yerinə qoydu. 
Dronqo onun necə əmin dayandığına baxıb öz-özündən 
soruşurdu: bu oyundur, yoxsa poza? Və sualına cavab 
tapa bilmirdi. 
www.vivo-book.com 
 349 
– Bəs onu neyləyək? – Tamara qaşlarını çatdı. Qan 
demək olar ki, yox idi. Güllə beynini dəlib keçib 
batareyada ilişmişdi. 
– Cəsədi hardasa gizlətmək lazımdır, – Dronqo 
təklif etdi, – daha sonra gözə çarpmadan mehmanxanadan 
çıxarmaq lazımdır. Gəl, hələ ki onu vanna otağına aparaq. 
O, əyilib naməlum adamın silahını götürdü, 
ciblərini eşib sənəd tapdı. Onu açdı. Belə də bilirdi – 
Andrey Kupriyanoviç Şarov, şəxsi axtarış agentliyinin 
rəhbəri. Əlbəttə ki, keçmiş zabitlər həmişə belə 
agentliklərə gedirlər. O haqlıymış – Şarov doğrudan da, 
əvvəllər zabit imiş, buna şübhə yox idi. Başqa bir kitabça 
təsdiqləyirdi ki, onun sahibi peşəkar sürücülük hüququna 
malikdir. Daha bir kitabça silah gəzdirmək üçün icazəydi. 
Cəsədi vanna otağına sürüdülər. O, Tamaranın 
gözlərini izləyirdi. Onun gözləri həddən artıq sakit idi. 
Dronqo otağa qayıdanda qadın artıq çantasını bir 
kənara qoyub donunu çıxarmışdı. Onu görən kimi 
çevrildi. 
– Üzünü çevir, – qadın xahiş etdi. 
www.vivo-book.com 
 350 
– Yox, – deyəsən, o bunu iradəsinin əksinə deyirdi. 
– Nə yox? 
– Lazım deyil. 
Qadın onun gözlərinə baxdı. İndi onun gözləri 
qəzəblənmiş şir gözlərinə bənzəyirdi. 
– Bunu necə başa düşək? – qadın soruşdu. 
– O yaxındaykən bacarmaram, – Dronqo əlini 
yellədi. Qadın yenə tutuldu. Bir qədər düşünüb donunu 
geyinməyə başladı. 
– Qəribə adamsan, – Tamara donunu düzəldib dedi. 
– Sən də, – o, əks-səda kimi təkrarladı. 
– Heç vaxt sənin kimisini görməmişəm. 
– Yəqin. 
– Kefin yoxdur, – qadın dedi, – bunu nahaq etdim? 
– Bunu çox yaxşı etdin, Tamara, çox yaxşı. Səncə 
də elə deyil? 
O, azca gözlərini qaçırdı. Üzündə hansısa kölgə 
gəzdi. 
– Bununla nə demək istəyirsən? 
– Özün bilirsən... 
www.vivo-book.com 
 351 
– Mənim vaxtım yox idi. Əgər geciksəydim, o səni 
vura bilərdi. 
– Görünür, hə. Sən doğrudan da mənim həyatımı 
xilas etdin. – O, çarpayıda oturdu. – Bütün bunlar 
axmaqlıqdır. 
Qadın onun yanında oturmağa cürət etməyərək bir 
az əvvəl mərhumun oturduğu stulda oturdu. 
– Qadın üçün sənin çox gözəl əsəblərin var, – 
Dronqo burnunun altında dedi. 
– Bizim zəmanəmizdə... 
– Başa düşürəm. Bizim zəmanəmizdə qadınlar 
çantalarında silah gəzdirir, ilk atəşdən rəqibi düz alnından 
vururlar. Bizim zəmanəmizdə qadınlar cəsədin üstündən 
sakitcə adlayır, – o özünü istehzadan saxlaya bilmədi, – 
və nəhayət, bizim zəmanəmizdə qadınlar belə 
peşəkarcasına hazırlıqlıdırlar. 
Tamara hər şeyi anladı, amma yenidən soruşmağa 
cəsarəti çatmadı. 
– Sən kimə işləyirsən? – nəhayət, Dronqo soruşdu. 
www.vivo-book.com 
 352 
– Sən ki çoxdan bilirsən. Şalva Ruruaya, – qadın 
sakit, emosiyasız cavab verdi. 
– Bu yalnız əfsanədir. Axmaqlar üçün, – Dronqo 
əlini yellədi. – Sənin əsl işin heç cür bu xırda quldurla 
əlaqəli ola bilməz. Bunun üçün sən çox yaxşı 
hazırlıqlısan. Rurua isə yaxşı sipərdir, elə deyil? 
– Hərdən səni başa düşmürəm. 
– Tamara, – Dronqo ah çəkib başını buladı, – sənin 
hazırlığın o qədər gözə girir ki, belə bir kvalifikasiyanı 
gizləmək, demək olar ki, mümkün deyil. Kimə işləyirsən? 
– Gürcüstanın Milli Təhlükəsizlik Nazirliyinə. Razı 
qaldın? – o yenə emosiyasız soruşdu. 
– Əlbəttə ki, Otaq Paqava heç nə bilmir. 
– Heç nə. Vaxtında mən Mərkəzə işləmişəm. O 
vaxtdan hər şey elə də qalıb. 
– Çox sağ ol. Düzü, belə səmimi cavab verəcəyini 
gözləmirdim. Bu, gəmiyə hücum edənlərdən biriydi? 
– Məncə, hə. 
– Hələ bilmirsiniz, onlar niyə Şalva Ruruanın 
adamlarına hücum ediblər? 
www.vivo-book.com 
 353 
– Hücum edənlərdən birini ələ keçirə bilmişik, – o 
etiraf etdi, – hərçənd, biz elə fikirləşirdik ki, sən Batuma 
onların aktiv fəaliyyəti üçün gələn koordinatorusan. 
– Bəs indi elə fikirləşmirsiniz? 
– Yox. Sənin ya öz oyunun var, ya da başqa 
planların. Bəlkə də sən casussan. Amma istənilən halda, 
limandakı hadisəyə qarışacağın yoxdur. Əks halda Şarov 
səni öldürməyə gəlməzdi. Sənin bura nə üçün gəlməyin 
onlara da maraqlıymış. Amma mən sənə Şalvanın 
xahişiylə yaxınlaşdım. Sən şəhərə David Qogiyanın 
maşınıyla gələndə görüblər. Elə biliblər ki, Qogiya özü 
mübarizəyə qarışmaq istəyir. Bir çoxları hələ də elə 
düşünür. 
– Bəs sən? 
– Siz həddən artıq peşəkarsınız, cənab Krou, – o, 
ingiliscə dedi, – sizin hazırlığınız o qədər gözə girir ki, 
belə kvalifikasiyanı demək olar ki, gizləmək mümkün 
deyil. – O, Dronqonun mülahizəsini sözbəsöz başqa dilə 
tərcümə edib təkrarladı. 
– Onda mən casusam. 
www.vivo-book.com 
 354 
– Ola bilər. Bəlkə də yox. 
– Deməli, kimsə Batum limanında təşəbbüsü ələ 
almaq, bu dadlı tikəni yerli mafiozların əlindən almaq 
istəyir, – Dronqo dəqiqləşdirdi, – və siz bunu kimin 
etdiyini bilirsiniz. Bunun arxasında kim dayanır? 
– Hələ bilmirik. Amma bizim adamlarımız 
tərəfindən tutulan adam artıq ifadə verib. Belə çıxır ki, 
burda işə “minqrel qrupu” qarışıb. Onlar Şalvanı 
sıxışdırmaq və işi öz əllərinə almaq istəyirlər. Onlara 
bütün liman yox, Türkiyəylə əlaqələr lazımdır. 
– Aydındır, – o ah çəkdi, – hər şey doğrudur. Gəlir 
mənbələrinin yenidən bölüşdürülməsi gedir. 
– Nə aydındır? Nə gəlir? – Tamara başa düşmədi. 
– Moskvada Mixonu öldürüblər. Bəlkə sən beləsini 
eşitmisən – Mixail Moseşvili. 
– Əlbəttə, eşitmişəm. 
– Hə, kimsə oyuna qoşulub Mixonu aradan 
götürməyə qərar verib. Onlar köhnə mafiyanı sıxışdıraraq 
bütün Zaqafqaziya boyunca aktiv fəaliyyətə başlayıblar. 
Kimsə fəal şəkildə Gürcüstan vasitəsilə Türkiyə və 
www.vivo-book.com 
 355 
Avropaya girmək üçün yollar axtarır. Belə bir işi 
“Minqrel qrupu” təkbaşına görə bilməz. Biz Mixonun 
qətlinin arxasında kimin dayandığını bilmirik. Amma 
ehtimal edirik ki, müharibə artıq başlayıb. 
– Mən “biz”in kim olduğunu soruşmuram, amma 
yenə də çox sağ ol, – o, əlini üzünə çəkdi. – Çox 
yorulmuşam, – etiraf etdi. – Aftandilin bura dünənki gəlişi 
məni bir qədər qorxutdu. Biz hamımız batono Aftandili 
şərəfli bir insan kimi tanıyırıq. İndi hər şey aydındır. Mən 
narahat olmuşdum ki, sən də Şalva kimi quldursan. Sən 
demə, yanılmışam. 
– Siqaretlə olan insident, – Dronqo xatırlatdı, – sən 
onu qəsdən etmişdin. Əvvəl mən elə fikirləşirdim ki, sən 
səhvən özünü ələ vermisən. Sonra başa düşdüm ki, sənin 
xasiyyətinlə belə səhvlər mümkün deyil. Və bunu anlayıb 
axıra kimi öz fikrimin üstündə durdum. 
Qadın gülümsədi: 
– Doğrudan da gülməlidir. Siqareti tanışlıq üçün 
istəmişdim, qutunusa qəsdən göstərmişdim. Sən 
yoxlandığını anlayasan deyə. Mənə sənin reaksiyan lazım 
www.vivo-book.com 
 356 
idi. – O ayağa durdu. – Ümumiyyətlə, sən haqlısan. 
Ölünün olduğu bu nömrədə heç nə etmək olmazdı. Amma 
bu oyun deyildi. Sadəcə, sən mənim çox xoşuma gəlirsən. 
Vəssalam.  
– Çox sağ ol. 
– Amma gələcək üçün mənim əzizim, – Tamara 
yaxınlaşıb şəhadət barmağıyla onun burnuna toxundu, – 
zəhmət olmasa, nəzərə al. Qadını belə təhqir etmək 
olmaz. Bu ədəbsizlikdir. Qadın sənin yanına gəlib qalmaq 
istəyirsə, bu o demək deyil ki, sən imtina etməlisən. Belə 
bir şey əsl kişilər arasında qəbul olunmayıb. 
Dronqo onun əlini öpdü. Ayağa qalxdı. 
– Sən əlbəttə ki, haqlısan, – o pıçıldadı, – mən əsl 
başdanxarabam. Bağışla məni. 
O, bir qədər əyilib Tamaranı öpdü. Öpüş uzun 
çəkmədi. O, qadının gözlərini yummadan ona baxdığını 
sezdi. 
– Nəsə qaydasında deyil? 
– Məndə qonşu nömrənin açarları var, – o pıçıldadı. 
– Orda özünü narahat hiss etməyəcəksən. 
www.vivo-book.com 
 357 
Bu dəfə öpüş daha uzun çəkdi. 
– Gözlə, – Dronqo qapıdan çıxanda dedi, – bəs onu 
neyləyək? 
– Onu götürəcəklər, – o gülümsədi, – o əsl quldur 
olub. 
Bu vaxt telefon zəng çaldı. Hər ikisi diksindi. 
Tamara onu qabaqlayıb telefona yaxınlaşdı və dəstəyi 
götürdü. 
– Hə, – o dərhal dedi, – hə, bu mənəm. – Görünür, 
ona elə bir şey dedilər ki, üzü dəyişdi. Gürcü dilində bir 
neçə söz deyib dəstəyi asdı. Üzü kədərliydi. Tamara 
Dronqoya nəzər saldı. 
– Mənim dostlarımdır, – o sakit səslə bildirdi. – 
İndicə məlumat gəlib: Moskvada Arçil Qogiya öldürülüb. 
– Ola bilməz, – Dronqo ixtiyarsız olaraq dedi. 
Qadın ona qəribə nəzərlərlə baxdı: 
– Sən onların adamısan? 
– Sən hələ də mənə inanmırsan? 
www.vivo-book.com 
 358 
– İnanmaq istəyirəm, əzizim, çox istəyirəm. Amma 
səni anlamaq çətindir. Sənin hər zaman ələkeçməz 
mövqelərin olur. Arçili tanıyırdın? 
– Lap yaxşı tanıyırdım. Mən onun qardaşı oğlunun 
axtarışlarına kömək etmişəm. 
– Nə axtarış? 
– O yarım il əvvəl Moskvada yoxa çıxmışdı. Və 
məndən xahiş etdilər ki, Davidin oğlunu tapım. Moskvaya 
uçmalı oldum. 
– Tapdın? 
– Tapdım. 
– Deməli, onlar tapmadı, sən tapdın, – qadın aramla 
dedi. – Maraqlı insansan Robert Krou. Bəlkə adını 
deyəsən? 
– Robert Krou, – o adətən olduğundan daha 
ciddiydi. 
– Biabırçılığa bax! – birdən Tamara dedi. – 
Həyatımda birinci dəfədir ki, adını bilmədiyim bir 
insandan xoşum gəlir. Tamam əxlaqsız olmuşam. 
– Belə danışmaq lazım deyil. 
www.vivo-book.com 
 359 
– Gedək, – o qətiyyətlə dedi, – bütün günü məndə 
elə bir təəssürat var ki, sanki mən səni zorlamaq 
istəyirəm. Utanmırsan? 
Cavabında Dronqo qapının kilidini açdı. Tamara 
birinci çıxdı. 
 
 
 
    XXI HİSSƏ 
Arçil Qogiyanın ölümü açıq və amansız müharibə 
demək idi. Bu artıq hamıya aydın idi. Dəfndə Zurab 
Axvlediani, Quram Xotivari, Rafael Bağırov, Artur 
Sarkisyan səmimi və təsirli nitq söylədilər. Onlar birinci 
dəfə özlərini dəyişib həmrəylik nümayiş etdirdilər. 
Lazarev əklil göndərmişdi. Mansurov heç nə 
göndərməmişdi. 
Bu gün səhər paytaxta gələn mərhumun böyük 
qardaşı David Qogiya ayrı dayanmışdı. Davidin öz 
vətənində necə böyük hörmət və sevgiylə əhatə 
olunduğunu hamı bilirdi. Və indi hamı elə düşünürdü ki, 
www.vivo-book.com 
 360 
David qatili tapmayınca vətəninə dönməyəcək. Hamı 
ürpəşirdi, çünki bu mübarizədə güzəşt olmayacaqdı. 
Çijov bu dəfə dəfnə gəlmədi. Bütün qəzetlər yazırdı 
ki, bu, mafiyanın hesablaşmasıdır. Televiziya hadisə 
yerindən xüsusi reportaj hazırlamışdı. Artıq cinayətkar 
hərc-mərclikdən təngə gəlmiş şəhər sakinlərinin qəzəbli 
şərhləri səsləndirilirdi. Vəzifəsinə ikinci dəfə təyin 
olunmuş şəhər prokuroru və şəhər milis rəisi əmin 
edirdilər ki, bu dəfə qatillər ələ keçiriləcək. 
Qəbiristanlıqda olan Mixeyev Quram Xotivarinin 
Arçilin ölümündən sonra davranışlarının necə dəyişdiyinə 
və necə hökmlə tapşırıqlar verdiyinə diqqət yetirdi. 
Amma Quram dəfnin bitməsini gözləmədi. Sanki 
harasa möhkəm tələsirdi. Davidə yaxınlaşıb sakitcə bir 
neçə kəlmə dedi və mərhumun böyük qardaşı razılıqla 
başını tərpətdi. 
“Delta” təyyarələri Moskvaya səhər on birin 
yarısında çatırdı. Növbəti gün Şeremetyevo-2 
aeroportunun zalında Lazarevin adamları səbirsizcəsinə 
gəzişir, Ryaboyun növbəti yaraqlılarının gəlişini 
www.vivo-book.com 
 361 
gözləyirdilər. Amma onlar Quram Xotivarini layiqincə 
qiymətləndirməmişdilər. Rəsmi deleqasiyaları və 
hökumət nümayəndələrini adətən sərhədi və gömrüyü 
keçməzdən əvvəl dəhlizdən çıxarkən qarşılayırdılar. 
Qonaqları deputat otağına aparıb orda bütün 
sənədləşmələri həyata keçirirdilər. Bu dəfə XİN 
əməkdaşlarından ibarət nümayəndə heyətinin qayıdışıyla 
bağlı Rusiya Xarici İşlər Nazirliyindən zəng olunmuşdu. 
Deputat otağına gəlmiş cavan oğlanlar öz adamlarını 
qarşılamaq üçün qızla birlikdə dəhlizdən çıxışa tərəf 
gəldilər. 
Qırmızı şərfi olan üç qonaq var idi. Hamısının da 
əlində kiçik idman çantaları. Oğlanları cəld deputat 
zalından keçirib gözə çarpmamaq üçün şərflərini 
çıxarmalarını xahiş etdilər və avtobusa ötürdülər. 
Lazarevin adamları nahaq yerə daha iki saat 
gözlədilər. Təyyarədən qırmızı şərflə heç kim çıxmadı. 
Bu yaz Moskvada hava olduqca isti keçirdi. 
Qonaqları şəhərətrafı bazaya gətirib yedirib-
içirtdilər. Uçuşdan və saat qurşağı dəyişikliyindən 
www.vivo-book.com 
 362 
yorulduqlarından hər üçü tezliklə yuxuya getdi. Xəbərləri 
belə olmadı ki, onların yeməyinə yuxugətirən dərman 
qatılıb. Gözlərini açarkən özlərini əlləri yuxarı vəziyyətdə 
başlarının üstündəki boruya bağlanmış gördülər. 
Qarşılarındakı stulda onlara soyuq tərzdə baxan yaraşıqlı 
bir qoca oturmuşdu. Onun yanında “qastrolçulara” 
xoşagəlməz tərzdə gülümsəyən dolu bədənli bir cənab 
dayanmışdı. 
– Deməli, sizi dalaşmaq üçün Ryaboy göndərib, – 
David xırıldadı, – afərin. Ağıllı uşaqlarsınız. İndi sizdən 
yalnız bir şeyi soruşacağam. Yalnız bir sual. Əgər ona 
doğru cavab versəniz, rədd ola bilərsiniz. Yoxsa... 
Cavabdan sizin həyatınız asılıdır. 
Ryaboyun üç yaraqlısı onlardan nə istədiklərini və 
nə üçün bu vəziyyətə düşdüklərini anlamırdılar. Onlardan 
yalnız biri, daha böyük olan belə başa düşdü ki, bu adi 
yoxlamadır və bunu pıçıltıyla digərlərinə çatdırdı. 
– Ryaboy sizə qədər kimi göndərmişdi? Mixo və 
Arçilin qatillərinin adı nədir? Onları harda tapmaq olar? – 
qoca soruşdu. 
www.vivo-book.com 
 363 
Qonaqlar baxışdılar. Onlar heç vaxt nə Mixo, nə də 
Arçil haqda eşitməmişdilər. Onları bura Boris Lazarevlə 
işləmək üçün göndərmişdilər. Hətta onun adını da 
bilmirdilər. Onlara sadəcə olaraq deyilmişdi ki, onları 
Mixail qarşılayacaq. 
Qoca əlibağlı cavan oğlanlara baxaraq bir dəqiqə 
susdu. Sonra əlini yellədi. 
– Onlar sənindir, Quram, – o sağollaşarkən dedi. 
Və getdi. Xotivari xoşagəlməz təbəssümlə oğlanlara 
yaxınlaşdı. 
– Danışmaq istəmirsiniz, – o güldü, – lazım deyil. 
Bu hətta yaxşıdır da. İndi Vaja sizə necə oxumaq lazım 
olduğunu göstərəcək. 
Bir dəqiqədən sonra əsirlərin olduğu zirzəmidən 
dəhşətli səslər gəlməyə başladı. Amma ətrafda heç kim 
yox idi. 
Mixail həyəcanlı görkəmdə Lazarevin yanına gəldi. 
Gözlədiyi qonaqlar gəlib çıxmadılar. Onlar şəhərə geri 
qayıtdılar və Mixail bu xoşagəlməz xəbəri çatdırmaq üçün 
Boris Lazarevin yanına tələsdi. 
www.vivo-book.com 
 364 
– Necə yəni gəlməyiblər? – Lazarev qeyzləndi. – 
Niyə gəlməyiblər? Yəqin, səninkilər yuxulu olub, uşaqları 
buraxıblar. 
– Nahaq belə deyirsiniz, – Mixail özünü təmizə 
çıxardı, – mənimkilər dörd nəfər olub. Səhərdən. Heç kim 
gəlməyib, bu dəqiqdir. Bəlkə Nyu-Yorkda nəsə olub? 
– İndi öyrənərəm. – Lazarev cəld Ryaboyun 
nömrəsini yığdı. İndi Amerikada gecəydi. Dəstəyi Ryaboy 
özü götürdü. 
– Hə, – onun narazı səsi eşidildi. 
– Bu mənəm, Boris, – Lazarev tələsik dedi, – sizin 
adamlarınız gəlib çıxmadı. 
Digər tərəfdə sükut çökdü. 
– Alo, – Lazarev elə bildi ki, əlaqə kəsilib. 
– Deməli, deyirsən ki, gəlməyiblər, – Ryaboy 
birdən fısıldadı. – Mənimlə oyun oynayırsan? Baha 
satmaq fikrinə düşmüsən? 
– Onlar doğrudan da gəlib çıxmayıblar! – Lazarev 
özünü saxlaya bilməyərək bağırdı. 
www.vivo-book.com 
 365 
– Axmaq adamsan, – birdən Ryaboy sakitləşdi. – Çox 
axmaq adamsan! Səndən bir şey çıxmayacaq. Yoxla gör, 
uşaqları hara aparıblar. Hərçənd, onlar yəqin çoxdan 
öldürülüblər. Elə uşaqları itirdin, yaramaz. Yoxla və zəng et. 
Bəlkə səninkilərdən kimsə ələ verib. – Lazarev telefonu 
söndürdü. Onun yaraşıqlı, bir qədər uzunsov sifətində 
vəhşilik sezildi. Onunla heç kim heç vaxt belə 
danışmamışdı. Amma əgər oğlanları doğrudan da, 
aparıblarsa, deməli, Ryaboy haqlıdır. O həqiqətən də 
yaramazdır. 
– Axtarın, – o, Mixailin üstünə qışqırdı, – hər bir 
sərnişini araşdır! Aeroporta qayıt və hər şeyi aydınlaşdır. 
Rədd ol burdan. 
Öz şefini heç vaxt bu halda görməyən Mixail qorxu 
içində otağı tərk etdi. Axşama yaxın öyrənə bildi ki, 
qonaqların üçü deputat otağından keçib. Onları qarşılayan 
qız təsdiq etdi ki, oğlanlar qırmızı şərf taxmışdılar. Lazarev 
anladı ki, rəqib cavab zərbəsi endirib. İki saatdan sonrasa 
gecənin bir aləmində onun Moskvadakı mənzilində qapının 
zəngi çalındı. Ailəsi çoxdan Fransadaydı. Qapını Lazarevin 
www.vivo-book.com 
 366 
mənzilində gecələyən cangüdənlərdən biri açmağa getdi. 
Qalan iki nəfər avtomatlarını hazırladılar. Amma qapının 
arxasında heç kim yox idi. Sonra bildilər ki, həyətdən 
hansısa oğlan qaçıb. Qapının ağzında, yerdə balaca bir yeşik 
var idi. 
O, bomba üçün həddən artıq yüngül idi. Amma bun 
baxmayaraq, mühafizəçilərdən biri onu mətbəxə aparıb 
ehtiyatla açdı. Yeşikdə altı ədəd balıqqulağı var idi. Diqqətlə 
nəzər yetirdikdən sonra Lazarev bunların qulaq olduğunu 
anladı. Bu müharibədə həlak olmuş qonaqların qulaqları. 
Boris Qriqoryeviç birinci dəfə qorxdu. İndi o dəqiq bilirdi – 
güzəşt olmayacaq. Ya onlar, ya da rəqibləri. Artıq şəhər 
onların hamısına darlıq edirdi. 
Növbəti günün səhəri Lazarevin ən yaxın və etibarlı 
adamlarından biri, “Qamma Bank”ın rəhbəri Zıkov elə öz 
evinin yanında güllələndi. Həmin günün axşamı, şayiələrə 
görə Zıkova qarşı sui-qəsdi hazırlamış Qara Vasili naməlum 
adamlar tərəfindən restoranda güllələndi. Müharibə həlledici 
mərhələyə qədəm qoydu. 
www.vivo-book.com 
 367 
O, amansız və qanlı olacağını vəd edirdi. Heç kim 
güzəştə getmək fikrində deyildi. Bu, simanın itirilməyi 
demək idi ki, bu da avtomatik olaraq müharibədən 
kənarlaşmağa gətirib çıxarırdı. Belə bir müharibədə güzəştə 
getmək ölümdən betər idi. Və bunu hər iki tərəf anlayırdı. 
Genişlənməkdə olan müharibəni izləyən Mixeyev 
yalnız növbəti mafiya hesablaşmasını qeydə almağa macal 
tapırdı. Və əvvəlki kimi Mixonun qatilini axtarırdı. Bu 
qəribə və amansız müharibənin başlanmasına səbəb olan 
həmin adamı. 
Mixeyev və Çijov Nyu-Yorkda Vaxtanq 
Stombolişvilinin öldürüldüyünü çox gec, üç gündən sonra 
öyrəndilər. Bu, Vaxtanqın həlledici anda Mixonu ələ verdiyi 
versiyasını təsdiq edirdi. Bəs niyə Moseşvili “Ukrayna”da 
naməlum adamı gözləyirdi? Niyə onun üçün taksi sifariş 
verib? Bu suallar cavabsız qalırdı. 
Bütün xoşagəlməzliklərə o da əlavə olundu ki, 
Xotivari öz telefonunu bloka sala bildi və DİN 
ekspertlərinin bütün səylərinə baxmayaraq, onun 
telefonuna qoşulmaq mümkün olmadı. Quramın həddən 
www.vivo-book.com 
 368 
artıq yaxşı mütəxəssisi vardı. Əvəzində o maneəsiz bir 
şəkildə nəinki Mixeyev və Çijovun, eləcə də onun belə bir 
imkanı olduğunu ağıllarına belə gətirməyən rəqibləri 
Lazarevin, Mansurovun və Ryaboyun danışıqlarını 
dinləyə bilirdi. Hərçənd, qonaqların gələcəyini Mixaildən 
başqa heç kim bilmədiyi halda aeroportdakı insidentdən 
sonra Lazarev hətta telefonlara da inanmırdı. O hiss edirdi 
ki, informasiya ordan sıza bilər. Ona görə öz telefonuyla 
heç bir ciddi danışıq aparmamağa qərar vermişdi. 
Ryaboyasa təsadüfi yerlərdən zəng edirdi. Ona elə gəlirdi 
ki, belədə onun Nyu-Yorkla danışdığı telefonu tapmaq 
çətin olar. 
Müdrik Ryaboy anladı ki, onun adamları ələ 
keçirilib və buna laqeydliklə yanaşdı. İlk şoku geridə 
buraxandan sonra Lazarevi daha sakit dinləməyə başladı. 
O dərk edirdi ki, müharibə itkisiz olmur. 
Öz zəruriliyini belə parlaq şəkildə sübut etməyə 
nail olan Quram Xotivari yekdilliklə mərhum Mixonun 
yerinə seçildi. Bu dəfə David özü onun tərəfindəydi və 
Zurab Axvlediani etiraz edə bilmədi. Həmin günün 
www.vivo-book.com 
 369 
axşamı “Kontinental Bank”ın sahiblərindən birinin 
Moskvaətrafı villasında Qafqaz qruplaşmalarının 
rəhbərlərinin toplantısı oldu. 
Ən xoşagəlməz və incə mövzular müzakirə 
olunacağından belə qərara alındı ki, görüşə hər 
qruplaşmadan iki nəfər gəlsin. Artur Sarkisyan görüşə 
dostu və bankının təhlükəsizlik xidmətinin rəhbəri Karen 
Poqosovla birlikdə gəlmişdi. Heç kimə, hətta öz 
yerlilərinə belə etibar etməyən Rafael Bağırov özünün 
sanballı qruplaşmasında Qara Vasilini əvəz edən Saşa 
Xryakla gəlməyi düzgün saymışdı. Quram Xotivari və 
Zurab Axvlediani hər biri öz mühafizəçisiylə birgə 
gəlmişdi. İstisna olaraq, hələ ki Moskvada olan David 
Qogiyanın da iştirakına icazə verilmişdi. 
Gələnlər iş adamları olduqlarına görə masanın 
üzərində çay və quru biskvitdən başqa heç nə yox idi. 
Ədəbiyyatda və filmlərdə təsvir olunan mafiya 
başçılarının hay-küylü yığıncaqlarının real həyatla heç bir 
əlaqəsi yoxdur. Əslində danışıqlar, xüsusən də işgüzar 
görüşlər zamanı onlar nəinki içki içmir, eləcə də haqlı 
www.vivo-book.com 
 370 
olaraq, belə hesab edirdilər ki, potensial rəqibləriylə heç 
nahar etmək də lazım deyil. Yalnız dəhşətli düşmən 
qarşısında birləşmək zərurəti onları görüşməyə vadar 
etmişdi. 
Toplantını sahiblik hüquqlarına görə Artur 
Sarkisyan açdı. Son hadisələrdən bir qədər təngnəfəsliklə 
danışıb “Kontinental Bank”la “Qamma Bank” arasında 
artıq maliyyə mübarizəsinin başlandığını da əlavə etdi. 
Mixo, Arçil Qogiya və Qara Vasilinin qətli arxa plana 
keçdi. Ryaboyun yaraqlılarının gəlişindən xəbər tutaraq 
onları məhv edən Quram Xotivarinin aktiv fəaliyyətisə ön 
plana keçdi. Zıkovun ölümü heç bir sual doğurmadı. 
Hamı bilirdi ki, onu burda Bağırovla birlikdə iştirak edən 
Saşa Xryakın adamları öldürüblər. Sarkisyan narazılıqla 
fikrindən keçirdi ki, azərbaycanlı qruplaşmaların 
Moskvaətrafı qruplarla əlaqələri onunkundan daha sıxdır. 
Bu təhlükəli vəziyyəti cəld aradan qaldırmaq lazım idi. 
Buna baxmayaraq, fikirlərini özündə saxlayıb məlumatını 
yalnız müharibənin hər iki tərəf üçün öldürücü olduğunu 
xatırlatmaqla bitirdi. 
www.vivo-book.com 
 371 
– Nə təklif edirsən? – Zurab soruşdu. Onun xora 
xəstəliyindən əziyyət çəkirdi və daim xəstəxanadan 
yenicə çıxmış kimi naxoş görkəmi var idi. 
– İstənilən halda müharibəni davam etdirmək 
olmaz. Artıq həm milis, həm də təhlükəsizlik xidməti 
bizimlə maraqlanır, – Sarkisyan cavab verdi. – Hələ ki 
təhlükəli bir şey yoxdur. Hər şeyi nəzarətdə saxlayırıq, 
amma bu problemlər nəyimizə lazımdır ki? Onsuz da 
Ryaboya başa saldıq ki, bizim işlərimizə qarışmaq lazım 
deyil. Düşünürəm ki, o, dərsini alıb. Quramın göndərdiyi 
kəsilmiş qulaqlarsa Lazarevi daha üzüyola edib. İndi o, 
bizimlə istənilən məsələnin müzakirəsinə razı olacaq. 
Müharibəni qurtarmaq lazımdır, – Sarkisyan qətiyyətlə 
dedi. 
– Biz ki onu hələ başlamamışıq, – Davidin kal səsi 
eşidildi, – hələki Quram bir qədər qurdalanıb. Bizsə əsl 
müharibəyə başlayacağıq. Bu bədbəxtləri yer üzündən 
siləcəyik. 
– Bağışlayın, David, – Bağırov ehtiyatla söhbətə 
qarışdı. O həmişə sakit səslə danışırdı, – hamımızın sizi 
www.vivo-book.com 
 372 
necə sevdiyimizi bilirsiniz. Dərdinizə şərik oluruq. Arçil 
bizim də dostumuz və qardaşımız idi. Mən özüm haqda 
deyə bilərəm ki, mənim ondan yaxşı dostum olmayıb, – 
əlbəttə, o bir qədər şişirdirdi, amma David minnətdarlıqla 
başını tərpətdi, – amma buna baxmayaraq, bir qədər 
ehtiyatlı olmaq lazımdır. Başa düşürsünüz, əziz David, 
böyük müharibəni məhz indi başlamaq olmaz. Tezliklə, 
Rusiya parlamentinə seçkilər başlayır, respublikaya 
prezident seçəcəklər. Və bu şərtlərdə, hər bir namizəd, 
təkrar edirəm, hər bir namizəd mafiyayla mübarizənin 
zəruriliyindən danışacaq. Bunun bizim üçün nə demək 
olduğunu başa düşürsünüz? Bizim hədsiz dərəcədə böyük 
itkilərimiz olacaq, hər yerdə bizim adamların ovuna 
çıxacaqlar, onları aradan götürəcəklər. Bizə işləməyə 
imkan verməyəcəklər. Yeni hakimiyyət mafiyayla 
mübarizədə öz sərtliyini nümayiş etdirəcək. 
“O nə yaxşı danışır, – Sarkisyan rəğbətlə düşündü, 
– prezidentlər və baş nazirlərlə ünsiyyətdə öyrənib. 
Əlbəttə, onun işi asandır. Dar ayaqda ona heç kim 
toxunmayacaq. Belə adamı heç həbs etmək də olmaz – 
www.vivo-book.com 
 373 
bütün dünyada məşhurdur. Amma dedikləri düzgündür, 
doğru danışır”. 
– Bundan əlavə, – Bağırov çeçələ barmağıyla 
başını qaşıyaraq saçlarını sığalladı, – ruslarla rus 
şəhərində mübarizə aparmaq olmaz. Bu hətta ədəbsizlik 
olar. 
– Nə dəxli var? – Sarkisyan özünü saxlaya bilmədi. 
– Rus şəhəriylə tatar Mansurovun və ya Lazarevin asiyalı 
sifətinin nə əlaqəsi var? 
– Artur Aşotoviç, – Bağırov başını buladı, – sizdən 
bunu gözləməzdim. Mənim də Lazarevin sifətindən ötrü 
gözüm uçmur, amma razılaşın, Moskvadakı slavyan 
qruplaşmalarının böyük əksəriyyətini məhz o idarə edir. 
Bu ki faktdır. 
– Doğrudur, amma onların hamısının rus olduğunu 
demək lazım deyil. Ryaboy məncə, ya mordvin, ya da 
çuvaşdır! – Sarkisyan coşdu. 
– Bunun əhəmiyyəti yoxdur, – Bağırov 
gülümsəyərək etiraz etdi, – onlar yerlidir, bizsə qonaq. 
www.vivo-book.com 
 374 
– Onlardır yerli?! – Sarkisyan tamam özündən 
çıxdı. – Kimdir yerli? Hansı biri? Mansurov, Lazarev, 
mərhum Zıkov, Ryaboy özü? Kim? Amma mənim 
əcdadlarımın yüz əlli il bundan qabaq Moskvada dükanı 
olub. Mənim doğmalarımın beş nəsli Moskvada yaşayır. 
Deməli, mən, Artur Sarkisyan yerli olmuram, şəhərdə bir 
neçə il bundan əvvəl peyda olan əclaflar yerli olur, hə? 
– Mən sizi incitmək istəmirdim, – deyəsən, Bağırov 
heç vaxt qəzəblənmirdi, – sadəcə olaraq, faktları 
sadaladım. Onlar üçün siz ermənisiniz, onlarsa rus. 
Deməli, daha yaxındırlar. Vəssalam. Mən sizin xətrinizə 
dəyəsi heç nə demədim. 
– Hamısı doğrudur, – yenə Davidin səsi gəldi, – 
amma sülh olmayacaq. Onlar Arçilin qatilini bizə təslim 
edənə kimi. Mən and içmişəm ki, onun qatilini tapacağam 
və sözümə əməl edənə kimi burdan heç hara 
getməyəcəyəm. 
Bağırov və Sarkisyan baxışdı. 
– Siz hələ mübahisə edirsiniz? – Bağırov 
Sarkisyanı sancdı. 
www.vivo-book.com 
 375 
– Gözləyin. – Bağırovun sözlərindən həqiqətən də, 
inciyən Sarkisyan, onun haqlı olduğunu da dərk edirdi. – 
Batono David, biz qatili doğrudan da, tapmalıyıq. Amma 
bu danışıqların predmeti də ola bilər. Onlar bizə qatili 
təslim edir və biz müharibəni dayandırırıq. Olar? 
– Yox, olmaz. – Qocanın inadkarlığı artıq hamını 
qəzəbləndirməyə başlamışdı. – Onlar onu bizə verməli 
deyillər. Biz özümüz onu axtarıb tapmalı və öldürməliyik. 
Bu, şərəf məsələsidir. Əsir rəqibisə öldürmürlər. Bunun 
üçün qəssablar var. 
– Quram Ryaboyun adamlarını ələ keçirərkən, 
deyəsən, siz onların öldürülməsinə etiraz etməmişdiniz, – 
Sarkisyan yumşaq tərzdə qeyd etdi. 
– O başqa məsələydi. Onlar “əlaltı” idilər. Onları 
öyrətmək və Lazarevi qorxutmaq lazım idi. Bu isə tamam 
başqa məsələdir. Mənim qardaşımı cəsur və hiyləgər bir 
kişi öldürüb. Onu minlərlə adamın gözü önündə 
güllələyib. Mənsə, onu gizlincə öldürəcəyəm. Yox, biz 
sübut etməliyik ki, daha hiyləgərik. Daha ağıllıyıq. 
www.vivo-book.com 
 376 
Göstərməliyik ki, biz yalnız atəş açmaq yox, düşünə də 
bilirik. 
– Sizin məntiqinizi anlamaq çətindir, – Sarkisyan 
əsəbi tərzdə dedi. 
– Biz Mixonun qətliylə bağlı cinayətin təhqiqatını 
da nəzarətdə saxlayırıq, – Quram Xotivari söhbətə qarışdı. 
– Mixo və Arçilin naməlum qatilinin yerini təyin edən 
kimi milisin gəlişini gözləmədən onu ələ keçirəcəyik. 
– Bəs həmin vaxta qədər biz bir-birimizi 
öldürməliyik? – Bağırov dəqiqləşdirdi. 
Quram əlini yellədi. 
– Qulaq asın, əziz dostlarım, – Bağırov həmişəki 
kimi sakit danışırdı, amma həyəcanlandığı açıq-aşkar hiss 
olunurdu, – sizin üçün fərqi yoxdur, müharibə nə qədər 
gedər – bir il, iki il. Sizin adamlarınız, Quram, reketlik 
edir, maşın oğurlayır, ev yarırlar. Onların daimi yaşayış 
yeri yoxdur, onlar dövlətə vergi ödəmirlər. Amma bizim 
adamlar elə deyil. Onlar bazarlarda durur. Orda hər bir 
adam azərbaycanlını üzdən tanıyır. İstəyirsiniz ki, onları 
döyməyə başlasınlar? Əgər axmaq deyilsə, Lazarev 
www.vivo-book.com 
 377 
bazara beş-altı qadın göndərər. Vəssalam, alver bitdi. 
Onlar qışqırmağa başlayacaq ki, “qaralar” onları qarət 
edirlər. Və onda mənim adamlarımı qovmağa 
başlayacaqlar. Yadınıza gəlir, Moskvada, Qorki küçəsində 
taksi sürücüləri yolu bağlayıb işləmək istəmirdilər, 
deyirdilər ki, azərilər taksi sürücüsünü öldürüb. Sonra 
aydın oldun ki, azərbaycanlıların, ümumiyyətlə, bu işlə 
əlaqəsi yoxdur. Amma şayiə yayılmışdı. Hamı bizim 
üstümüzə atacaq. Mən bilirəm ki, Moskvada bir gərginlik 
olan kimi digər qruplar fürsətdən istifadə edib hər şeyi 
bizim üstümüzə atacaq. Moskva sakini üçünsə 
azərbaycanlı və ya çeçenin fərqi yoxdur. Hamı birdir – 
qara. İstəyirsiniz ki, onlar bizim köşkləri dağıtsınlar? Elə 
sizin də, hörmətli Artur Aşotoviç böyük problemləriniz 
olacaq. Desantçıların “Ermənistan” mağazasını 
darmadağın etmələrini xatırlayırsınız? Siz ki o vaxt dəqiq 
təyin etmişdiniz ki, bu təxribatdır. Həmin yerə 
desantçıları qəsdən gətirmişdilər. İstəyirsiniz ki, bu dəfə 
kütləni sizin banka gətirsinlər? 
www.vivo-book.com 
 378 
Dəlil öldürücüydü. Sarkisyan tünd-qırmızı rəng 
aldı, amma dinmədi. Söhbətə, onun dostu, 
azərbaycanlıları sevməyən Poqosov qarışdı. 
– Bu qədər şişirtmək lazım deyil, – onun 
xoşagəlməz, kəskin ləhcəsi var idi, – biz elə edə bilərik ki, 
Lazarev neytrallaşsın. Bunun üçün onun bankının 
lisenziyasını əlindən alarıq. 
– Siz bunu edə bilərsiniz? – Bağırov cəld soruşdu. 
– Moskva rəhbərliyi vasitəsilə etməyə çalışarıq. 
– Rafael Mamedoviç haqlıdır, – Quram ah çəkdi, – 
müharibə etmək sərf eləmir. Yox David, – o, qocaya 
müraciətlə dedi, – siz narahat olmayın. Arçilə güllə atan 
adam öldürülməyincə mən sakitləşməyəcəyəm. Sabahkı 
gün haqda düşünmək lazımdır. Lazarev kimdir ki? 
Milçək, cücü. Biz onu bir göz qırpımında əzə bilərik. 
Amma Ryaboy başqa məsələdir. O elə adamları bizə qarşı 
qaldıra, elə bir müharibəyə başlaya bilər ki! Bizə bu 
doğrudan da, lazım deyil. Mixonun qatilini tapıb aradan 
götürərik, sonra danışıqlara başlamalıyıq. 
www.vivo-book.com 
 379 
– Deməli, Lazarev sizinlə danışıqlara da gedəcək, – 
Zurab kinayəylə dedi. Xotivarini sancmaq ona xoş idi. O 
özlüyündə belə hesab edirdi ki, Quram demək olar ki, ona 
məxsus hakimiyyəti qəsb etmişdi. 
– Bu doğrudur, – Poqosov təsdiqlədi, – indi 
Lazarev danışıqlara getməyə də bilər. Zıkov onun ən 
yaxın dostuydu. 
– Deməli, bizim “kahin”ləri işə qoşmaq lazımdır, – 
birdən Bağırov dedi. 
Sarkisyan və Poqosov qorxu içində bir-birinə 
baxdı. Səhv eşitmədilər ki? 
– Nə dediniz? – Sarkisyan soruşdu. 
– Düz eşitdiniz. Yalnız onlar danışıqlarda araçı və 
əsl təminat ola bilərlər. Ryaboy onlarla münasibətini 
korlamaq istəməyəcək. Bu çox təhlükəlidir, xüsusən də 
Amerikada yaşayarkən. 
– Başa düşmürəm, – Quram qaşlarını çatdı, əvvəllər 
onu belə toplantılara buraxmırdılar. – Nə “kahin?” Siz 
kim haqda danışırsınız? 
www.vivo-book.com 
 380 
– Yəhudi mafiyası, – Poqosov izah etdi, – bizim 
onlarla əlaqəmiz var. 
Ənənəyə uyğun olaraq, bu mafiya beynəlxalq 
informasiya ötürülmələrini, şou-biznesi, qəzet, jurnal və 
televiziyaları idarə edirdi. Bütün Qafqaz qruplaşmaları 
Rusiya şəraitində Kütləvi İnformasiya Vasitələrinin 
qorxunc, hətta idarəolunmaz güc olduğunu 
anladıqlarından “kahin”lərlə (onları öz aralarında belə 
adlandırdılar) yaxşı münasibət saxlamağa çalışırdılar. 
Televiziyada üç-dörd reportajın getməyi kifayət idi ki, 
istənilən qrup öz fəaliyyətini bitmiş hesab edə bilsin. Ona 
görə heç kim “kahinlərin” işinə qarışmır və onlardan 
ehtiyatlanırdılar. Həm də onların xaricdə də güclü 
mövqeləri var idi. 
– Siz kiminlə danışmaq istəyirsiniz? – Sarkisyan 
soruşdu. 
– Bunu müzakirə etmək lazımdır. Düşünürəm ki, 
Filya Rubinçiklə, – Bağırov ehtiyatla bildirdi. 
– Dəli olmusunuz, – Sarkisyan yenə coşdu, – o 
bizim gəlirimizin beşdə birini istəyəcək! 
www.vivo-book.com 
 381 
– Bəs siz hamısını itirmək istəyirsiniz? 
Ənənəvi olaraq, azərbaycanlı qruplaşmaların 
yəhudi qruplarıyla yaxşı əlaqələri var idi. Ümumiyyətlə, 
İsraillə yaxşı əlaqələr var idi. Bakıda yaşayan, altmışıncı 
illərdə səksən min əhalisi olan yəhudi icması özünə qarşı 
həmişə anlayış və mehriban münasibət görmüşdü. Bakı, 
Çar Rusiyasında heç vaxt yəhudi qırğınının olmadığı 
azsaylı mərkəzlərdən biriydi. Bundan başqa, burda, 
imperiyanın bəzi digər yerlərində yayılmış ikrahedici 
antisemitizm əlamətləri də heç vaxt görünməyib. Çar gizli 
polisinin təhrikçiləri tərəfindən təşkil olunmuş erməni və 
azərbaycanlıların qanlı toqquşmaları çoxsaylı səylərə 
baxmayaraq yəhudi qırğınına gətirib çıxarmadı. İyirminci 
illərdən sonra Bakıdakı bütün icmalar çox gözəl yola 
getmiş və heç bir toqquşma olmamışdır. Yalnız 
hakimiyyətə “sülhpərvər” və “yenidənqurmaçı” Mixail 
Qorbaçovun gəlişindən sonra Bakıda xalqlararası 
toqquşmalar zəminində faciəyə gətirib çıxaran həyəcanlar 
başladı. Doxsanıncı ilin yanvarında qanlı toqquşmalar 
nəticəsində yüzə yaxın azərbaycanlı, əlli altı erməni, tatar, 
www.vivo-book.com 
 382 
rus, ləzgi və yəhudi həlak oldu. Mixail Qorbaçovun 
əmrilə şəhərə yeridilmiş hərbi qüvvələr hətta təsadüfi 
adamları da amansızcasına güllələyirdilər. Rus, erməni və 
azərbaycanlı anaların ahı ərşə dirənmişdi. Bütün bu 
məsuliyyəti öz üzərinə götürən və bu ağır yükün 
öhdəsindən gəlməyən adamı lənətləyirdilər. 
Sarkisyan, Bağırov və adamlarının yəhudi 
icmalarıyla olan münasibətlərindən xəbərdar idi. Amma 
etiraz etməməyə qərar verərək heç nə demədi. 
– Onlar təminat ola bilərlər, – Zurab aramla dedi, – 
amma gəlirin beşdə birini biz onlara verməyəcəyik. Qoy 
on faiz alsınlar. Amma Ryaboy və Lazarev, nəhayət, bizə 
deməlidirlər ki, bizim Qafqazda nə baş verir. Niyə onların 
adamları bizimkilərlə rəqabətə girib? Məndə məlumatlar 
var. Ryaboyun adamları bizim Batum limanından yük 
aparan gəmimizə hücum edib. Gəmini mühafizə edənlərin 
hamısını öldürüblər. Onlar niyə belə edirlər? Kim onlara 
icazə verib? Batumdan Şalva Rurua mənə zəng edib 
soruşur ki, bunlar nə vaxt qurtaracaq? Siz burda, 
Moskvada nə düşünürsünüz? 
www.vivo-book.com 
 383 
Şalvanın, Mixonun xələfi kimi onun özünə yox, 
məhz Zuraba zəng etməsi Xotivarinin xoşuna gəlmədi. 
Amma o yenə heç nə demədi. Gözləmək və susmaq 
bacarığı Quram Xotivarini hər zaman cinayətkar aləmin 
digər liderlərindən fərqləndirirdi. 
– Necə yəni hücum ediblər? – Poqosov hirsləndi. – 
Bu yaxınlarda onlara Ermənistan vasitəsilə yük 
göndərilib. 
– Yük də yoxdur, – Zurab əlini yellədi, – orda 
kimsə bizə qarşı işləyir. Onlar Qarabağ dəhlizi vasitəsilə 
İranla əlaqə qurmaq istəyirlər. Bizi qarabaqara izləyirlər. 
Deyirlər, orda tez-tez hansısa keçəl bir adamı görürlər. 
Görünür, onu Ryaboy özü göndərib. Şalvanın gəmisinə 
hücum əmrini də elə o verib. Niyə belə edirlər? 
– Keçəl deyirsiniz? – Bağırov qaşlarını çatdı. – Bu 
mənim də xoşuma gəlmir. Bakıda iri narkotik anbar 
tapılıb. Atışma olub, ölənlər var. Və yenə hansısa keçəl 
qaça bilib. İndi onu bütün şəhərdə axtarırlar. Amma o 
anbar mənim deyil. Mən onun haqqında heç 
eşitməmişəm. 
www.vivo-book.com 
 384 
– Nə edəcəyik? – Sarkisyan soruşdu. O artıq 
anlayırdı ki, Ryaboyun fəaliyyətinin genişlənməsi 
doğrudan da, Rubinçikin qrupuyla əməkdaşlıq tələb 
edirdi. Və etiraz etmirdi. Bir kənarda oturub bayaqdan 
susan və Rubinçikin qrupunu sevməyən Saşa Xryak da 
susmağı lazım bildi. Vasilinin ölümündən sonra o özünü 
hələ arxayın hiss etmirdi. 
– Mən Rubinçiklə danışaram, – Bağırov təklif etdi, 
– siz Lazarevin yanına adam göndərin. Müharibəni 
bitirmək lazımdır. Hörmətli Davidə gəlincə, o haqlıdır, 
biz dostlarımızı öldürən əclafı tapmağa borcluyuq. Əgər 
Quram və adamları yaxın üç gün ərzində qatili tapa 
bilməsələr, mən şəxsən Lazarevdən onu təslim etməsini 
tələb edəcəyəm. Narahat olmayın, David, bu adamın öz 
həyatını müdafiə etmək imkanı olacaq. Şərəfli mübarizə 
olacaq, – o öz sözlərinə özü də inanmadan dedi. 
– Danışdıq, – Sarkisyan bərkdən ah çəkdi, – ən 
çətin məsələlərin həllini mən həmişə sizə etibar etmişəm, 
Rafael Bağıroviç. Siz həmişəki kimi haqlısınız. 
www.vivo-book.com 
 385 
Artıq maşında oturarkən Sarkisyan Poqosova 
donquldanırdı: 
– Onlar həddən artıq çox alırlar. Əgər Bağırov 
Rubinçiklə razılığa gəlsə, hər şey dəyişə bilər. Onlar 
bütün şəhəri nəzarətə götürəcəklər. 
Quram Xotivariylə qayıdan David bütün yolboyu 
susurdu. Quram bu dözülməz qocanı Gürcüstana geri 
göndərmək haqqında düşünürdü. Bu hədsiz möhkəm 
himayə onu əzirdi. 
Bağırov şəhərə qayıdarkən maşının arxa 
oturacağında yuxuya getmişdi. Ailəsini çoxdan 
İngiltərəyə göndərmişdi və indi sevgilisinin yanında 
gecələyirdi. Onun axırıncı dəfə düşündüyü, hər yerdə 
peyda olan bu ələkeçməz keçəl haqda həyəcanlı fikirlər 
olmuşdu. 
“Bakıda kimsə onun arxasında durur”, – o yuxuya 
getməzdən əvvəl düşündü. 
 
XXII HİSSƏ 
www.vivo-book.com 
 386 
Bakıda baş verən hadisələr bütün şəhərdə geniş 
müzakirə olunurdu. İki öldürülən və bir ələ keçirilən 
quldur onlarla üzvdən ibarət böyük bir dəstəyə 
çevrilmişdi. Bütün şəhərdə şayiələr gəzirdi. Quldurlar və 
hadisə yerinə gəlib çatan ordu hissələri arasında baş verən 
əsl mübarizə haqda danışan şahidlər də peyda oldu. 
Firmanın ikimərtəbəli binasının yanında daim yüzlərlə 
avara, jurnalist və fotomüxbirlər dayanırdı. 
Mirzə Cəfərovun yarası kifayət qədər ciddi 
olduğundan bütün səhəri DİN-in xəstəxanasında keçirməli 
oldu. Orda sol əlinə dərman qoyub sarıdılar. Şəhərdə qıt 
olan dərmanların hamısı xəstəxanada var idi və bütün 
proseduru keçirən həkim əmin etdi ki, artıq bir aydan 
sonra yara sağalacaq. Cəfərovun doğrudan da, bəxti 
gətirmişdi. Güllə demək olar ki, sümüyə dəymədən əlinin 
içindən keçmişdi və bu, yeganə təsəlliydi. 
Yoxa çıxan maşını bütün şəhər boyu axtarırdılar. 
Yollarda postlar qoyulmuş və qaçan keçəl quldurun 
təsviri verilmişdi. Amma “Prins Deyvo” heç harda peyda 
olmadı. Maşın sanki yerin dibinə girmişdi. Artıq səhər 
www.vivo-book.com 
 387 
Lautonun verdiyi “keçəlin” şəkilləri hazır idi. Onlar bütün 
şəhərə yayılmışdı. Əmr olunmuşdu ki, quldur yalnız sağ 
ələ keçirilməlidir. Göstərilirdi ki, o çox təhlükəlidir. 
Vəliyevin əmrilə tapılmış kağız və sənədlərin təhqiqatıyla 
məşğul olan böyük bir qrup yaradılmışdı. Qrupa Cəfərov 
başçılıq edirdi. Ona kömək üçün verilmiş beş nəfər rayon 
prokurorluğunun müstəntiqləri tapılan hər bir kağızı 
diqqətlə təhqiq edirdilər. Bütün digər şeylərdən başqa, 
anbardan, görünür, İrandan yüklərin daşınmasıyla məşğul 
olan avtomobildə Bakıya gətirilmiş iki yüz kiloqramdan 
artıq narkotik maddə tapılmışdı. Həmin maşın, “Avto-
Baku” şirkətinə məxsus böyük yük tutumlu “Mersedes” 
firmanın qarajında tapıldı. Sorğu-suala tutulan sürücü heç 
bir məlumat verə bilmədi, çünki yükün keyfiyyətinə 
məsuliyyət daşımırdı. O, yükü İranın Aslandüz şəhərində 
qəbul edirdi: orda ona plomb vurulur və daha sonra 
Bakıda şirkətin nümayəndəsinin iştirakıyla açılırdı. 
Sürücünün heç ağlına da gəlmirdi ki, onun daşıdığı yeşik 
və kisələrin arasında, qutulardan birinin içində ustalıqla 
gizlədilmiş narkotik maddə ola bilər. 
www.vivo-book.com 
 388 
Sürücünü buraxan Cəfərov şəhər milis idarəsinə 
getdi ki, orda saxlanılan Zeynal Manafovu şəxsən sorğu-
sual etsin. Bakının Nizami rayon prokurorluğunun 
müstəntiqi İbrahim Qarayev Cəfərova kömək etmək üçün 
ezam olunmuşdu. Onlar ikilikdə Manafovu şəhər Daxili 
İşlər İdarəsinin təhqiqat şöbəsinin otağında qəbul etdilər. 
Dünənki atışma zamanı polis əməkdaşlarından birinin 
öldürüldüyündən xəbər tutan Manafov yaxşı bilirdi ki, heç 
bir şansı yoxdur. Bütün sivil ölkələrdə polis əməkdaşının 
öldürülməsi cinayətkarı xüsusi, müstəsna vəziyyətə salır. 
Ona həbsxanada yer yoxdur, bütün mühafizə əsgərləri, 
gözətçiləri onun cinayəti haqda bilirlər. Polis işçisinin 
qatili olduğu üçün onu cinayətkar aləm də qəbul etmir. Və 
nəhayət, o tez-tez qanundan kənar vəziyyətə düşür, çünki 
belə hallarda qanun mümkün olan ən ağır, ən uzun cəzanı 
kəsir. Belə bir cəzanı alan adamsa heç bir güzəşt almaq 
ümidinə malik olmur. Çünki o, polisə güllə atarkən 
Qanuna, Dövlətə güllə atmış olur. Qanun və Dövlətsə belə 
şeyləri heç vaxt bağışlamır. 
www.vivo-book.com 
 389 
Ona görə də gözətçilərin gətirdiyi Manafov düşkün 
əhvali-ruhiyyədəydi və müstəntiqlərin suallarına cavab 
vermək fikrində deyildi. Cəfərov və Qarayevin bütün 
suallarına baxmayaraq, o, üzünü pəncərəyə çevirib 
susurdu. Cəfərov bu şəkildə heç nəyə nail olmayacaqlarını 
anlayıb taktikanı bir qədər dəyişməyə qərar verdi. 
– Deməli, danışmaq istəmirsən? – Cəfərov 
məhbusdan soruşdu. – Neyləyək, bu sənin hüququndur. 
Cavab verməyə bilərsən. Mən bilirəm ki, Cəfərə sən atəş 
açmamısan, amma sən cinayətdə əlbir kimi on beş il 
alacaqsan. Polis işçisinin qətlində iştirak etmisən və 
digərlərinə atəş açmısan. Bunu başa düşürsən? 
Manafov hələ də susurdu. 
Qarayev yumruğunu stola çırpdı: 
– Danış, əclaf, yoxsa uşaqları çağırıb səni 
butulkada oturdaram! 
Manafov yenə susurdu. 
– Lazım deyil, – Cəfərov dəlisov həmkarına dedi, – 
o axı özünü qəhrəman hesab edir. Milis işçilərinə atəş 
açıb, – Mirzə hələ də “milis” deyirdi, halbuki 
www.vivo-book.com 
 390 
Azərbaycanda milis işçilərini çoxdan polis adlandırırdılar, 
– narkotik saxlanmasında iştirak edib. O elə bilir ki, 
həbsxanada qəhrəman olacaq. 
Manafov ikrahla dodaqlarını əydi, amma yenə də 
heç bir söz demədi. 
– Amma sən qəhrəman ola bilməyəcəksən, – 
Cəfərov qeyd etdi, – bilirsən niyə? Axı digər məhbuslar 
sənin Aslandüzə haradan və niyə getdiyini öyrənə bilərlər. 
Manafovun sifətində birinci dəfə mənalı ifadə 
göründü, deyəsən, bu qorxuydu. 
– Başa düşmürsən? – Cəfərov soruşdu. – Axı 
dağlarda qoca çobanı siz öldürmüsünüz. Sənin dostunun 
atəş açdığı oğlansa sağ qalıb. Təsəvvür edirsən, sağ qalıb 
və bizə hər şeyi danışıb. – Daha şübhə yox idi. Manafov 
qorxmuşdu. O, Cəfərovun bundan sonra nə deyəcəyini 
bilirdi. 
– Deməli, dağlarda siz beş nəfər olmusunuz, – 
müstəntiq davam etdi, – və onda sənin dostun Ömər 
Əfəndiyev qoca çobanı öldürüb. Yadındadır? 
www.vivo-book.com 
 391 
Manafov reaksiya verdi. O, başını tərpətdi, sanki 
Cəfərovun hipnozuna tabe olurdu. 
– Sonra sənin digər dostun, erməni, oğlanı 
güllələyib. Bu da yadındadır? İstəyirsən, ikincinin adını 
sənə deyim? 
Manafov birinci dəfə nəsə deməyə çalışaraq ağzını 
açdı. 
– Mən orda olmamışam, – o xırıldadı. 
– Bizim səni təsvir edən şahidimiz var, – Cəfərov 
bildirdi, – sən orda olmusan. Siz birlikdə sərhədə doğru 
getmisiniz və əlinizdə ağır çantalar olub. Nə daşıyırdınız? 
Əgər ordan narkotik gətirmisinizsə, deməli, ora pul 
aparırdınız. Nağd pul idi? Dəstənizəsə səninlə evdə olan 
həmin keçəl başçılıq edirmiş. Xatırlayırsan? 
– Hansı keçəl? 
– Onun adını mənə sən deyəcəksən. 
– Ay əclaf! – Qarayev qışqırdı. – Müharibə gedir, 
sənsə düşmənlə sərhəd keçirsən, pul daşıyırsan? 
– Daşıyır, – Cəfərov təsdiqlədi. Qarayev oyunu 
anlayıb ona düzgün qoşuldu, – bundan başqa, bizim 
www.vivo-book.com 
 392 
dağlar vasitəsilə yolu göstərirmiş. Bizim hərbi 
məğlubiyyətlərimizin günahkarı onun kimi satqınlardır. 
Bəlkə o, tanklara da  yol göstərirmiş, beləsi doğma 
anasını da satar. 
– Doğru deyil, – Manafov dedi, – heç biri doğru 
deyil. 
– Bəs nə doğrudur? – Cəfərov cəld soruşdu. – Mən 
səni eşidirəm, danış. 
– Mən heç bir tanka yol göstərməmişəm. 
– Amma digər tərəfin quldurlarına göstərmisən, hə? 
Cavab ver. 
Manafov yenə üzünü çevirdi. 
– Onlara yolu Ömər göstərirdi, – o, narazılıqla 
bildirdi, – mənim bura nə dəxlim var?  
Cəfərovun hesabı doğruydu. Manafov üçün ən ağır 
cinayətdə belə ittiham olunmaq satqın hesab olunmaq qədər 
dəhşətli deyildi. Bunu kamerada məhbuslar ona heç vaxt 
bağışlamazdılar. Ən yaxşı halda onu zorlayacaqdılar və ya 
oğru dililə desək, “xoruz”a çevirəcəkdilər. Azərbaycan kişisi 
üçün bu, ölümdən, ən qorxunc əzab-əziyyətdən və 
www.vivo-book.com 
 393 
alçaltmalardan daha dəhşətliydi. “Xoruz”, hələ mümkün 
arvadı və uşaqları bir yana, öz nəslini, atasının, anasının, 
bacı və qardaşının adını rüsvay edirdi. O, toxunulmaz 
sayılırdı. Manafov qorxdu, diksindi. O anlayırdı ki, əgər 
Cəfərovun dediklərini kimsə bilsə, onun ümumi kamerada 
heç bir şansı olmayacaq. Cinayətkarlar arasında müharibədə 
öz yaxın və doğmalarını itirən çox idi və belə bir xəyanəti 
onlar bağışlamazdılar.  
Bəzən hətta hakimiyyət, oğru aləminin vətənpərvər 
coşqunluğunu bildiyindən məhbuslara, öz günahlarını döyüş 
meydanında yumaq imkanı verərək onları qəsdən 
amnistiyaya buraxırdılar. Mühakimə olunan quldurlar 
arasında müxtəlif insanlar var idi. 
Bəziləri doğrudan da, döyüşə gedib qəhrəmancasına 
vuruşurdu, bəzilərisə hər cür imkandan istifadə edib qaçır, 
yenə də qarət və zorakılıqla məşğul olurdular. Bəziləri, bunu 
kişilik borcu sayaraq vətən uğrunda həlak olurdular. 
Quldurlar cəmiyyətin artığı hesab olunurdular. Kriminal 
artıq olsalar da, onların arasında vətənpərvərlər də olurdu, 
əclaflar da. Görünür, insan təbiətinin mahiyyəti belədir. 
www.vivo-book.com 
 394 
Buna baxmayaraq hətta döyüş meydanından qaçan 
yaramazlar belə düşmənlə danışığa girən adamı müdafiə 
etməzdilər. Onun taleyi həll olunmuş olardı. 
– Deməli, Ömər bələdçi olub? – Cəfərov 
dəqiqləşdirdi. 
– Hə, – Manafov qısaca cavab verdi. 
– Siz beş nəfər olmusunuz. Doğrudur? 
– Hə, əvvəl dörd idik, sonra keçəl peyda oldu. 
– Bu keçəl kimdir? Adı nədir? 
– Biz ona Aleksandr Petroviç deyirdik. O özünü 
belə təqdim etmişdi. 
– Dağlarda da ona belə müraciət edirdiniz? 
– Əlbəttə. O komandir idi. 
– Harda görüşürdünüz? 
Manafov yenə susdu. 
– Səndən soruşuram! 
– Marneulidə. – Bu, Gürcüstanın ənənəvi olaraq, 
çox sayda azərbaycanlıların yaşadığı rayonuydu. Orda 
ermənilər də yaşayırdı. Bu, erməni və azərbaycanlıların 
qarşılaşa bildikləri özünəməxsus “neytral zona” idi. 
www.vivo-book.com 
 395 
– Sərhədə getməyə orda qərar vermişdiniz? 
– Yox. Əvvəlcə, Aleksandr Petroviçi gözlədik. O 
gəlib dedi ki, sərhədə Qarabağ vasitəsilə gedəcəyik. 
Əvvəlcə, Ömərlə mən imtina etdik, amma o qışqıraraq 
hamıya Qarabağ vasitəsilə getməyi əmr etdi. Sənəd 
göstərdi. Onda həm erməni zonasından, həm də 
Azərbaycan zonasından keçməyə beş nəfərlik buraxılış 
var idi. 
– Nə buraxılış? 
– Sərhədə və döyüş bölgələrinə keçmək üçün. 
Bizim buraxılışlarımız DİN-dən idi. 
– DİN-dən olduğunu dəqiq xatırlayırsan? Bəlkə 
onlar saxta olub? 
– Həqiqiydi. Bizi bir neçə dəfə yoxladılar. Mən 
hətta öz nömrəmi yadımda saxlamışdım. Gülməli olduğu 
üçün – bir-iki, bir-iki, bir-iki. – Cəfərov buraxılışın 
nömrəsini yazdı. Onsuz da xoşagəlməz bu iş daha böyük 
bir qalmaqalın cizgilərini cızırdı. 
– Bəs Marneuliyə necə gedib çıxmışdınız? 
– Bizi ora göndərmişdilər. 
www.vivo-book.com 
 396 
– Kim? 
– Bunu sənə deməyəcəyəm, – Manafov inadkarlıqla 
dedi, – istəyirsən, tikə-tikə doğra, deməyəcəyəm. Bunun 
bizim işə aidiyyatı yoxdur. 
– Yaxşı. – Cəfərov artıq coşmağa hazır olan 
Qarayevi əlilə tutub saxladı, emosiya nümayiş etdirmək 
vaxtı deyildi. – Orada birlikdə Aleksandr Petroviçi 
gözləmisiniz. Doğrudur? 
– Hə. O gəldi və biz birlikdə Qarabağa getdik. 
Stepanakertdən maşınla keçdik. İki dəfə sənədlərimizi 
yoxladılar. Hər şey qaydasındaydı. Mən çox qorxurdum. 
Ömər də qorxurdu. Axı öyrənsələr, dərhal öldürərdilər. 
Deyəcəkdilər ki, azərbaycanlılar casusdur. Biz maşında 
oturmuşduq, heç düşmədik. Yalnız Aleksandr Petroviç 
düşüb sənədləri göstərirdi. Hər yerdə də buraxırdılar. 
Sonra Azərbaycan zonasında saxladılar. Yenə sənədi 
göstərəndən sonra buraxdılar. 
– Arxa çantalarınızda nə var idi? 
– Pul. Dollar, – Manafov həvəssiz cavab verdi, – 
mən hətta Ömərə qaçmağı təklif etmişdim. Bu qədər pulla 
www.vivo-book.com 
 397 
Bakıda şah kimi yaşamaq olardı. Amma o, keçəldən 
yaman qorxurdu. 
– Sizinlə gedən digər yol yoldaşlarınızın adı nəydi? 
– Vartan və Armen. Soyadlarını bilmirəm. Sadəcə 
olaraq, Aleksandr Petroviçə Qarabağdan keçmək üçün 
həm azərbaycanlı, həm də erməni bələdçilər lazım idi. 
– Çobanı niyə öldürdünüz? Onun günahı nəydi? 
– O, Armeni tanımışdı. Deyəsən, çoban onun 
atasını tanıyırdı. Armen qışqırdı ki, atəş açmasınlar, 
amma birinci Ömər atəş açdı. Çobanı o öldürdü. 
– Bəs oğlanı kim vurdu? 
– Vartan. 
– Sonra sərhəddə İran sərhədçiləriylə atışmanız 
olub. 
– Yox, – Manafov təəccübləndi, – əksinə. Onlar 
bizi çox yaxşı qarşıladılar. Maşında üç nəfər gəlmişdi. 
Amma sərhədçi deyildilər, yerli sakinlər idilər. Onlar pulu 
götürüb dedilər ki, yük hazırdır. Sonra Aslandüzə maşın 
gəldi. Aleksandr Petroviç mənə əmr etdi ki, yüklə birgə 
www.vivo-book.com 
 398 
Bakıya gedim və burda onu gözləyim. Mən də gəldim. 
Başqa heç nə bilmirəm. 
– Evdə sizinlə olan üçüncü adam kim idi? O 
öldürülənin adı nəydi? 
– Əliyar. Firmanın rəhbəri o idi. Yükü ona 
gətirmişdik və mən Aleksandr Petroviçi gözləyirdim. O 
dünən səhər gəlmişdi. Yaman deyinirdi. Deyirdi ki, 
iranlılar sərhədi bağlayıb. İndi yalnız Qarabağ vasitəsilə 
keçmək olar. Başqa yol yoxdur. Orda kimsə həlak olub. 
Amma mən kim olduğunu bilmirəm. 
– Bəs yükü Bakıda kimə verməliydiniz? 
– Bilmirəm. Məncə, Aleksandr Petroviç deyirdi ki, 
maşınlar Batuma tərəf gedəcəklər. Orda, limanda yükü 
boşaldacaqlar. 
– Dəqiq Batuma? Səhv salmırsan ki? 
– Niyə səhv salıram? Mən Türkiyəyə gedəndə bir 
dəfə Batumda olmuşam. Çox gözəl yerdir. 
– Türkiyəyə niyə getmişdin? – Qarayev soruşdu. 
Zeynalın əhvalı o qədər korlanmışdı ki, bu etiraf ağzından 
çıxdı. O həyəcanlandı. 
www.vivo-book.com 
 399 
– Elə-belə gəzməyə getmişdim. 
– Sən yalan danışanda dərhal hiss olunur, – Cəfərov 
ona hədə-qorxu gəldi, – ona görə bizə yalan danışmaq 
lazım deyil. Türkiyəyə Aleksandr Petroviçlə tanış olmaq 
üçün getmişdin. Sən onunla Marneulidə yox, Türkiyədə 
görüşmüsən. Düzdür? 
Mirzə Lautonun ona göstərdiyi şəkli xatırladı. “Bu 
uşaqlara afərin, – o düşündü. – Əla işləyirlər, hazırlıq 
mərhələsində cinayətkarlara aparıb çıxarırlar. Bu keçəli 
tapa bilsəydilər?! O, belə böyük miqyaslı cinayətin 
təşkilatçılarına aparan əsas teldir”. Cəfərov artıq şübhə 
etmirdi ki, quldurların həm Azərbaycanda, həm 
Ermənistanda, həm də Gürcüstanda əlbir olduqları 
adamlar var. 
– Sizə kim dedi ki, Türkiyədə? – Manafov yenə 
qorxmuşdu. Müstəntiq həddən artıq çox şey bilirdi. 
Demək olar ki, hər şeyi bilirdi. 
– Bəs sən elə bilirsən ki, burda axmaqlar işləyirlər? 
Sizin haqqınızda heç nə bilmirik? – Qarayev söhbətə 
qarışdı. – Yalnız düzünü de, əclaf. Yalnız düzünü. 
www.vivo-book.com 
 400 
– Deyərəm, – Manafov başını aşağı saldı. 
– Yaxşı, – Cəfərov istintaqı bitirməyə qərar verdi, – 
sabah yenə görüşəcəyik. Yaxşı olar ki, səni Türkiyəyə 
kimin göndərdiyini bizə deyəsən. Bu, bizim ümumi 
marağımızdadır. 
Gözətçilər Manafovu aparandan sonra Cəfərov 
rəqəmlər yazılan kağız parçasını Qarayevə uzatdı. 
– DİN-ə get, yoxla gör, belə bir nömrəylə buraxılış 
nə vaxt və kimə verilib. Və bununla birlikdə həmin gün 
verilmiş bütün buraxılışların siyahısını mənə gətir. Həm 
əvvəl, həm də sonrakıları, başa düşdün? 
Qarayev kağızı götürüb otaqdan çıxdı. Cəfərov 
Kazımova zəng etdi. 
– Deyəsən, çox böyük işimiz olacaq, – o öz rəisinə 
məlumat verdi, – böyük qalmaqal olacaq. DİN-dən kimsə 
quldurlara sərhədi keçmək üçün buraxılış verib. 
– DİN-də buraxılışları kimin verdiyini aydınlaşdıra 
bilmisən? – Kazımov maraqlandı. 
– Qarayevi göndərmişəm. Mənə zəng etməlidir. 
İndi işə qayıdıram. 
www.vivo-book.com 
 401 
– Cəld ol. Vəliyev artıq əsəbiləşir. Təhqiqatın 
gedişiylə maraqlanır. Onun belə əsəbiləşdiyini heç vaxt 
görməmişdim. Əmr edib ki, sən şəxsən ona məruzə 
edəsən. Ona görə cəld gəl. 
– Yaxşı. Hələ heç bir yenilik yoxdur ki? – Cəfərov 
soruşdu. – Bəlkə bu qaçanla bağlı sizə zəng ediblər? 
– Yox, heç kim zəng etməyib. Məncə, o, şəhərdə 
gizlənir. Biz bu tipin dərhal saxlanılmasıyla bağlı 
məlumat vermişik. O nə cənub, nə də şimal sərhədinə 
gedib çatmağa macal tapmaz. Bəs onda hardadır? 
– Bəs Qarabağ istiqamətinə getsə, necə? – Cəfərov 
ehtimal etdi. – Onda ermənilərin də döyüş bölgəsindən 
keçməyə imkan verən buraxılış var. 
– Nəzərə almışıq. Orda da hamını xəbərdar etmişik. 
Hətta Gəncə və Şəki-Zaqatalaya gedən yolları kəsmişik. 
Yox, o dəqiq şəhərdədir. Maşını da burdadır. Yaxşı 
axtarmaq lazımdır. 
– Axtararıq, – Cəfərov burnunun altında dedi. 
– Əsas şəhərdə onlarla əlbir adamların olub-
olmadığını aydınlaşdırmaqdır, – Kazımov davam etdi, – 
www.vivo-book.com 
 402 
onlara buraxılışı kimin verdiyini biləndə əlaqələrini 
tapmaq xeyli asan olacaq. Uzun sözün qısası, tez gəl. 
Cəfərov dəstəyi qoyub şəhər polis rəisinin yanına 
getdi ki, ondan maşın istəsin. Şəhər polis idarəsindən 
respublika prokurorluğuna on dəqiqəlik yol var idi. 
İşə gələndə onu, aşağıda növbətçi milisin yanında 
rəngi dəhşətdən ağappaq olmuş İbrahim Qarayev 
qarşıladı. 
DİN-in binası prokurorluğa yaxın yerləşdiyi üçün o 
elə indicə küçəylə yuxarı qalxırdı. 
– Nə olub? – Qarayevin görkəmi Cəfərovun xoşuna 
gəlmədi. – Buraxılış kimin üçün imzalanıb? 
– Orda ad yoxdur, – Qarayev gözlərini dəhşətlə 
böyüdüb ətrafa boylanaraq pıçıltıyla dedi: – Amma şöbə 
rəisi mənə dedi ki, onlar prokurorluğa şəxsən Vəliyevin 
tapşırığıyla göndərilib. Beş ədəd təmiz blank. 
Cəfərov nədənsə kolxoz sədrini xatırladı. 
“Bu, əclafların bütün şərəfli insanlara qarşı 
müharibəsidir”, – deyəsən, Hümbətov belə demişdi. 
 
www.vivo-book.com 
 403 
 
 
        XXIII HİSSƏ 
Tamara sevgidən doymurdu, sanki onun aclığını 
çəkmişdi. Onlar mehmanxana çarpayısına güclə 
yerləşmişdilər. Qadın uzandığı yerdə siqaret çıxardı. 
Birdən Dronqo soruşdu: 
– Sənin dostun yoxdur? 
Tamara siqaretini çəkib öskürdü, çeçədi və daha 
sonra soruşdu: 
– Bu belə aydın bilinir? 
– Sən başa düşmədin. Mən, sadəcə, sual verdim. 
– Mənim ərim var idi, – o, quru tərzdə bildirdi, – 
onu keçən il Suxumidə öldürdülər. O, Şalva Ruruanın 
qardaşı oğluydu. Düşünürəm ki, daha sualın yoxdur. 
– Bağışla. 
– Hə, – o, tavana baxaraq cavab verdi, – mən 
tamamilə tənhayam. Dostum yoxdur. Yeganə ən yaxın və 
əziz dostum beş yaşlı oğlumdur. Ondan başqa heç kimim 
yoxdur. 
www.vivo-book.com 
 404 
Onlar susdu. Birdən Tamara soruşdu: 
– Nə vaxt gedirsən? 
– Bu gün. – Bəzən o hətta özünə qarşı da amansız 
olurdu. – Deyəsən, mən aydınlaşdırmalı olduğum hər şeyi 
aydınlaşdırdım. 
– Səni qaçaqmalçıların problemi narahat edir? 
– Daha çox narkotik maddələr. 
– Başa düşürəm. Sən DTK-dansan? 
– İndi DTK yoxdur. 
– Yaxşı, özüm bu adları qarışdırıram, hərçənd, 
DTK-ya bir neçə il əvvəl gəlmişəm. Hələ bu təşkilat 
mövcud olanda. Onda hakimiyyətə Qamsaxurdiya 
gəlməlidi və fəal ehtiyatda olan zabitlərin sayı sürətlə 
artırdı. Bəzilərini hətta gizli işləməyə hazırlayırdılar. 
Gülməlidir, hə? 
– O qədər də yox, – Dronqo ciddi cavab verdi, – 
mən Qamsaxurdiyanı bir az tanıyırdım. O, indi təqdim 
edilən kimi pis şəxsiyyət deyildi. Bəzi qəzetlər onu hətta 
“gürcü faşisti” də adlandırmışdı. Amma o özlüyündə öz 
xalqını, öz torpağını çox sevirdi və bütün gürcülər üçün 
www.vivo-book.com 
 405 
xoşbəxtlik və müstəqillik arzulayırdı. Sadəcə, onda 
alınmadı. Onu hələ SSRİ dövründə seçmişdilər və o 
manevr etməyə, biclik etməyə, yenə şəraitə uyğunlaşmağa 
məcbur olmuşdu. Sonrasa uğursuzluqlar başladı, bütün 
rejimdə pozuntular və deqradasiya başladı. 
– Sən Gürcüstanı yaxşı tanıyırsan, – qadın ona 
nəzər salaraq dedi. 
– Bu sualdır, yoxsa təsdiq? 
– Elə-belə dedim. Kişi kimi etiraf et, sən gürcüsən? 
– Yox. Doğru sözümdür. 
Qadın dirsəkləri üstündə qalxıb onun gözlərinə 
baxdı. 
– Bilirəm ki, gedəcəksən. Bilirəm ki, heç vaxt 
görüşməyəcəyik, – qadın pıçıldadı, – ərimdən sonra 
həyatımda heç kim olmayıb. And içirəm. Elə bilmə ki, 
mən mehmanxanada əcnəbilərin dalınca qaçıram. 
– Mən heç belə düşünmürdüm. Həm də, bundan 
sonra hansı əcnəbi belə vaxtda Batuma gəlmək istəyər. 
Mən, deyəsən, bütün mehmanxanada təkəm. 
Tamara gülərək başını yastığa atdı. 
www.vivo-book.com 
 406 
– Səndən həmişə hansısa ətirin iyi gəlir, – o dedi, – 
hansısa adət etmədiyim kəskin qoxudur. Coşğun, kübar, 
həyasız və cazibədar. Bu nədir? 
– “Fahrenheit”. Onu özümlə bütün dünyada 
gəzdirirəm. 
– Maraqlı qoxudur. 
Dronqo güldü. 
– Niyə gülürsən? – Tamara azca incik səslə 
soruşdu. 
– Deyirlər kişilər gözləri, qadınlarsa burunlarıyla 
sevirlər. Qoxuya görə. Bəlkə doğrudan da, “Fahrenheit” 
kömək edir. Necə bilirsən? 
– Ola bilər. – O, çarpayının yanındakı masanın 
üstündə duran saata baxdı. – Bura bax, artıq saat on birdir. 
Məni axtaracaqlar. Durmaq lazımdır. 
– Hə. 
– Hərdən Batumu yadına sal. 
– Hə. 
– Başqa sözün yoxdur? 
www.vivo-book.com 
 407 
– Tamara, – o ciddi tərzdə dedi, – bu gün səhər sən 
mənim həyatımı xilas etdin. Doğrudanmı, elə düşünürsən 
ki, mən bütün bunları unuda bilərəm. Həyatımda ikinci 
dəfədir ki, qadın məni xilas edir. 
– İkinci. Bəs birinci necə olub? 
– O həlak oldu. 
– Bağışla. Artıq vaxtdır. – O, cəld ayağa durub 
vanna otağına keçdi. Dronqo yataqda qaldı. Başı o qədər 
də bərk ağrımırdı. 
Bu gün öz doğma şəhərini tərk etdiyi üçüncü 
gündür və “müqavilənin” şərtlərinə görə özü haqda 
məlumat verməliydi. Dəniz şəhəri olan Batum tamamilə 
istirahətə yarayırdı. Və təqibçiləri də ona heç bir irad tuta 
bilməzdilər. Bircə onlara zəng etmək lazım idi. Ürəyində 
yaxınları üçün narahat idi. Amma başa düşürdü ki, 
Vladimir Vladimiroviç situasiyanı necəsə dəyişə bilər. 
Amma bunu yalnız şüuru deyirdi. Hisslərisə soyuq, 
praqmatik ağlın sferasından kənarda qalmışdı və o narahat 
olmağa davam edirdi. 
www.vivo-book.com 
 408 
Tamara vanna otağından çıxdı. Bədən üzvlərinin iri 
olmasına baxmayaraq, fiqurası qüsursuz idi. Dronqonun 
üzündə biixtiyar rəğbət ifadəsi oyandı. Görünür, qadın 
onu doğru anladı, bir qədər qızarıb dəsmalla örtündü və 
xahiş etdi: 
– Üzünü çevir. 
Dronqo artıq ona baxmadan vanna otağına keçdi. 
Üzünü qırxana kimi situasiyanı hərtərəfli düşünməyə 
vaxtı oldu. Narkotik yüklər limandan, faktiki olaraq bu 
yerlərin gizli sahibi Şalva Ruruanın razılığıyla keçirdi. 
Ümumi hərc-mərclik şəraitində, bütün sahilyanı 
limanlarda geniş yayılmış hal olan intizamsızlıqda, 
Gürcüstanın indiki vəziyyətində, kiminsə tərəfindən ciddi 
nəzarətə ümid etmək avamlıq olardı. Amma Tamaranın 
bura gəlişi bunun əksini deyirdi. Dağılma və tənəzzülün 
ən çətin şərtlərində işləyən gürcü çekistləri – onları hələ 
də belə adlandırırdılar – öz adamlarını bütün sahil boyu 
ən təhlükəli cinayətkar qrupun içinə yeridə bilmişdilər. 
Amma həm Batumda, həm də Moskvada rəqiblərin peyda 
olması bütün işləri korlayırdı. Lauton haqlıydı, burda 
www.vivo-book.com 
 409 
ədəbdən kənar bir vurnuxma gedirdi. Sanki narazı qalan 
rəqiblər itirdiklərini bərpa etməyə çalışırdılar. Mixo və 
Arçil Qogiyanın qətli onların açıq-aşkar imzası, 
Zaqafqaziyadakı hadisələrə marağıydı. 
İndi bu işlə Gürcüstan hüquq-mühafizə orqanları 
ciddi şəkildə məşğul olarkən o, rahatca gedə bilərdi. 
BMT-nin ekspertlər komitəsinin və İnterpolun gizli 
qaydalarına görə belə məsələlərin həllində üstünlük 
həmişə yerli hüquq-mühafizə orqanlarının tərəfindəydi. 
Hərçənd, bu orqanların cinayətlə mübarizə arzusu və 
səriştəsi böyük şübhə doğursa da, ümumi prinsipə qeyd-
şərtsiz əməl olunurdu. Əgər ölkənin hüquq-mühafizə 
orqanları və cəmiyyəti cinayətlə mübarizə aparmaq 
istəmirsə, heç bir agent durumu düzəldən deyil. Dərman 
qəbul etmək istəməyən xəstəni müalicə etmək olmaz. O 
ölümə məhkumdur. 
O, hamamdan çıxanda Tamara artıq əynini 
geyinmişdi. 
– Mən zəng etmək istərdim, – Dronqo xahiş etdi. 
– Hara? 
www.vivo-book.com 
 410 
O, öz şəhərinin adını dedi. Birinci dəfə. 
Tamara qaşlarını qaldırdı, amma heç nə demədi. 
– Yaxşı. Mənim kabinetimdən zəng edə bilərsən. 
Sənə şəhərlərarası telefonu verərəm. Daha yaxşısısa özüm 
zəng edim, sifariş verim, tez bağlayacaqlar. 
– İndi geyinərəm. 
Onlar birlikdə aşağı düşüb restoranda nahar etdilər. 
Səhər yeməyi zamanı Tamara zəng etmək üçün masadan 
uzaqlaşdı. Onlar restorandan çıxanda Şarovun örtülü 
cəsədinin xərəkdə aparıldığını gördülər. 
– Nə olub? – mehmanxananın hollunda olan kənar 
şahidlər soruşurdular. 
– İnfarkt, – ağ xələt geyinmiş adamlar hamını 
sakitləşdirirdi. Tamaranın yanından keçərkən onlardan 
biri dedi: 
– Hər şey qaydasındadır. Çox sağ ol. – Tamara 
gözlərini yumdu. Dronqo uzun müddət Şarovun aparıldığı 
xərəyə baxdı. 
– O yerli deyildi, – Dronqo xatırladı, – Moskvadan 
idi. 
www.vivo-book.com 
 411 
– Hə, – qadın razılaşdı, – biz əminik ki, bütün 
əlaqələr ordadır. Kimsə “Minqrel qrupunu” Şalvanın 
üstünə yönəldib. Bunun arxasında çox böyük adamlardan 
biri durur. Sən axı bura bunun üçün gəlmisən?! 
– Demək olar ki.  
– Sən mənim sualıma cavab vermədin – sən hansı 
təşkilatı təmsil edirsən? 
– İnterpol. 
– Hər şey doğrudur. Mən belə də düşünürdüm. Sən 
ya casus olmalıydın, ya beynəlxalq polis. Ya da quldur, 
amma yox, bu istisnadır. Quldur mənim xoşuma 
gəlməzdi. 
– Çox sağ ol. Bəs sizin fikrinizcə “Minqrel 
qrupunun” arxasında kim dayana bilər? Əgər onlar Şalva 
Ruruanın qarşısına əlcək atmağa qərar veriblərsə, çox 
böyük himayədarları olmalıdır. 
– Bilmirəm. Amma məncə himayədar 
Moskvadadır. Şalva Mixonun ən yaxın adamıydı. Onlar 
Mixonun, bütün Rusiyada tanınan PAK və “Ampeks” 
firmalarını birlikdə təsis ediblər. İndisə kimsə Mixonu 
www.vivo-book.com 
 412 
öldürür və Şalvanın hakimiyyətinə iddia edir. Başa 
düşürsən? 
– Başa düşürəm. Düşünürsən ki, köklər 
Moskvadadır? 
– Düşünmürəm, əzizim bilirəm. Bizim adamların 
ələ keçirdiyi şəxs Şarovla birlikdə gəmiyə hücumda 
iştirak edib. Bu, Tsxaltubodan göndərilən yaraqlıydı. O 
danışıb ki, Batuma Şarovla birlikdə gəlib. Daha bir 
yekəpər, keçəl kişi olub, amma bunlar onu tanımırlar. 
Gəmiyə hücum əmrini o verib. 
– Bu nə vaxt olub? 
– On gün əvvəl. Sonra keçəl, bir neçə nəfər götürüb 
Ermənistana gedib. Bunlarsa siqnal gözləyirmiş. Və iki 
gün əvvəl o siqnalı alıblar. 
– Mixonu nə vaxt öldürüblər? – o artıq nəsə 
anlayaraq soruşdu. 
– İş də bundadır. Moskvada Mixonun ölümü 
hücum üçün siqnal olub. Onların əsas məqsədi narkotiklər 
olub. Qalanını sən bilirsən. Gedək, danışığı sifariş edim. 
www.vivo-book.com 
 413 
Onlar təmtəraqlı vestibüldən keçib xidməti hissəyə 
döndülər. Soldan ikinci kabinet bağlıydı. Tamara açarı 
çıxardı. 
– Keç, – onu dəvət etdi. 
Kiçik kabinet kifayət qədər təmiz və səliqəliydi. 
Masadan sağda asılmış qadın və uşaq şəkli diqqəti 
çəkirdi. 
– Oğlundur? 
– Hə, – qadın qürurla dedi, – o artıq hər şeyi 
anlayır. Saymağı, oxumağı bilir. 
– Allah saxlasın. Ona bizdən daha yaxşı bir 
zəmanədə böyüməyi arzu edirəm. O vaxta kimi bütün 
bunlar bitəcək və insanlar normal yaşamağı öyrənəcəklər. 
– Düşünmürəm, – o, inadla etiraz etdi, – hərdən 
mənə elə gəlir ki, bu müharibələr heç vaxt qurtarmayacaq. 
– Belə danışma. 
– Yaxşı, qanını qaraltmayacağam. Hansı nömrədir? 
O, nömrəni dedi. Qadın kiməsə zəng edib uzun 
müddət gürcücə nəsə xahiş etdi. Tamaranın nitqi qalın 
səsilə xüsusilə gözəl alınırdı. Nəhayət, o, dəstəyi qoydu. 
www.vivo-book.com 
 414 
– Əlaqə yoxdur, amma söz verdilər ki, 
yaradacaqlar. Otur, gözlə. 
Qadın oturub siqaret çıxardı. 
– Sən çox çəkirsən, – Dronqo yumşaq tərzdə qeyd 
etdi. 
– Ərimin ölümündən sonra belə oldu... 
Onlar susdular. 
– Oğlunun adı nədir? – Dronqo soruşdu. 
– Tengiz. 
– Sən həmişə onun haqqında düşün. Bu yaşamağa 
kömək edir. 
– Bilirəm. 
– Deməli, sən belə hesab edirsən ki, yeni narkotik 
yük partiyaları Ermənistandan gələcək? – o hər şeyi axıra 
qədər aydınlaşdırmalıydı, bundan başqa, bu yolla qadının 
fikrini dərhal yayındırmaq olardı. 
– Yox. Daha uzaqdan. Qarabağ dəhlizindən. Orda 
sərhədin mühafizə olunmayan böyük bir hissəsi var. 
Yüklər də elə ordan gəlir. Daha sonrasa Ermənistandan 
bizə, Batuma gəlir. Burdan da dənizlə Türkiyəyə gedir. 
www.vivo-book.com 
 415 
– Bəs bu keçəlin adı nəydi, bilmirsən? 
– Məncə, heç kim bilmir. 
– Deməli, onlar paralel şəbəkə yaratmağa çalışır, öz 
əlaqələrini qurmaq istəyirlər. Bəs bu kim ola bilər? 
– Siz daha asan müəyyən edə bilərsiniz. Bizim 
təhqiqatımız Gürcüstan daxilində baş verir. Sizin üçünsə 
bütün planet təhqiqat obyektidir. 
– Bəs “Minqrel qrupu?” Orda bilə bilərlər? 
– Onlarla da işləyirlər. Amma hələ ki dəqiq bir şey 
yoxdur. Biz elə bilirdik ki, onun haqqında bizə sən danışa 
bilərsən. Hətta elə hesab edirdik ki, sən ordan gəlmisən. 
Sonra Tiflisdən necə gəldiyini yoxladıq və dəqiq 
aydınlaşdırdıq ki, Moskvadan gəlmisən. Vizanı bizim 
səfirlikdə sənədləşdiriblər. Onlar təsdiqləyiblər. Onda biz 
belə qərara gəldik ki, sən ya casussan, ya da böyük bir 
cinayətkar. İnterpol heç ağlımıza da gəlmirdi, – Tamara 
etiraf etdi. 
– İndi bilirsən. 
– Heç vaxt İnterpol əməkdaşı görməmişdim, – 
qadın etiraf etdi, – onlar hamısı belə ağıllıdırlar? 
www.vivo-book.com 
 416 
– Mən özümü ağıllı kimi göstərirəm. Əslindəsə elə 
axmağam ki. Hətta səndən imtina etmək istəyirdim. 
Tamara gülüb siqaretini külqabıda söndürdü. 
– Hərdən mənə zəng edə bilərsən, – o sanki nəsə 
xahiş edirmiş kimi dedi. 
– Söz verirəm. 
– Və bir daha bu qədər gürcü çaxırı içmə. 
Aftandilin evindəki axşamdan sonra ayaq üstə dura 
bilmirdin. 
– Bu adət etmədiyimə görəydi. Mən o qədər də çox 
içmirəm. Amma belə çaxırı görəndə özümü saxlaya 
bilmədim. Deyəsən, sən haqlısan – bir daha belə bir şey 
olmayacaq. Mən özümü çox pis aparırdım? 
– O qədər də yox, dözmək olardı. 
Telefon zəng çaldı. O, dəstəyi qaldırdı. 
– Hə, – o dedi, – hə, sifariş vermişik. 
Onun şəhərilə bağlantı qurmuşdular. Onuncu və ya 
on birinci çağırışdan sonra xəttin o biri başında dəstəyi 
qaldırdılar. 
www.vivo-book.com 
 417 
– Kimdir danışan? – çox narazı səs eşidildi, bu 
həmin məxmər səsli yaramaz deyildi. 
– Mənə təklif olunmuşdu ki, zəng edim, – o dedi. 
– Danışan kimdir? 
O, bir qədər susdu. Tamaraya nəzər saldı. 
– Kimin danışdığını siz bilməlisiniz. – Doğrudanmı 
“məxmər səsli” onu aldadıb? Qorillaları isə 
aeroportdadır? 
– Hə, bu sizsiniz? – birdən həmsöhbəti dedi. – Hə, 
mənə demişdilər ki, siz zəng edəcəksiniz. Yaxşı, mən 
dəstəyi verim. 
– Daha bir neçə söz əlavə etməyi də unutmayın. 
– Eşidirəm. 
– Mən orda olmadığım müddətdə nəsə olsa, 
hamınızın qulağını kəsəcəyəm. Belə də çatdırın. 
Qafqazda bu şərəfsizlik rəmziydi. 
O biri tərəfdə dəstəyi qoydular. Dronqo qadına 
baxdı. Qadın soruşdu: 
– Orda problemləriniz var? 
– Hə, orda yaxınlarım, ailəm var. 
www.vivo-book.com 
 418 
– Arvadın? – o öz sualını saxlaya bilmədi və ya 
saxlamaq istəmədi. 
– Mən evli deyiləm. Orda bacımın ailəsi var. 
– İndi başa düşdüm. Siz bu şəhərdənsiniz. 
– Hə. 
– Bu ki çox yaxındır. 
– Bu heç nəyi dəyişmir, – o, kədərlə dedi, – biz 
hətta eyni şəhərdə yaşaya bilərik. Və görüşmərik. Bizim 
spesifikliyimiz belədir. 
– Başa düşürəm, – qadın növbəti siqareti çıxardı. – 
Nə vaxt getmək istəyirsən? 
– Elə indi. Tiflisə gedən qatar nə vaxt çıxır? 
– Üç saatdan sonra, – Tamara öz saatına baxdı. 
– Deməli, üç saatımız var. Şəhərə çıxaq, – Dronqo 
təklif etdi, – əlbəttə ki, əgər sən mənimlə görünə 
bilərsənsə. 
Növbəti üç saat ərzində onlar demək olar ki, heç nə 
danışmadılar, sanki vacib olan hər şey deyilmişdi. Üç 
saatdan sonra Tamara onu vağzala ötürdü. Düz qatarın 
yanında onun yanağından öpüb pıçıldadı: 
www.vivo-book.com 
 419 
– Əlvida. 
Və bu onun sonuncu sözü oldu. Bir dəqiqə sonra 
qatar onu Tiflisə aparırdı. 
 
   XXIV HİSSƏ 
Bu gün Bağırov Moskvada Rubinçiklə görüşürdü. 
Mixeyev möcüzə nəticəsində, Mixonun öldürüldüyü 
həmin mənfur gecədə liftə girən hündürboylu kişini görmüş 
adamı tapmışdı. Təsvirlərə görə o, Semyonovanın 
qonşusunun sözlərindən tərtib olunmuş fotorobotla üst-üstə 
düşürdü. 
Bu gün Dronqo Tiflisdən Aeroflot reysiylə Moskvaya 
uçmağa çalışırdı. Tamarayla ayrılıq həm kədərliydi, həm də 
ağır gəlirdi. Sanki kimsə mahnını ifanın elə əvvəlində 
kobudcasına yarımçıq kəsmişdi. Davidə zəng etmədi, başa 
düşürdü ki, o, Moskvaya qardaşının dəfninə gedib. 
Bu gün Bakıda Cəfərov nəhayət ki, buraxılışların 
respublika baş prokurorunun müavini Ənvər Vəliyevin 
tapşırığıyla verildiyini öyrəndi. Və cinayətkarların qonşu 
respublikalarda da himayədarları olduğunu təsdiqləyə bildi. 
www.vivo-book.com 
 420 
Deməli, onların aksiyaları koordinasiya olunmuş və dəqiq 
düşünülmüşdü. 
Həmin gün türk firmasının anbarına hücum və baş 
verən atışma haqqında öyrənən Lauton və Dyulua ilk dəfə 
olaraq, Türkiyədə əldə olunmuş materiallardan istifadə 
edərək aktiv fəaliyyətə başladılar. 
Bu gün Tamara öz oğlunu çimizdirərkən ona adını 
belə deməyən naməlum adamı xatırlayırdı. 
Bu gün Şalva Rurua otuz doqquz dərəcə qızdırmayla 
yataraq özünü çoxsaylı mühafizəylə əhatə etmişdi. O əmin 
idi ki, onu öldürməyə gələcəklər. 
Bu gün... bir sözlə, bu gün vacib və qeyri-vacib, 
əhəmiyyətli və önəmsiz bir çox hadisələr baş verirdi. Amma 
qoca Vikenti Alekseyeviç üçün bu gün onun uzun və çətin 
həyatında ən yaddaqalan gün idi. 
Vikentinin yaşadığı Klinovsk şəhəri Moskvadan qırx 
yeddi kilometrlik məsafədə yerləşirdi. Bu, anlaşılmazlıq 
nəticəsində şəhər adlanan sakit, səliqəli Moskvaətrafı 
qəsəbəydi. Onlar sülhpərvər və poetik adı olan “Bahar” 
küçəsində yaşayırdılar. Vikenti Alekseyeviç evinin 
www.vivo-book.com 
 421 
qabağındakı skamyada oturub təsadüfi keçənləri seyr etməyi 
xoşlayırdı. Yaşı artıq səksəni haqlamışdı, amma qırx üçüncü 
ildə yaralanmağına rəğmən gözü və qulağı hələ sözünə 
baxırdı. Onların altımərtəbəli kərpic evi şəhərdəki ən məşhur 
binaydı. Əvvəla, burda öz zamanında Şərəf ordenli Sergey 
Reçistıy yaşamışdı. İkincisi, daha sonralar burda, sonradan 
paytaxta yaxşı vəzifəyə getmiş şəhər icra hakimi də bir 
müddət yaşamışdı. Onların binasındakı üçotaqlı mənzillər 
bir çox paytaxt binalarındakı mənzillərə xas olmayan 
quruluşuyla fərqlənirdi. Ümumilikdə, yüz kvadrat metr 
sahədən ibarət olan mənzillərin altmış iki kvadrat metri 
yararlı sahə sayılırdı. İki böyük eyvanı və hər bir xanımın 
arzusu olan on beş kvadrat metrlik sahəyə malik mətbəxi var 
idi. Və nəhayət, üçüncüsü, bina bir də onunla məşhur idi ki, 
“Balçuq-esteyt” firması üçüncü mərtəbədə mənzil satırdı və 
bütün qonşular səbirsizliklə binalarına kimin köçəcəyini 
gözləyirdilər. Kimsə öyrənmişdi ki, mənzil Klinovsk üçün 
ağlagəlməz məbləğə – otuz səkkiz min dollara satılırdı. 
Əlbəttə ki, indi hamı Klinovsk milyonçusunun gəlişini 
gözləyirdi. 
www.vivo-book.com 
 422 
Vikenti Alekseyeviç milyonçular haqqında olan bu 
söhbətləri sevməzdi. O öz həyatını şərəflə yaşamışdı, 
övladları, nəvələri, indi də nəticələri var idi. Böyük Vətən 
müharibəsi əlili kimi aldığı təqaüd normal idi. Ona bundan 
artığı heç lazım da deyildi. O, qızıyla yaşayırdı və bütün 
pulunu ona verirdi. Ona görə milyonlar və milyonçular 
haqda söhbətləri sevməzdi. Tanrıya şükür ki, “snikers” və 
“koka-kola”dan başqa, Klinovskada demək olar ki, əsaslı 
dəyişikliklər baş verməmişdi. Moskvanı dolduran xarici 
maşınlar da bu yerlərə nadir hallarda gəlirdi. 
Yaxın zamanlardan etibarən o, tez-tez evlərinin 
qarşısından keçib vağzala tərəf gedən hündürboylu bir kişini 
görürdü. Bu kişinin əlində tez-tez kiçik, amma çox gözəl bir 
çamadan olurdu, sanki onun sahibi diplomat və ya bank 
işçisiydi. Vikenti Alekseyeviçə bu sirli adamın məhz nə işlə 
məşğul olduğunu bilmək çox maraqlıydı, amma soruşmağa 
utanırdı. Özü də Klinovsk kimi kiçik şəhərcikdə 
yaşamaqlarına baxmayaraq, hər halda naməlum adama 
yanaşmaq yaxşı deyildi. 
www.vivo-book.com 
 423 
Bir dəfə hündürboy kişi onların həyətindən keçəndə 
qoca təsadüfən arxasında iki qonşunun söhbətini eşitdi. 
– Ora bax, ora bax, Mixaylovna, səninki getdi, – 
“Süpürgə” ləqəbli deyingən qonşusu dedi. 
– Yaxşı adamdır, – Mixaylovna hörmətlə dedi, – pulu 
da vaxtında ödəyir, nazlanmır. Sakit adamdır, evə qadın 
gətirmir. Hətta təəccüblənirəm, bəlkə xəstədir. Hərdən ona 
zəng gələnə kimi evdə yatır. Amma həmin gün səhər iki 
çamadanla gəlmişdi. Gördüm ki, əhvali-ruhiyyəsi yaxşıdır: 
“Necəsən?” – deyə soruşdum. O isə mənə dedi ki, 
istəyirsiniz, sizə yeni paltaryuyan maşın alım, 
univermaqdakı alman istehsalı olan maşını. Dilim tutuldu. 
Daha ona heç nə demədim. O, sabahısı gün gedib həmin 
maşını aldı. 
– Bəxtəvərsən, Mixaylovna, – paxıl qonşusu ah 
çəkdi, – belə kirayənişini Tanrı göndərib. 
– Bəyəm mən pisəm? Doğma anası kimiyəm. 
Paltarını da yuyuram, yeməyini də bişirirəm. Deyir ki, bu 
yaxınlarda gedəcək. Amma hələ ki pul ödəyir, mənə nə 
lazımdır, heç nə. O razıdır, mən razıyam. 
www.vivo-book.com 
 424 
Mixaylovnanın evi un məmulatları satılan dükanın 
yanında yerləşirdi. Birdən qocanın yadına düşdü ki, çörək 
almağa söz verib. Yuxarı qalxıb yanıyla qaçan nəticəsindən 
xahiş etdi: 
– Vitek, get nənəndən pul istə. De ki, baba çörək 
almağa gedir. 
Oğlan başını tərpədib evə qaçdı. Onun yeddi yaşı var 
idi və başa düşmürdü ki, nənəsi, Vikenti Alekseyeviçin qızı 
onun babasına niyə ata deyir. Axı onlar ər-arvad 
olmalıydılar. Oğlana izah edə bilməzdilər ki, Anyanın əri o 
doğulmazdan on beş il əvvəl həlak olmuşdu. O yüksək 
səviyyəli montajçıydı. 
Uşaq pulu gətirdi. Qoca nəticəsinin əlindən tutub 
tələsmədən dükana getdi. 
Elə bu an enlikürək, möhkəm bədənli, saçları qısa 
vurulmuş tanımadığı bir adamın tələsik addımlarla 
Mixaylovnanın evinə sarı getdiyini gördü. Evin pəncərələri 
açıq idi. Mart ayı olmasına baxmayaraq, o, evin havasını 
dəyişməyi xoşlayardı. Qoca, pəncərələrin birində 
kirayənişini sezdi. 
www.vivo-book.com 
 425 
Qoca, Mixaylovnanın evinin yanındakı skamyada 
oturdu. Uşaqsa yerdə soxulcan gördü və bu cəlbedici 
obyektin hara gedəcəyiylə maraqlanmağa başladı. Qoca, 
nəfəsliyin altında oturmuşdu. Naməlum adam öz 
pəncərələrini heç vaxt açmırdı, yalnız çoxlu siqaret çəkəndə 
ev sahibəsinin təkidiylə nəfəsliyi azca aralı qoyurdu. 
Vikenti Alekseyeviç artıq yoluna davam etmək 
istəyirdi ki, birdən diqqətini çəkən sözlər eşitməyə başladı. 
– Ryaboy salam göndərdi, – qonaq kirayənişinə 
müraciətlə dedi, – soruşur ki, pul hanı? 
– Kursk vağzalında. Hamısı saxlama 
kamerasındadır. İki yüz min dollar. 
Bu məbləği eşidən qoca az qala skamyadan yerə 
yıxılacaqdı. İlahi, nə böyük puldur, o isə fikirləşirdi ki, 
onların binasına milyonçu köçə bilər. Mixaylovnanın 
kirayənişininin pulu on dəfə artıq idi. 
– O sənə iki yüz min ödəmək istəyirdi? – qonaq 
şübhəylə soruşdu. 
– Məncə, yox. O, pulu Ryaboya göndərmək istəyirdi. 
Birlikdə hansısa əməliyyatı hazırlayıblar. Mixosa pulun bir 
www.vivo-book.com 
 426 
hissəsini mənə verməyi qərara alıb ki, Ryaboyu aradan 
götürüm. O bilmirdi ki, məni elə Ryaboy göndərib, nəsə 
qaydasında olmasa, Mixonu öldürüm deyə. Elə də alındı. 
Mixo mənə mehmanxanada görüş təyin etdi ki, mən Nyu-
Yorka uçum. Mənsə orda onun işini bitirdim. Düzdür, 
çıxanda balaca bir problem yarandı, növbətçi qadın məni 
gördü. Amma bu daha qorxulu deyil. İki gündən sonra onu 
da tapdım. O, indi məni heç vaxt tanıya bilməyəcək. 
– Bəs Lazarevlə necə əlaqə saxlayırsan? 
– Həftədə bir dəfə ona özüm zəng edirəm. Bu 
axmaqlara inanmaq olmaz, hamı nəyisə düzgün etmir. 
Ryaboyun adamlarını necə pis vəziyyətdə qoyduqlarını 
eşitmisən? 
– Bilirəm, onların qulaqlarını kəsiblər. 
– Elədir – qulaqlarını. Yəqin ki, Lazarevin adamları 
ələ veriblər. Ya da axmaqlıqlarından ağızlarından qaçırıblar. 
Yox, yaxşısı budur, mən bu sakit yerdə yaşayım. Bu şəhərdə 
heç təhlükəsizlik orqanı da yoxdur. Məncə, iki milis var, 
onlar da əlildir. Bu yer elə mənə görədir. Sizsə pulu Kursk 
vağzalından götürə biləsiniz. Yeşiyin nömrəsi... 
www.vivo-book.com 
 427 
Vikenti Alekseyeviçin yaxşı yaddaşı varmış. O başa 
düşürdü ki, həm yeşiyin nömrəsini, həm də kodu eyni 
zamanda yadında saxlaya bilməyəcək. Ona görə yalnız 
yeşiyin nömrəsini yadda saxlamaq lazım idi. Elə belə də 
etdi. O, skamyada donmuş şəkildə oturmuşdu, qulaqlarına 
inanmırdı. Divarın o üzündə onun yalnız filmlərdə gördüyü 
iki əclaf, iki quldur söhbət edirdi. Belə bir hadisə haqda 
kimsə danışsaydı, heç vaxt inanmazdı. İki quldur açıq 
şəkildə insanların qətli və çox böyük pullar haqda 
danışırdılar. Qoca, onların qulaqlar haqda nə danışdığını 
dərk etmədi, amma bilirdi ki, yaxşı heç nə 
danışmayacaqdılar. Və bu cür adamlar onların şəhərində 
yaşayır, onlarla eyni havada nəfəs alır, onun qonşusu 
Mixaylovnanın evində qalırdı! Qoca veteranı qəzəb bürüdü. 
O artıq nəfəsliyə qalxıb onların necə bir yaramaz olduqları 
barədə qışqırıb aləmə car çəkmək istəyirdi ki, öz nəticəsini 
gördü. Uşaq gülə-gülə qaçmağa can atan soxulcanı izləyirdi. 
Qoca qorxdu. Özünə görə yox, o artıq heç nədən qorxmurdu. 
Uşağa görə. Bu, qızının birinci nəvəsiydi. Və onunla risk 
edə bilməzdi. Buna görə də ürəyini tutaraq arxasındakı 
www.vivo-book.com 
 428 
mənzildə gedən söhbətə ixtiyarsız olaraq qulaq asa-asa 
skamyada oturub qaldı. 
Evdə söhbət edənlərin heç ağlına belə gəlmirdi ki, 
onların bütün danışığını nəfəsliyin düz altında oturan qoca 
eşidir. Bu, hər bir peşəkarın həyatında yalnız bir dəfə baş 
verən hadisəydi. Bir pillə aşağı və ya bir pillə yuxarı 
olmaqla. Ömründə bir dəfə möcüzə baş verir və insanın 
inanılmaz dərəcədə bəxti gətirir. Ölümdən bir tük qədər 
məsafədə olarkən xilas ola bilir. Və ya elə bir hadisə baş 
verir ki, nadir bir kombinasiyayla qarşı-qarşıya gəlirsən və 
anlayırsan ki, bu uğursuzluqda öldürücü bir şey var. 
Ryaboyun Moskvaya göndərdiyi peşəkar qatil ələ 
keçməmək üçün əlindən gələni etdi. Onu tanıya biləcək hər 
kəsi tərəddüdsüz öldürürdü. Şəhərdən əlli kilometr uzaqda 
yaşayırdı ki, onu tapa bilməsinlər. O ən sadə bir yerdə 
mənzil kirayələmişdi, sadə həyat tərzi sürürdü, içmirdi, 
özünə diqqət çəkməməyə çalışırdı, aldığı pulları demək olar 
ki, xərcləmirdi və heç vaxt əlaqəyə şəxsən özü girmirdi. 
Yalnız telefonla və öz zəngindən sonra kontakta girirdi. Elə 
görünürdü ki,  hər şeyi nəzərə alıb. Onu tanıya və ya ələ 
www.vivo-book.com 
 429 
keçirə bilməmələri üçün demək olar ki, hər şeyi. O ən xırda 
detallara qədər planlar düşünür, özündən sonra heç bir iz 
qoymamağa çalışırdı. Amma indi bu cür axmaqcasına ələ 
keçmişdi. Divarın o üzündə oturan qoca onun bütün səmimi 
söhbətlərini eşidirdi. Belə bir uğursuzluq hərdən baş verirdi. 
Və bütün peşəkarlar bunu bilirdilər. Elə onlar məhz bu cür 
hallarda bütün bacarıqlarını nümayiş etdirməliydilər. Çünki 
bu cür situasiyada sağ qala bilmiş adam hesab edə bilərdi ki, 
“güllə iki dəfə eyni yerə düşmür”. 
– Ryaboy ikinci gürcü üçün sənə təşəkkürünü 
bildirir. Arçilə görə. 
– Məncə, bu ən çətin işim idi. Onun əla mühafizəsi 
vardı. Yaxşı ki tüfəngim yanımdaydı. Yoxsa, heç nə 
alınmazdı. 
– Gəl, bitirək, bütün gürcülər səni şəhər boyu 
axtarırlar. Ryaboy xahiş edir ki, sən evə qayıdasan. 
Pasportun özündədir? 
– Pasportla bağlı qaydasındadır. 
– Onda aradan çıx. Amma Moskvadan yox. Başqa 
şəhər seç, məsələn Kiyevi. Amerikaya ordan da təyyarələr 
www.vivo-book.com 
 430 
uçur. Bir də diqqət et ki, gürcülərin əlinə düşməyəsən. 
Onlar sənin də qulaqlarını kəsəcəklər. 
– Amma Lazarev daha hansısa iş haqda danışırdı. 
Bir heykəltəraşı da aradan götürmək lazımdır. 
Azərbaycanlıdır. Məndə onun şəkli var. Lazarev otuz min 
verəcəyini vəd edib. Mən işi görməmiş gedə bilmərəm. 
Elə Ryaboy özü də bu sifarişi təsdiq edib. 
– Onda bu işdən sonra yoxa çıx. Bu heykəltəraşı nə 
vaxt aradan götürmək fikrindəsən? 
– Elə sabah. Və bir daha bura qayıtmayacağam. 
Artıq hər şeyi hazırlamışam, narahat olma. Bəs özün Nyu-
Yorkdan necə gəlmisən? Moskvadan? 
– Mən hələ dəli olmamışam. Aeroportda daim 
bizim rəqiblərin adamları dayanır, bütün gələnləri 
yoxlayırlar. Ona görə Leninqraddan, lənət şeytana, Sankt-
Peterburqdan gəlmişəm. 
– Onda hər şey doğrudur. Bəs özün necə 
gedəcəksən? 
– Nə çox sual verirsən, Saplya? Həddən artıq maraq 
göstərirsən. 
www.vivo-book.com 
 431 
– Uzun yaşamaq üçün. Bəlkə elə çıxışlar var ki, 
onları mən də bilməliyəm.  
Qoca daha dinləmək istəmədi. Qorxmuş uşağı götürüb 
çörək dükanına tələsdi. Sonra dayanıb milis idarəsinə tərəf 
döndü. Rayon şöbəsində qocanın nə istədiyini uzun müddət 
anlamadılar. Sonra başa düşdülər ki, söhbət cinayətkarlardan 
gedir. Hərçənd, növbətçi əmin idi ki, dollarlar və kəsilmiş 
qulaqlar haqda danışan qoca ağlını itirib. Vikenti 
Alekseyeviç az qala ağlayacaqdı – həyatında ilk dəfə ona 
inanmırdılar. Uşaq da bərkdən ağlayırdı. O, bu yad 
insanların arasında neylədiklərini anlamırdı. Yarım saat 
sonra Cinayət-Axtarış İdarəsinin rəisi qocanı dinləyərkən 
anladı ki, söhbət çox böyük hadisələrdən gedir. Və o zaman 
üç əməkdaşını qocanın dediyi həmin evə göndərdi. Amma 
artıq gec idi. Axmaq növbətçi Mixaylovnanın evinə zəng 
edib orda quldurların, dollarların və kəsilmiş qulaqların 
olub-olmadığını soruşmağa macal tapmışdı. Əlbəttə ki, 
Mixaylovna uzun-uzadı gülmüşdü və onun gülüşünü 
kirayənişini də eşitmişdi. Qadın da ona hər şeyi danışmışdı.  
www.vivo-book.com 
 432 
Kirayənişin tələsdiyindən heç onu öldürmədi də. 
Sadəcə çamadanını götürüb dərhal qapıdan çıxmışdı. Ona 
görə milis gələndə evdə qorxmuş ev sahibəsindən başqa heç 
kim yox idi. O, yavaş-yavaş anlamağa başlayırdı ki, 
kirayənişini heç də özünü göstərmək istədiyi kimi adam 
deyilmiş. Cinayət-Axtarış İdarəsi rəisi bütün yolları 
yoxlamağı tapşırmışdı, amma kirayənişin heç harda yox idi. 
İki saat sonra məlumatları yoxlayarkən aydın oldu ki, 
kirayənişin axtarışda olan qatilə çox oxşayır. Daha üç saat 
sonra qəzəblənmiş Mixeyev şəhərə gəldi. O, yeni 
təfərrüatları araşdıraraq qocanı uzun müddət sorğu-sual etdi. 
Həyatında ən böyük səhvi etdiyini anlayan şəhər 
şöbəsinin növbətçisi işdən kənarlaşdırılmışdı. Milis 
əməkdaşları bütün şəhər boyu yoxa çıxan qatili axtarırdılar. 
Amma əlbəttə ki, heç nə tapmadılar. Nə kirayənişin, nə onun 
qonağı, nə də çamadanlar tapıldı. Qoca Kursk vağzalındakı 
yeşiyi də xatırladı. Mixeyevin tapşırığıyla vağzala Cinayət-
Axtarış İdarəsinin operativ qrupu göndərildi. Əmr 
olunmuşdu ki, orda peyda olan istənilən adam ələ keçirilsin. 
Mixeyev başa düşürdü ki, təqibdən belə ustalıqla qaça bilən 
www.vivo-book.com 
 433 
muzdlu qatili yaxalamaq üçün əllərinə unikal şans keçmişdi. 
Və onlar öz şanslarını belə bacarıqsızlıqla qaçırmışdılar. 
Yeganə ümid şəhərə gələn qonağa qalmışdı. Qocanın 
danışıqlarından və ev sahibəsinin ifadəsindən belə çıxırdı ki, 
növbətçi evə zəng edərkən qonaq artıq evdə olmayıb. 
Deməli, o, təsadüfi şahidin onların bütün söhbətini eşitdiyini 
bilmədən gedə bilərdi. Busa o demək idi ki, o, mütləq 
vağzalda peyda olacaq. Saxlama kamerasında on dəqiqəlik 
texniki fasilə elan edib yeşiyi ehtiyatla açdılar. Cinayət-
Axtarış İdarəsinin xadimə paltarı geyinmiş əməkdaşları guya 
zibil təmizləyirdilər. Yeşikdən, Moseşvilinin iyirmi ədəd 
yüzdollarlıq dəstləri olan çamadan çıxdı. Bunun əvəzinə ora 
saxta pullar olan çamadan qoydular. Üzərinə hər ehtimala 
qarşı aşkar etmə sistemi də yapışdırdılar. 
Mixeyevin əməkdaşları çamadanı “Kontinental 
Bank”ın işçilərinə göstərərkən onlar əmin etdi ki, bu, 
Mixonun ölümündən əvvəl aldığı və onun nömrəsindən 
yoxa çıxan pulla dolu çamadandır. Bundan iki nəticə 
çıxarmaq olardı: Ya Saplya – qoca onun ləqəbini də yadda 
saxlamışdı – pulu mənimsəyib, ya da o, mehmanxanaya 
www.vivo-book.com 
 434 
gələnə kimi çamadan artıq orda olmayıb və Mixo bu pulu 
başqa birinə ötürə bilib. 
Vağzalda operativ briqada növbə çəkməyə davam 
edirdi. Mixeyev Çijovu yanına dəvət edib Rafael Bağırovun 
özünə zəng etdi. 
– Sizi Kiyev rayonu Cinayət-Axtarış İdarəsinin rəisi 
narahat edir, – Mixeyev özünü təqdim etdi. Bağırov çox 
məşhur adam idi. Bir dəfə onu hətta ölkə Prezidentiylə 
birlikdə göstərmişdilər. 
– Sizə nə lazımdır? – Bağırov ikrahla soruşdu. Nazir 
və baş nazirlərlə ünsiyyətə alışdığından hansısa cılız milis 
məmuruyla danışmaq istəmirdi. 
– Biz görüşməliyik, – Mixeyev xahiş etdi, – çox 
vacibdir. 
– Kimin üçün vacibdir? – Bağırov kinayəylə soruşdu. 
– Təəssüf ki, bu gün artıq gecdir. Ola bilsin, mən sizi gələn 
həftə qəbul edə bilim. Telefonunuzu saxlayın, katibim qəbul 
vaxtını sizə bildirər. 
– Yaxşı, – Mixeyev sakitcə razılaşdı. – Sizi daha 
ağıllı bilirdim. 
www.vivo-book.com 
 435 
– Bu nə deməkdir? – deyəsən Bağırov birinci dəfə 
özündən çıxdı. 
– Söhbət sizin həyatınızdan gedir. Bu çox ciddi 
işdir, Rafael Mamedoviç, – Mixeyev mümkün qədər 
inandırıcı şəkildə dedi. 
Bağırov susdu. Uzun müddət susdu. Düz bir 
dəqiqə. Nəhayət, dedi: 
– Lənətə gələsiniz, yaxşı gəlin. 
– Hara? Evdə olacaqsınız? – Mixeyev 
dəqiqləşdirdi. 
O, Bağırovun maşınına zəng etmişdi. Nömrəni də 
çətinliklə Dövlət Dumasından tapmışdı. 
– Yox. Ünvanı sizə deyərəm. Amma gözləyin. 
Telefonlar dinlənilə bilər. Həm də sizin özünüzü təqdim 
etdiyiniz adam olduğunuza mənim təminatım yoxdur. 
Belə edək – öz kabinetinizdə olun, yarım saat sonra 
mənim adamım sizin ardınızca gələcək. 
Bağırov dəstəyi asdı. Digər tərəfdə nəsə şaqqıldadı. 
– Çox ehtiyatlıdır, – Mixeyev qeyd etdi, – onsuz da 
biz hamımız ondan çoxdan şübhələnirdik, amma sübut 
www.vivo-book.com 
 436 
edə bilmirdik. Əlbəttə, elə indi də heç nəyi sübut edə 
bilməyəcəyik, amma heç olmasa onu bir az sıxarıq. Bu da 
az deyil. 
– Bəs niyə onu xilas etməyə gedirsiniz? – Çijov 
anlamadı. – Qoy bu Saplya onu izləsin. Bir quldur o birini 
aradan götürür. Bizimçün nə fərqi? 
– Jenya, – Mixeyev narazılıqla dedi, – diletant kimi 
düşünürsən. Əvvəla, şəhərimizdə Vəhşi Qərbin 
ənənələrinin hökm sürməsinə yol vermək olmaz. İkincisi, 
Bağırov çox məşhur və hörmətli adamdır. Onunla həmişə 
xoşluqla dil tapmaq olar. Axı hər şey hamıya məlumdur. 
Və bizim sabah nəyə görəsə Azərbaycan qruplaşmalarının 
köməyinə ehtiyacımız olduqda Bağırovun yanına 
gedəcəyik. Əgər bu, şəxsən onun və ya adamlarının 
marağına toxunmursa, o həmişə kömək etməyə hazırdır. 
Özün “mühafizəçilərinin”, evinin yanında sənə hücum 
edən quldurların öhdəsindən necə gəldiklərini görmüsən. 
Məsələ burasındadır ki, belə quldurlar mafiyaya lazım 
deyil. Belələri ona normal işləməyə mane olurlar. Və 
onların da belə avaralardan bizim qədər zəhlələri gedir. 
www.vivo-book.com 
 437 
– Sizi dinləyəndə adama elə gəlir ki, mafiyadan 
yaxşı heç nə yoxdur. 
– Sadəcə olaraq, bunlar bizim gerçəklərimizdir. 
Mütəşəkkil qruplarla iş görmək məhəllələrdə at oynadan 
cibgir yeniyetmələrlə işləməkdən daha yaxşıdır. İnsanlar 
küçələrdə və bina girişlərində zorakılıqdan daha çox 
qorxurlar, nəinki daha böyük ziyan vuran bankirlər və 
maklerlərdən, – Mixeyev inandırıcı tərzdə dedi. 
Düz yarım saat sonra Bağırovun adamları gəldilər. 
Dəbdəbəli “BMW”-də onları Rafael Mamedoviçlə görüşə 
apardılar. Artıq axşam saat on bir idi. 
 
 
  XXV HİSSƏ 
Qarayevin məlumatını dinləyən Mirzə Cəfərov bu 
sarsıdıcı işin nəticələrini dəqiqliklə təsəvvür edə bilirdi. 
Amma geriyə yol yox idi. Və o birbaşa İmran Kazımovun 
kabinetinə qalxdı. 
– Nə olub? Qanın qaradır, – Kazımov soruşdu. 
www.vivo-book.com 
 438 
– Döyüş bölgəsinə buraxılışların kimin tapşırığıyla 
verildiyini öyrənə bildik. – Mirzə heç oturmadı. 
Kazımov nəsə hiss etdi, qaşlarını çatdı. 
– Konkret soyadı bilirsən? 
– Bilirəm, – o hər sözün necə çətinliklə başa 
gəldiyini hiss edirdi. 
– Kim? 
– Respublika baş prokurorunun müavini Ənvər 
Vəliyev. – O, bu cümləni birnəfəsə dedi. 
Kazımov ayağa qalxdı, Cəfərova baxmadan 
pəncərəyə yaxınlaşdı. Dayanıb DİN və prokurorluq 
binaları arasında yerləşən məktəbə baxdı. Sonra soruşdu: 
– Dəqiq məlumatdır? 
– Tamamilə. Vəliyevin tapşırığına əsasən beş təmiz 
blank verilib. 
– Onları prokurorluqda kim qəbul edib? 
– Vəliyev. 
– Bəs səndən başqa bu haqda daha kim bilir? 
– İbrahim Qarayev. Nizami rayonunun müstəntiqi. 
DİN-ə buraxılışları yoxlamaq üçün o getmişdi. 
www.vivo-book.com 
 439 
– Nazirliyin özündə buraxılışları nəyə görə 
yoxladığınızı bilirlər? 
– Deyəsən, hələ yox. 
Kazımov, nəhayət, üzünü ona döndərdi. 
– Mən Vəliyevi tanıyıram, – o sanki düşünürmüş 
kimi pauzalarla danışırdı. – Onun qüsurları çoxdur. 
Amma bu... Yox, bu ola bilməz. Mən buna əminəm. Nə 
etməyi düşünürsən? 
– Respublika prokurorunun qəbuluna getmək 
istəyirəm. 
– Yox, – Kazımov qəti şəkildə etiraz etdi, – əvvəlcə 
mən şəxsən Vəliyevlə danışacağam. Hər şeyi 
aydınlaşdırmaq lazımdır. Bu daha düzgün olar. 
Cəfərov susdu. O, Kazımova baxır və belə hallarda 
nə demək lazım olduğunu bilmədiyindən susurdu. 
– Mənə güvənmirsən? – Kazımov birdən soruşdu. 
– Mən indi kimə inanmaq lazım olduğunu da 
bilmirəm, – Cəfərov sakitcə dedi, – amma sizə əlbəttə ki, 
inanıram. 
– Qarayev hardadır? 
www.vivo-book.com 
 440 
– Mənim kabinetimdə. 
– Ora get və mənim zəngimi gözlə. Vəliyevlə özüm 
danışacağam, – Kazımov özü üçün çətin problemi həll 
etmiş kimi qətiliklə dedi. 
Cəfərov daha heç bir söz demədən sakitcə 
kabinetdən çıxdı. 
Kazımov telefona yaxınlaşdı. Kresloda oturub fikrə 
getdi. Əgər Vəliyev bu addımı düşünülmüş şəkildə atıbsa, 
onda Kazımov onun təkcə ən qatı düşməni olmayacaq. O 
həm də təhlükəli şahid olacaq. Və onda o bu gün evinə 
qayıtmaya da bilər. Amma Cəfərovla Qarayev qalır. 
Bundan başqa, nəsə Vəliyevin cinayətkarlarla birbaşa 
əlaqəsi olduğuna inanmağa mane olur. Əlbəttə, Vəliyev 
kifayət qədər şöhrətpərəst və ehtiyatlı adamdır. Amma o, 
quldurlarla iş birliyinə girməz. Bu onun işi deyil. 
Kazımov dəstəyi qaldırdı. 
– Eşidirəm, – Vəliyevin səsi gəldi. 
– Yanınıza gələ bilərəm? – Kazımov xahiş etdi. – 
Məndə dünənki hadisəylə bağlı məlumat var. 
– Gəlin, – Vəliyev dərhal izin verdi. 
www.vivo-book.com 
 441 
Qəbul otağında katibədən başqa heç kim yox idi. 
Heç kimi buraxmamağı xahiş etdikdən sonra Kazımov 
kabinetə girib qapını möhkəm bağladı. 
– Yeni nəsə var? – qonaq stullarının birinə 
əyləşəndən sonra Vəliyev soruşdu. Kazımov kreslolara, 
ümumiyyətlə, yaxınlaşmadı. Onlara yerləşmək çətin idi, 
durmaqsa ondan da çətin idi. 
– Cəfərov ələ keçirilmiş qulduru dindirib, – 
Kazımov qısaca bildirdi, – bir çox təfərrüatı öyrənib. 
– Yaxşı. Amma ən əsası qaçan qulduru tapmaqdır, 
– Vəliyev vurğuladı, – bu ən vacibidir. 
– Hə, – Kazımov razılaşdı, – bəlkə o, şəhərdə 
hardasa gizlənir. Onun maşınını respublika yollarında 
tapmaq mümkün olmayıb. O axı yoxa çıxa bilməz. 
– Siz nə demək istəyirsiniz? 
– Bu quldurun Bakıda öz əlaqələri və himayədarları 
olmalıdır. O hardasa yaxında gizlənib. 
– Siz bu himayədarları tapa bilərsiniz? 
– Sizin köməyinizlə, Ənvər Mamedoviç, – nəhayət, 
Kazımov dedi. 
www.vivo-book.com 
 442 
– Bu gün tapmacalarla danışırsınız, – Vəliyev 
xoşagəlməz tərzdə gülümsündü, – düşünürsünüz ki, mən 
o qulduru bağ evimdə gizlədirəm? 
– Yox. 
– Onda niyə mənim köməyimlə? Yoxsa mən yenə 
kiməsə zəng etməliyəm? 
– Döyüş bölgəsindən sərhədə keçmək üçün onlara 
buraxılışları kimin verdiyini yoxlamışıq, – Kazımov 
boğuq səslə dedi. – Bizə beş ədəd təmiz blank 
göndərilib... 
Sükut çökdü. Vəliyev hər şeyi anladı. Onun da 
haqqını vermək lazımdır. O, zərbələri qarşılamağı 
bacarırdı. Rəngi ağardı, qalstukunun düyününü azca 
boşaltdı, köynəyinin birinci düyməsini açdı. 
– Belə hesab edirsiniz ki, cinayətkarın həmin 
himayədarı mənəm? – Vəliyev sakit tərzdə soruşdu. 
– Yox. Amma siz kimin üçünsə bu buraxılışları 
istəmisiniz. Kimin üçün? 
Vəliyev susurdu. Şəhadət barmağıyla sağ gicgahını 
ovuşdurdu. Başı dəhşət ağrıyırdı. 
www.vivo-book.com 
 443 
– Məni elə kabinetimdə sorğu-suala tutursunuz? – 
respublika prokurorunun müavini süni şəkildə gülümsədi. 
– Ənvər Mamedoviç, siz məni çoxdan tanıyırsınız, 
– Kazımov bir qədər incik halda dedi. – Əgər mən sizi ələ 
vermək istəsəydim, bu məlumatla ya Prezident Aparatına, 
ya da respublika prokurorunun yanına gedərdim. 
Doğrudanmı, bu sizə aydın deyil? 
Vəliyev susdu. Amma Kazımovun dediyini də 
dəyərləndirib başa düşdü ki, o haqlıdır. Bunu anlamaq 
həddən artıq çətin idi, çünki tabeçiliyində olan biri 
qarşısında etiraf etmək məcburiyyətindəydi. Bu isə 
özündənrazı və qürurlu bir adam üçün dözülməz əzab idi. 
– Mənə Sadıxov zəng etmişdi, – Vəliyev, sanki dişi 
ağrıyırmış kimi üz-gözünü turşutdu. 
– Nazir müavini? – Kazımov dəqiqləşdirdi. 
– Hə. O, buraxılış üçün təmiz blanklar xahiş etdi. 
Mən də ona göndərdim. Dünəndən hökumət telefonuyla 
ona zəng edirəm, amma kabinetində yoxdur. Evdə 
deyirlər ki, bağ evində gecələyib. Katibəsisə deyir ki, 
tezliklə gəlməlidir. Amma o hələ də işə gəlməyib. 
www.vivo-book.com 
 444 
– Təmiz blankları o istəmişdi? – Kazımov 
dəqiqləşdirdi. 
Vəliyev başıyla təsdiqlədi. 
– O bunu kiminsə tapşırığıyla edib? – Kazımov 
amansız idi. 
Vəliyev cavab vermədi. Yalnız gülümsədi. 
– Siz Sadıxovun arxasında kimin dayandığını 
bilirdiniz? – Kazımov artıq Vəliyevin cavab 
verməyəcəyini anlayaraq yenə soruşdu. 
– Guya siz bilmirsiniz, – birdən Vəliyev dedi, – 
bütün şəhər, bu nazirliyi, eləcə də onlarla digərini kimin 
idarə etdiyini bilir. Mütləq soyad demək lazımdır? Onsuz 
da biz ona heç nə edə bilməyəcəyik. 
– Paşayev? – Kazımov bu soyadı deyə bildi. 
– O, – Vəliyev də cavab verə bildi. Bu onların hər 
ikisi üçün sadəcə kişilik nümayişindən daha artıq bir şey 
idi. Bu, hər şeyin deyilə biləcəyi həqiqət anıydı. 
– Onun yanına getmək lazımdır, – deyəsən, artıq 
heç nədən qorxmayan Kazımov təklif etdi. 
www.vivo-book.com 
 445 
– Dəli olmusunuz, – Vəliyev son anda təşvişə 
düşdü, – o sizi məhv edər. Sadəcə deyəcək ki, biz 
cinayətkarlarla əlaqədəyik. Və biz heç nəyi sübut edə 
bilməyəcəyik. Sadıxovsa öz sözlərindən imtina edəcək. 
Deyəcək ki, məndən, ümumiyyətlə, heç bir sənəd 
almayıb. Onda biz heç nə edə bilməyəcəyik. 
– Deməli, Sadıxovu tapmaq lazımdır, – Kazımov 
yekunlaşdırdı, – mən müstəntiqlərə tapşıracağam ki, 
Sadıxovun bağına gedib onu yaxalasınlar. Məncə, belə 
düzgün olar. 
– Ola bilər, – Vəliyev ümidsizcə dedi, – necə 
bilirsiniz, elə də edin. Biz bu işə boğaza kimi batmışıq, 
mən daha bunun içindən çıxa bilməyəcəyəm. 
Adamlarınızı göndərin. 
Kazımov ağır-ağır ayağa durub qapıya tərəf getdi. 
– İmran Quliyeviç! – birdən Vəliyev onu çağırdı. 
Kazımov geri çevrildi. 
– Hər şeyə görə çox sağ olun, – prokuror müavini 
dedi. Kazımov heç nə demədən kabinetdən çıxdı. Dərhal 
www.vivo-book.com 
 446 
Qarayev və Cəfərovun onu gözlədiyi kabinetə girib əmr 
etdi: 
– Təcili adamlarınızı götürüb yerli sənaye nazirinin 
müavini Sadıxovun bağ evinə gedirsiniz. Vəliyev DİN-
dən buraxılışları onun xahişiylə sifariş edib. Amma çox 
operativ olun! Aydındır? 
On dəqiqə sonra iki “Volqa” Şüvəlan qəsəbəsinə 
doğru şütüyürdü. Cəfərov Qarayevlə birlikdə birinci 
maşında oturmuşdu. Tez-tez saata baxırdı. O 
həyəcanlanırdı, başa düşürdü ki, Sadıxovu öz bağında 
tapmaq necə vacibdir. Nazir müavininin bütün günü işə 
gəlməməyi onu narahat edirdi. 
Qırx dəqiqədən sonra bağa çatdılar. İt bərkdən 
hürürdü, böyük dəmir darvazanı gözətçi açdı. 
– Ev sahibi gedib, – üzü tüklü, altmış beş 
yaşlarında qoca bildirdi. – Səhər tezdən gedib. 
– Öz maşınında? – Cəfərov dəqiqləşdirdi. 
– Yox, – gözətçi heyrətləndi, – onun dalınca 
dostları gəlmişdilər. Hansısa başqa maşın idi. Mən 
əvvəllər onu burda görməmişəm. 
www.vivo-book.com 
 447 
– Bəs şefin ailəsi? 
– Onlar şəhərdədirlər. 
– Axtarış üçün sanksiya götürmək lazım idi, – 
Qarayev pıçıldadı, – bəlkə elə burda yazaq? Yoxsa 
qalmaqal olacaq? 
– Hirslənmə. Deyəsən, nazir müavinlərinin 
bağlarını axtarmaq xoşuna gəlir, – Cəfərov zarafat etdi – 
gəl, bir az həyətdə gəzək. 
– Zəhmət olmasa, bizə su gətirin, – Cəfərov xahiş 
etdi. Qoca başını yelləyib evə tələsdi. Cəfərov həyətə göz 
gəzdirdi. 
Hər şey ideal səliqədəydi. Sakitlik idi. Evin yanında 
şefin “Volvo”su dayanmışdı. 
Qoca mineral su butulkası gətirdi. Əvvəl Cəfərov 
içdi, sonra stəkanı Qarayev götürdü. 
– Bəs niyə şefin maşını qarajda deyil? – Mirzə 
maraqlandı. – Yağış yağa bilər, bu gün səhərdən hava 
pisdir. 
www.vivo-book.com 
 448 
– Orda başqa maşın var, – qoca laqeydliklə cavab 
verdi, – dünən gecə gətiriblər. Deyəsən, kimsə ona atəş 
açıb. Özüm baxmışam. 
– Nə maşın? – Cəfərov belə bir uğura inanmağa 
cürət etmədi. 
– Mənim bu xarici maşınlardan başım çıxmır, – 
qoca laqeyd halda dedi, – mən hələ də onları bir-birindən 
fərqləndirə bilmirəm. 
– Gedək, qarajı bizə göstər, – Cəfərov təklif etdi. 
– Olmaz, şef dalaşar, – qoca etiraz etdi. 
– Heç nə olmayacaq, – Cəfərov onu sakitləşdirdi, – 
biz şefinlə razılığa gələrik. Gedək, aç. 
Onlar qocanı beş dəqiqə dilə tutdular, nəhayət, o 
deyinə-deyinə açarları gətirdi. Kilid uzun müddət 
açılmırdı. Qarajın darvazaları xoşagəlməz cırıltıyla açıldı. 
Dərinlikdə “Prins Deyvo” dayanmışdı. Dünən Cəfərovun 
gördüyü həmin maşın. Heç bir şübhəsi yox idi. Maşının 
nömrəsi də həminkiydi. 
– Maşını kim gətirib? – o, ciddi tərzdə gözətçidən 
soruşdu. 
www.vivo-book.com 
 449 
– Bilmirəm, qaranlıq idi, heç nə görmədim, – 
gözətçi özünə bəraət qazandırdı, – Allaha and içirəm, heç 
nə görməmişəm. Bu mənim işim deyil. 
– Evdə telefon var? 
– Var, – gözətçi sevindi, – gedək evə. 
Onlar üçlükdə evin geniş holluna daxil oldular. 
Qoca ikinci mərtəbəyə qalxıb telefonu gətirdi. Bu peyk 
telefonuydu. 
Cəfərov cəld nömrəni yığdı. 
İmran Quliyeviç Kazımov bu vaxt öz 
kabinetindəydi. Zəngi eşidib cəld dəstəyi qaldırdı. 
– Bəli. 
– Bu mənəm, – Cəfərov həyəcanlanırdı. – Biz 
dünənki cinayətkarın maşınını tapmışıq. O, heç hara 
qaçmayıb. O burdadır. 
– Harda? – Kazımov əvvəlcə inanmadı. 
– Burda, Sadıxovun bağında. Dünən gecə gətiriblər. 
Başa düşürsünüz, bu həmin “Prins Deyvo”dur. Mən 
nömrəni yadımda saxlamışdım. 
www.vivo-book.com 
 450 
– Bağda axtarış aparın, – Kazımov tapşırıq verdi, – 
sonra bütün lazımi sənədləri qanuniləşdirərik. Əgər nəsə 
tapsanız, mənə məruzə edin. Bağ sahibi özü hanı? 
– O, səhər tezdən gedib, deyəsən, dostlarıyla. – 
Deyilənlərin mənası Cəfərova indi çatdı. 
– Hara gedib? Hansı dostlarla? Onu işdə 
gözləyirlər! – Kazımov bağırdı. – Hər şeyi aydınlaşdırıb 
zəng edin. Sadıxov buxarlana bilməz. 
– Yaxşı, – Cəfərov dəstəyi asdı və bu vaxt küçədən 
maşın siqnalı eşidildi. 
Onlar darvazaya tərəf atıldılar. Bu, İnterpol 
missiyasının cipiydi. 
Lauton və Dyuladan başqa maşında daha bir 
azərbaycanlı oturmuşdu, yerliydi. 
– Siz burdasınız? – Cəfərov təəccübləndi. – Sizə 
burda nə lazımdır? 
– Cəld olun, gedək, – Dyula xahiş etdi, – biz 
Sadıxovun və sizin dünən qaçan quldurunuzun da harda 
olduğunu bilirik. 
www.vivo-book.com 
 451 
Artıq heç nəyə təəccüblənməyən Cəfərov Qarayevə 
əmr etdi ki, bağda axtarışa onsuz başlasınlar. Özüsə 
İnterpolun əməkdaşları olan maşına əyləşdi. 
– Tanış olun, – Dyula dedi, – bu adam, İnterpolun 
yerli bürosunun rəisi vəzifələrini icra edir, – o, tanımadığı 
adamı göstərdi. – Biz, onlar Sadıxovu aradan götürənə 
qədər ora çatmalıyıq. 
O, qaza basdı. 
 
 
 
    XXVI HİSSƏ 
Bu gecə Dronqo nəhayət ki, Moskvaya gəlib 
çətinliklə yol maşını tapdı və Vladimir Vladimiroviçin 
evinə getdi. Aeroportlarda demək olar ki, rəsmi reket 
sistemi qurulmuşdu. Rəsmi olaraq, artıq şəhərdə mövcud 
olmayan taksidə gediş haqqı bütün sivil aləmdə ən yüksək 
həddəydi. 
Bu gecə gecəyarısına bir neçə saat qalmış dörd 
sərnişini olan cip Bakının digər bağ evləri qəsəbəsi olan 
www.vivo-book.com 
 452 
Zaqulbada yerləşən hökumət bağına yaxınlaşdı. Ənənəyə 
görə orda dövlətin ali rəhbərləri qalırdılar. 
Bu gecə Lazarev nəhayət ki, Ryaboydan irimiqyaslı 
müharibə aparmaq üçün razılıq aldı. Bu, bütün Qafqaz 
qruplaşmalarının liderlərinə qarşı amansız hərəkat demək 
idi. 
Bu gecə prokuror Morozov vətəndaş Mixail 
Quramoviç Moseşvilinin həddən artıq qanlı və dolaşıq 
qətl işindən kənarlaşaraq məzuniyyətə getməyə qərar 
verdi. 
Bu gecə Artur Sarkisyan ona Los-Ancelesdə üç yüz 
min dollara təklif olunan villanı almaq haqda prinsipial 
bir qərar qəbul etdi. 
Nəhayət, məhz bu gecə Mixeyev və Çijovun bütün 
dünyada məşhur heykəltəraş olan Rafael Bağırovla görüşü 
baş tutdu. O, bu görüşə yeddi saat qalmış, bir neçə 
televiziya proqramı, üç qəzet və bir jurnal sahibi olan 
cənab Rubinçiklə şəhərdə hamı üçün son dərəcə vacib 
olan danışıqları yekunlaşdıra bilmişdi. Rəsmi olaraq, 
cənab Rubinçik sadə kommersiya cəmiyyətlərindən 
www.vivo-book.com 
 453 
birinin sədri hesab olunurdu. Kütləvi informasiya 
vasitələrisə onun çoxdankı və daimi əyləncəsiydi. 
Rubinçik Bağırova hörmət edir və onu çox yüksək 
dəyərləndirirdi. Heykəltəraşın kəskin zəkası, perspektivi 
görmə və lazımi adamları seçmə bacarığı onun xoşuna 
gəlirdi. Rubinçik Bağırovun əlaqələri haqda yaxşı 
bildiyindən onunla həmişə ehtiyatla davranırdı. Deyirdilər 
ki, Bağırovun ofisində ən görkəmli yerlərdə onun 
prezidentlərlə, eyni zamanda respublikanın indiki 
prezidentilə, baş nazirlərlə, o cümlədən indiki baş nazirlə, 
merlərlə, elə indiki merlə də şəkilləri asılıb. Rubinçiksə 
lazımi adamların təsirini və onların daimi işgüzar 
əlaqələrini qiymətləndirməyi hamıdan yaxşı bilirdi. 
Yəhudi qrupunun rəhbəri azdanışan, böyük başı 
olan, gözləri daim yarımqapalı bir adam idi. Elə bu 
görkəminə görə onu filin
1
 sözündən gələn Filya deyə 
çağırırdılar, o bundan heç incimirdi. Onun əsl adı İsaak 
                                                 
1Yapalaq-red. 
www.vivo-book.com 
 454 
Aronoviç idi, amma dostlarının onu Filya kimi çağırması 
xoşuna gəlirdi. 
Bağırov şəhərdə yaranmış situasiya haqda ona 
uzun-uzadı və ətraflı danışdı. O heç nəyi gizlətmədi. 
Əvvəla, Filya Rubinçikdən heç nəyi gizləmək olmazdı. 
İkincisi, bu iqtisadi baxımdan sərfəli deyildi. 
Rubinçik həmişə olduğu kimi sanki mürgüləyirmiş 
kimi gözləri qapalı halda dinləyirdi. Amma hərdən göz 
qapaqlarının altından diqqətli və kəskin baxışı görünürdü. 
– Düşünürəm ki, biz sülh bağlamalıyıq, – Bağırov 
öz nitqini yekunlaşdırdı. 
Rubinçik gözlərini azca açdı. 
– Bəs Lazarevlə Mansurov danışıqlara getmək 
istəyəcək? – o, ehtiyatla soruşdu. 
– Biz istərdik ki, siz şəhərdə ən hörmətli insan 
olaraq bizim vasitəçimiz olasınız, – Bağırov ehtiramla 
dedi. 
Rubinçik məmnunluqdan gözlərini yumdu. O, 
vasitəçi olmağı xoşlayırdı. Hər iki tərəfdən pul almaq 
olardı. 
www.vivo-book.com 
 455 
– Çox çətin işdir, – burnunun altında dedi, – siz bir-
birinizin o qədər adamını öldürmüsünüz ki. Amma 
Lazarev heç nəyi həll etmir. Biz Ryaboya çıxmağa yol 
tapmalıyıq. 
– Sizin Amerikada yaxşı əlaqələriniz var. Siz onu 
tapa bilərsiniz. 
– Mən çalışaram, bəs ona daha nə təklif edim? 
– Sülh. Bu lazımsız hesablaşmalar olmasın. 
Müharibədən hamı əziyyət çəkir. Əziz İsaak Aronoviç, siz 
ki bilirsiniz, bizim nə qədər adamımız var. Əgər həm 
gürcü, həm də azərbaycanlı qruplaşmalar eyni vaxtda 
hərəkətə keçsə, paytaxtda qanlı hadisələr olacaq. Biz heç 
kimə işləməyə imkan verməyəcəyik. Siz ki məni başa 
düşürsünüz, bu təhdid deyil. Sadəcə olaraq, biz işi bu 
həddə çatdırmaq istəmirik. Bütün bunlar bizim nəyimizə 
lazımdır ki? 
– Siz Lazarevi layiqincə qiymətləndirmirsiniz. 
Onun Moskvaətrafı çoxsaylı qrupları var, – Rubinçik 
yüngülcə etiraz etdi, – və onlar savaşmağı bacarır. Orda 
çoxlu zabitlər, desantçılar var. Sizə çətin olacaq. 
www.vivo-book.com 
 456 
– Elə buna görə biz sülh istəyirik. 
– Bəs Artur Aşotoviç nə düşünür? – Rubinçik 
Sarkisyana həmişə şübhəylə yanaşırdı. Görünür, buna 
səbəb onların bütün dünyadakı çoxsaylı dostlarıydı. Əgər 
Rubinçik və mafiyasının əlaqələri onu dünyada maliyyə 
və bank kapitalı üzrə nəhəng gücə çevirmişdisə, ikinci 
yerdə, əminliklə Artur Sarkisyanın adamlarına bağlı 
qruplar dururdu. Xüsusən də hər iki liderin xaricdəki milli 
diasporlarla yaxşı əlaqələri var idi. Bağırov bunu bilir və 
anlayırdı ki, hər iki güclü milli birliklə dost əlaqələri 
saxlamaq nə qədər vacibdir. 
– O, danışıqlara razıdır, – Bağırov cəld cavab verdi. 
– Lap yaxşı, – Rubinçik yenə gözlərini yumub qısa 
qollarını qarnının üstünə qoydu. – Bəs sülh bərqərar 
olacağı təqdirdə biz hansı faizi alacağıq? 
– On faiz, – Bağırov cəld cavab verdi, – bu məsələ 
Quram Xotivarilə razılaşdırılıb. – O, bunu hər ehtimala 
qarşı dedi ki, Rubinçik alverə başlamasın. 
Amma Rubinçik gözlənilmədən asanlıqla razılaşdı. 
O heç adəti üzrə olduğu kimi mübahisə də etmədi. 
www.vivo-book.com 
 457 
Görünür, variantları hesablayıb hiss etmişdi ki, bu ona 
ödəməyə razı olduqları maksimal rəqəmdir. Maliyyə 
məsələlərində o dahiydi və Bağırov bunu əla bilirdi. 
– Bəs əgər sizi aradan götürsələr, – birdən Rubinçik 
soruşdu, – işi kiminlə davam etdirəcəyik? 
– Aradan götürməzlər. – Bu gizli işarələr 
Bağırovun xoşuna gəlmədi, yoxsa həmişə hər şeyi 
əvvəldən bilən Rubinçikdə hansısa məlumat vardı? – Mən 
çox yaşamaq istəyirəm. 
– Təki, – Rubinçik gözlərini açdı, – biz hər şeyi 
yoluna qoymağa çalışarıq. Amma nəzərə alın, heç bir 
pozuntu olmamalıdır. Sülh elan olunan kimi bu əsl sülh 
olacaq. Məni başa düşürsünüz? Biz vasitəçi kimi hər iki 
tərəfin davranışlarına cavabdehik. 
– Əlbəttə, başa düşürük. Və əvvəldən razıyıq. 
Bizim yalnız kiçik bir şərtimiz var: Arçil Qogiyanın 
qatilini bizə versinlər. Buna onun qardaşı David israr edir. 
Bizsə öz tərəfimizdən Lazarevə bu güzəştinə görə 
istənilən faizi ödəməyə hazırıq. Amma bu şərt mütləqdir, 
qatil ölməlidir, burda mən heç nə edə bilmərəm. 
www.vivo-book.com 
 458 
– Düşünərik, – Rubinçik ehtiyatla dedi, – mən 
Ryaboyun yanına adamlar göndərərəm. 
– Bəlkə Nyu-Yorkda İzya Levinsonu da işə qoşaq? 
– Bağırovun da öz informasiya mənbələri var idi. 
– Unudun onu, – Rubinçik azca qaşlarını çatıb əlini 
yellədi. – İzya sadəcə olaraq səmimi axmaqdır. O, italyan 
mafiozları kimi əvvəl atəş açır, sonra nəyin nə olduğunu 
ayırd edir. Biz ona dəfələrlə izah etmişik ki, əsl yəhudinin 
özünü belə aparmağa haqqı yoxdur. Kimə oldu atəş 
açmaq, özünü istədiyi kimi aparmaq. Amma təəssüf ki, o 
bizi dinləmir. Çox təəssüf. 
– Sizcə o bizə kömək edə bilməz? – Bağırov hər 
şeyi sona qədər aydınlaşdırmalıydı. 
– Rafael Mamedoviç, – sualın quruluşu Rubinçikin 
xoşuna gəlmirdi. O, Levinsonu aşkar şəkildə xoşlamırdı, 
hərçənd, belə bir şey onların aləmində nadir hal idi, – mən 
ki sizə həmişə deyirdim, İzya Levinsonla iş görmək lazım 
deyil. O çox etibarsız adamdır. Biz belələrinə “minlik 
yəhudi” deyirik. 
– Başa düşmədim. 
www.vivo-book.com 
 459 
– Sizə məlum olduğu kimi, – Rubinçik səbirlə izah 
etdi, – yəhudilər çox ağıllı xalqdırlar. Fikrimcə, 
razılaşarsınız ki, dəhşətli tariximizə görə biz belə olmağa 
sadəcə borcluyduq. Bir çox ölkələrdə bizi təqib edir, 
öldürür, yandırırdılar. Belə şəraitdə yalnız ən ağıllılar, ən 
çox uyğunlaşa bilənlər sağ qalırdılar. Razısınız? 
– Hə, əlbəttə. Mən həmişə sizin həmvətənləriniz 
haqda yüksək fikirdə olmuşam, – Bağırov səmimi cavab 
verdi, – amma İzyanın bura nə dəxli var? Biz ondan 
sadəcə olaraq, Nyu-Yorkda münasibətləri qaydaya salmaq 
üçün istifadə etmək istəyirik. 
– Hə, iş bundadır ki, biz hamımız ağıllıyıq, – 
Rubinçik səbirlə sözünə davam etdi, – belə alınıb. Yoxsa 
biz çoxdan məhv olardıq. Ya da başqa xalqların arasında 
itib-batardıq. Amma min nəfər ağıllı adamın içində bir 
axmağa rast gəlinir. Və bu elə bir axmaqdır ki, ondan 
daha betəri ola bilməz. Bax İzya Levinson da həmin 
axmaqlardandır. O, insanları öldürür. Bu boş bir işdir, biz 
heç vaxt insan öldürmürük. Bu həm dinimizə, həm də 
www.vivo-book.com 
 460 
əxlaqımıza ziddir. İndi başa düşürsünüz, mən niyə İzyayla 
heç bir iş görmək istəmirəm? 
– Razıyam, – Bağırov təbəssümünü gizlədə 
bilmədi, – maraqlı nəzəriyyəniz var. Bir çoxları belə 
şeyləri açıq deməyə utanır. 
– Mən utanmıram. Mən yəhudi olmağımla və 
qədim bir xalqa mənsubluğumla fəxr edirəm. Niyə öz 
əcdadlarımın inanclarına görə utanmalıyam? Məncə, bu 
doğru deyil. 
– Beləliklə, siz bizim Lazarev qrupuyla 
münasibətlərimizi qaydasına salacaqsınız? 
– Mən onunla Ryaboy vasitəsilə əlaqə 
saxlayacağam, – Rubinçik birbaşa cavabdan yayındı, – 
məncə, səbəbini siz anlayırsınız. Bu ölkədə antisemitizm 
hələ çox möhkəmdir. Mənsə öz adamlarımı, bizim 
haqqımızda həvəslə hər cür iyrənc ehtimallar çap edən 
“vətənpərvər” nəşrlərin zərbəsi altında qoymaq 
istəməzdim. 
Rubinçikdən belə bir təminat alan Bağırov çox 
yaxşı bir əhvali-ruhiyyəylə evə qayıdırdı ki, hansısa 
www.vivo-book.com 
 461 
mayor Mixeyev ona, birbaşa maşına zəng etdi. Xotivarilə 
söhbətdən sonra bildi ki, ona əvvəllər tanış olmayan bu 
Mixeyev Mixonun qətlinin təhqiqatıyla məşğuldur. Bu isə 
həm vacib, həm də maraqlıydı. Qərar qəbul edib öz 
adamlarını Mixeyev və Çijovun ardınca göndərdi. Amma 
yolda onun “BMW”-sini içində şübhəli adamlar oturan iki 
maşın izləməyə başladı. Maşını dəyişməli və qonaqları 
ara həyətdən keçirməli oldular. Axmaq vəziyyətdə qalan 
təqibçilərsə izlədikləri adamların olduğu maşını axtara-
axtara bütün şəhəri dolanmaq məcburiyyətində qaldılar. 
Hərçənd, Mixeyev deyirdi ki, bu adamlar onları 
rəqiblərdən qoruyan Quramın adamlarıdır. Amma 
Bağırov ürəyində belə hesab edirdi ki, onun adamları 
düzgün hərəkət ediblər. Çünki belə vacib işdə o, şəxsi 
təhlükəsizliyini hətta öz müttəfiqi Quram Xotivariyə də 
etibar etmirdi. Bu həddən artıq şirnikləndirici iş idi. O da 
təhlükəliydi. Həm Bağırov, həm də adamları üçün. 
Mixeyev və Çijovu liftlə böyük beşotaqlı mənzilə 
qaldırdılar. O, burda məşhur, bahalı geyim dükanı 
sahibəsi olan sevgilisiylə yaşayırdı. Əlbəttə ki, mağazanı 
www.vivo-book.com 
 462 
da, mənzili də Bağırov öz puluna almışdı, amma qadının 
da haqqını vermək lazımdır. O, Bağırovun kifayət qədər 
sadə həyatını rəngarəng edərək onun bütün xərclərinin 
əvəzini verirdi. Lyuba əsl xəzinəydi və Bağırov onu 
sədaqətinə və üzüyolalığına görə çox yüksək 
dəyərləndirirdi. 
Xotivarinin adamlarının onları izlədikləri barədə 
Mixeyevin sözlərini dinləyən Bağırov heç nə demədi. 
Adamlarının kifayət qədər dəqiq işləyib hər iki qonağı 
lazımsız “quyruq” olmadan gətirmələri ona xoş idi. 
Mixeyev və Çijovun silahlarını əvvəldən götürən adamları 
otağı tərk etdilər. Üçlükdə qalanda Bağırov qonaqlardan 
soruşdu: 
– Sizdə hansı informasiya var? 
– Bizə dəqiq məlumdur ki, – Mixeyev ciddi şəkildə 
dedi, – sizə sui-qəsd olacaq. Biz həm sifarişçinin, həm də 
hökmü icra edəcək killerin adını bilirik. 
Bağırov Rubinçiklə az əvvəl olan söhbətini 
xatırlayıb təşvişə düşdü. Deyəsən, o da qruplarında 
mümkün lider dəyişikliyinə işarə edirdi. 
www.vivo-book.com 
 463 
Bunun hüquq-mühafizə orqanlarıyla Rubinçik 
qrupunun birgə planlaşdırılmış aksiyası olduğunu güman 
etmədiyindən növbəti sualını verdi: 
– Bütün bunları mənə niyə deyirsiniz? 
– Sizi xilas etmək üçün, – Mixeyev sakitcə cavab 
verdi, – bundan başqa, mənə bəzi məlumatlar lazımdır. 
– Məni ələ almaq istəyirsiniz? – Bağırov güldü. – 
Məncə, heç nə alınmayacaq. 
– Sadəcə olaraq məlumat mübadiləsi. Bu sizin də 
marağınızdadır. 
– Yaxşı, – Bağırov dedi, – qiymətinizi deyin. 
Məndən sizə konkret nə lazımdır? Mən artıq sizin bura 
məni xilas etmək üçün gələn xeyirxah insanlar 
olduğunuzu bilirəm. 
– Siz bizi məsxərəyə qoysanız, biz, sadəcə, çıxıb 
gedəcəyik, – Mixeyev asta-asta dedi, – və inanın ki, bu 
dəfə zərərçəkən biz olmayacağıq. 
– Bəsdir, – Bağırov qəzəbləndi, – işarə vurmağınız 
da kifayətdir! Nəyə görə gəldiyinizi deyin. 
www.vivo-book.com 
 464 
– Biz tamamilə dəqiq aşkar etmişik ki, – Mixeyev 
Bağırovun qəzəbini qulaqardına vurdu, – məhz bu gün 
sizə sui-qəsd həyata keçiriləcək. Qatil şəhərimizə Nyu-
Yorkdan göndərilmiş hansısa Saplyadır. Sizin qətlinizlə 
bağlı xüsusi sifarişi o həyata keçirəcək. Onun hesabında 
Mixo, Arçil Qogiya və başqalarının qətli var. Məncə, bu 
çox ciddidir. 
– Onu kimin göndərdiyini bilirsiniz? – Bağırov cəld 
soruşdu. 
– Bilirik. 
Çijov Bağırovun reaksiyalarını maraqla izləyirdi. O 
hələ sakit idi. Amma sol əli biixtiyar hansısa marşı 
çalmağa başladı. Sanki əlin sahibi mahnının ifasına bu 
əsəbi tikdən başlamışdı. 
– Onda niyə susursunuz? – Rafael Mamedoviç 
soruşdu. 
– Biz bilmək istəyirik ki, niyə həmin gün vətəndaş 
Moseşvili “Ukrayna” mehmanxanasında tək olub? – 
Mixeyev soruşdu. – Şeremetyevoya taksini kimin üçün 
sifariş edib? Niyə bankdan böyük məbləğdə pul götürüb? 
www.vivo-book.com 
 465 
– Yaxşı, – Bağırov düşünüb razılaşdı, – mən sizə 
bu haqda danışacağam, amma siz də mənə həmin killeri 
tutan adamın adını deyəcəksiniz. Hərçənd, mən yüz faiz 
əminəm ki, həmin adamın adını özüm də səhvsiz deyə 
bilərəm. Amma istənilən halda informasiya üçün nəsə 
ödəmək lazımdır. Burda sizinlə razıyam. Mixo ona çox 
mane olan Ryaboyu aradan götürmək qərarına gəlmişdi. 
Nyu-Yorkda yaşayan Vaxtanqla razılığa gəlmişdi ki, o öz 
adamını göndərsin. Vaxtanqsa satqın çıxdı. O, Mixoya 
Amerikada xəyanət etdi və Moskvaya Ryaboyun adamı 
gəldi. Bizim Mixosa heç nədən şübhələnmirdi. Həmin 
gün o qəsdən tək qalmışdı ki, heç bir şahid olmasın. 
Vaxtanqın qasidi ona yarım milyon dollar aparmalıydı. 
Biz Şeremetyevoda hər şeyi deputat otağı vasitəsilə 
sənədləşdirmişdik ki, o adam rahat çıxıb gedə bilsin. Belə 
güman olunurdu ki, Vaxtanq bu pula killer tapa bilər. 
Mixo mehmanxanada gözləyərkən yanına Ryaboyun 
göndərdiyi qatil gəlir. Gerisini özünüz bilirsiniz. Hər şey 
çox sadədir. – Bağırov təmkinlə və sakit səslə danışırdı. 
Hətta Vaxtanqın xəyanəti haqqında danışanda da o 
www.vivo-book.com 
 466 
özündən çıxmadı, səsini qaldıraraq qəzəbli görünmədi. 
Xəyanət həm çox dəhşətli, həm də adi bir hadisəydi. 
Bağırov onun haqda elə danışırdı ki, sanki bu hər gün 
olurdu. Dərindən düşünülsə, o bəlkə də haqlıydı. Çünki 
canavar qanunlarına görə öz dostlarını mümkün olan ən 
yüksək qiymətə satmaq lazım idi. 
– Bəs müharibə niyə başladı? – Mixeyev soruşdu. – 
Mixo və Ryaboy nəyi bölə bilmirdilər? 
Bağırov yüngülcə gülümsədi. 
– Məncə, mən lazım olduğundan daha artıq 
danışdım, – o, əllərini yellədi. – Mən başqa heç nə 
bilmirəm. Mixo mehmanxanada öldürülüb, pullar və onun 
qatilisə yoxa çıxıb. Bunlar mənə məlum olanlardır. 
– Mən sizə bu hekayənin davamını danışacağam. 
Saplya Mixonu aradan götürən həmin adam idi. O, 
Moskvaya Ryaboyun tapşırığıyla gəlib. Bir neçə gün 
bundan qabaq o, Lazarevdən bir heykəltəraşı aradan 
götürmək haqda tapşırıq alır. Azərbaycanlını. Məni başa 
düşürsünüz? 
Bağırov heç nə demədən başını yellədi. 
www.vivo-book.com 
 467 
Mixeyev ayağa qalxdı. 
– Təşəkkür edirəm, Rafael Mamedoviç. Söhbətin 
təfərrüatı əlbəttə ki, bizim aramızda qalacaq. Özümə və 
həmkarımın adına təminat verirəm. 
– Hər şeyi sirr kimi saxlamaq vacib deyil, – 
Bağırov yumşaq şəkildə bildirdi. – Biz artıq Mixoya 
kömək edə bilməyəcəyik, mənim rəqiblərimsə bizim 
bugünkü söhbətimiz haqda bilə bilərlər. Bəlkə qanlarında 
adrenalinin miqdarı artar və birdən infarkt keçirərlər. 
Düşünürəm ki, siz mənim adımı bu qəfil infarktlarla 
əlaqələndirməzsiniz. 
– Əgər infarkt olsa, əlbəttə, yox, – Mixeyev 
görüşərkən ciddi tərzdə dedi. 
Onları başqa maşında geri qaytardılar, sanki 
Xotivarinin adamları Mixeyev və Çijovun məhz hara 
getdiyini izləyə bilərdilər. Jenya bütün yolboyu susdu. O 
ilk dəfə anlayırdı ki, onlar həddən artıq kirli işlərlə məşğul 
olurmuş. Xəyanət adi hal sayılırdı, gizli sövdələşmələr 
normal iş idi, belə bir informasiya mübadiləsisə hər iki 
tərəfə sərf edirdi. Heç kim bunda pis heç nə görmürdü. Və 
www.vivo-book.com 
 468 
bu ən qorxulusuydu. Sanki hansısa bir gözəgörünməz iblis 
əclaflar üçün bu qanunları yaratmışdı və onlar hamısı bu 
qanunları dinməzcə icra edirdi. Bu kədərli və bir qədər də 
iyrənc idi. Əlbəttə ki, o, Mixeyevə heç nə demədi. 
İqnatyeviç əməliyyatı çox gözəl aparmışdı – istədiyi 
informasiyanı almış, eyni zamanda da iki rəqib quldur 
arasına da mismar çalmışdı. İndi, Lazarevi nə vaxt aradan 
götürəcəklərini gözləmək qalırdı. Bağırovun üzündən belə 
görünürdü ki, çox gözləməli olmayacaqlar. 
Bu an onların maşını Kiyev rayonunun Cinayət-
Axtarış İdarəsinin binasına yaxınlaşarkən Kursk 
vağzalında, Saplyanın qonağının təsvirlərinə bənzəyən bir 
saxlama kamerasının yanında peyda oldu. O, ona lazım 
olan yeşiyin yanından o yana-bu yana keçib ətrafa göz 
gəzdirdi. Hər şey sakit idi və daha bir yoxlama dairəsi 
vurub yeşiyə yaxınlaşaraq onun qapısını kodla açmağa 
başladı. Və bu an sanki yerin altından çıxmış Cinayət-
Axtarış İdarəsi əməkdaşları tərəfindən yaxalandı. 
– Siz həbs olunursunuz, – ona yaxınlaşan Steklov 
dedi, – çamadanı verin. 
www.vivo-book.com 
 469 
Artıq səhər idi. Moskva vaxtı ilə yeddiyə on bir 
dəqiqə işləmişdi. 
 
 
  XXVII HİSSƏ 
Onlar şəhərə maksimal sürətlə daxil oldular. 
– Siz Sadıxov haqda hardan bilirsiniz? – Cəfərov 
soruşdu. 
– Bizdə onun şəkli var idi, – qarşıya diqqətlə baxan 
Dyula cavab verdi. – Amma biz onları sizə 
göstərməmişdik. Vaxtından əvvəl əsəbiləşdirmək 
istəmirdik. Bu haqda yalnız o bilirdi. 
Dyula yanında oturan İnterpol əməkdaşını göstərdi. 
– Adınız nədir? – Cəfərov qabağa əyilərək soruşdu. 
– Elmar Ağayev! – o qışqırdı. Cip çox böyük 
sürətlə şütüyürdü. 
– Məmnun oldum. Mən də Mirzə Cəfərov, 
respublika prokurorluğunun mühüm işlər üzrə müstəntiqi. 
– Bilirəm, – Ağayev gülümsədi. – Sizin anbardakı 
rəşadətiniz haqda bütün şəhər bilir. 
www.vivo-book.com 
 470 
– Deməli, onlarda Sadıxovun şəkli olub. Niyə onu 
mənə verməyiblər? 
– O, Türkiyədə bir nəfərlə olub. Onlar istəməyiblər 
ki, siz o şəkli vaxtından əvvəl görəsiniz. Bu həm onlar, 
həm də sizin üçün çox təhlükəliydi. 
– Paşayev? – Cəfərov soruşdu. 
Ağayev dişlərini sıxıb başını yellədi. 
– Bəs indi hara gedirik? 
– Şəhərdən başqa istiqamətə, – Ağayev izah etdi. – 
Sumqayıtın yaxınlığında, Pirəküşkül qəsəbəsində 
Paşayevin qapalı təsərrüfatı var. Sadıxovu səhər ora 
aparıblar. Onlar qorxurlar ki, Vəliyev Sadıxova qarşı 
ifadə verər. 
– Siz bunu da bilirsiniz? 
– Əlbəttə. Sizin müstəntiq DİN-ə gələndə mənim 
əməkdaşım da ordaydı. Deyəsən, Qarayev idi. 
Cəfərov başını tərpətdi. Hər şey öz yerini alırdı. 
İnterpol əməkdaşlarının, Paşayevlə Sadıxovun birgə 
şəklini ondan gizlətmələri xoşuna gəlmədi. Amma başa 
düşürdü ki, doğru hərəkət ediblər. Əgər onlar bu 
www.vivo-book.com 
 471 
buraxılışları tapmasaydılar, bu şəkillərdən başqa heç bir 
sübutları olmayacaqdı. Amma “dişbatmaz” Paşayev üçün 
Türkiyədə çəkilmiş şəkil ciddi ittiham sayıla bilməzdi. 
Hətta o, şəkildə dünən Cəfərova atəş açan cinayətkarlarla 
birlikdə olsaydı belə. Onda o heç nə sübut edə bilməzdi 
və ən yaxşı halda onu orqanlardan uzaqlaşdırardılar. Pis 
haldasa – Cəfərov anlayırdı ki, Paşayev üçün o heç nədir. 
Və çox yüksək vəzifəli insanların öldürüldüyü bir şəhərdə 
müstəntiqi aradan götürmək çox rahat işdir. Bunun üçün 
ucuz qiymətə kifayət qədər qatil tutmaq olardı. 
Müharibədən qayıdan qəzəbli və əzabkeş əsgərlər 
killerlərin sırasını çox yüksək səviyyədə artırırdılar. İnsan 
həyatının heç bir dəyəri yox idi. Bir neçə min dollara qatil 
tapmaq olurdu. 
– Nə etməyi düşünürsünüz? – Cəfərov Dyuladan 
soruşdu. 
– Əvvəlcə Sadıxovu tapmalıyıq. 
Dyulanın haqqını vermək lazımdır, o, yad şəhərdə 
maşını ideal şəkildə sürürdü. Arxada Cəfərovla yanaşı 
əyləşən Cerald Lauton demək olar ki, heç bir narahatlıq 
www.vivo-book.com 
 472 
əlamətləri göstərmirdi. O artıq Moskva və Batumda baş 
verən hadisələr haqda məlumat almışdı. Bütün bu 
hadisələr bir zəncirin halqalarıydı və hər yerdə yeni satış 
bazarları və narkotik yüklərin daşınması üçün yeni 
kanalların açılması uğrunda amansız mübarizə gedirdi. 
Onu yalnız bir adam maraqlandırırdı – həm Bakıda, həm 
də Batumda öz təqibçilərinin əlindən belə asanlıqla qaça 
bilmiş həmin keçəl. O, Qafqazdakı fəaliyyət üzrə 
koordinator idi və Lautonu çox maraqlandırırdı. Türkiyə, 
İran və Pakistan vasitəsilə Avropayla daimi əlaqələr 
saxlayan adamlara yalnız onu tapmaqla çıxmaq olardı. 
Bu, hansısa quldurun və ya onun himayədarlarının 
həbsindən daha vacib idi. Lauton məhz narkomafiyanın 
əlaqələrini tapmalıydı. Və dəqiq bilirdi ki, öz tapşırığını 
yerinə yetirmək üçün həmin keçəli tapmalıdır. 
Maşın şəhərə daxil oldu. 
– Yuxarı yolla, – Ağayev metrodan sağ tərəfi 
göstərdi. – Ordan Sumqayıt yoluna daha tez çıxarıq. 
Dyula razılaşıb sağ istiqaməti götürdü. Belə 
yollarda deyəsən, cip ən yaxşı hərəkət vasitəsiydi. 
www.vivo-book.com 
 473 
– Bu keçəl kimdir ki? – Cəfərov maraqlandı. – O 
sanki mənə sataşırmış kimi həmişə məndən qaçır. Mən 
çox istərdim ki, onunla görüşüm. 
– Biz özümüz bilmirik, – Ağayev cavab verdi. – 
Onlar belə hesab edirlər ki, o bura xaricdən göndərilmiş 
koordinatordur. O, narkotik yüklərin Gürcüstandan 
Türkiyəyə, ordan da Avropaya getməsi üçün yeni kanal 
yaratmaq istəyir. Yükü İrandan Türkiyəyə aparmaq 
olmaz, çünki hazırda türklər öz sərhədlərini 
möhkəmləndirir. Orda kürdlərə görə həmişə gərginlik var. 
– Hə, bilirəm, – Cəfərov oturacağa söykənərək 
situasiyanı götür-qoy etməyə başladı. 
Əməliyyatda uğursuzluq olsa, buna görə məhz o 
cavab verəcək. Uğur halındasa Paşayevi məhz o həbs 
etməlidir. Bax, bunu etmək çox çətin olacaq. Birinci, ona 
görə ki, Paşayevin çoxsaylı mühafizəsi var. İkincisisə, o, 
deputat olduğuna görə respublikanın ali qanunverici 
orqanı olan Milli Məclisin razılığı lazımdır. Əvvəldən 
düşünmək olar ki, bir çox deputatlar Paşayevin təhqiqat 
orqanlarına təslim edilməsinin əleyhinə olacaqlar. Bütün 
www.vivo-book.com 
 474 
bu əks nüansların çoxluğundan hətta qəzəbləndi də. Belə 
çıxırdı ki, bu Paşayev doğrudan da, dişbatmazdır. Cip 
sürətini azaltmadan nəhayət ki, Sumqayıt yoluna çıxdı. 
Pirəküşkülə və ya indiki adıyla Müşfiqabada yarım saata 
çatdılar. Qəsəbədə cip əvvəlki hərbi hissələrə gedən yola 
dönüb qəfil dayandı. Orda ənənəvi olaraq Sovet 
Ordusunun ehtiyat qüvvələrinin düşərgələri və motoatəş 
diviziyasının iki polkunun istinad məntəqələri yerləşirdi. 
Lauton kəskin, adət etmədiyi qoxu duydu. O 
çeçədi, öskürdü. 
– Bu nədir? – heyrətlə soruşdu. – Bu nə qoxudur? 
– Yaxında toyuq emalı kombinatı var, – Ağayev 
ingilis dilində izah etdi. 
– Burda həmişə belə iy olur? – Lauton təəccüblə 
soruşdu. 
– Həmişə. 
– Burda necə yaşamaq olar? Yazıq camaat necə 
yaşayır? 
– Öyrəşiblər, – qaşqabaqlı Ağayev qəsəbə tərəfi 
göstərdi. Cip növbəti gölməçəni uğurla adlaya bildi. Mart 
www.vivo-book.com 
 475 
ayındakı yağışlı havalar keçmiş hərbi şəhərciklərə gedən 
yolu keçilməz etmişdi. 
Onlar daha iyirmi dəqiqə dolanıb nəhayət, 
fasadında möcüzəvi şəkildə qırmızı ulduzlarını saxlamış 
xaraba görkəmində olan kiçik evlərə yaxınlaşdılar. 
Cəfərov evlərə tərəf getmək istəyərkən Ağayev onu 
saxladı. 
– Baxın, – o yavaşca dedi, – orda “UAZ” və 
“Volqa” dayanıb. Deməli, evciklərdə kimsə var. Özünüzlə 
silah götürmüsünüz? 
Cəfərov silahını çıxardı. 
Ağayev ehtiyatlı, tam əyilmiş vəziyyətdə evciklərə 
tərəf getdi. Lauton, Dyula və Cəfərov silahlarını 
hazırlayıb onu gözləyirdilər. Mövcud vəziyyətə görə 
İnterpol əməkdaşlarına göndərildikləri ölkəyə silahla 
gəlməyə icazə verilirdi. Uçuş zamanı silah pilota təhvil 
verilir və yerə endikdən sonra geri alınırdı. İndi onlar üçü 
də şərti siqnalı gözləyirdilər. 
“Doğrudanmı, yenə atəş açmaq lazım gələcək?! – 
Cəfərov əsəbi halda düşündü. – Biz hamımız kovboya 
www.vivo-book.com 
 476 
çevrilirik, tariximizsə səfeh və pis qurulmuş vesternə 
dönür”. O, getdikləri beş evdən ibarət bu hərbi şəhərciyə 
səfərlərinin tarixini nəzərdə tutmurdu. O, öz xalqının 
tarixi barədə düşünürdü. 
Birinci evcikdən kiminsə qışqırığı və atəş səsi 
gəldi. Sonra daha bir qışqırıq eşidildi və səs kəsildi. 
– Cəld ora, – Lauton təklif etdi. 
Onlar demək olar ki, qaçaraq evciyə tərəf atıldılar 
və içəri az qala giriş qapısını qıraraq girdilər. Ağayev 
arxası onlara tərəf dayanmışdı. Mirzə birinci bunu gördü. 
Daha sonra o, çarpayıda oturan və öz dəhşətlərini 
gizlətməyən iki oğlan gördü. Ağayevin qarşısında, stulda 
dünən Cəfərovun əlindən qaça bilən və dağlarda 
Manafovla birlikdə olan həmin keçəl oturmuşdu. Uğurunu 
dərk edən Cəfərov karıxmış və xoşbəxt təbəssümünü 
gizlədə bilmədi. 
– Silah çıxarmaq istəyirdi, – Ağayev keçələ 
tuşlanmış tapançanı tərpətmədən izah etdi, – o başa 
düşsün deyə, havaya atəş açmağa məcbur oldum. 
www.vivo-book.com 
 477 
– Salam, Aleksandr Petroviç, – Cəfərov yorğun 
halda dedi, – nəhayət ki, görüşdük. Sizi çoxdan axtarıram. 
Keçəl ona qəzəblə baxsa da, heç bir cavab vermədi. 
– Koordinator o olub, – Ağayev öz əsirini göstərdi. 
– Amma o, Aleksandr Petroviç deyil. Ümumiyyətlə, nə 
rusdur, nə də bizim respublikaların vətəndaşı. O yunandır 
– Konstantin Papadopulos, deyəsən, sizin əsl adınız 
beləydi, – o, Aleksandr Petroviçə müraciət etdi. 
O, heç nə demədən susurdu. 
– Məni də tanımırsınız? – Lauton ingiliscə soruşdu. 
– Doğrudanmı tanımırsınız? 
– Tanıyıram, – yunan cavab verdi. – Amma bura 
niyə bu heyvan sürüsüylə gəlmisiniz? Özünüzə layiq 
müttəfiqlər tapa bilmirdiniz? 
– Bu insanlar sizi tapmaq və həbs etmək üçün 
əllərindən gələni ediblər, Papadopulos. Hərçənd, 
düşünürəm ki, heç bu da sizin soyadınız deyil. Oyun bitdi. 
Biz israr edəcəyik ki, sizi Fransa və ya İtaliyaya təslim 
etsinlər. Orda ayağınızda çoxsaylı cinayətlər var. 
Hərçənd, Azərbaycanda da fərqlənməyə macal tapmısınız. 
www.vivo-book.com 
 478 
– Bəsdir, – yunan üz-gözünü turşutdu, – nə təslim? 
Burdakılar barbardır, vəhşidir. Onlar nəyisə izah belə edə 
bilmirlər. 
– Ona görə siz paralel dəhlizi məhz burda yaratmaq 
fikrinə düşdünüz? – Lauton dəqiqləşdirdi. 
– Mən sizi başa düşmürəm. 
– Siz hər şeyi çox gözəl başa düşürsünüz. Sizin 
adamlarınız Batumda Şalva Ruruanın gəmisinə hücum 
edib onun adamlarını öldürüblər. Erməni və 
azərbaycanlılardan ibarət birləşmiş bələdçi-cinayətkar 
qrupa da siz rəhbərlik etməklə İrana lazımi məbləğdə pul 
daşımısınız. Aslandüzdə malın alışını və bura 
göndərilməsini də siz təşkil etmisiniz. Türkiyədən bura 
göndərilmiş koordinator da məhz sizsiniz. Mən hətta 
bilirəm ki, siz Türkiyəyə Nyu-Yorkdan gəlmisiniz. Sizi 
kimin göndərdiyini deyim? 
“Aleksandr Petroviç” əlini yellədi. 
– Məsxərəyə qoymaq lazım deyil, Lauton. Mən 
sizin necə işlədiyinizi bilirəm. Etiraf edirəm – mən 
uduzdum, amma bu hələ heç nə demək deyil. 
www.vivo-book.com 
 479 
– Sizi bura kim göndərib? 
– Sizin məni sorğu-suala tutmağa ixtiyarınız var? 
Sizin vəzifəniz məni yerli dövlətin polis orqanlarına təhvil 
verməkdir. İşə başlayın, qoy onlar məni sorğu-sual 
etsinlər. 
– Gözləyirəm, – Lauton səbirlə dedi. 
– Heç kim, – həmsöhbətinin əsəbləri dözmədi, – 
heç kim göndərməyib. 
– Siz yeni dəhliz yaratmaq istəyirsiniz. Məhz buna 
görə Gürcüstanda “Minqrel qrupu”yla əlaqə qurmusunuz, 
Azərbaycanda bir qrup nüfuzlu şəxslə münasibət 
yaratmısınız. Siz rus mafiyasının Nyu-Yorkdan 
göndərdiyi qasidsiniz, – Lauton hər bir sözü vurğulayaraq 
deyirdi. – Sizi Zaqafqaziyaya Ryaboy göndərib. 
Yunan qəzəblə ona baxdı. 
– Özünüzü başqalarından ağıllı sayırsınız, cənab 
Lauton? 
– Ən azından, sizdən ağıllıyam, Papadopulos. Biz 
İnterpola sorğu göndərmişik. Sizin barmaq izlərinizi 
www.vivo-book.com 
 480 
götürən kimi nəhayət, əsl adınızı da biləcəyəm, axı 
Papadopulos da sipərdir, düzdür? 
– Lənətə gələsiniz, – yunan artıq laqeydliklə dedi, – 
nə istəyirsiniz edin. 
– Bu adamlar kimdir? – Ağayev heç nə anlamayan 
oğlanları göstərərək soruşdu. Onlar yalnız əcnəbi nitq 
eşidirdilər və birdən ağıllarına gəldi ki, casusluqda ittiham 
oluna bilərlər. 
– Mənim “mühafizəçilərim”, – yunan yerə tüpürdü, 
– belə axmaqlarla işləmək məcburiyyətindəyəm. 
– Bəs Sadıxov hanı? – Dyula soruşdu. 
– O bu gün səhər uçdu. 
– Hara? 
– O tamamilə bir heçlikdir. Qorxaq və vecsizin 
biridir. Nəyinizə lazımdır? 
– Cavab verin, – Lauton tələb etdi. 
– Moskvaya, – yunan həvəssiz cavab verdi. 
– Dyula, Moskvaya bildir ki, onu orda yaxalasınlar, 
– Lauton xahiş etdi və əsir cinayətkara sarı dönüb 
www.vivo-book.com 
 481 
dəqiqləşdirdi: – Siz Paşayevin tapşırığıyla burdasınız. 
Doğrudur? 
– Ola bilər. Amma onsuz da onu ələ keçirə 
bilməyəcəksiniz. Həddən artıq vacib fiqurdur. Yeri 
gəlmişkən, mənim bütün sənədlərim ondadır. O, mənim 
pasportumu götürüb söz vermişdi ki, Moskvaya getmək 
üçün viza düzəldəcək. Əgər çox istəyirsinizsə, mənim 
pasportumu ondan götürə bilərsiniz. Görək, buna necə 
nail olacaqsınız. 
– Biz onları hara apara bilərik? – Lauton soruşdu. – 
Xəbərdarlıq edirəm: bu tip çox təhlükəlidir. 
– Milli Təhlükəsizlik Nazirliyinin həbsxanasına, – 
Ağayev təklif etdi. – Nazir müavini Rasim Paşayeviçin 
artıq hər şey haqda məlumatı var. Məncə, o etiraz 
etməyəcək. 
– Onda getdik. 
Onlar hamısı birtəhər iki maşına doluşdular ki, hər 
üç qulduru özləriylə apara bilsinlər. Lautonun təklifinə 
görə yunanın əlinə qandal keçirildi. Bütün yolboyu heç nə 
demədən dodaqlarını dişləyərək oturmuşdu. Milli 
www.vivo-book.com 
 482 
Təhlükəsizlik Nazirliyində onları artıq gözləyirdilər. 
Rasim Paşayeviçin tapşırığına görə quldurların hər birini 
ayrı-ayrı kameralara saldılar ki, bir-biriləriylə ünsiyyət 
saxlaya bilməsinlər. Ağayev situasiyanı qısaca məruzə 
edib Paşayevin yaşadığı, hökumət tərəfindən ayrılan bağ 
evinə getmək üçün icazə istədi. 
Milli Təhlükəsizlik Nazirinin müavini cavab 
vermədi. O düşünürdü. Bağa İnterpol və prokurorluq 
işçilərinin gəlməsi mütləq qalmaqal yaradacaqdı. Onun 
qonşuluğunda prezidentin, spikerin, baş nazirin bağları 
vardı. Rasim Paşayeviç özü Milli Təhlükəsizlik Naziriylə 
bir evdə yaşayırdı. Belə xidməti bağlarda bir evi iki nəfərə 
verirdilər. Ya da çoxmərtəbəli binada ev verirdilər. Onlar 
Paşayevi həbs edə bilməzlər, yalnız bir neçə saatlığa 
saxlaya bilərlər. O da ən son variantda. Amma əgər 
pasport tapılsa, onda Paşayevin günahı sübut olunacaq. 
Nazir müavini tərəddüd edirdi. O, uğursuzluq 
halında nəticənin nə olacağını başa düşürdü. Amma geri 
çəkilmək gec idi. Həm də yaraşmazdı. Ona, içində iki 
əcnəbinin olduğu dörd cüt diqqətli göz baxırdı. 
www.vivo-book.com 
 483 
– Bəlkə Vəliyevə zəng edəsiniz ki, o, sanksiya 
versin? – Cəfərov onun tərəddüdünü anladı. 
– O verər? – Rasim Paşayeviç inanmadı. 
– Zəng edin, – Mirzə xahiş etdi, – məncə, verər. 
Nazir müavini hökumət telefonunun dəstəyini 
qaldırıb Vəliyevin nömrəsini yığdı. 
– Axşamınız xeyir, Ənvər Mamedoviç, – 
danışarkən daxili gərginlik keçirirdi, – sizi Rasim 
Paşayeviç narahat edir. Bizim işimizə görə. İndi 
İnterpolun əməkdaşları və sizin xüsusilə mühüm işlər üzrə 
müstəntiqiniz yanımdadır. Bizim Beyləqanda birlikdə 
olduğumuz. Hə, Cəfərov. O, Paşayevin evində axtarış 
aparmağa icazə istəyir. O isə indi bağdadır. Necə 
bilirsiniz, bunları ora buraxmaq olar? 
Əgər indi Kazımov Vəliyevin yanında oturmasaydı, 
o qəti rədd cavabı verərdi. Amma Kazımovun yanında... 
O, dəstəyi tutub susurdu... 
– Bağışlayın, – Rasim Paşayeviç dedi, – heç nə 
demədiniz. Ora gedə bilərlər, ya yox? 
www.vivo-book.com 
 484 
“Nəticə etibarilə, – Vəliyev düşündü, – bəlkə də bu 
yaxşılığadır”. 
– Hə, – o, sakitcə dedi. 
Rasim Paşayeviçə elə gəldi ki, səhv eşidib. 
– Siz axtarış üçün sanksiya imzalayacaqsınız? 
– Deputatın evində axtarış aparmaq olmaz, – 
Vəliyev rəvan səslə danışırdı. – Amma onlar ora gedə 
bilər. İstisna hallar olur. Bu məhz həmin haldır. 
– Siz məsuliyyəti öz üzərinizə götürürsünüz? 
Vəliyev anladı ki, hər şey indi həll olunur. Və 
Kazımovun baxışını gördü. 
“Batdım”, – o, ümidsizcəsinə düşündü. 
– Götürürəm, – birtəhər deyə bildi. 
Rasim Paşayeviç dəstəyi asdı. 
– Gedə bilərsiniz. Elə indi gedin. Allah elə etsin ki, 
səhv etməyəsiniz. Yoxsa, uşaqlar biz bir daha öz 
kabinetlərimizdə işləməyəcəyik. Yeri gəlmişkən, bu sizə 
də aiddir, – o, Lauton və Dyulaya müraciətlə dedi. Lauton 
tərcüməni eşitdikdən sonra dedi: 
www.vivo-book.com 
 485 
– Mən yerli elitanın nümayəndələrinin belə qüdrətli 
olduqlarını təsəvvür etmirdim. Qoy bu mənim səhvim 
olsun. Mən onsuz da gedəcəyəm. Deyəsən, indi Namiq 
Aslanın qətliylə bağlı informasiya sızmasının hardan 
olduğunu bilirəm. 
Onlar MTN-in binasının pilləkənləriylə aşağı 
düşdülər. Son zamanlar nazirliyin həbsxanasından 
qaçışların artmasıyla bağlı binanın ətrafına hündür hasar 
çəkmiş və əlavə postlar qoymuşdular... 
– Rasim Paşayeviç haqlıdır... – Birdən Cəfərov 
dedi. – Əgər səhv etsək, başımızı kəsəcəklər. Ola bilsin 
ki, sözün əsl mənasında. 
 
 
   XXVIII HİSSƏ  
Moskvaya gələn Dronqo Vladimir Vladimiroviçə 
Batum səfərinin bütün detallarını ətraflı danışdı. Yalnız 
Tamarayla münasibətləri haqda danışmadı. Bunun 
Batumdakı səfərinə dəxli yox idi və bu haqda 
danışmamaq da olardı. Əsl kişi kimi o, qadınlarla olan 
www.vivo-book.com 
 486 
münasibətlərini kimə gəldi danışmağı sevməzdi. Bunu, 
kirli əllərlə toxunmağın qadağan olduğu son dərəcə şəxsi 
iş sayırdı. Hətta bundan 15-20 il əvvəl də öz qələbələrilə 
öyünən kişilərin ədəbsiz söhbətlərində belə iştirak 
etməzdi. Bunu bayağı və nalayiq məşğuliyyət sayırdı. 
Öz növbəsində Vladimir Vladimiroviç də 
Moskvada iki güclü birləşmə arasında genişlənən 
müharibə haqda danışdı. Hərçənd, Ali Təhqiqat Komitəsi 
və İnterpolun məlumatına görə bu müharibə tezliklə 
bitəcəkdi. Hər iki tərəf öz mübahisəli məsələlərini 
danışıqlar yoluyla qaydaya salmaq üçün vasitəçilər 
axtarırdılar. 
– Artıq şübhə yoxdur ki, – Vladimir Vladimiroviç 
deyirdi, – müharibə Zaqafqaziyada yaranan yeni dəhliz 
uğrunda başlayıb. Ryaboy-Lazarev qrupu Qafqaz 
qruplarının öz vətənlərindəki ənənəvi yerlərinə hücum 
etmək qərarına gəliblər. Şalva Ruruanın gəmisinə hücum, 
Bakıdakı son hadisələr, cinayətkarların narkotik yük dolu 
anbarlarını müdafiə edərək müqavimət göstərmələri 
bununla izah olunur. Maraqlı bir mənzərə alınır. 
www.vivo-book.com 
 487 
Azərbaycanın özündə çox qüdrətli biri Rafael Bağırov və 
adamlarını bu ləzzətli yem təknəsindən uzaqlaşdırmaq 
istəyir. Gürcüstanda da təxminən eyni situasiya yaranıb. 
Orda da “minqrel qrupu” köhnə rəhbərlər olan David 
Qogiya, Mixail Pomeşvili, Zurab Axvledianiyə qarşı 
vuruşurdu. Kənardan lazımi dəstək olmadan Şalva 
Ruruanın adamlarına hücum etmək mümkün olmazdı. Və 
nəhayət, Moskvadakı qətllər. Hər şey Moseşvilinin qətli 
ilə başladı. Düşünürəm ki, o da öz növbəsində Ryaboyun 
qətlini hazırlayırdı. İş burasındadır ki, bir neçə gün əvvəl, 
demək olar ki, Mixo öldürülən kimi Nyu-Yorkda onun 
yaxın dostu Vaxtanq öldürülüb. Biz elə bilirdik ki, bunu 
Ryaboyun adamları edib. Amma qatilin oraya Moskvadan 
Arçil Qogiyanın əmrilə getdiyini öyrənəndə bizim 
təəccübümüzü təsəvvür et. Vaxtanq, sadəcə olaraq, 
Mixonu ələ verib və bunu da həyatıyla ödədi. 
– Onların qrupunda sizin adamlarınız var, deyəsən 
– Dronqo dedi. 
– Bizim heç bir adamımız yoxdur. Amma Federal 
əks-kəşfiyyat xidmətinin və DİN-in demək olar ki, bütün 
www.vivo-book.com 
 488 
cinayətkar qruplarda uğurla istifadə edə biləcəkləri 
agentləri var. Vaxtanqın ölümündən sonra əsl müharibə 
başladı. Hamı Quram Xotivarinin Ryaboyun yaraqlılarını 
ələ keçirib məhv etməsiylə bağlı uğurundan danışır. 
Bundan başqa, Lazarevin müavini və faktiki olaraq, sağ 
əli Zıkov da Qogiyanın adamları tərəfindən güllələndi. 
Rəqib də öz növbəsində bu qətlə, ənənəvi olaraq, Qafqaz 
qruplaşmalarıyla yaxşı əlaqələr saxlayan Qara Vasilini və 
Arçil Qogiyanın özünü öldürməklə cavab verdi. 
İndi onlar daha sonra nə edəcəklərini düşünürlər. 
Amma bizdə olan məlumata görə hər iki qrup həlledici 
döyüşə hazırlaşır. Eyni zamanda sülh də istəyirlər. Burda, 
Moskvada bunun üçün yəhudi mafiyasını idarə edən 
Rubinçik qrupu işə qoşulacaq. Mənə Bakıdan zəng 
etmişdilər. Orda yoxa çıxmış yerli sənaye nazirinin 
müavini Sadıxovu axtarırlar. Qarabağ dəhlizində fəaliyyət 
göstərən birləşmiş cinayətkar qruplaşmaya buraxılışları 
məhz onun tapşırığıyla sənədləşdiriblər. Qüvvələrin 
koordinasiyası lazımdır. Ordasa hələ də müharibə gedir. 
Hərçənd, Federal əks-kəşfiyyat xidməti həm erməni, həm 
www.vivo-book.com 
 489 
də Azərbaycan tərəfilə münasibətləri nizama salıb. Bu 
zəhrimarla təklikdə mübarizə aparmağın çətinliyini hər iki 
ölkə bilir. Və bu məsələylə bağlı hərəkətin zəruri 
koordinasiyasına və istənilən əlaqəyə girməyə hazırdır. 
Gürcü tərəfinə gəlincə, onlar çoxdan öz limanlarında 
narkomafiyaya qarşı kifayət qədər aktiv fəaliyyət 
göstərirlər. Sənin danışdığın kimi Şalva Ruruanın 
dəstəsinə onun qardaşı oğlunun arvadının yeridilməsi 
mənim sözlərimi təsdiq edir. Qüvvələrin daha böyük 
koordinasiyası lazımdır – yalnız bu halda biz müəyyən 
uğura nail olacağıq, – Vladimir Vladimiroviç sözünü 
bitirdi. 
– Mən nə etməliyəm? 
– Sadıxovu tapmalısan. O bir neçə saat bundan 
əvvəl Moskvaya uçmalıydı. Onu mütləq tapmaq lazımdır. 
Onda hansısa dövlətin pasportu və vizası ola bilər və əgər 
o harasa uçsa, biz çox dəyərli şahidi itirəcəyik. Odur ki, 
sənin tapşırığın şəhərdə təcili onu axtarmaqdır. 
– Başa düşürəm. 
www.vivo-book.com 
 490 
– Bəs niyə bacının ailəsi haqda soruşmursan? – 
Vladimir Vladimiroviç gülümsədi. 
– Bilmirəm. Mən rezidentlərin sözlərinə 
güvənməyə adət etmişəm. Siz dediniz ki, hər şey 
qaydasında olacaq. Ona görə də heç nə soruşmuram. 
– Onlar indi Sankt-Peterburqdadırlar. Bu da 
ünvanları. Onlara çətinliklə də olsa, ikiotaqlı mənzil 
almışıq. Ərini işə düzəltmişik. Sənin bacın hələ evdə 
oturur. Başa düşürsən, onlar üçün evə qayıtmaq çox 
təhlükəlidir. Yaxın bir neçə ay ərzində sizin 
Zaqafqaziyada vəziyyət çox ağır olacaq. Və sən 
doğmalarına tərəf boylanmadan işləməlisən. Yalnız bu 
halda bizim şansımız olacaq. Razısan? 
– Onlar normal yerləşib? 
– Özü də necə! Bacın sevincdən ağlayırdı. Deyir, 
uşaqlara Leninqradı çoxdan göstərmək istəyirmiş. O belə 
də deyir – Leninqrad. Yeri gəlmişkən, sən də heç vaxt 
Sankt-Peterburq demirsən. 
– Bu, mənlik deyil. Mən əvvəlki kimi 
mühafizəkaram, – Dronqo Vladimir Vladimiroviçə əlini 
www.vivo-book.com 
 491 
uzatdı. – Bacımın ailəsinə görə təşəkkür edirəm. O mənim 
tez-tez olan səfərlərim zamanı çox xiffət edir, amma 
məncə hər şeyi düzgün başa düşür. 
– Bunlar Sadıxovun adətən qaldığı ünvanlardır, – 
həmsöhbəti Dronqoya mehmanxanalar və mənzillər olan 
siyahı uzatdı, – mümkün qədər dəqiq yoxla. Sadıxov 
yaxşı bilir ki, onu axtaracaqlar. Əlbəttə ki, o peşəkar 
deyil, amma belə bir işə girişibsə, deməli o qədər də 
diletant deyil. Belə görünür ki, o, yeni mafiyanın ən 
önəmli fiqurlarından biri olub. Hərçənd, buna Bağırovun 
özünün necə reaksiya verəcəyi məlum deyil. Sadıxovu 
onun adamları da axtara bilərlər. Bizdə olan məlumata 
görə Bağırov bu gün təcili Bakıya uçur. Görünür, şəhərdə 
nə baş verdiyini yerində araşdırmaq istəyir. Amma onun 
orda çox layiqli, ondan heç nədə geri qalmayan, hətta bəzi 
şeylərdə üstün olan rəqibi var. Bəlkə Asif Paşayev adını 
eşitmisən? 
– Əlbəttə, eşitmişəm, – Dronqo təsdiqlədi, – 
Azərbaycanın ən zəngin adamlarından biridir. Yadıma 
gəlir, bir neçə ay əvvəl Moskvada qəbulların birində 
www.vivo-book.com 
 492 
onunla qarşılaşmışdım. Azərbaycanın mədəniyyət naziri 
Rusiyanın hansısa görkəmli xadimi haqda danışarkən 
əlavə etmişdi ki, o, Bruney sultanından da zəngindir. 
Onda ordakılardan biri zarafat etmişdi: doğrudanmı, o, 
Paşayevdən də zəngindir? Əlbəttə, yox, nazir də belə 
cavab vermişdi. Bruney sultanı Paşayevlə müqayisədə 
kasıb adamdır. Bu tipə elə o zaman fikir vermişdim. 
– Bu hətta şişirtmə olsa belə, o qədər də böyük 
şişirtmə deyil. İstənilən halda, Sadıxovu tapmağa çalış. O, 
Paşayevə gedən açardır. Onun ən etibarlı adamıdır. Ona 
görə də Sadıxovu Bakıda aradan götürməyərək ona 
şəhərdən qaçmağa imkan verdilər. Yeri gəlmişkən, mən 
məlumatdan belə başa düşdüm ki, Lauton və yerli hüquq-
mühafizə orqanları nümayəndələri, sənə Batumda 
haqqında danışılan həmin keçəli ələ keçiriblər. Məlumata 
görə o özünü yunan kimi qələmə verir, amma əsl adını 
hələ bilmirik. Zaqafqaziyada özünü “Aleksandr Petroviç” 
kimi, Fransa və İtaliyadasa “Konstantin Papadopulos” 
kimi təqdim edib. Düşünürəm ki, barmaq izlərini 
götürəndən sonra, nəhayət, bu əclafın əsl adını biləcəyik. 
www.vivo-book.com 
 493 
Amma onun, Ryaboyun və ya rus mafiyasının Nyu-
Yorkdakı digər qruplarının Zaqafqaziyada bütün işi 
koordinasiya etmək üçün göndərdiyi qasid olduğu artıq 
şübhə doğurmur. İndi o tutulandan sonra bir çox şeylər, 
nəhayət ki, aydınlaşacaq. 
– Hə, mənə Batumda onun haqqında danışıblar. 
Qafqaz respublikaları kimi qəliz regionda belə əminliklə 
fəaliyyət göstərə bilirsə, o hörmətə layiqdir. Orda tez-tez 
yerlilər belə başlarını itirir, osa belə arsızlıqla bütün 
sərhədləri keçə bilir. Lauton onu yerli hökumətə təhvil 
vermək istəyir? 
– Əlbəttə. Onunla başqa neyləməlidir ki? 
– Qorxuram ki, bu səhv iş ola. Belə görünür ki, 
keçəl yaxşı hazırlıqlıdır. Ona qarşı ən yaxşı müstəntiqləri 
işə qoşmaq lazımdır. Onu danışdırmaq asan olmayacaq. 
– Bunu nəzərə almışıq. Onu Milli Təhlükəsizlik 
Nazirliyinin təcridxanasına aparıblar. Məncə, ordan qaça 
bilməz. 
www.vivo-book.com 
 494 
– Əmin olmayın, – Dronqo dedi. – Bakıda ən yaxşı 
həbsxanalardan qaçış halları artıq olub. Hər cür tədbir 
görmək lazımdır ki, bu təkrarlanmasın. 
– Biz Lautona lazımi təlimatı göndərərik, – 
Vladimir Vladimiroviç razılaşdı. 
Bir neçə dəqiqə sonra Dronqo Sadıxovun qalmağı 
sevdiyi “Savoy” mehmanxanasına gedirdi. Əlbəttə ki, 
qaçaq nazir müavini orda olmadı. Dronqo şəhərin ən 
yaxşı otellərini bir-bir yoxlamağa başladı. Sadıxov heç 
harda yox idi. Dronqo hər ehtimala qarşı şəhər 
hakimliyinə də getdi. Azərbaycan səfirliyinin 
mehmanxanası onun yanında yerləşirdi. Ora gələn 
qonaqların siyahısını da yoxladı. Sadıxov orda da yox idi. 
Son ümidi ona səhər verilmiş iki ünvana qalmışdı. Bunlar 
Paşayevin Moskvada “hər ehtimala qarşı” aldığı 
mənzillərin ünvanı idi. Biri “Mir” prospektində, digərisə 
Ostojenkada yerləşirdi. Mənzillərin birində təmir gedirdi 
və ustalar şefin qəfil peyda olan qonağının – Dronqo 
özünü belə təqdim etmişdi – nə istədiyini anlaya 
bilmədilər. İkinci mənzilə artıq variantları götür-qoy 
www.vivo-book.com 
 495 
edərək gedirdi. Şeremetyevonun deputat otağına məlumat 
vermək lazım idi. Sadıxov özünün nazir müavini 
vəsiqəsindən istifadə edərək ordan uça bilərdi. Böyük 
ehtimal ki, o mütləq belə edəcək, yoxsa özüylə götürdüyü 
pulları başqa cür apara bilməzdi. Dronqo liftlə yuxarı 
qalxıb qapının zəngini basdı. Qapının arxasından kiminsə 
addım səsləri gəldi. Kimsə əmin, ziyalı səslə soruşdu: 
– Kimdir? 
Bu səsi eşidən Dronqo yumruqlarını düyünlədi. Bu, 
ona həmin səhər zəng edən məxmər səsli əclaf idi. 
– Sizə təcili teleqram var, – o, kobudluqla cavab 
verdi. 
Heç nədən şübhələnməyən Sadıxov “gözlükdən” 
baxıb sakitcə qapını açdı. 
Demək olar ki, dərhal üzünə dəyən güclü zərbənin 
təsirindən yerə sərildi. Yıxılmaqdan sarsıntı keçirərək 
fikirlərini toplamaq üçün başını buladı. Dronqoya baxdı. 
– Siz kimsiniz? – o öz yumşaq, ziyalı səsilə 
soruşdu. – Özünüzü niyə belə aparırsınız? 
www.vivo-book.com 
 496 
– Siz məni təbii ki, tanımadınız. – O, qapını örtüb 
kilidin dəstəyini çevirdi. 
– Bağışlayın, amma mən sizi birinci dəfədir, 
görürəm, – Sadıxov yerdən qalxdı. O, böyük hamam 
xələtindəydi. 
– Amma ikinci dəfədir, söhbət edirsiniz. Mən 
Dronqoyam. 
Dəhşətdən Sadıxovun ağzı açıldı. Bağlandı. Sonra 
yenə açıldı. Dronqo yaratdığı effektdən həzz alırdı. 
– Axı mən sizi xəbərdar etmişdim ki, məni təhdid 
edən yaramazı tapacağam. 
O qolaylanıb Sadıxovun üzünə daha bir ağrılı zərbə 
endirdi. Sadıxov qışqıraraq yerə sərildi. Bu dəfə zərbə 
daha ağrılıydı. Üzündə aydın şəkildə göyərti görünməyə 
başladı. 
– Xoşunuza gəldi? – Dronqo onun üzərinə əyilərək 
soruşdu. – Ayağa qalxın. Narahat olmaya bilərsiniz. Mən 
daha sizi vurmayacağam. 
Sadıxov xüsusi məyusluqla ayağa durub birdən 
otaqda stolun üstündəki “diplomata” tərəf atıldı. Dronqo 
www.vivo-book.com 
 497 
da onun ardınca atılıb “diplomatı” əlilə divanın üstünə 
tullaya bildi. Sonra Sadıxovu itələyərək divana yaxınlaşdı. 
“Diplomatı” götürüb açdı. İçində bir neçə dəstə puldan 
başqa “Valter” tapançası da var idi. 
– Başınız yaxşı işləyir, – Dronqo tapançanı 
götürərək gülümsədi. O, qoruyucunu yoxladı, darağı 
şaqqıldatdı. – İndi divana oturun, – tapançanı havada 
oynadıb əmr etdi. – Sadıxov gözlərini ona tuşlanmış 
silahdan çəkməyərək sakitcə oturdu. – Ən zəhləm gedən 
şey kiminsə məni təhdid etməsidir, – Dronqo davam etdi. 
– Sizin elə xoş səsiniz var ki onu tanımamaq mümkün 
deyil. Mən sizə bir neçə sual verəcəyəm. Əgər onlar məni 
qane etsə, cavablarınızı nəzərdə tuturam, onda sakitcə 
çıxıb gedəcəyəm. Hətta bütün pullarınızı da 
saxlayacağam. Əgər qane etməsə... Ən yaxşı halda sizi 
öldürəcəyəm. Ən pis haldasa rəqiblərə təhvil verəcəyəm. 
“12 Stul”u xatırlayırsınız? Siz ki ziyalı adamsınız, mütləq 
xatırlayırsınız. Deməli belə, sizə rəqib firmanın – 
“Bezençuk və nimfalar”ın çox əsəbi sahibləri var. Onlar, 
Bakıda, İran sərhədi və Qarabağ arasında yeni dəhlizi 
www.vivo-book.com 
 498 
məhz kimin yaratmaq istədiyini çoxdan axtarırlar. Onların 
əlinə düşsəniz, başa düşürsünüz, halınız necə olar? 
Sadıxov təlaşla başını tərpətdi. O öz həyatı üçün 
qorxduğundan demək olar ki, artıq heç nəyi dərk etmirdi. 
Dronqo bunu başa düşürdü. O, bardan konyak 
şüşəsi çıxarıb Sadıxova atdı, ardınca bir stəkan da tulladı. 
– İçin. Bəlkə sakitləşərsiniz. 
Sadıxov butulkanı açıb stəkanı tam doldurdu və 
onu su kimi birnəfəsə başına çəkdi. 
– İndi mənim suallarıma cavab verin, – Dronqo 
razılıqla dedi. – Siz mənim haqqımda hardan bilirdiniz? 
– Asif Paşayev demişdi. O, nömrənizi verib zəng 
etməyi əmr etmişdi, – Sadıxov cəld cavab verdi. Konyak 
doğrudan da, yaxşı təsir göstərmişdi. 
– Bəs o hardan tanıyır? 
– Bilmirəm. Amma onun DİN-də öz adamları var. 
Deyəsən, daxili işlər nazirinin müavini sizin haqqınızda 
danışıb. 
– Bəs məni izləyən adamlar kim idi? 
www.vivo-book.com 
 499 
– Paşayevin şəxsi mühafizəsi. Onlar on beş 
nəfərdir. 
– Siz İnterpoldan olan müşahidəçilərin gəlişindən 
niyə bu qədər qorxmuşdunuz? 
– Biz qorxmamışdıq. Sadəcə olaraq, istəmirdik ki, 
siz onlarla görüşəsiniz. Bizə demişdilər ki, siz, bağışlayın, 
əla ekspertsiniz. Və sizi ya qorxutmaq, ya da aradan 
götürmək olar. Biz qərara aldıq ki, hələlik birincini 
sınaqdan keçirək. Paşayev deyirdi ki, sizi öldürmək 
olmaz. Siz hələ bizə lazım ola bilərsiniz. 
– Keçəl kimdir? 
– Bilmirəm. Biz onu Aleksandr Petroviç deyə 
çağırırıq. Biz onunla Türkiyədə tanış olmuşuq. Ora 
Paşayevlə birlikdə getmişdik. 
– Bəs o, Türkiyəyə hardan gəlib? 
– Nyu-Yorkdan. Paşayev keçən il ora gedəndə 
onların nümayəndəsilə razılığa gəlmişdi. Onlar da 
Aleksandr Petroviçi göndərdilər. 
– Nə haqda razılığa gəlmişdi? 
www.vivo-book.com 
 500 
– Birgə fəaliyyət haqda... – Sadıxov bir qədər 
duruxdu. 
– Zəhmət olmasa, daha konkret. Mənim vaxtım 
azdır. 
– Hə, hə, əlbəttə. Biz sərhəddə yeni dəhliz 
yaratmaq istəyirdik. Keçən il Türkiyədə erməni tərəfin 
nümayəndələrilə görüşmüşdük. Razılaşmışdıq ki, yükləri 
dəhlizdən sərhədə birlikdə keçirək. Hər şeyi 
razılaşdırmışdıq. 
– Siz dəqiq nə vaxt görüşmüsünüz? 
– Keçən il, deyəsən, yazda. 
– Axı o vaxt həmin hissə hələ işğal olunmamışdı. 
Siz hardan bilirdiniz ki, məhz bu dəhliz işğal olunacaq. 
Sadıxov susurdu. 
– Sizdən soruşuram, cavab verin, – Dronqo səsini 
qaldırdı. 
– Biz elə danışmışdıq... – Sadıxov çətinliklə dedi, – 
biz danışmışdıq ki, həmin dəhliz işğal olunacaq. 
– Necə? – eşitdikləri insan məntiqinin adət etdiyi 
normalara sığmırdı. 
www.vivo-book.com 
 501 
– Onlara sərhədə çıxmaq lazım deyildi, – Sadıxov 
dəhşətdən az qala boğularaq tələsik izah etdi. O başa 
düşürdü ki, bu etiraflardan sonra artıq məhkumdur. O 
başqa bir şeyi də başa düşürdü. Əgər o indi hər şeyi 
danışmasa, qarşısında dayanan bu qisasçı onu 
güllələyəcək. – Amma biz hər şey haqda danışmışdıq. 
Əsas o idi ki, onlar sərhədə yaxın stansiya olan Horadizi 
ələ keçirsinlər. Biz razılığa gələ bildik. Füzuliyə tanklar 
yeridiləndə bir neçəsi Horadiz tərəfə dönmüşdü. Bu vaxt 
biz stansiyada panika yaratdıq, bizim adamlar qışqırırdı 
ki, bura yüzlərlə tank yaxınlaşır. Stansiyanı müdafiə edən 
komandirə stansiyanın təhvil verilməsi haqda yanlış əmr 
gəldi. Sonra onu güllələdilər. Nəticədə biz həmin dəhlizi 
əldə etdik. 
– Deməli, Horadizin işğalı hər iki mafiyanın 
birləşmiş aksiyasıydı! – Dronqo eşitdiyinə inanmadı. 
– Hə, – Sadıxov ümidsizcəsinə dedi, – biz hər şeyi 
əvvəldən hazırlamışdıq. Bizə dəhliz lazım idi. Hərbi 
nöqteyi-nəzərdən erməni hissələrinə oranı işğal etmək 
lazım deyildi. Ora nahamar yerlərdir, sərhədi müdafiə 
www.vivo-book.com 
 502 
etmək demək olar ki, mümkün deyil. Biz də öz 
növbəmizdə stansiyanı təslim etməyə bilərdik. Amma biz 
yeni dəhlizi məhz orda yaratmaq istəyirdik. Ona görə belə 
alındı. 
– Qulaq asın, Sadıxov. Siz iblisin özüsünüz. 
Bədbəxt insanlar – həm ermənilər, həm azərbaycanlılar – 
inanırlar ki, torpaq uğrunda, azadlıq uğrunda vuruşurlar, 
sizsə bu vaxt mafioz işlər təşkil edirsiniz. Siz 
ümumiyyətlə, Allaha inanırsınız? 
– Bunun nə dəxli var? – Sadıxov dartındı. – Guya 
digər rayonların necə təhvil verildiyini siz bilmirsiniz. 
Birini təhvil vermək lazım idi ki, Bakıdakı hakimiyyət 
dəyişsin. Digəri, dağlardakı yeganə yolu minalardan 
təmizləyib özünə ev tikmək üçün və ora rahat yol salmaq 
üçün partlayıcılardan istifadə etmiş icraiyyə komitəsinin 
sədri üzündən verildi! Həmişə də belədir. Bizdən nə 
istəyirsiniz? Elə bilirsiniz, ermənilərdə belə hallar olmur? 
İstədiyiniz qədər. Öyrənin, görün Stepanakertdə balıq və 
kürü hardandır. Axı orda dəniz yoxdur. Və ya benzin. 
www.vivo-book.com 
 503 
Onların ki neft emal edən zavodları yoxdur? Mənlik burda 
nə var ki? 
– Bilirsiniz, – Dronqo kədərlə dedi, – bu 
müharibədə mənim ən çox erməni və azərbaycanlıların 
sadə insanlarına yazığım gəlir. Onları bir-birilərinə qarşı 
qaldırıb indi onların qanıyla varlanırlar. Siz it oğlusunuz.  
– Bunu niyə mənə deyirsiniz? – Sadıxov əsəblə 
soruşdu. – Elə bil təkcə mən beləyəm. Qalanları belə 
deyil? Nə satdığının nə fərqi var – narkotik maddə, neft, 
pambıq, metal, onsuz da hamı hər şeyi satır. Situasiya 
belə alınıb.  
– Lənətə gələsiniz! – Dronqo nifrətlə dedi. – Onda 
niyə müharibəni dayandırmırsınız? Niyə insanlara 
demirsiniz ki, daha bəsdir, vuruşmaq lazım deyil. Biz 
ticarət etmək, almaq, satmaq istəyirik, vuruşmaq yox. 
Yox, siz xalqı müharibəyə qəsdən itələyirsiniz. Bilirsiniz 
ki, yalnız müharibə şəraitində, müdafiə olunmayan 
sərhədlər halında özünüzü yaxşı edəcəksiniz və siz 
həmvətənlərinizin qanı bahasına varlanırsınız. Şəxsən siz 
uşaqların qanı bahasına, qadınların və qocaların əzab-
www.vivo-book.com 
 504 
əziyyəti bahasına var-dövlət yığırsınız. Məhz siz xalqları 
bir-birinə qarşı qaldırır, düşmən obrazı yaradır, qonşular 
haqda yalan və böhtan yayırsınız. Erməni və 
azərbaycanlıların iki mafiyası heç vaxt bu müharibəni 
bitirməyə imkan verməyəcək. Müharibə sizi yedizdirir, o 
sizin gücünüzdür. 
O, tapançanı qaldırdı. 
– Mən təəssüflənirəm ki, sizə söz verdim, – Dronqo 
qəzəblə dedi, – yoxsa, sizi güllələyərdim. Bu torpaqda 
yeri olmayan vəhşi bir məxluq kimi. Sizin pulunuz var. 
İstədiyiniz ölkəyə rədd olun! Amma bir daha öz 
vətəninizdə görünməyə cürət etməyin. Sizin kimilərinin 
vətəni olmur. Sizin vətəniniz budur – içi dollarla dolu 
çamadan! – o, “diplomat”ı Sadıxovun üzünə çırpdı. Pul 
dəstələri bütün otaqlara sovruldu. Tapançanın darağını 
çıxarıb cibinə qoyaraq onu bir kənara atdı. Sonra cəld 
addımlarla sanki fikrini dəyişəcəyindən qorxaraq qapıya 
yönəldi. Artıq liftdə bu əclafı güllələmədiyinə 
təəssüfləndi. Amma gözlərini yumaraq iradəsi hesabına 
www.vivo-book.com 
 505 
özünü sakitləşdirdi. Bu gün o ilk dəfə olaraq, saçında 
ağarmış tüklər gördü. 
 
     XXIX HİSSƏ 
Həmin səhər Boris Qriqoryeviç Lazarev yaxşı 
əhvali-ruhiyyədə oyandı. Dünən məlum olmuşdu ki, 
“Qamma Bank” keçən il ərzində üç milyon məbləğində 
təmiz gəlir əldə etmişdi. Nəzərə alınsa ki, bütün pullar 
Ryaboy və Lazarevin cibinə gedir, o qədər də pis məbləğ 
deyil. Hərçənd, mərhum Zıkov da var idi. Amma o artıq 
hesaba alınmırdı. Onun dul arvadına ərinin ölümündən 
sonra onsuz da çox şey qalmışdı: Moskva və Sankt-
Peterburqda mənzillər, İspaniyada villa, dəbdəbəli 
maşınlar, böyük bağ evi, Amerikanın “Kemikl-bank”ında 
ciddi bir məbləğ. Zıkovun on iki il əvvəl vurulduğu 
keçmiş toxucuya daha nə lazım idi ki? Düzdür, onun əri 
və uşaqlarının atası ölmüşdü, amma bu, əldə etdiyi həzzə 
görə kompensasiya kimi bir şey idi. Həzzə görə həmişə 
nəsə ödəmək lazım gəlirdi. Lazarev öldürülən Zıkova 
görə təəssüflənsə də, əlbəttə ki, alınan gəlirin heç bir 
www.vivo-book.com 
 506 
hissəsini dul qadına və ya uşaqlarına vermək fikrində 
deyildi. Ölülər həmişə haqsızdırlar. Bu halda Zıkov pis 
vəziyyətə düşdüyünə görə özü günahkar idi. Mühafizəsiz 
gəzirdi, dəbdəbəli restoranlarda olmağı xoşlayırdı. Və 
nəticədə belə axmaq vəziyyətə düşdü. 
Lazarev bu gün Saplyanın Bağırovu da 
öldürəcəyini xatırlayırdı. Əhvalı buna görə lap yaxşıydı. 
O, səbirsizliklə sonuncu yenilikləri gözləyirdi, artıq 
ağlında mərhumun qəbri üzərində söyləyəcəyi matəm 
nitqini hazırlayırdı. 
Səhər vanna otağında üzünü qırxarkən özü özünə 
göz vurdu. İşlər əla gedirdi. O heç kimin edə bilmədiyini 
etmişdi. O, Arçil Qogiyanı aradan götürmüşdü, bu gün də 
Rafael Bağırovun növbəsiydi. Bundan sonra şəhərdəki 
bütün qruplar qarşılarındakının kim olduğunu biləcək. 
Laxlayan Sarkisyan hamıdan qabaq onun yanına gəlib 
bankını təhvil verəcək. Deyirlər, onun bankı “Qamma 
Bank”dan xeyli güclüdür. Lazarev bunu xatırlayıb 
qaşlarını çatdı. Eybi yox, o özünü sakitləşdirdi, bu hələlik 
belədir. Axşam hər şey əksinə olacaq. Əlbəttə, Saplya 
www.vivo-book.com 
 507 
dahidir. Mixo və Arçili necə aradan götürdü! Bir nəfər 
belə əla qatilin varsa, deməli, minlərlə əlaltın var. Ryaboy 
haqlıdır: əsas odur ki, insanlarla işləyəsən, daha düşmən 
tərəfə keçmək üçün fürsət gözləyən beyinsiz icraçılara 
fikrini yönəltməyəsən. Bu gün Dövlət Dumasında iclas 
olduğundan Lazarev cəld səhər yeməyini yeyib evdən 
çıxdı. Yanında, həmişəki kimi iki köməkçisi var idi. Daha 
bir neçə nəfər həyət boyu səpələndi. 
 
“Sabahdan bu təhlükəsizlik tədbirləri lazım 
olmayacaq, – Lazarev gülümsəyərək düşündü. – Onlar 
sülh istəməyəcək, onlar diz çökərək şərəfli təslim haqda 
yalvaracaqlar”. O, telefon dəstəyini qaldırıb bankda 
Zıkovun yerinə qoyduğu ən yaxın köməkçisi Mixailin 
nömrəsini yığdı. 
– İşlər necədir? – Lazarev soruşdu. 
– Hər şey qaydasındadır, – o, Mixailin arxayın 
səsini eşitdi, – bankda ümumi hesabat qurtarıb. 
– Bilirəm, – o, dəstəyi asdı. – Musiqini qoş, – 
sürücüyə dedi. 
www.vivo-book.com 
 508 
Sürücü maqnitofonun düyməsini basdı. 
Maşın birbaşa Dövlət Dumasının binasına tərəf 
gedirdi. Lazarev qalib görkəmiylə maşından düşdü. Ani 
olaraq onu əhatə edən cangüdənləri Dövlət Dumasının 
deputatını binanın girişinə qədər müşayiət etdilər. İçəri 
yalnız Lazarevlə birlikdə girə bilən “köməkçiləri” 
buraxırdılar. O öz kabinetinə tələsirdi. Orda artıq hədsiz 
dərəcədə hündürboy, Valya adında, iyirmi yaşlı bir 
məxluq onu gözləyirdi. Lazarev bütün müqavilələrdən 
qəsdən vaz keçirdi ki, qızı özüylə Kanar adalarına aparsın. 
O bilirdi ki, qız bakirədir. İndi onun düzgün bədən 
quruluşuna fikir verərkən düşündü ki, öz prinsipinə 
xəyanət etməli olacaq. O qədər gözləmək lazım deyil. 
Yaya hələ çox var, qızısa Kanar adalarına aparmaq vacib 
deyil. Orda onunla darıxdırıcı olacaq. Yaxşısı budur, onu 
orda lazımi şəkildə əyləndirə biləcək təcrübəli birini 
götürsün. Daha yaxşısı iki nəfər götürməkdir. Yanında 
qadın bədənlərinin itaətini hiss etmək xüsusi həzdir. 
O, ciddi tərzdə Valyaya baxdı. 
– Mənə zəng ediblər? 
www.vivo-book.com 
 509 
– Yox, – qız qızardı. Boris Qriqoryeviç onun 
xoşuna gəlirdi. Həm də ondan bir qədər qorxurdu. 
– Yaxşı. – O adəti üzrə olduğu kimi qızın belinə əl 
çəkdi, o da yüngülcə qızardı. 
“Axmaq, – Lazarev məyusluqla düşündü, – bu 
qədər vaxtı niyə gözləmişəm ki? Hansısa diribaş bir oğlan 
tapılacaq və qız bir gün işə hamilə vəziyyətdə gələcək”. 
O qorxdu, doğrudan da, axmaqlıqdır. 
Kabinetində ideal səliqə-sahman hökm sürürdü. 
Hər iki köməkçisi – Lyonya və Vadim qapının yanında 
oturub qıza göz qoyurdular. Lazarev Mansurova zəng 
etdi. 
– İşlərin necədir? 
– Pis, – Mansurov kobud adam idi, – Xotivarinin 
adamları işləməyə imkan vermirlər. Dünən mənim 
uşaqlarımdan ikisini elə döyüblər ki, xəstəxanaya 
düşüblər. Yataqxanadan mənim qızlarımdan ikisini 
aparıblar. Bilirsən necə qızlar idi?! Özüm kənddən 
gətirmişdim, instituta düzəltmişdim. 
www.vivo-book.com 
 510 
Bu, Mansurov qrupunun peşəsinin bir hissəsiydi. 
Onlar gənc və təcrübəsiz əyalət qızlarının şəhərə gətirilib 
fahişəyə çevrilməsinə nəzarət edirdilər. Paytaxta gələn kənd 
qızları daha qiymətli sayılırdı. Onların bir çoxu bakirə 
olduqlarından nədənsə müştərilərə daha çox xoş gəlirdi. 
Belə qızları ehtiyatla qoruyurdular. Hətta institutlara 
düzəldirdilər ki, sonradan yaxşı bir qiymətə ciddi firmaların 
birinə referent kimi satsınlar. Təbii ki, qız dərhal şirkət 
sahibinin məşuqəsi olurdu. 
Valyayla da belə alınmışdı. Hərçənd, Mansurov ən 
yaxşı qızını bir qəpik də almadan Lazarevə hədiyyə etmişdi. 
Artıq üç ay idi ki, Valya təcrübəli Natella Georgiyevnanın 
yanında katibə-referent olaraq işləyirdi. Və əgər Valya 
yalnız çay süzüb onu Lazarevə təqdim edirdisə, qalan bütün 
işləri təcrübəli Natella Georgiyevna görürdü. O, Lazarevlə 
artıq on beş il idi ki, işləyirdi. O zaman Lazarev kafedrada 
gənc elmlər namizədi, osa həmin kafedranın aspirantıydı. 
Bədxahlar onların çox yaxın olduqlarını danışırdılar. Daha 
sonra Lazarev onu birjada direktor təyin etdi. Amma Dövlət 
Dumasına düşdükdən sonra anladı ki, ağıllı və təcrübəli, 
www.vivo-book.com 
 511 
sədaqətinə şübhə etmədiyi bir köməkçi olmadan bu qədər 
işin öhdəsindən gələ bilməyəcək. Başqa namizəd ola 
bilməzdi. Və Natella Georgiyevna deputatın baş köməkçisi 
oldu. Ədalət naminə demək lazıdır ki, bütün işi o təkbaşına 
görürdü. Və öhdəsindən də çox gözəl gəlirdi. Lazarev ona 
Amerika prezidentinin aldığı maaş qədər pul ödəyirdi və hər 
iki tərəf bir-birindən razıydı. Gəncliyində o, doğrudan da, 
Natellayla bir neçə dəfə görüşmüşdü. Amma o, Lazarevin 
arzularının qadını deyildi. Bundan başqa, o, yataqda da 
olduqca quru, soyuq və çəkingən idi. O vaxtdan onların 
yalnız dost münasibətləri qalmışdı. Hərçənd, o, şefinin bir 
çox sirlərindən xəbərdar idi. 
– Qızlarına yaxşı nəzarət edəydin! – Lazarev 
bağırdı. – Qızları qaytarıblar? 
– Qaytarıblar, – Mansurov özünü saxlaya bilmədi, 
– indi onlar nəyimə lazımdır ki? Səhərə kimi başlarına nə 
oyunlar açıblar. Orda bir alay qafqazlı olub. İndi neyləyim 
onları? 
– Geri göndər. Diqqət et ki, boşboğazlıq etməsinlər, 
– Lazarev ciddi şəkildə dedi, – bizə milis lazım deyil. 
www.vivo-book.com 
 512 
Özümüz ayırd edərik. Bunu kimin etdiyini araşdır və 
mənə zəng et. Özüm ölçü götürərəm. – O, dəstəyi asdı. 
Kabinetə əlində məcməyi olan Valya daxil oldu. O, çay 
gətirirdi. 
– Qoy, çıx! – o kobud şəkildə əmr etdi. 
Lənət şeytana, Lazarev düşündü, bir dəfə onu da 
oğurlayıb bütün komandayla üstünə düşəcəklər. O isə 
axmaq vəziyyətdə qalacaq. Qız artıq qapıya çatırdı. 
– Gözlə, – onun səsi gəldi. 
Qız geri çevrildi. 
– Bura gəl, – Lazarev əmr etdi. 
Qız stola yaxınlaşdı. 
– Yaxınlaş. 
Qız bir neçə santimetr də irəlilədi. 
– Daha yaxın. 
Qız daha bir neçə addım atıb onun kreslosunun 
yanında durdu. O, qızı kobud bir şəkildə öpməyə başladı. 
Qız bunu gözləmədiyindən inildədi. Bu da Lazarevi daha da 
coşdurdu. 
www.vivo-book.com 
 513 
O, qızı stolun üstünə yıxıb yubkasını dartmağa 
başladı. Qız heç nə anlamırdı, yalnız ətrafa boylanırdı. O, 
qızın kalqotkasını cırmağa başladı. Şalvarının düyməsini 
açdı. Qız birdən onun nə etmək istədiyini anlayıb qışqıraraq 
əllərilə üzünü tutdu. Səsə gələn Natella Georgiyevna qapını 
açarkən birini stolun üzərində uzanmış, digərini də şalvarsız 
vəziyyətdə gördü. 
– Bağla qapını, – o, heyvani bir şövqlə dedi, – mane 
olma. 
Qadın bu səhnəyə, Parisin Yelisey meydanından 
aldığı bahalı “Kristian Dior” markalı eynəyinin arxasından 
sakitcə baxırdı. Bir neçə saniyə baxdı və sakitcə kabinetdən 
çıxıb ehtiyatla qapını bağladı. Qızı zorlayandan sonra onu 
özündən itələdi. Qız tarazlığını itirib yerə yıxıldı. Bərk dəydi 
və səssiz ağlamağa başladı. 
– Niyə ağlayırsan, axmaq, – Lazarev qışqırdı. – Bitdi. 
Hər şey yaxşıdır. 
Qız ağlamağa davam edirdi. 
Lazarev özünü qaydaya saldı, şalvarını bağladı. Saçını 
düzəldib kabinetdən çıxdı. 
www.vivo-book.com 
 514 
– Ona kömək et, – o, Natella Georgiyevnadan xahiş 
etdi. 
Qadın dəsmal və su dolu çaynik götürüb kabinetə 
girdi. Hər iki cangüdən yerindən sıçrayıb nə baş verdiyini 
anlamadan gözlərini şefə zilləmişdi. 
– Oturun, – o narazılıqla əlini yellədi, – ayaqyoluna 
gedirəm. 
O, qəbul otağından dəhlizə çıxdı. 
Kabinetdə Natella Georgiyevna ehtiyatla hönkürən 
Valyanı ayağa qaldırdı. 
Lazarev ayaqyoluna girib kabinə keçdi. Şalvarını 
çıxardı. Alt paltarındakı bir neçə qan ləkəsinə məyusluqla 
baxdı. 
“Bu axmağı lənətə gəlsin, – Lazarev əsəbiliklə 
düşündü. – Evə zəng etmək lazım gələcək ki, yeni alt paltarı 
gətirsinlər”. 
Onun kabinetində isə artıq stulda oturmuş Valya hələ 
də ağlayırdı. 
Kimsə onun qəbul otağına gəlib qapıları cəld Amerika 
istehsalı olan uzadılmış kilidlə bağladı. 
www.vivo-book.com 
 515 
O, hələ də məyusluqla alt paltarına baxırdı. Sonrasa 
qətiyyətlə şalvarını geyinib əllərini yumağa getdi. 
“Zəng etmək lazım gələcək, – Lazarev qərar verdi. – 
Ona nə olub görəsən? Yəqin Mansurovun məlumatı onu belə 
həyəcanlandırıb. Bir də qızın iniltiləri. Ona nəsə hədiyyə 
etmək lazımdır. Hansısa bir oyuncaq – məsələn, “Jiquli” və 
ya İspaniyaya istirahətə göndərər. Deyirlər, martda ora yaxşı 
olur”. Kimsə ayaqyoluna girib Lazarevin yanında dayandı. 
O, gələnə fikir verməyib əllərini yumağa davam edirdi. 
Natella Georgiyevna ehtiyatla əyilib qızın çəkmələrini 
çıxarırdı. Ona izah etməyə çalışırdı ki, cırıq kalqotkanı 
çıxarmalıdır. 
– Biz yenisini almaq üçün adam göndərərik, – o, 
sakitcə bədbəxt qızı inandırırdı. 
Amma qız ağlamağa davam edirdi. Sanki cırıq 
kalqotka bakirəliyindən daha böyük bir itkiydi. O, insanlara 
inamını itirmişdi. 
Lazarev əllərini yumağa davam edirdi. Buranın 
sabunu çox pisdir, – o əsəbiliklə düşündü, – tapşırmaq 
www.vivo-book.com 
 516 
lazımdır ki, bura yaxşı sabun qoysunlar. Lap onun hesabına 
olsa da. 
Lazarevin cangüdənlərindən biri olan Vadim dəhlizə 
çıxmaq istədi. Qapıya yaxınlaşıb sağ layını itələdi. Qapı 
açılmadı. 
Lazarevin sağında dayanan adam sanki ona heç bir 
əhəmiyyət vermirdi. 
Birdən Valya nəsə anlayıb Natella Georgiyevnadan 
soruşdu: 
– Nəyə görə? O niyə belə etdi? 
Və yenə hönkürdü. Qarşısında dayanan qadın üz-
gözünü turşutdu. O belə hesab edirdi ki, hər şeyin əvəzini 
vermək lazımdır. 
Lazarev ayaqyoluna daha kiminsə yaxınlaşdığını və 
dəstəyə nəsə etdiyini eşitdi. Maraqlıdır, o niyə qapının 
ağzında qurdalanır? Doğrudanmı, qapını aça bilmir? 
Vadim qapını möhkəm dartırdı. Amma o açılmırdı. O, 
Leonidi çağırdı. 
– Kimsə qapını bağlayıb! – o qışqırdı. 
www.vivo-book.com 
 517 
Hər ikisi Lazarevin kabinetinə qaçdı. Ora girəndə 
ağlayan, cırıq kalqotka və əzik donla oturmuş Valyanı 
gördülər. Heç nə anlamadan yenidən dəhlizə aparan qapıya 
tərəf atıldılar. 
Naməlum adamın içəri girmək istəməyərək qapının 
arxasında dayanmağı Lazarevin xoşuna gəlmədi. 
“Təzələrdəndir?” – Boris Qriqoryeviç narazılıqla 
düşündü və özü qapıya tərəf addımladı. 
Vadim və Lyonya qapı laylarından heç olmasa birini 
yerindən çıxarmaq istəyirdilər. Onlar artıq ciddi nəsə baş 
verdiyini anlamışdılar. Lazarev qapıya yaxınlaşıb dəstəyi 
dartdı. Qapı yenə açılmadı. 
“Yəqin, dəstəyi yeyilib, – o artıq hirslənməyə 
başlayırdı. – Bu axmağın üzündən alt paltarını batırdı, indi 
də ayaqyolunda ilişib qalıb”. Arxasında səs gələndə geri 
çevrildi. 
Valya nəhayət ki, Natella Georgiyevnanın ondan nə 
istədiyini anlayıb ehtiyatla çəkməsini çıxardı. Utandığından 
qızara-qızara kalqotkasını da çıxardı. 
Natella Georgiyevna telefona yaxınlaşdı. 
www.vivo-book.com 
 518 
– İndi sürücüdən xahiş edərəm, mağazadan yenisini 
alar, – o, sakit şəkildə dedi, – daha yaxşı olardı ki, sən də 
onunla gedib hər şeyi özün seçəsən. Məncə, Boris 
Qriqoryeviç etiraz etməyəcək. 
Lazarev səsboğucusu olan tapançanın ona tuşlandığını 
gördü. O hər şeyi dərhal başa düşdü – bağlı qapını da, 
dəhlizdə addım səslərini də, sağında dayanan adamın 
fısıltısını da. Qatil sakitcə nişan aldı. 
– Niyə? – Lazarev qışqırmaq istədi. – Bu 
ədalətsizlikdir! 
Amma dəhşət içində susdu. 
Qatil tətiyi basdı. 
Lazarev ayağının altından yerin qaçdığını hiss etdi. 
İkinci, yoxlama atəşini o eşitmədi. Qatil onun üzərinə əyilib 
qana bulaşmamağa çalışaraq ehtiyatla çiynindən tutub 
qaldırdı və unitaza tərəf sürüdü. Cəsədi elə orda ayaqları 
yuxarı vəziyyətdə qoydu. Sonra qapıya yaxınlaşıb üç dəfə 
döydü. Qapı demək olar ki, dərhal açıldı və o dəhlizə çıxdı. 
Sonra kilid şaqqıldadı və sükut çökdü. Yalnız yarım saatdan 
sonra Vadim və Lyonyanın ağlına gəldi ki, ayaqyoluna 
www.vivo-book.com 
 519 
baxsınlar. Orda Dövlət Dumasının deputatı Boris 
Qriqoryeviç Lazarevin cəsədini tapdılar. 
 
 
   XXX HİSSƏ 
Onlar hökumət bağına da dördlükdə getdilər. Milis 
əməkdaşları Ağayev və Cəfərov vəsiqələrini çıxarana kimi 
onların cipini uzun müddət içəri buraxmadılar. Yalnız 
üzərində tanış “DİN” və “Prokurorluq” sözlərini görəndən 
sonra adəti üzrə olduğu kimi hərbi təzim verib naməlum 
maşını buraxdılar. 
Onlar bağa girəndə qarşılarına, içində iki cavan 
kişinin oturduğu qara rəngli “Volqa” çıxdı. Maşının nömrəsi 
yox idi. Lauton təşvişlə keçib gedən maşının arxasınca 
baxdı, amma heç nə demədi. 
Sonra onlar daha beş dəqiqə Asif Paşayevin bağını 
axtardılar. Nəhayət, evi tapıb ona yaxınlaşdılar. Ətrafda 
sakitlik idi. Lauton maşından düşüb döngədəki kolların 
yanında təzə əyləc izləri sezdi və məyusluqla alt dodağını 
dişlədi. Doğrudanmı, onlar gecikdilər? 
www.vivo-book.com 
 520 
Evdə sakitlik idi. İstirahət edənlər mart ayında soyuq 
axşamları şəhərdəki dəbdəbəli evlərində keçirməyə üstünlük 
verdiklərindən hələ bura gəlmirdilər. Milli Təhlükəsizlik 
Nazirinin yaşadığı evin sağ yarısı qaranlıq idi. Asif 
Paşayevin yaşadığı sol tərəfdəsə giriş qapısının önündə 
lampa yanırdı. 
Onlar qapıya yaxınlaşıb zəngi basdılar. 
Ətrafa ölü sükut çökmüşdü. 
Dyula ehtiyatla qapının dəstəyini dartdı. Qapı açıq idi. 
Lauton içəri girmədi. Aralarında ən təcrübəli olduğundan o 
artıq nə baş verdiyini bilirdi. Hollda işıq yanmırdı, yalnız 
pilləkənin yanındakı stolüstü lampa ətrafı tutqun şəkildə 
işıqlandırırdı. Cəfərov və Ağayev yuxarı qalxdılar. Asif 
Paşayev yataq otağında uzanmışdı. Öz çarpayısında elə 
uzanmışdı ki, sanki yatırdı. Boğazından keçən qırmızı şırım 
olmasaydı. Kimsə onları qabaqlayıb onu boğmuşdu. 
– Cəld aşağı, – Cəfərov hər şeyi anladı, – həmin 
nömrəsiz qara “Volqa”nın ardınca gedin. 
www.vivo-book.com 
 521 
Ağayev və Dyula aşağı qaçdılar. Cipin mühərriki 
gurladı və maşının əyləci döngədə cırıldayaraq darvazaya 
tərəf şütüdü. 
Lauton evə girdi. Cəfərov pilləkənlə aşağı düşürdü. 
– O öldürülüb? – Lautonun əsəbləri həqiqətən, 
dəmirdən idi. O bu cümləni rusca deyə bildi. 
– Hə, onu boğublar, – pillələrdə oturan Cəfərov 
kədərlə təsdiqlədi. – Biz gecikdik. 
– Yunanın pasportunu tapmaq lazımdır, – Lauton 
xatırlatdı, – biz buna görə burdayıq. – O, bu dəfə ingiliscə 
danışırdı. 
– Cəfərov bu cümləni başa düşmədi. Yalnız “pasport” 
sözünü başa düşdü. Onlar yenidən yuxarı qalxdılar, 
mərhumun pencəyinin ciblərinə, yazı masasına baxdılar. 
Pasport heç harda yox idi. 
– Onu axtarmaq lazım deyil, – Cəfərov əlini yellədi, – 
onlar elə onun ardınca gəlmişdilər. Biz onsuz da burda heç 
nə tapa bilməyəcəyik. Başa düşürsünüz, onlar pasportu 
götürüb gediblər. 
O, rusca danışdığından Lauton onu başa düşmürdü. 
www.vivo-book.com 
 522 
Yenə əyləc səsi gəldi. Ağayev və Dyula Nilaşinin 
olduğu cip gəldi. Onlar evə girdilər. 
– Tapmadınız? – Cəfərov soruşdu. 
– Yox, – Ağayev cavab verdi. – Ola bilsin, onlar 
Bilgəh tərəfə gediblər, biz onları tapa bilmədik. 
– Polis çağırmaq lazımdır, – Dyula dedi. 
– Əlbəttə, – artıq karyerasının bitdiyini anlayan 
Cəfərov laqeydliklə dedi. Asif Paşayevin qətlini ona heç kim 
bağışlamaz. Bu sondur. 
– Necə düşünürsünüz, – o, Dyuladan soruşdu, – qoy 
cənab Lauton desin, onu kim öldürüb? 
Dyula tərcümə etdi. Lauton cavab verdi: 
– O deyir: ya özününkülər – həddən artıq bildiyinə 
görə: ya da başqaları – yenə eyni səbəbə görə. Amma onun 
fikrincə bunu başqaları edib. Cənab Paşayevin fəaliyyəti 
onları bezdirib. 
– Siz hər şeyi hardan bilirsiniz? – Cəfərov yenə 
pilləkəndə oturdu. – Əlbəttə, Paşayevin fəaliyyəti onları 
bezdirib. O axı oğruydu. Mafiyayla onun öz oyununu 
www.vivo-book.com 
 523 
oynamağa qərar verib. Quldurlarsa belə şeyləri bağışlamır. 
Onlar da göstərib ki, Zaqafqaziyada əsl ağa kimdir. 
– Şəhər milis şöbəsindən adamlar çağırın, – Cəfərov 
laqeydliklə Ağayevə müraciət etdi, – artıq burda bizlik bir iş 
yoxdur. 
Lauton birdən ona yaxınlaşdı. Əyilib əlini onun dizinə 
qoyaraq nəsə deməyə başladı. 
– O deyir ki, – Ağayev tərcümə etdi, – siz çox şərəfli 
və prinsipial adamsınız, cənab Mirzə Cəfərov. O sizinlə 
tanış olmağıyla fəxr edir. Bura gələnə kimi onu əmin ediblər 
ki, burda bütün milis və prokurorluq işçiləri satılıb, şərəfli 
insanlar, ümumiyyətlə yoxdur, hüquq-mühafizə orqanları 
çoxdan mafiyayla qovuşub. O, çox sevinir ki, bu məlumatlar 
yalan çıxıb. Sizin kimilər, cənab Cəfərov öz xalqının adını 
uca edir. 
Mirzə ayağa durub bir neçə pillə aşağı düşdü. 
Lautonla yanaşı dayandı. Lauton təntənəli şəkildə əlini ona 
uzatdı. Səbəbi bilinməyən anlaşılmaz bir həyəcan yaşayan 
Cəfərov da əlini ona uzatdı. Onlar möhkəm əl tutdular. 
Sanki burda, Asif Paşayevin bağında onu ilk dəfə hansısa 
www.vivo-book.com 
 524 
mükafatla təltif etmişdilər. Stolüstü lampanın tutqun 
işığında, Elmar Ağayev və Dyula Nilaşinin ruhlandırıcı 
baxışları altında o öz mükafatını alırdı. O bu bir neçə gün 
ərzində ilk dəfə olaraq gülümsədi. Sanki doğrudan da, çox 
vacib və lazımlı iş gördüyünü dərk edirdi. 
– Ona deyin ki, – Cəfərov Dyuladan xahiş etdi, – mən 
də əcnəbilər haqda öz fikrimi dəyişdim. Mən onları həmişə 
köpmüş hind toyuqlarına bənzədirdim. Sən demə, onlar 
yaxşı uşaqlar imiş. 
Dyula bu cümləni uzun müddətə tərcümə etdi və 
“köpmüş hind toyuğu” əvəzinə “səfeh qaz” ifadəsini işlətdi. 
Amma məna aydın idi və dördü də şən halda bərkdən 
güldülər. 
Bu zaman aeroport yoluyla iki maşın gedirdi. Bu, 
Moskvadan Bakıya indicə gəlmiş Rafael Bağırov idi. O artıq 
Paşayevin ölümü haqda məlumat almışdı. Buna görə elə 
maşında əla fransız konyakından bir qədər içdi. Onun 
zövqünü bilən sürücü həmişə maşında bu içkidən iki şüşə 
saxlayırdı. 
www.vivo-book.com 
 525 
Radioda Dövlət Dumasının deputatının qətliylə bağlı 
qəzəbli fikirlər səsləndirirdilər. Mafiyaya, deputatın qətlinə 
qarşı qəzəbli səslər ən çox Lazarevlə əlaqəli kommersiya 
strukturlarından gəlirdi. Onlar başa düşürdülər ki, sülhə 
getməli olacaqlar. 
Telefon zəng çaldı. Bağırov dəstəyi götürdü. Bu 
nömrə praktik olaraq, heç kimə məlum deyildi. 
– Salam, əziz Rafael Mamedoviç, – o, Sarkisyanın 
səsini eşitdi, – sizin belə tez uyğunlaşa biləcəyinizi 
düşünmürdüm. İstənilən halda sizi təbrik edirəm. Quram 
Xotivari heç Lazarevin ölümü haqda bilmirdi, ona birinci 
mən dedim. 
– Çox sağ olun, – o, diqqəti dəyərləndirməyi 
bacarırdı. Artur Sarkisyanın bankıyla əlaqələri 
möhkəmləndirmək lazım gələcək. 
– Siz yəqin ki, hələ Rubinçiklə danışmağa macal 
tapmamısınız. Əlbəttə ki, daha heç kim sülh istəməyəcək. 
Biz onları darmadağın edəcəyik. 
– Yox, – Bağırov etiraz etdi, – mən Rubinçiklə 
danışmışam. Artıq qəti sülh olacaq. Aramızdakı bu 
www.vivo-book.com 
 526 
müharibəni bitirmək lazımdır. Qoy axmaqlar vuruşsun, bizə 
müharibə lazım deyil. 
– Əlbəttə, – Artur Sarkisyan dərhal razılaşdı, – sizə 
olan rəğbətimi bilirsiniz. 
– Qarşılıqlıdır, əziz Artur Aşotoviç, qarşılıqlıdır. 
“Onlarda hesab da açmaq olar”, – Bağırovun ağlına gəldi. 
Dəstəyi təzəcə yerinə qoymuşdu ki, daha bir zəng 
gəldi. 
– Rafael Mamedoviç, – Filya Rubinçikin sakit səsi 
gəldi, – bu mənəm. Siz hələ sülh yaratmaq fikrindən vaz 
keçməmisiniz ki? 
– Yox, nə danışırsınız. Bəyəm mən qeyri-ciddi adama 
oxşayıram? Mənim təklifim qüvvədə qalır. 
– Mən artıq Ryaboyla danışmışam. O belə hesab edir 
ki, situasiya bir qədər dəyişib. O, sülhə razıdır. O xahiş edir 
ki, sizin səlahiyyət hüdudlarınız haqda razılıq əldə olunana 
kimi bütün fəaliyyətinizi dayandırasınız. Mən vasitəçi ola 
bilərəm? 
– Siz həmişə bizə kömək edirsiniz, – Bağırov 
həssaslıqla dedi. 
www.vivo-book.com 
 527 
– Nə danışırsınız! Bəyəm bu köməkdir? Bu, sadəcə, 
dostca xidmətdir. Siz Lazarevin öldürüldüyünü eşitmisiniz? 
Deyirlər, Dövlət Dumasının ayaqyolunda öldürüblər. 
Təsəvvür edirsiniz, cinayətkarlar necə həyasızlıqla iş 
görüblər? 
– Hə, – Bağırov təmkinlə dedi, – təsəvvür edirəm. 
– Sizi təbrik edirəm, Rafael Mamedoviç. Düşünürəm 
ki, Ryaboy sizin bütün şərtlərinizi qəbul edəcək. Sağ olun. 
– Salamat qalın, – o, dəstəyi asdı. 
Bu gün onun baş nazirlə görüşü olmalıydı. İndi onlar 
artıq dövlət əmlakı oğrusu olan Asif Paşayevdən canlarını 
qurtarandan sonra danışmaq daha asan olacaq. Baş nazir 
Bağırovun ona dediyi hər şeyi edəcək. Nəticə etibarilə, o 
qeyri-adi heç nə istəməyəcək. 
Birdən Davidi xatırladı. “Qoca, bu Saplyanı tapmasa 
getməyəcək, – Bağırov kədərlə düşündü. – Quramla razılığa 
gəlmək lazımdır ki, Saplyanın yerinə kimisə qoysun. Qoy 
David inansın ki, onlar Arçilin qisasını aldılar. Amma 
Saplyanı mütləq tapmaq lazımdır. O, əlbəttə ki, qaçıb, amma 
kim bilir, Ryaboy öz sifarişini ləğv edəcək, ya yox... 
www.vivo-book.com 
 528 
Deməli, bu Saplyanı tapıb uzun boynunu üzmək lazımdır. 
Bu qatilin şəkilləri artıq milisdə var”. 
Maşınlar şəhərə girirdi. 
 
                                                  SON 
Vətəndaş Mixail Quramoviç Moseşvilinin açılmamış 
qətli, pis işinə görə töhmət almış müstəntiq Yevgeni Çijovun 
üstündə qaldı. 
Kiyev rayonunun prokuroru Morozov çoxdan 
gözlədiyi vəzifə yüksəlişini alıb Moskva şəhər prokurorunun 
müavini oldu. 
“Qamma Bankda” yeni prezident seçildi. Bu, Boris 
Lazarevin keçmiş sağ əli Mixail Nikitin idi. 
Rusiyanın ən iri bankı Artur Sarkisyanın “Kontinental 
Bank”ı hesab olundu. Deyirdilər ki, mafiya öz pulunu onun 
bankına yatırır, amma ola bilsin ki, bütün bunlar yalnız 
şayiədir. 
ABŞ prezidenti Bill Klinton Moskvaya may ayındakı 
səfəri zamanı Boris Yelsin və Yuri Lujkovla birlikdə dünya 
www.vivo-book.com 
 529 
şöhrətli heykəltəraş Rafael Bağırovun emalatxanasına da baş 
çəkdi. 
David Qogiya “Praqa” restoranında hansısa məşhur 
killerin öldürülməsindən sonra, nəhayət, Tiflisə qayıtdı. 
Federal əks-kəşfiyyat xidmətinin məlumatına görə 
Hollandiyada qanuni oğruların yeni toplantısı gözlənilir. 
Toplantıya sədrliyi, Nyu-Yorkdan olan keçmiş SSRİ 
vətəndaşı Ryaboy etməliydi. 
Cinayət-Axtarış İdarəsi rəisi Konstantin Mixeyev pis 
işinə və cinayətləri açma səviyyəsinin aşağı olmasına görə 
DİN orqanlarından qovulmaqla təqaüdə göndərildi. 
Göstərdiyi rəşadət və qəhrəmanlığa görə müstəntiq 
Mirzə Cəfərov bir aylıq maaşı qədər mükafat aldı. 
Sağlamlığına qovuşan Şalva Rurua nəinki limanın, 
eləcə də şəhərin əsl ağası oldu. Deyilənə görə, onun birinci 
köməkçisi öldürülmüş qardaşı oğlunun arvadı olan gözəl bir 
qadın idi. Amma heç kim heç vaxt bu qadını görməyib. 
Beyləqan rayonunun prokuroru daha məsuliyyətli 
vəzifəyə təyin olundu və Şamaxı şəhərinin prokuroru oldu. 
www.vivo-book.com 
 530 
Bununla yanaşı Rəhimov baş ədliyyə müşaviri rütbəsi də 
aldı. 
Dərhal bir neçə maddəylə ittiham olunan Zeynal 
Manafovu Bakı şəhəri Daxili İşlər İdarəsinin istintaq 
təcridxanasının kamerasında özünü asmış vəziyyətdə 
tapdılar. 
Cerald Lauton və Dyula Nilaşi Fransaya geri 
qayıtdılar. Belə deyirlər ki, onlar Parisə üçlükdə uçublar. 
Dronqo adıyla tanınan BMT-nin ekspertlər komitəsinin 
keçmiş əməkdaşı da onlarla olub. Deyirlər ki, o, sadəcə 
olaraq, Fransada dincəlmək istəyirmiş. Heç olmasa, bir neçə 
günlüyə. 
 
 
 
