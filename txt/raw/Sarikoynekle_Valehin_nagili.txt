SARIKÖYNƏKLƏ VALEHİN NAĞILI I HİSSƏ BİRİNCİ NAĞIL VALEHLƏ SARIKÖYNƏYİN TOYA HAZIRLAŞMALARI VƏ BAŞQA ƏHVALATLAR ALDI VALEH:Yenə də maşınları hörgü daşları ilə doldurub,qarlı-buzlu dağ yolu ilə tikməkdə olduğumuz qəsəbəyə yönəldik.Həmişə olduğu kimi,bu dəfə də mən qabaqda gedirdim.Hamı mənimlə ayaqlaşmalı idi.Mən isə,eniş-yoxuş,dərə-təpə bilməyib uçurdum.Bunun üçün yoldaşlarımdan məni danlayanlar da olurdu.Gombul Eldar; «Ə,zalım oğlu,-deyirdi,-sənin eşqin vurubdur başına,dərə-təpə deməyib,hey qaçırsan,bir az yavaş sürsənə.Görmürsən yer-yurd şüşə kimi buz bağlayıb? Maşın sürüşür axı».Mən də cavabında xəz papağımın dalını qaldırıb oxuyurdum:Cilvələnib nə qarşımda durubsan,Anam sənə qurban,ay Sarıköynək,Mələksən,çıxıbsan cənnət bağından,Heç kəs olmaz sənə tay,Sarıköynək.Sarıköynək nişanlım idi.Ancaq,bu mahnını ona mən qoşmamışdım.Aşıq Ələsgər qoşmuşdu.Deyəcəksiniz,bu dəli olubdu,nədi? Aşıq Ələsgər haçandı bu dünyadan köçüb.Heylə olmağına heylədi.Ancaq mənim nişanlımın babası Aşıq Hüseyn cavanlığında Ələsgərin şagirdi imiş.Bir toyda sarıköynəkli bir gözəl görüblər.Aşıq Hüseyn fikir verib görür ki,ustadı bu maral yerişli,mina gərdənli gəlinə hayıl-mayıl olub.Aşıq Hüseyn nağıl eləyirmiş ki,ustad elə həmin toyda o gözəlin şəninə bədahətən bu mahnını qoşub sazla oxudu.Sonra Aşıq Hüseyn də ustadının xatirəsinə nəvəsinin adını qoyub Sarıköynək.İndi yoldaşlarım məni məzəmmət eləsələr də,ixtiyarım özümdə deyildi.Daş karxanasından qayıtdıqda qanadlanıb uçmaq istəyirdim.Nişanlım Sanköynək qaldırıcı kranda işləyirdi.Mən isə şofer idim.Biz yaxındakı dəmir mədəninin işçiləri üçün qəsəbə tikirdik.Mən qəsəbəyə tərəf şığıdıqca,elə bil,qaldırıcı kranın başındakı Sarıköynəyin evciyi də ayaq tutub mənə tərəf gəlirdi.Biz qar basmış palıdların,yolun üstünə əyilmiş qayaların altından bir-birimizin ardınca qıjıltı ilə çıxıb,dərələrə səs sala-sala qəsəbəyə tez yetməyə can atırdıq.Tək mən yox,hamımız.Qəsəbəni tez tikib qurtarmaq lazım idi! Mədəndə qızğın iş gedirdi.Ancaq hamımız-lap mühəndislərimiz,rəislərimiz də,mənzil sarıdan korluq çəkirdik.Sarıköynəklə mənim dərdim lap böyük idi.Neçə vaxt idi ki,toyumuzu eləmək üçün ev gözləyirdik.Biz alt tərəfı sarp qayalıq olan dolayı hərlənib qənşərə çıxanda,qaldırıcı kranın başında,balaca evciyin artırmasında dayanmış Sarıköynək biz gələn yollara baxırdı.Biz yaxınlaşdıqca,mən onun xəz papağı altından qaralan gözlərini aydın görürdüm.Hər görünüşü mənim üçün bir təzə aləm idi.Elə bil ki,biz bəzən dəniz kimi dərin göyün ənginliyində,bəzən rəngbərəng buludların üzərində,bəzən qar basmış meşələrin adama ləzzət verən səssizliyində bir-birimizi yenicə görürdük,bir-birimizə yenicə bənd olurduq! Düz on il idi ki,bir-birimizi beləcə istəyirdik.Əvvəllər elə bil ki,bacı-qardaş idik.Ancaq yaşa dolduqca,yəni on dörd-on beş yaşa çatdıqca,elə bil,bu istək,bu məhəbbət də təkcə şəklini deyil,ruhunu,fərəhini də dəyişirdi.Dörd dolu maşın bir-birinin ardınca qaldırıcı kranın yanına çatıb dayandı.Mən kabinədən sıçrayıb düşdüm.Qaldırıcı kranın başında balaca evciyin artırmasında dayanan Sarıköynəyə altdan-yuxarı baxaraq,əlimi havada yelləyib qışqırdım:-Salyut,göylər kraliçası! Sarıköynək gülümsədi.Cavan fəhlələr daşları maşınlardan boşaldıb qaldırıcı kranın zənbilini doldurdular.Yuxarıda Sarıkoynək maşını işə saldı.Kran daşı qaldırıb hörgünün qabağındakı artırmaya boşaltdı və təkrar yerə qayıtdı.Cavan yoldaşlarımın hamısı mənə şad gorünürdü.Mənə elə gəlirdi ki,məhz Sarıköynəyin qaldırıcı kranda işləməyi hamının zəhmətini yüngülləşdirir,hamıya fərəh verir.Artıq iş vaxtı qurtardığından daha daş gətirməyə getmədik.Sarıköynək düşüb,əlində balaca çantası,yanımıza gəldi.Onun üzü soyuqdan çəhrayı olmuşdu.İkimiz də yeməkxanaya getdik.Xəz papaqlarımızı,neylon kürklərimizi çıxarıb asdıq,əl-üzümüzü yuyub pəncərənin qabağındakı stulda oturduq.Sarıköynək çantasından bir qutu «Zolotoye runo» siqareti çıxarıb mənə verdi.Bu mənim çox xoşladığım siqaret idi.Soruşdum:-Hardandı? Dedi:-Mağazaya gəlmişdi,tənəffusdə almışam.Dedim:-Çox alaydın də.Dedi:-Almışam.Dedim:-Neçə qutu? Dedi:-On.-Çox sağ ol! Sonra qalxıb iki qab qovurma,pendir-çörək,limonad gətirdim.İkimiz də bərk acmışdıq.Möhkəm yeyəndən sonra qalxıb kürklərimizi,papaqlarımızı geyərək yeməkxanadan çıxdıq.Sarıköynək dedi:-Kinoya bilet götürmüşəm.Təzə film gəlib.-Neçənci seansa?-Birinciyə.Başlanmağına hələ iki saat var.Mən evə gedib qayıtsam gec olmaz ki?-Gec olar.Qəsəbədə işləməyə gələndə qızların yataqxanasında yer olmadığından Sarıköynək bir kilometr aralıdakı kənddə-Güllübəyim xalanın evində qalırdı.Mən isə,qəsəbədə oğlanların yataqxanasında olurdum.» Burada qış bərk keçirdi.Noyabrdan başlanmış ta maya qədər hər yer qarla örtülü olurdu.İşdən sonra əylənmək üçün qəsəbədə,hələlik,klub yox idi,amma biz özümüzə görüş yeri tapmışdıq.Mən dedim:-Gedək Əmir qayasına.Sarıköynək dedi:-Gedək.Mağazadan yarım kilo şabalıd alıb getdik Əmir qayasına.Qəsəbədən yeddi-səkkiz yüz metr qərbə sarı,meşə ilə örtülü dağın döşündən sıldırım bir qaya tağ kimi xeyli qabağa çıxdığından onun altına yağış-qar düşmürdü.Belə deyirlər ki,bir yay bu yerlərə gəzməyə gəlmiş professor Əmir müəllim həmin bu qayanın altında dostları ilə məclis qurduğu üçün buranın adı qalıb Əmir qayası.Mən də qaya altının yan tərəflərini,bir az da qabağını daşla hördüyümdən otaq kimi olmuşdu.Əmir qayasından otuz beş-qırx metr aşağı,meşəli dərə ilə balaca dağ çayı axırdı.Həmişə olduğu kimi,bu dəfə də,Əmir qayasındakı evciyimizə daxil olanda,bir-birimizə elə baxdıq ki,elə bil,tamam ayrı bir aləmə gəlib çıxmışdıq.Payızda yerə döşədiyimiz otlardan,solub qurumuş dağ çiçəklərindən sərt ətir qoxusu gəlirdi.Mağaranın bir tərəfinə yığdığımız odunlardan ocaq qaladım.Vələs,palıd ağacları od tutub alovlandı.Belə soyuq günlərdə burada ocaq qalamaq bizə ləzzət verirdi.Biz quru otun üstündə yanaşı oturaraq,ətirli meşə odunlarının çırthaçırtla yanmasına tamaşa edir,soyuqdan donmuş əllərimizi alova tutaraq qızışırdıq.Sonra Sarıköynək əlini çiynimə qoydu.Mən iki gündən bəri təraş eləmədiyim üzümü onun əlinə sürtdüm.O,diksinərək qollarını boynuma dolayıb məni dalbadal öpdü.Mən də eyni coşğunluqla ona sarıldım və quru otun üstünə yıxıldıq.Bayırda hava qaraldıqca,biz də elə bil ki,bütün xarici aləmdən ayrılırdıq.Bir-birimizdən və ocağın istisindən başqa heç nə hiss etmirdik.Bu yiyəsiz mağarada ulu babalarımızın yandırdığı ocağın işığmda,istisində keçirdiyimiz anlar bizim üçün bir əbədiyyət idi.Adəmlə Həvva əbədiyyəti kimi.Ancaq Habillə Qabilin dünyaya gəlmələrinə hələ çox var idi.Bir dəfə Adəm həmin mağarada,ocağın qırağında əliuzunluq eləmək istədikdə,Həvva onun qolları arasından sivişib çıxaraq acıqlanıb:-Bax,belə eləsən,bir də məni görməzsən!-demişdi.Ata-anamız yoxdu,amma biz də qayda-qanunla evlənməliyik.Mən də and içib söz vermişdim.Mənim nişanlım gəlinlik tacını müqəddəs hesab edirdi.Mənim nişanlım belə qız idi.İkimizin də ata-anamız çoxdan rəhmətə getmişdi.İkimiz də uşaq evində böyümüşdük.Sarıköynək on səkkiz yaşını bitirmək üzrəydi.Mən isə,on doqquzun içindəydim.Heç kimimiz olmadığından biz özümüz nişanlanmışdıq.Mən yüz otuz manat verərək bir qızıl nişan üzüyü alıb Sarıköynəyin barmağına taxmışdım.O da mənə bir neylon köynək,on iki əl yaylığı,üç cüt naxışlı corab,iki qalstuk almışdı.Sonra biz ocağın közündən qabağa çəkib şabalıdlan tökdük üstünə.Partapart başladı.Sarıköynək qovrulmuş şabalıdlardan birini götürüb qabıqdan çıxartdı.Birini də mən götürdüm.Vaxtilə yaşıl yarpaqları arasında quşlar oxuyan vələs,palıd ağacları indi ocağımızda alovlanıb çırthaçırtla yanırdı.Bayırda hava tamam qaralmışdı.Aşağıda,qaranhq dərədə balaca dağ çayı ahənglə şırıldayırdı.-Bu gün Camal müəllim kranın yanına gəlmişdi.Soruşdu ki,toya hazırlaşırsınız,ya yox? Mən utanıb dinmədim.Dedi,siz tədarükünüzdə olun,beşinci mərtəbədəki iki kəllayı otaq sizinkidir.Sonra da yavaşca soruşdu:«Bir az puldan-zaddan geri qoymusunuz?»-Nə dedin?-Dedim,təki ev olsun,hər şey düzələr.-Camal müəllim sözübütöv adamdır.Sarıköynək sevinclə dedi:-Kəllayı otaqlar qiyamət olacaq.Pəncərəsinin ikisi üzü bəri,meşəyə baxır,ikisi də düz Murovdağa.Heyf deyil beşinci mərtəbə.-Sən göyərçinsən də,hündürdən boylanmağa öyrənmisən,-deyə çırtma ilə onun qəşəng burnunun ucuna vurdum.O,acıqlanaraq şappıltı ilə əlimin üstünə çəkdi.-Yüz dəfə demişəm,elə eləmə.Mən qəhqəhə ilə gülərək:-Axı,neyləyim,-dedim,-burnuyun ucu altdan elə dikəlib ki,elə bil adama meydan oxuyur.(Onun qəşəng burnunun ucu,doğrudan da,bir az dik idi.)0,təbəssümünü gizləyərək:-Qoy olsun,-dedi,-sənə borcu qalmayıb.Onu özümə tərəf çəkərək öpdüm.Sonra:-Bilirsən,ay Sarıköynək,-dedim,-evimiz barədə çox danışmaq istəmirəm,qorxuram gözə gələ.0,əlinin dalı ilə yavaşca ağzıma vuraraq:-Bax,-dedi,-bu ağzını həmişə xeyirliyə aç.Biz mövhumatçı deyildik.Ancaq təzə binadakı bu ev məsələsi yadımıza düşəndə,qorxumu deyim,şübhəmi deyim,nə isə,anlaşılmaz bir təşviş hiss edirdim.Ancaq yox,Camal müəllim sözübütöv adamdır.Dedi,qurtardı.O,tikintinin rəisi idi.Özü də siz deyən yaşlı adam deyildi.Cəmi iyirmi səkkiz yaşı vardı.Amma biz cavanlar hamımız ona «Camal müəllim» deyirdik.Sarıköynək iri qol saatını ocağın işığına tutub:-Dur gedək,-dedi.-Kinonun başlanmağına iyirmi dəqiqə qalıb.Qovrulmuş şabahdların qalanını da ciblərimizə yığıb «qış sarayımızdan» çıxdıq.Yoldaşlarımız zarafatla buranı «Valehlə Sarıköynəyin qış sarayı» adlandırırdılar.Hava sakit idi.Seyrək qar yağırdı.Biz əl-ələ verərək,ətrafda kimsənin olmamasına baxmayaraq,nə üçünsə,pıçıltı ilə danışıb,gülüşə-gülüşə gəldik çıxdıq qəsəbəyə.Film çox bekara şey idi.Belə ki,bir kolxoz sədrinin xüsusiyyətçilik eləyib fermanın döllük buğasını qonşu kolxoza verməməsi,bunun üstündə müsbət qəhrəmanların onu uzun-uzadı tənqid etməsi və sairə göstərilirdi.Hamımız əsnəməyə,deyinməyə başladıq.Zeynal:-Ə,durun əkilək,-dedi,-cöngədən də kino olar? Gombul Eldar da əlavə etdi:-Hayıf o əlli qəpikdən.-Biz qalxıb gurultu ilə zaldan çıxdıq.Qar yavaş-yavaş yağırdı.Mən soruşdum:-Gəzək,yoxsa?-Yox,-deyə Sarıköynək cavab verdi.-Gecdir,mən gedim,Güllübəyim xala tezdən durur.-Yaxşı,gedək.-Daha sən getmə.O qaranlıqda üzümə baxdı:-Soyuqdur.-Yox,gedəcəyəm,-dedim.-Bu qaranlıqda səni tək buraxacam?!-Nə olacaq?-Yenə də.-Axı,tutaq ki,bir şey oldu,sən neyləyəcəksən?-Necə neyləyəcəyəm? Kişi-zad döyülük?-deyə bozardım.-Bah! Bah! Kişi!-deyə o,fərəhlə gülüb qoluma girdi.-Gedək,kişi! Mənim kişim!-Ə,Valeh,gəlin gedək aşxanaya!-deyə Gombul Eldar arxadan qışqırdı.-Siz gedin,-dedim,-mən Sarıköynəyi ötürüb qayıdıram.Zeynal dedi:-Sanköynək,xudahafız! Sərvər dedi:-Sarişka,xudahafız!-Xudahafız,-deyə Sarıköynək geriyə dönərək cavab verdi.Meşə ilə kəndə gedən cığırı qar örtmüşdü.Ancaq biz bu yerlərə yaxşı bələd idik.Biz bir-birimizin fıkrindən keçənləri həmişə bilmək istəyirdik.Ona görə sükut içində yeriyən Sarıköynəyə dedim:-Bu soyuqda niyə ağzına su alıb susursan?-Bilirsən nə fıkirləşirəm? Deyirəm,təzə evə köçəndə,Güllübəyim xala da gəlib həmişəlik bizimlə olsun,üzümüz-gözümüz öyrəşib.Bir də.doğrusu,onu tək qoyub getmək mənə ağır gəlir.-O bizimlə olar?-Məncə,olar.Sarıköynək bir qədər susub,ağacların arasından hərdən-hərdən görünən kənd işıqlarma baxaraq əlavə etdi:-Gül kimi təmiz-tarıq,ağayana arvaddı.Özü də bizi o qədər çox istəyir ki.Mən dedim:-Güllübəyim xala ilə olmaq toy-bayramdır.Ancaq qorxuram oğluna görə razı olmasın.-Sarıköynək hərarətlə cavab verdi:-Oğlu beş ildir onu atıb gedib.İldə-əyyamda ya bir kağız yazır,ya da yazmır.-Hər halda,sən onun özü ilə danışsan yaxşı olar.-Nə olar,danışaq.-Ancaq razılıq versə,qiyamət olar.Biz meşədən çıxıb kəndə girdik.Güllübəyim xalanın evi dağın döşündə iki gözdən ibarət balaca,kürsülü bir bina İdi.Hər otağın ancaq qabaq tərəfə baxan balaca bir pəncərəsi vardı.Güllübəyim xala bu otaqlardan birinə taxıl,ayın-oyun yığıb,o birində də olurdu.Dəhlizə çıxıb qapını yavaşca döydük.Güllübəyim xala qapını açıb,məni Sarıköynəklə görəndə,həmişəki kimi,məzəli bir əda ilə:-A.yeznəmiz,sən xoş gəlmisən,beş gəlmisən!-dedi.-Girin içəri.Elektrik çırağı ilə işıqlanmış otağa girib papaqlarımızı,kürklərimizi qapının yanına vurulmuş asılqandan asandan sonra mən boğazlı çəkmələrimi də çıxardıb,buxarının qabağına salınmış xalının üstündə oturdum.Güllübəyim xalanın evində stul var idi,ancaq mən yerdə,yumşaq xalının üstündə oturmağı xoşlayırdım.Bilirdim ki,igid babalarırmz həmişə qarü qış gecələrində buxarının qabağında belə oturmuşlar.Onu da bilirdim ki,indi lap uzaq kəndlərimizdə də yerdə oturanlara çox az-az rast gəlmək olar.Mən o igid babaların indi bizə bir nağıl kimi görünən həyatlarından,heç olmazsa,bir nişanə qalmasını istəyirdim.Ona görə Güllübəyim xalanın əmisi Fərhad kişinin ürgəsini çılpaq minib üzü enişə çapanda,ya da tez-tez qəsəbəmizə gələn səyyar tirdə nişananın düz ortasına dalbadal beş güllə vuranda ürəyim dağa dönürdü.Düzünü deyim ki,ancaq belə vaxtlarda mən özümü o igid babaların törəməsi hesab edirdim.Bizdən iki-üç yaş böyük olan Sərvər də mənə etiraz eləyib deyirdi:-Hər dövrün öz igidliyi var.Acığı tutanda hindtoyuğu kimi qızanb pırpızlanan Dəbbə Zeynal isə mənim fıkrimə şərik olurdu.-Ə,axı,şofer nə igidlik göstərəcək? Buxarıda baş-başa çatılmış yarmaça odunlar çartıltı ilə yanırdı.Güllübəyim xalanın həmişə par-par parıldayan ağ samovarı başında güllü çaynik buxarının qabağında dızıldayırdı.Sarıköynək divara bitişik qoyulmuş stolun üstündəki balaca güzgünün qabağında dayanıb başını darayırdı.Bədənini kip tutan yun köynək ona elə yaraşırdı ki.O biri otaqdan iri güllü məcməyidə stəkan-nəlbəki gətirən Güllübəyim xala Sarıköynəyə baxıb:-Bəh.bəh!-dedi.-Bu mahalda gəlinimizə tay hanı?!.Sarıköynək cəld geri çevrilib məcməyini onun əlindən alaraq,samovarın böyründə dizləri üstə oturub bizə çay süzdü.Güllübəyim xala təmiz,ağ süfrə gətirib mənim qabağıma saldı.Mən dedim:-Bu soyuq qış gecəsində buxarının qabağında,xalı üstündə oturub çay içməyin ayrı ləzzəti var.Güllübəyim xala da üstünü götürdü:-Çayı da Sarıköynək kimi cüvənəzən.-Day demə,-deyə mən həsrətlə başımı yırğaladım.Güllübəyim xala bərkdən gülüb Sarıköynəyə dedi:-Görürsən,yeznənin ürəyindən xəbər verdim.Darıxmayın,bu gün-sabah eviniz hazır olacaq.İçini qəşəng-qəşəng bəzəyəcəksiniz.Sizə toy eləyəcəyik.Güllübəyim də bir doyunca süzəcək.Sarıköynək də əlavə elədi:-Güllübəyim xala da gedib o təzə evdə bizimlə olacaq! Arvad bunu zarafat hesab eləyib güldü:-Sarıköynəklə söz qoymuşuq,o təzə binadakı evimiz hazır olanda,səni də köçürüb aparacağıq.0 dedi:-Ay sənin saqqalın ağarsın,bəs,Güllübəyim xalanız bu evi-eşiyi neyləsin?-Buranı da verərsən bir adama.Arvadın üzü birdən-birə ciddiləşdi:-Heylə şey olar ki,mən dədə-baba yurdunu kor qoyum?! O,dərindən nəfəs alaraq,qalxıb süfrəyə təzə sac çörəyi,motal pendiri,qatıq qoyub dedi:-Yeyin,uşaqlar.Güllübəyim xala deyib-gülən,zarafatcıl bir arvad olsa da,nə rəhmətə gedən əri barədə,nə də əsgərlikdən gələndən sonra Aşqabadda qalan oğlu Cavanşir barədə danışmazdı.Deyilənə görə,Cavanşir Aşqabadda varlı bir adamın qızı ilə evlənib.Özü də yaxşı işdədir.Ancaq neyləsin ki,anasını itirib-axtarmır,heç olmasa,tez-tez məktub da yazmır,Güllübəyim xala da deyirdi ki,neyləyək yazmır,yazmır.Təki canı sağ olsun.Mənim borcum pərvazlandırmaq idi.Fikirləşirdim ki,əgər,mənim belə bir anam olsaydı,gündə on dəfə başına dolanardım.Sən bir dünyanın işinə bax! İki stəkan çay içəndən sonra qalxdım.-Day mən gedim,gecdi.Həmişə olduğu kimi,indi də Güllübəyim xala nə qədər üz vurdu ki,getmə,mən qalmadım.Kürkümü geyəndə,Güllübəyim xala mənə baxaraq:-Tfu.Tfu.-dedi,-maşallah,yeznəmiz qiyamət oğlandı.Sarıköynək bərkdən güldü.Sarıköynək bilirdi ki,mən qadın tayfasının oğlanların qədd-qamətini,gözəlliyini tərifləməyini xoşlamıram.Güllübəyim xala əlavə elədi:-Heç qızımız da ondan əskik deyil.Mən:-Gecəniz xeyrə qalsın,-deyib cəld çıxdım.Sarıköynək də ardımca həyət qapısına çıxıb:-Ehtiyath ol,Valeh,-dedi.(Neçə gün bundan əvvəl bizim meşələrdə canavar sürüsü görünmüşdü.)Onun belə qayğısı həmişə ürəyimi həm kövrəldirdi,hənı də mənə olmazın bir cəsarət gətirirdi.Mən dedim:-Heç nə olmaz,yeri içəri,soyuqdu.0,pəncəsi üstünə qalxaraq,məni öpüb qaçdı içəri.Bərk qaranlıq idi.Mən belə gecələrdə yanımda gəzdirdiyim,başqa vaxtlarda isə,maşınımın daxılında saxladığım balaca,əyri xəncəri xatırladım.Çox qədimdən qalmış bu xəncər mənə atamdan,bütün ev-eşiyimizdən yadigar idi.Keçən yay qohum-əqrəbamızdan kimin qalıb-qalmadığını bilmək üçün iki günlüyə kəndimizə getmişdim.Atamın bir cavanlıq dostundan başqa ayrı bir yaxın adamımıza rast gəlmədim.O məni evinə apardı,sonra həmin xəncəri mənə verib dedi:-Biz sən yaşda olanda bunu mənə atan bağışlamışdı.Mən də hər ikimizdən yadigar kimi sənə verirəm.İstəyirəm hər vaxt bu xəncərə baxanda yadına düşsün ki,sənin atan çox mərd igid idi.Atamın yadigarı olan bu balaca xəncər yanımda olandan sonra bir sürü ac canavar da mənə heç nə eləyə bilməzdi.İndi qaranlıq meşə ilə gedə-gedə onu da fikirləşirdim ki,yəqin atamın öz mərdliyini,igidliyini göstərməsi üçün fürsət düşürmüş.Tutaq ki,gündə lap iyirmi maşın daş daşıyım,bu da bir igidlik oldu?! Sonra ürəyimdə deyirdim:«Nə olaydı,bu saat üstümə ac bir canavar düşəydi,görəydilər ki,bu balaca xəncərlə onun nəfəsini necə kəsirəm».Mən qəsdən qar basmış meşənin lap qalın yeri ilə gedirdim.Sonra nəşə ilə oxudum:Bu dərənin uzunu,Oğlan,qaytar quzunu.Get dədəmə çoban ol,Bəlkə verə qızını.-Səsim qaranlıq meşənin sükutunu pozdu.Lap yaxında gecəquşu «qanadları ilə budaqlara toxunub qan üzümə səpələdi.Bir az aralıda nə isə kol-kosun içindən xışıltı ilə qaçıb uzaqlaşdı.Get dədəmə çoban ol,Bəlkə verə qızını.Mən bu qədim mahnının sözlərinə ürəyimdə gülümsədim.Yataqxanada (dörd nəfər şofer bir otaqda olurduq)Sərvərlə domino oynayan Zeynal,yəqin uduzduğu üçün,qızarıb görtərək bir cığallıq salmışdı ki,gəl görəsən.Eldar radioda çaılınan caz musiqisinə qulaq asırdı.Zeynal ona qışqırdı:-Ə,Eldar,sən ananın canı o daram-durumu kəs,qoy oyunumuzu oynayaq.Sərvər gülümsəyib:-Ey,-deyə Zeynalı hədələdi,-anasına sataşma! Eldarın kənddə özü kimi kök,bir dul anası var idi ki,yeriyəndə yer tərpənirdi.Sovxozun adlı-sanlı sağıcılarından idi.Tez-tez tikintiyə gəlib,bizə şorqoğalı,əyirdək gətirərdi.Sərvər də Eldara sataşıb deyərdi:-Ə,bu ananı ver mənə,olum sənin dədən! Sonra mən,Zeynal,Sərvər ağız-ağıza verib oxuyurduq.Sən dul,mən dul,Gəl alım,maralım.Mən kürkümü,uzunboğaz çəkmələrimi çıxarandan sonra otağın havasını dəyişmək üçün pəncərəni açdım.Eldar gözünü radiodan çəkib qışqırdı:-Ə,Valeh,mən ölüm,gələn kimi bu pəncərəni taybatay açıb bizi dondurma.Zeynal mənə göz vurdu ki,örtmə.Səhər biz duranda qar az qala yarım metr qalxmışdı.Camal müəllim ayaqlarında içi keçə uzunboğaz,əynində kürk,başinda xəz papaq cəld addımlarla siqaretini tüstülədə-tüstülədə yanımıza gəlib:-Uşaqlar,-dedi,-işiniz şuluqdu,deyəsən,qar bizi daşsız qoyacaq.Mən nəşə ilə dedim:-Bu saat gedirəm daşa!-Sən necə bilirsən?-deyə Camal müəllim bizim ağsaqqalımız olan Sərvərdən soruşdu.Sərvər də təmkinlə cavab verdi ki,getmək olar.Camal müəllim siqaretini tüstülədərək o biri şoferlərə baxdı.Zeynal qızarıb hindxoruzu kimi pırpızlanaraq:-Nəyə baxırsan,əşi? (Biz həmişə iyirmi səkkiz yaşlı Camal müəllimlə elə danışırdıq ki,elə bil,onun altmış yaşı var.)-dedi.-Biz onlardan əksik oğlan deyilik ki? Camal müəllim:-Düzü,uşaqlar,-dedi,-qorxuram.Qar yolu-izi elə örtüb ki,ürək eləmirəm sizə deyim,gedin.Sərvər dedi:-Ürək elə,əşi! Qabağa mən düşəcəm.Eldar dərhal dedi:-Səni qabağa buraxmaq olmaz! Amma Sərvər gülümsəyib başqa cür dedi:-Sən nişanlı oğlansan,amma mənə nə var? Nə nişanlım var,nə də gözü yolda qalanım! Demək,qabağa mən düşməliyəm! Camal müəllim soruşdu:-Bəs,yolu necə tapacaqsan? Mən dedim:-Oğul kimi! Sərvər dedi:-Əşi,sən yeri çay iç,qızış.Narahat olma! Biz buranın hər qarışına bələdik.Camal müəllim bu tərəflərin adamı deyildi.Tikintiyə gəldiyi beş-altı ay idi.Zeynal dedi:-Bizi dəyirmanın boğazından ölü salsan,ayağından diri çıxarıq,Sonra dizəcən qara bata-bata qaraja tərəf qaçdı.Camal müəllim arxadan qışqırdı:-Uşaqlar,ehtiyatlı olun! Hər kəs öz maşınının kabinəsinə qalxıb,motoru işə saldı.Mən birinci tərpənib qabağa keçmək istəyəndə,Sərvər arxadan qışqırdı:-Yekə oğlansan,böyüyün sözünə bax! Dedim ki,qabağa mən düşəcəm! 0,qıjıltı ilə sürüb keçdi qabağa.Mən də bərkdən dedim:-Day neyləyək,ağsaqqalsan da! Sərvər çox ehtiyatla,yavaş-yavaş irəliləyir,biz də onun dalınca ara saxlaya-saxlaya gedirdik.Qəzetdə oxumuşdum ki,bir qız xalının üstü ilə yalın ayaqla yeriyəndə onun altına qoyulmuş şəklin rənglərini olduğu kimi deyir.İndi bizim bu Sərvər də,elə bil,yarım metr qalınlığında qarın altını görürdü.Zarafat deyil,yolun o tərəf-bu tərəfındə çala-çuxurlar,yarğanlar var idi.Amma indi onların hamısı qarla elə örtülmüşdü ki,elə bil,hər yer dümdüz idi.Kişinin qabağa düşməyə haqqı varmış.Yəqin ki,mən bu qədər sərrast gedə bilməzdim.Biz alt tərəfı uçurum olan qorxulu döngəni hərlənib karxanaya çatanda Zeynal maşından yerə tullanaraq,«ura!» deyib qulaqlı papağını göyə tulladı.Biz də «ura!»,deyib qışqırdıq.-Ə,uşaqlar,kimdə siqaret var?-deyə Sərvər soruşdu.Siqaret qutusunu çıxarıb verdim.Sərvər bir papiros götürüb qutunu mənə qaytaranda:-Qoy cibinə,-dedim,-mənimki var.Sarıköynək o gün düz on qutu almışdı.Sərvər də qutunu cibinə qoyub,siqareti yandıraraq ləzzətlə çəkdi.Karxana işçiləri maşınlarımızı doldurub qurtaran kimi geri qayıtdıq.Artıq yolu tapmışdıq.İndi bizim qabağımızda durmaq olmazdı.Biz öz izimizlə qarlı yoxuşları sürətlə enib-çıxaraq irəliləyirdik.Qəsəbəyə çatanda Camal müəllim təzə tikilən evin yanında var-gəl edirdi.Sərvər maşından düşüb:-Nə var,əşi,-dedi.-Yoxsa,nigaran qalmışdın?! Camal müəllim soruşdu:-Qabağa kim düşmüşdü? Sərvər dedi:-Mən! Camal müəllim ona dedi:-Çox sağ ol ki,camaatı sağ-salamat aparıb gətirmisən.Mən fıkirləşdim:«Demək belə çıxır ki,Sərvər igidlik eləyib?» Sarıköynək yuxarıda,üstünü qar basmış balaca «evciyində» dayanıb üzüaşağı bizə baxırdı.Əlimi yuxarı qaldırıb qışqırdım:«Salyut,Sarıköynək!» O gülümsəyib daşla dolu «zənbili» yuxarı qaldırdı.Sonra biz daha üç dəfə daş karxanasına gedib qayıtdıq.Karxananın müdiri tez-tez tikintiyə gəlib deyirdi ki,əl-ayaq eləyin,uşaqlar,işçilər sizin tikib qurtaracağınız evləri gözləyirlər! Biz də vacib adamlar olduğumuzu hiss eləyib öz əməyimizlə qürrələnirdik.Səhər Camal müəllim şoferləri kabinetinə çağırıb dedi:-Uşaqlar,stansiyaya tikinti materialı gəlib.Öna görə də,yarınız daş gətirməyə getməlisiniz,yarınız da stansiyaya! Bilmirəm necə eləyək,görürsünüz qar yenə də yolu örtüb.Stansiyanın yolu da yaman qorxulu yerlərdən keçir.Tikintinin işini də dayandırmaq olmaz,Sərvər dedi:-Uşaqların bir-ikisini götürüb stansiyaya mən gedərəm.Mən də dərhal əlavə elədim:-Qalanları ilə də daş karxanasına mən gedərəm.Hamı başa düşdü ki,qabağa Sərvərlə mən düşəcəyik.Camal müəllim bir neçə saniyə mənə baxıb dedi:-Ancaq,Valeh,gərək ehtiyatlı olasan.Sən maşını bərk sürürsən.Dedim:-Vaxta ki dalımca adamlar gələcək,məlum məsələdir ki,gərək ehtiyatlı olam.Camal müəllim alındığımı hiss eləyib gülümsədi:-Gərək tək özün olanda da ehtiyatlı sürəsən.Dinmədim.Biz altı nəfər şofer iki dəstəyə ayrıldıq.Birinci dəfə idi ki,Sarıköynəyin mən sarıdan qorxu keçirdiyini gördüm.Biz maşına qalxanda o,həyəcanla dedi:-Valeh,ehtiyatlı ol!-Qorxma! Yeri,qalx yuvana.Sarıköynəyin yeri göylərdir!-deyə zarafatla cavab verib dəstəmizlə yola düşdüm.İndi qar elə tökürdü ki,on metr qabağı görmək olmurdu.İki nəfər gənc yoldaşım mənə inanıb ardımca gəlirdi.Həyatımda ilk dəfə idi ki,bu qədər ciddi məsuliyyət hiss edirdim.Birdən hayandasa ayrı qorxu da çökdü canıma:«Mənə bir şey olsa,Sarıköynəyin halı necə olar?» Elə həmin dəqiqə də özümü dünyanın ən sərvaxt adamı kimi hiss elədim! Mən də Sərvər kimi üstünü,yan-yörəsini qar örtmüş yolu fəhmlə,ətrafdakı qayaları,ağacları vərə-vurdla təyin eləyirdim.Bir-iki yerdə maşının bir tərəfı çalaya düşdüsə də,mən cəld tərpənərək onu aşmağa qoymadım.Yoldaşlarım da oranı salamat keçdilər.Biz gəlib karxanaya çatdıqda siqaret yandırıb çəkdim.Zeynal əlini kürəyimə vuraraq:-Afərin sənə!-dedi.Eldar rahat nəfəs alıb dedi:-Siz ölməyəsiniz,Valeh qabağa düşəndə mən dedim,day bizim işimiz bitdi.0 gün biz Sərvərlə bəhsə girib üç dəfə gedib qayıtdıq.Beləliklə də,qoymadıq tikintidə iş dayansın.Səhəri istirahət günü idi.Eldar,Zeynalı götürüb öz kəndlərinə qonaq apardı.Sərvər dedi:-Mən də səninlə Sarıköynəyi Əmir qayasında kababa qonaq eləyərəm.Dedim:-Yox,mən qonaq eləyəcəyəm! Sərvər ciddi şəkildə dedi:-Yekə oğlansan,böyüyün sözünə baxarlar.Siz toya hazırlaşırsınız.Sizə pul yığmaq lazımdır! Mən qonaq eləyəcəyəm.Qərəz,nə təfavütü var ey,ya mən,ya da Sərvər.Üç kilo şabalıd,ət,pendir,çörək,iki şüşə də qırmızı «Şəmkir» şərabı alıb getdik Əmir qayasına.Sərvər mənim də,Sarıköynəyin də yaxın dostu idi.Bizim Sərvərdən ayrı sirrimiz yox idi.Özü də bizə görə,yəni,biz şoferlərə görə,Sərvər alim idi,politexnik institutunda qiyabi oxuyurdu.Rayon mərkəzindəki kitabxanadan da həmişə cürbəcür kitablar gətirib oxuyar,məzmununu bizə danışardı.Sərvərlə mən Əmir qayasının altında,yəni,Sarıköynəklə mənim «qış sarayımızda» ocaq çatdıq.Sarıköynək,yayda zoğal ağacının budaqlarından düzəltdiyimiz şişləri azca alova tutub «dezinfeksiya» eləyəndən sonra silib təmizlədi-çantasından ağ süfrə çıxarıb qurumuş otların üstünə sərdi,pendir-çörək qoydu.Sərvər əti doğrayıb duzladı,sonra da şişlərə çəkdi.Mən də həmişə burada qoyduğumuz saxsı cürdəyi yaxındakı qayanın altından çıxan bulaqdan doldurub gətirdim.Sərvər ocaqda cızıldayan şişləri çevirdi.Mən də şərab şüşələrinin ağzını açdım.Sonra Sərvər qızarmış şişləri gətirib Sarıköynəyin qoyduğu boşqaba çəkərək:-Ağalar və xanımlar!-dedi.-Rica edirəm,buyurasınız süfrə başına.Mən də cavab verdim:-Uşaq olma,ağalarda elə kabab,belə sehrli kaha nə gəzir? * Doğrudan da,adama gəlirdi ki,neçə əsr yola salmış bu Əmir qayası qəribə bir maraqla bizə baxırdı.Elə bil ki,dünyanın bütün sirləri onda gizlənmişdi.Sərvər Sarıköynəyin çantasında gətirdiyi iki qədəhi şərabla doldurub:-Əvvəl siz buyurun,-dedi,-qədəhimiz iki dənədir.Sarıköynək dedi:-Özün bilirsən ki,mən içən deyiləm.Sarıköynək içkini xoşlamırdı.Ona görə də,biz də daha üz vurmadıq.Sərvər qədəhini qaldırıb dedi:-Sizi bir-birinizdən ayrı xəyalıma gətirə bilmirəm.Ona görə də,ikinizin də sağlığına birdən qaldırıram.Qədəhimi onun qədəhinə vurub:-Sağ ol,qoca!-dedim.Təzə qoyun ətinin kababı,dədə-baba ocağının istisi,dərə ilə axan çayın şırıltısı bizə ləzzət verirdi.Vaxtilə gəlib bu Əmir qayasının altında kabab bişirib kef çəkən adamlar onun divarlarında adlarını yazıb getmişdilər.Mən dedim;-Uşaqlar,elə bil,biz hansı zamandasa bu kahada yaşamışıq,hətta belə bir ortalıq ocağının üstündə ət də bişirib yemişik.Sarıköynək bərkdən güldü:-Bir az da içsən deyəcəksən ki,ulu babalarımızla da burada söhbət eləmişik.-Vallah,bəzən bu meşələrə,qayalara baxanda,mənə elə gəlir ki,hansı vaxtdasa onları,doğrudan da,görmüşəm.Sonra gözlərini dərənin o tayında ucalan meşəli dağa zilləyib siqaret çəkən Sərvərdən soruşdum:-Nə fıkirləşirsən,qoca?-Onu fikirləşirəm İci,bu dağlarda yaşayan o igid babaların ömürləri həmişə xarici istilaçılarla vuruşlarda,qılınc-qalxan davalarında keçib.Bir rahat gün görməyiblər,amma heç bir zaman da düşmənə boyun əyməyiblər.Sonra üçümüz də ağız-ağıza verib,qaçaq Nəbi haqqındakı qədim mahnını oxuduq:Gün gəlibdir günortanın yerinə,Həcər xanım qalxıb atın belinə.Əşrəfi-mirvari düzüb telinə,Qoy sənə desinlər:ay qaçaq Nəbi,Arvadı özünən ay qoçaq Nəbi.Sonra Sərvər dedi:-Ev alan kimi evlənin.Biz ailə həyatı görməmişik,ancaq,yəqin ki,ailə gözəl şeydir.Mən təsdiq etdim:-Əlbəttə,ona nə söz ola bilər.Ancaq,bəs,sən nə vaxt tərpənəcəksən?-Görək də.Sarıköynək də zarafatyana Sərvərdən soruşdu:-Politexnik əhvalatı nə oldu?-Baş tutmadı.Qız dedi,gərək şoferliyi buraxıb Bakıda oxuyasan.Dedim,qiyabi oxuyuram da.Dedi,şoferliyi burax.Dedim,bəs,əmimin bir sürü uşağına kim kömək eləsin.Dedi,özün bilərsən.Dedim,necə yəni özün bilərsən? Dedi,mən deyən kimi eləməsən,bizimki tutmaz.Dedim,neynək,xudahafiz.Dedi,xoş gəldin.Sarıköynək soruşdu:-Bununla da qurtardı?-Qurtardı.Mən dedim:-Sağ ol,Sərvər! Lap kişi kimi hərəkət eləmisən! Söhbət mədən müdirinin keçən yay politexnik institutundan bizim qəsəbəyə-tikinti işlərində təcrübəyə gələn bacısı qızı haqqında gedirdi.Lap ilk gündən oğlanı özünə bağladı.Hər gün işdən sonra meşədə görüşürdülər.Sərvəri yataqxanada tapmaq olmurdu.Qız gedəndən sonra Sərvər də onun dalınca Bakıya getdi.Ancaq heç iki gün çəkmədi ki,çox bikef qayıtdı.Bayırda hava qaralırdı.Ocağın alovu da öləziyirdi.Sarıköynək dedi:-Yaxşı,uşaqlar,gecdir,gedək.Sonra qədəhləri,boşqabı salfetə bükdü.Süfrəni götürüb bayırda çırpdı.Şeyləri çantaya qoydu.Biz kahadan çıxıb dizəcəri qara bata-bata getdik.Sarıköynək ikimizin arasında gedirdi.Sarıköynək bilirdi ki,mən qızla qol-qola tutub getməyi xoşlamıram.Ona görə də mənim qoluma girmirdi.Sərvər qəsəbənin yanan işıqlarına baxaraq dedi:-Gərək sizə bir toy eləyək ki! Mən güldüm:-İnşallah! Sərvərlə Sarıköynək güldü.Mən zarafat eləmirdim.Mənasını bir o qədər də bilmədiyim bu sözdə,nə isə,bir ümid,bir fərəh hiss edirdim.0 da qəribə idi ki,həmişə evlənməyimiz barədə fikirləşəndə mənə elə gəlirdi ki,evlilik həyatına çatmaq üçün Sarıköynəklə mən kosmos sürətilə Aya,ulduzlara gedən məsafə qədər bir yol keçməliyik.Özü də o həyat mənə bir nağıl kimi görünürdü.Sarıköynək mənə yanakı baxaraq soruşdu:-Nə fikrə getdin?-Hesablayıram görüm toyumuz üçün nə qədər şərab lazımdır Güllübəyim xalanın evinə çatanda Sarıköynək təklif elədi:-Gəlin adama bir stəkan çay için.Sərvər dedi:-Şərabdan sonra nə çay,gecən xeyrə qalsın.-Xeyrə qarşı,-deyə Sarıköynək yarıqaranlıqda şəvə kimi parıldayan gözləri ilə gülümsəyib mənə baxdı.Mən dedim:-Gir həyətə,qapını bağla.0,dinməz həyətə girib köhnə taxta qapını bağladı.Sərvərlə mən qəsəbəyə tərəf yönəldik.Bir qədər sükut içində gedəndən sonra Sərvər dedi:-Sarıköynək yaxşı qızdır.Sarıköynək haqqında elə deməyi,səsinin ahəngi məndə oğlana qarşı anlaşılmaz bir riqqət doğurdu.Soruşdum:-Nəyə görə birdən belə dedin?-Politexnik yadıma düşdü.(Biz «politexnik» dedikdə,Sərvərə bənd olmuş həmin qızı nəzərdə tuturduq.)Dedim:-Heç adamın ağlına gəlməzdi ki,o səndən ayrıla bilər.Hara gedirdin,düşürdü dalına.Gecənin yarısınacan meşədən buraxmırdı səni.-Qoy cəhənnəm olsun.Bayaq Sanköynəyin yanında demədim.Həşəri qancığın biri idi.Adamı qucaqlamaqdan başqa ayrı şey bilmirdi.Bu sözlər ayrı bir qız,ya qadın haqqında olsaydı,mən bərk gülərdim,ancaq indi gülmədim.Siqaret çıxarıb birini Sərvərə verdim,birini də özüm damağıma qoyub alışqanla yandırdım.Ağacların budaqlarını yumşaq qar örtmüşdü.Hər tərəf sükut içindəydi.Sərvər siqaretini qaranlıqda közərdib dərindən nəfəs aldı:-Bilirsən,Valeh,-dedi-arvada havayı yerə yoldaş demirlər.Ona görə sənin evləndiyin qız da gərək insan adam ola.Yoxsa,dünya doludur arvadla.-Başa düşürəm.Sonra ürəyimdə əlavə etdim:«0 barədə Sarıköynəyə söz yoxdur».Bu sozləri ona görə bərkdən demədim ki,arvadını,nişanlısını tərifləyən kişiləri xoşlamıram.Buna bir əskiklik kimi baxıram.Sərvər dedi:-Biz yetimliklə böyümüş oğlanlarıq.Ailə üzü görməmişik.Bizim arvadımız bizim üçün gərək həm də ana,bacı ola.Hər dərdimizə şərik ola.Yoxsa,o qancıq kimi.adamla qucaqlaşanda yüz dəfə deyir,ölürəm səndən ötrü.Amma deyəndə ki,bəs,müharibədən şikəst qayıtmış əmimin uşaqlarına kim kömək eləsin? Deyir,özün bilərsən!-Yaddan çıxar getsin.-Əlbəttə! Yoxsa ki,ölürdüm ondan ötrü.Hamınız görürdünüz ki,burada o mənim dalımca düşürdü.Gecə-gündüz əl çəkmirdi.-Hələ desən kabinədə oturub səninlə daş-qum daşımağa da gedirdi.-Amma şəhərdə deyir,xoş gəldin.-Eybi yoxdur,sən də cavabın vermisən,qurtarıb.-Əlbəttə Səhər biz dörd şofer-yəni,Sərvər,Zeynal,Eldar və mən aşxanada təzə çay içib qurtarmışdıq ki,Sarıköynək içəri girib:-Salam,uşaqlar!-dedi.Saçlarının xəz papağı altından çıxan qıvrımlarının,kürkünə səpələnmiş qar ağ çiçək ləçəklərinə bənzəyirdi.Təzəcə yuyulmuş üzü soyuqdan çəhrayıya çalırdı.O,heybəsindən təmiz ağ dəsmala bükülmüş dörd kartof bükməsi çıxarıb dedi:-İsti-isti yeyin.Hərəmiz birini götürdük.Sərvər soruşdu:-Özün bişirmisən? Sarıköynək başı ilə təsdiq etdi.Sərvər:-Yaman ləzzətlidir,-dedi.Eldar da əlavə etdi:-Bundan düz beşini ötürərdim.Gülüşdük.Sonra qalxıb tikintiyə getdik.Yenə iki dəstəyə bölünüb yolumuza davam etdik.Sariköynək yoldaşlarımı bu qorxulu yollarda salamat aparıb gətirməyimlə fəxr edirdi.Bu barədə özümə heç bir söz demirdi,mən bunu hiss eləyirdim.Bir dəfə o,zarafatla dedi:-Valeh,sizin o çətin aşırımı endiyinizi hər dəfə qaldırıcı kranın yuxarısından görəndə,Xristofor Kolumbun Amerikanı kəşf eləyib qayıtmağı yadıma düşür.Mən də dedim:-O qarlı aşırıın başına qalxıb sənin evciyini göyün üzündə görəndə,elə bilirəm daşla dolu maşının bu dəqiqə yerdən üzülüb qıjıltı ilə düz sənin yanına qalxacaq.O gecə,doğrudan da,buna bənzər bir yuxu gördüm.Ancaq Sarıköynəyin yanına qalxan «samosval» deyil,mən özüm idim.Görürdüm ki,qollarımı yana açıb,qanad kimi tərpədərək,buludların altından baxıb gülümsəyən Sarıköynəyin yanına qalxmaq istəyirəm.Ancaq nə qədər uçuramsa,ona çata bilməyib düşürəm.Görürəm,Sarıköynək də hey mənə baxıb gülümsəyir.Mən isə,təkrar-təkrar göyə qalxıb yenə də ona çata bilməyərək düşürəm yerə.Qoca arvadlardan eşitmişdim ki,yuxunu gərək tərsinə yozasan.Demək,əgər,mən yuxuda Sarıköynəyə çata bilmədimsə,həyatda çatacam.Yəni,biz bir-birimizə qovuşacayıq! Əlbəttə,biz yuxuya-fılana inanan deyildik.Ancaq indi özümü inandırmaq istəyirdim ki,bu həqiqətən də belə olacaq! Sonra da öz-özümə deyirdim:«Kim bilir,bəlkə yuxularda bir hikmət var?!» Sərvərin Sanköynək haqqında həmişə səmimi danışığı mənim bu oğlana olan məhəbbətimi birə on artırırdı.Əslinə baxsan tikintidə,Güllübəyim xalagilin kəndində Sarıköynəyi istəməyən,ondan xoşu gəlməyən yox idi.Camal müəllim deyirdi:«Sarıköynək tikintinin sevincidir.Səhər-səhər Sarıköynəyin qaldırıcı krana qalxdığını görəndə,adama şair kimi ilham gəlir».Əlbəttə,tikintidə başqa qızlar,qadınlar da vardı.Ancaq düzünü deyim ki,onların heç biri adamlara Sarıköynək qədər yapışmırdı.Sarıköynək də tikintidə hamını özünə doğma hesab eləyirdi.Mən heç vaxt eşitməmişdim ki,Sarıköynək tikintidə adamların biri haqqında narazılıq eləsin.Bir dəfə o mənə dedi:-Valeh,mən istəyirəm ki,hamı səni mənim kimi istəsin.Zarafatla soruşdum:-Yəni,deyirsən,qızlar da məni çox istəsin? 0 da gülüb cavab verdi:-Qızlar,onsuz da,səni çox istəyirlər.Yaz bu il tez,özü də isti gəldi.Dağları örtmüş qarlar,buzlar selə-suya dönüb gurultu ilə dərələrə töküldü.Meşələr,bağlar çiçəklədi.Yaz Sarıköynəklə mənə təzə sevinc gətirdi.Bizə mənzil veriləcək bina hazır olmaqdaydı.Söz qoymuşduq ki,bu yaz ev alan kimi toyumuzu eləyək.Tikintiyə əlavə dörd maşın da verdilər.Camal müəllim Sərvəri də,məni də briqadir təyin etmişdi.İndi beş maşına Sərvər,beşinə də mən başçılıq edirdim.Eldarla Zeynal da mənim dəstəmdəydilər.Yağışlar,sellər nəinki bizə mane ola bilmirdi,hələ deyəsən,onların bərəkətindən bir dəfə qonşuluğumuzdakı fermada bizə saz bir erkək də bağışladılar.Maşınlarımızı daşla doldurub geri qayıdırdıq.Günəşli bir gün idi,havanın istiliyi adama ləzzət verirdi.Maşınları çayrı kənarında saxlayaraq,düşüb sahildə üst-başımızın tozunu çırpdıq.Əl-üzümüzü yuduq.Sonra mən siqaret yandırdım.Bir az aşağıda iki cavan çoban böyük bir quzu sürüsünü bir sahildən o biri sahilə keçirirdi.Çay çox enli idi.Quzular da tənbəl-tənbəl hərəkət etdiklərindən çayı ləng keçirdilər.Bir də gördük ki,elə bil,çayın sürəti artdı.Suyun üzü ilə ağ köpük,kol-kos gəlməyə başladı.Zeynal dedi;-Çay bu saat daşacaq.Yuxarılardakı dağlar qapqara duman içində idi.Demək,ora yağırdı.Çobanlar əl-ayağa düşüb,hələ suyun içində olan sürünü o taya haylayırdılar.Ancaq körpə quzular onların çığır-bağırını veclərinə almırdı.Çayın suyu isə getdikcə qalxırdı.-Ay qırılmış,ayaq götürsənə!-deyə çobanlardan biri qışqırdı.Quzular isə,elə bil,onların həyəcanlı səslerini eşitmirdi.Çox çəkmədi ki,şiddətli yağış başladı.Çayın suyu sürətlə qalxdı.Mən yoldaşlarıma bərkdən dedim:-Ay uşaqlar,yüyürün kömək eləyək! Bu saat sel o heyvanları aparacaq! Yüyürüb hərəmiz bir tərəfdən bu körpə yaz quzularını o biri sahilə tərəf qovmağa başladıq.-Ay gözünüzə dönüm,haylaym!-deyə çobanlardan biri bizə tərəf qışqırdı.Biz haray-həşirlə heyvanları o taya qovduqca sel də güclənirdi.Zeynalla mən suyun içi ilə yüyürüb sürünün alt tərəfıni kəsərək selin götürüb getdiyi quzuları tutub sahilə atırdıq.Bir neçə dəqiqədən sonra sürünün hamısını sağ-salamat o biri sahilə çıxarıb geri dönəndə artıq ayaqlarımız yerdən üzüldü.Yəni,biz üzməyə başladıq.Ancaq sel o qədər bərk tüğyan eləyirdi ki,mən gördüm o biri sahilə çıxa bilməyəcəyik.Ona görə də:-Ə,uşaqlar,-deyə qışqırdım,-palıda tərəf! Biz çayın ortasındakı nəhəng ağaca güclə çataraq ona dırmaşdıq.İndi biz Jül Venin qəhrəmanları kimi,getdikcə qalxıb yayılan suyun ortasında,şiddətlə yağan yağışın altında belə tufanlara çox dözmüş qoca palıdın budaqları arasında qalmışdıq.Biz bir-birimizlə zarafatlaşır,gözlərimizi yumub üzümüzə çırpılan yaz yağışından ləzzət alırdıq:«Kaş Sarıköynək qaldırıcı kranın başındakı evciyindən bizi görəydi.» Zeynal da,mən də,Eldar da,hətta,bizim dəstəyə təzə qoşulmuş iki cavan şofer də bu tufanın içində özümüzü əsl cəsurlar kimi hiss edirdik.Zeynal ağacın budağından yapışaraq yağışın altında qımıldanmadan dayanmış Eldara baxıb bərkdən güldü:-Siz ölməyəsiniz,-dedi,-Eldar lap Napaleon kimi dayanıb.İndi soyuqdan tir-tir titrəyirdik.Mən dedim:-Ə uşaqlar,hərəkət eləyin ki,bizi soyuq tutmasın! Biz gah budaqlardan sallanaraq yellənir,gah da «keçi soyurduq».Yağış eyni şiddətlə bir saat davam elədi.Sonra göyü çulğamış buludlar,birdən peyda olduqları kimi,birdən də tərpənib getdi.İndi üstündə oturduğumuz palıdın yaş yarpaqları yaz günəşinin təzə işığı içində zümrüd kimi sayrışırdı.Yağış üzüaşağı sovuşub getdi.Çayın o tayındakı yaşıl yamaca səpələnərək,iştaha ilə otlayan quzuların yanında ocaq qalayıb,üst-başlarını qurudan həmin cavan çobanlardan biri bizə tərəf bərkdən səsləndi:-Əmioğlu,siz haradansınız? Mən də bərkdən cavab verdim:-Dəmir mədəni tikintisindən! Sonra yoldaşlarıma dedim:-Suyun azalmasını gözləsək,gecəyə düşərik,birdən yağış yenə başlar,işimiz fırıq olar.Mən getdim.Əgər,sahilə salamat çıxsam,siz də üzüb gələrsiniz!-Ə,biz səndən əskik oğlan döyülük,-deyə Zeynal da şappıltı ilə suya tullanıb,tez-tez üzərək mənə çatdı.Qabaqda Zeynalla mən,ardımızca da o biri yoldaşlarımız sahilə çıxdıq.Beş-on dəqiqənin içində odun gətirib iri bir ocaq qaladıq.Pencəklərimizi,köynəklərimizi oda tutub qurutduq.Mən:«Gedək,uşaqlar!» deyib düşdüm qabağa.Yuxarılardan qeyzlə gələn gur sellər asfaltın altındakı borulara sığmayıb yolu tuturdu.Ancaq əsl dəsgah qabaqdaymış.Biz uzun yoxuşu qalxıb,o biri üzə aşanda,gördük ki,yolun təxminən yüz metrlik bir hissəsi qalıb suyun altında.Sel üst tərəfdəki dağdan iri-iri qayaları uçurub salıb yolun ortasına.Haradansa gələn başqa bir yük maşını da bizə çatıb dayandı.Mən maşından düşərək,başlarını kabinələrdən çıxaran yoldaşlarıma baxıb:-Neynəyək,uşaqlar?-deyə soruşdum.Heç kəs dinmədi.Bir az fıkirləşəndən sonra:-Yaxşı,-dedim,-geri qayıdaq.-Geriyə qayıdıb neyləyəcəyik?-deyə Zeynal soruşdu.Sol tərəfdə,on beş-iyirmi kilometr aralıdakı meşəli dağı göstərib dedim:-O dağın dalından keçən kəsə bir yol tanıyıram.Təzə gələn şofer də mənim sözümü təsdiq eləyib dedi:-Doğrudur,oradan bir torpaq yol keçir.Maşınları çətinliklə döndərərək,geri qayıdıb,bir müddət gedəndən sonra həmin torpaq yola çıxdıq.Yer palçıq olduğundan təkərlər tez-tez sürüşürdü.Bir azdan torpaq yol sağa burulub dərənin kənarı ilə gedəndə başımı kabinədən çıxarıb geriyə qışqırdım:-Diqqətli olun,uşaqlar! Bilirdim ki,belə qorxulu yerlərdə hamı diqqətli olacaqdır.Ancaq özümdə duyduğum məsuliyyət hissinin təsiri altında yoldaşlarım üçün əlimdən gələn hər şeyi etməli idim.Nəhayət,dərənin kənarından çıxıb düzənliyə düşdük.Bir qədər gedəndən sonra gəlib balaca,ancaq çox dərin olan bir dağ çayına çataraq dayandıq.Çayın üstündə köhnə,ensiz bir körpü vardı,üstündə isə malqara rəddindən başqa heç bir təkər-filan izi görünmürdü.Biz düşüb körpünün altını,üstünü diqqətlə nəzərdən keçirdik.Körpü o qədər dar idi ki,olsa-olsa,bir maşın zorla keçə bilərdi.Özünün də kənarlarında cağı yox idi.Yoldaşlarıma dedim:-Siz hələ dayanın! Maşına qalxıb yavaş-yavaş körpünün üstünə sürməyə başladım.Mən bu risqə kor-koranə getmirdim.Fikirləşirdim ki,maşının ağırlığına körpünün davam gətirə biləcəyinə doxsan doqquz faiz etibar etmək olar.Mən qədim körpü salanların çox təcrübəli ustalar olduğunu Camal müəllimdən eşitmişdim.Demək,ən mühüm təhlükə maşının bu dar,palçıqlı körpüdə sürüşə biləcəyi ehtimalı idi ki,bu da sürücüdən böyük diqqət,cəldlik tələb edirdi.Əlimdə sükanın o yan-bu yana necə tez-tez qaçmaq istədiyini hiss edərək,ondan möhkəm yapışıb yavaş-yavaş irəliləyirdim.Nəhayət,maşının dal təkərləri körpüdən üzülən kimi,uşaqlar «Afərin» deyə arxadan qışqırdılar.Maşını bir az aralıda saxlayaraq,düşüb təzə gələn şoferə dedim:-Yəqin ki,bizdən təcrübəli şofersən? O,başını bulayaraq:-Yox,qardaş.-Doğru deyirsən? O mənə ciddi nəzər salıb cavab verdi:-Əlbəttə,doğru deyirəm,mənim dörd uşağım var,sənin kimi tək canım deyil ki.-Nə bilirsən mənim tək canımdır?-deyə bərkdən güldüm.-Görmürəm,saqqalm hələ indi çıxır.Sonra irəliləyib onun maşmının kabinəsinə qalxdım.-Demək,igidlik göstərmək istəyirsən?-deyə o mənə acıqlandı.Zarafatyana dedim:-Yox,əşi,istəyirəm yolda qalmayaq.Özün nişanlı olmamısan?! Sarıköynək indi yəqin bərk narahatdır.Fikirləşir ki,görəsən,niyə bunlar bir belə gecikdilər.Kişinin üzündəki acıq birdən-birə mülayim,utancaq bir ifadəyə çevrildi.O mənə baxmadan yavaş səslə:-Yaxşı,-dedi,-düş aşağı,özüm keçərəm.-Canım üçün olmaz!-deyib maşını işə saldım.Uşaqlar gülüşdülər.Təzə şofer dedi:-Düş! Düş aşağı! Ancaq mən ona fıkir verməyib maşını körpüyə sürərək yavaş-yavaş keçməyə başladım.Şofer əlacsız qalıb dinmədi.«Samosval»ın nəriltisi daha əsəblərimə toxunmurdu.İndi özümü tamamilə sakit,arxayın hiss edirdim.Mən körpünü keçərək maşını öz maşınımın yanında qoyub,geri qayıtdım.İndi növbədə olan Zeynala dedim:-Düş,mən keçirdim.O,qulaqlarının dibinə qədər qızararaq:-Yoldan o yana dur!-dedi.-Səndən əskik oğlan deyiləm ki.Onun hirslənməyi həmişə məzəli olurdu.Dediyim kimi,boyun-boğazı hindtoyuğunku kimi qızanrdı.Mən qəhqəhə ilə gülərək:-Yaxşı,-deyə kənara çəkildim.-Buyur görək.Zeynal da eyni diqqətlə körpünü keçdi.Yaşlı kişilər demişkən,görünür ki,rəhmətlik analarımızm xeyir-duaları üstümüzdə imiş.Hamı körpünü keçəndən sonra gedib öz maşınıma qalxdım.Biz yolumuza davam edərək gün batanda gəlib qəsəbəyə çatdıq.İşin çoxdan qurtarmasına baxmayaraq,Camal müəllim də,bizim iş icraçısı da,Sarıköynək də tikintinin yanında idilər.Mən bugünkü macəramızı danışıb qurtaranda,Camal müəllim,həmişə bir məsələdən çox razı qaldığı zaman elədiyi kimi,dərindən nəfəs alaraq,siqaret çıxarıb yandırdı.Mən böyrümdə dayanmış Sarıköynəyə baxdım:-Yəqin sən də narahat olmusan?-Yox,-deyə o cavab verdi.-Ürəyim arxayın idi.Sonra pıçıltı ilə əlavə etdi:-Bilirdim ki,sənə heç nə olmaz! Qəribədir,bütün o təhlükəli anlarda mənə də elə gəlirdi.Yoldaşlarım söhbətin ardını gözləməyib özlərini verdilər yeməkxanaya.Mən Sarıköynəkdən soruşdum:-Nahar eləmisən?-Yox,-dedi,-səni gözləyirdim.Bizə gedəcəyik.Güllübəyim xala deyib Valehi də gətir.Etiraz eləmədim.Güllübəyim xala həmişə yaxşı bir şey bişirəndə məni də çağırardı.Bir də ki,doğrusu,bugünkü əziyyətdən,soyuqdan sonra,heç olmasa,bir-iki saat Sarıköynəklə isti otaqda oturub söhbət eləmək mənim üçün hər şeydən artıq idi.Biz Camal müəllimlə xudahafızləşib,iti addımlarla kəndə tərəf yönəldik,hava qaralmışdı.Sarıköynək əlini mənim yaxamdan içəri salaraq:-Oy,-dedi,-kürkünün içi də nəmdir.-Eybi yoxdur,-deyə zarafatla cavab verdim,-kompresdir.Sonra onun əlcəkdən çıxmış əlinin köynəyimin altında sinəmə toxunduğunu hiss etdikdə,elə bil,bədənimdən elektrik cərəyanı keçdi.0,yavaş səslə dedi:-Köynəyin qurudur.Sarıköynək əlini qoltuğumun altına aparanda,qolumu böyrümə bərk-bərk qısaraq,əlini geri çəkməyə qoymadnn.O,pəncələri üstə qalxıb çənəmdən öpdü Güllübəyim xalanın evi,həmişəki kimi,isti və rahat idi.Buxarı yanırdı.Balaca samovar dızıldayırdı.Buxarının qabağında,sacayağınm üstündə ağzı örtülü,ağ qalaylı mis qazan vardı.Sanköynək mənə dedi:-Kürkünü,pencəyini soyun ver bura,ayaqqabılarını da çıxar.Mən soyunub buxarının qabağına salınmış qırmızı zolaqlı döşəkçənin üstündə əyləşdim.Sarı qotazlı iri mütəkkəyə söykənəndə özümü lap xoşbəxt hiss elədim.Bugünkü əziyyətlərdən sonra bu istirahətin misli yox idi.Sarıköynək,canım yaxşı qızsın deyə,jaketini gətirib çiynimə saldı.Ayaqlarımı yumaq üçün qara aftafanı doldurub buxarıdakı odun kənarına qoydu.-Lazım deyil,-dedim.-Onsuz da bu gün sel-su bizi o ki var çimizdirib.Sarıköynək etirazıma əhəmiyyət verməyərək,qədim mis ləyəni gətirib özü corablarımı çıxartdı.Güllübəyim xala dedi:-Qoy yusun,dədə-baba adətimizdir.Dincələrsən,çoxlu çay içib tərləyərsən.-Axı,mənə nə olub?-Təəccüblə soruşdum.Sarıköynək qəhqəhə ilə gülərək,aftafada isinmiş suyu gətirib ayaqlarımın üstünə tökdü.Güllübəyim xala dedi:-Soyuqdəymən olsa,canından çıxar.Mən ilıq suyun içində nişanlımın ayaqlarımı ovuşdurmasından dərin bir mehribanlıq duyaraq;-Eh,ay Güllübəyim xala,-dedim,-bizə soyuq dəyməz.Öyrəşmişik.Sonra fıkirləşdim ki,öz yeni mənzilimizdə bizim üçün nə qədər xoş keçəcək.Sarıköynək mənə nə qədər qayğı göstərəcək! Ah,qadın qayğısı nə gözəl şeymiş! ALDI SARIKÖYNƏK:Onun qəşəng,təmiz ayaqlarını ilıq suyun içində ovduqca özümü elə xoşbəxt,elə fərəhli hiss edirdim ki,ta bilmirəm nə deyim.Fikirləşirdim ki,bax,bu cavan,qoçaq oğlan mənim nişanlımdır,canım-ciyərimdir.Təzə evimizdə mən pərvanə olub onun başına dolanacağam,hər gün işdən sonra onun üçün hamam qızdıracam.Hər gün təmiz corab,təmiz tuman-köynək qoyacam.Onun iş paltarı da həmişə ütülü,səliqəli olacaq,yorğan-döşəyimiz həmişə gül kimi təravətli,təmiz olacaq.Yastıqlarımız,döşəkağılarımız qar kimi ağ olacaq.Valehin ətirdən xoşu gəlir,mən də hər gecə keçmiş şahzadə xanımlar kimi yatağımıza ətir səpəcəyəm.O bu gün yaman əziyyət çəkib.Aprel ayı olsa da,buralar hələ soyuqdur.Zarafat deyil,bu qiyamətdə neçə saat suyun içində qalıblar.Valehin yoldaşları da yaxşı oğlanlardır.Vaxt gələr,onlar da ev alarlar.Deyirlər,Camal müəllim hamımızın barəsində mədən müdiri ilə danışıb.Valehin ayaqları necə qəşəng,necə cavandır.Bu mənim əzizimin,ən doğma,ən yaxın adamımın ayaqlarıdır.Qurban olum,Valeh! ALDI VALEH:Sonra Sarıköynək çamadanından təmiz məhrəba çıxararaq ayaqlarımı sildi.Gətirib süfrə saldı.Biz Güllübəyim xalanın bişirdiyi kələm dolmasını yeyəndən sonra oradan-buradan xeyli söhbət elədik.Gecə keçirdi.Getmək lazım idi.Ancaq,doğrusu,heç durmaq istəmirdim.Axır ki,naəlac qalxıb dedim:-Yaxşı,mən gedim.Sarıköynək bir mənə,bir də Güllübəyim xalaya baxdı.Güllübəyim xala hal əhli idi.-Bura bax,yeznə,-dedi,-bu gecə səni buraxdı yoxdu.Nə olub bəyəm,bura ev doyül?! Qalacaqsan,vəssalam.Özümü ağır tutaraq dedim:-Yaxşı,siz deyən olsun.Öz çaıpayıları evin yuxarı başındaydı.Sarıköynək mənə buxarının qabağında,qırmızı güllü xalçanın üstündə yer saldı.Güllübəyim xala odun gətirib buxarıya qoydu.Sonra işığı söndürdülər,Bədənimdə elə yorğunluq vardı ki,məni dərhal yuxu apardı.ALDI SARIKÖYNƏK:Mən uzun zaman yata bilmədim.Buxarıda yavaş-yavaş alovlanan ocağın işığı arxası üstə uzanmış Valehin üzünə düşmüşdü.Dodaqları azca aralandığı üçün iki qabaq dişi sədəf kimi işıldayırdı.Başı azca sağ çiyninə tərəf əyilmişdi.Saçları pırtlaşıq görünürdü.0,hər şeydən arxayın,rahat yuxuya getmiş uşağa bənzəyirdi.Heç bilmirəm,nə üçün insan yuxuda bu qədər dəyişilir? Mənim od parçası nişanlım nə üçün bu qədər sakit,bu qədər mülayim olub? O,yorğanı çox yuxarı çəkmədiyi üçün seyrək,qara tüklü sinəsi görünürdü.Onun sinəsi yorğanın kənarını aramla qaldırıb-endirirdi.Onun sinəsi.Onun sinəsi.Ürəyim tez-tez döyünməyə başladı.Başımda hər şey bir-birinə qarısırdı.Hər şey anlaşılmaz bir həyəcan içində itib getdi.Dərindən nəfəs alaraq,yanımdakı çarpayıda yatmış Güllübəyim xalaya baxdım.Havam çatışmırdı.Nəzərlərim təkrar Valehin yorğanı aramla qaldırıb-endirən,ocağın işığında çəhrayıya çalan seyrək tüklü sinəsinə zilləndi.Mən onun dərisinin ipək kimi zərif olduğunu bilirdim.Bu saat,bu dəqiqə çarpayıdan düşüb ona yaxınlaşmaq,onun yorğanını qaldıraraq yanına girmək,üzümü onun sinəsinə yapışdırmaq üçün özümdə şiddətli bir arzu hiss etdim.«Nə olacaq?! Bəyəm,bu mənim kişim deyil?» Ancaq birdən «Yox!» deyə qorxmuş kimi çılpaq qollarımı yorğanın altına çəkdim.«Dəli-zad olmamısan ki? Lazım deyil,lazım deyil.Güllübəyim xala birdən oyanar,ayıbdır,ayıbdır.» Yerin içində qıvrılaraq gözlərimi yumdum.Hey təkrar edirdim:«Ayıbdır.Ayıbdır.» Üzüm od tutub yanırdı,ancaq gözlərimi açmağa cəsarət etmirdim.ALDI VALEH:Səhərə kimi daş kimi yatmışdım.Səhər oyananda ilk yadıma düşən,əlbəttə,Sarıköynək oldu,başımı döndərib onun çarpayısına baxdmı.O,bayır qapısını açıb içəri girdi,oyandığımı görəndə,quş kimi tullanıb yanımda çökərək üzümdən öpdü.Mən də onu özümə tərəf çəkəndə qapı təkxar açıldı.Güllübəyim xala əlində badya içəri girdi.Sarıköynək sıçrayıb qalxdı ayağa.Güllübəyim xala mənim hərəkətimi görməməzliyə vuraraq,gülümsəyə-gülümsəyə soruşdu:-Necə yatdın,yeznə? Üşümədin ki? Mən də cavab verdim ki,yaxşı yatmışam.Güllübəyim xala sonra buxarının közünü qabağa çəkərək,qədim sacayağını qoydu ora.Sonra da badyada gətirdiyi südü ağ qalaylı mis qazana töküb qoydu sacayağının üstünə.Mən də bu zaman cəld geyinərək:-Bir ayacan bizim tikintiyə qaz çəkəcəklər,-dedim,-yəqin onda bu kəndə də çəkərlər.-Hə,deyirlər çəkəcəklər.Ancaq qazın üstündə bişən şey közün üstündə bişənin ləzzətini vermir.Bacımgildə görmüşəm (Güllübəyim xalanın kiçik bacısının özü də,əri də Gəncədə həkim idilər.Tibb institutunu bir yerdə qurtarmışdılar).Heyf deyil ocaq? Mən də zarafatyana dedim:-İyirminci əsr ləzzət əsri deyil.-Vallah,düz deyirsən.Bacımgilə ki,gedirəm,dünyanın naz-nemətini tökür ortaya.Nə desən bişirir.Di gəl ki,heç birinin dadı-tamı buradakıların yerini vermir.Sonra da bacım məni qınayır ki,bizə gələndə oruc tutursan.Əri də,səndən yaxşı olmasın,canlara dəyən oğlandı.Bacımın cinlənməyinə gülüb deyir:«Axı,Güllübəyim bizim kimi paraşok südünə,buzlu ətə öyrəşməyib.» Biz çay-çörək yeyib-içəndən sonra Güllübəyim xala ilə xudahafızləşib çıxdıq.Meşədəki yabanı alça,alma,armud çiçəklərinin hər biri parlaq günəş işığında bir rəngə çalırdı.Quşlar sevinclə qışqırışırdılar.Sarıköynək gedə-gedə deyirdi:-Evimiz olanda,Valeh,hər gün işə belə bir yerdə gedecəyik.Mən səhər tezdən çay,yemək hazırlayıb stolun üstünə düzəndən sonra səni durğuzacam.-Nə danışırsan? Mən hər səhər,azı,yarım saat idman eləyirəm.Duran kimi çaydanı doldurub qoyacağam qazın üstünə,sonra da başlayacağam idmana.Sonra da sən duracaqsan.-Onun dəxli yoxdur.Mən səndən tez duracam,vəssalam!.Axır ki,mayın ortalarında bizə mənzil vəd olunan binanı tikib qurtardıq.Xırda-xuruş dülgərlik işi qalmışdı.Hər gün işdən sonra beşinci mərtəbəyə qalxıb öz otaqlarımıza baş çəkirdik.Sanköynək döşəməni,pəncərələri,qapıları yuyub güzgü kimi təmizlədi.Biz otaqlarımızı necə döşəyəcəyimiz barədə gotür-qoy eləyirdik.Gah,birinci növbədə,bunu lazım bilirdik,gah onu.Doğrusu,mənim belə şeylərdən o qədər də başım çıxmırdı.Amma Sarıköynək hamısını bilirdi.Özü də elə bilirdi ki,deyərdin,bəs,şəhər evindən çıxıb.Deyirdi,ay nə bilirn,bura qəzet-jumal üçün balaca dəyirmi stol,yanında iki kreslo qoyarıq.Bura yemək stolu.Ora torşer.Yataq otağımıza da iki çarpayı.Hər çarpayının böyrünə balaca bir dolabça,hər dolabçanın üstünə kitab oxumaq üçün balaca bir elektrik lampası.Qərəz,ömrümdə mənim ağhma gəlməyən bir dəm-dəsgah! Hələ desən,Sarıköynək bizim gələcək uşağımızın çarpayısı üçün də yer müəyyən eləmişdi.İKİNCİ NAĞIL QONAĞA HÖRMƏT BORCUMIİZDUR Ancaq elə bu zaman mədənə təzə təsərrüfat müdiri gəldi.Bu; iyirmi səkkiz-iyirmi doqquz yaşında ortaboylu bir adam idi.Üzündə həmişə elə ifadə vardı ki,elə bil,bu saat sənə,nə isə,gülməli bir şey danışacaq.Arvadı da təxminən özü yaşda,zərif,ağbəniz,çox yaraşıqlı bir özbək qızı idi.Biri iki,o biri dörd yaşında iki qəşəng qızı vardı.Qadın hamilə idi.Deyirdilər ki,ata-anası və iki bacısı Daşkənd zəlzələsində həlak olmuşdu.Ona görə də,lap birinci gündən hamımız ona hörmət bəsləyirdik.Qəsəbədə boş ev olmadığından onlar Camal müəllimin kabinetində qalırdılar.Oğlan iqtisadçı idi.Onlar gələndən dörd gün sonra Sarıköynəklə mənə dedilər ki,mədən müdiri gəlib,Camal müəllimin kabinetində sizi çağırır.Biz də sevinib dedik,yəqin müdir təzə binadakı evlərin orderini verməyə gəlib.Biz idarəyə girəndə Camal müəllim divanda,mədən müdiri isə,onun stulunda oturmuşdu.Müdir qırx beş-əlli yaşlarında ciddi bir adaın idi.Qalxıb ikimizlə də əl tutdu.Sonra özü oturaraq bizə dedi:-Əyləşin! Hərəmiz bir stul çəkib oturduq.Müdir kefımizi soruşandan sonra:-Bilirəm,uşaqlar,-dedi,-bu saat sizə mənzil çox lazımdır.Camal müəllim hamısını mənə danışıb.Özünüz də bizim ən yaxşı işçilərimizsiniz.Müdir belə deyəndə mən stulda narahat-narahat qurcuxdum.Müdir davam etdi:-Təzə gələn təsərrüfat müdirinin vəziyyətini görürsünüz.Nazirlik göndərib.Arvadı hamilə,uşaqları da balaca.Bilmirəm neyləyək? Düzü,Camal müəllimlə oturub,o təzə binada mənzil alacaq adamların siyahısını neçə dəfə nəzərdən keçirmişik.Kiminin dörd-beş uşağı,kiminin qoca ata-anası.Nə qədər gotür-qoy eləyiriksə,sizdən başqa gümanımız gələnini tapmırıq.Hamının vəziyyətini özünüz bilirsiniz.Fikirləşdik ki,siz indiyə qədər dözmüsünüz,bəlkə bir az da dözəsiniz? Araya ağır bir sükut çökdü.Mən heç kəsin üzünə baxmaq istəmirdim,ona görə yox ki,müdiri,ya Camal müəllimi bu işdə müqəssir hesab edirdim,ona görə ki,elə-belə baxmaq istəmirdim.Ancaq birdən od götürdü məni.-Yoldaş müdir,-dedim,-nazirlik işə adam göndərəndə niyə vəziyyəti nəzərə almır? Mədən müdiri dedi:-Görürsünüz ki,nəzərə almayıblar.O mənzil sizindir.Əgər,verməsəniz,yenə də heç kəs sizə bir söz deyə bilməz.Gedin,fıkirləşin.Razı olsanız,Camal müəllimə deyərsiniz,razı olmasanız,elə bilin mən heç sizə belə bir təklif eləməmişəm.Orderiniz də hazırdır.Katibədən ala bilərsiniz,Biz idarədən çıxdıq.Susurduq.Elə bil,bir-birimizə söz deməkdən çəkinirdik.Axırda Sarıköynək dedi:-Niyə dinmirsən,Valeh? Acıqlı-acıqlı dedim:-Dinib nə deyim? Görmürsən nə iş çıxır? İndi buna nə deyəsən? Evi verməyəcəksən,namərdlik olacaq.Qərib yerdən gəlib.Körpə uşaqları var.-Bu gün-sabah biri də olacaq,-deyə Sarıköynək əlavə etdi.Bir qədər sükut içində gedəndən sonra Sarıköynək dedi;-Bilirsən,Valeh,əgər,onlan belə vəziyyətdə qoyub,o evdə toy eləsək,mən camaatın üzünə baxa bilməyəcəyəm.Əlbəttə,heç kəs bizə bir söz deməyəcək,ancaq yenə də günüm qara olacaq.Bilmirəm neyləyək? Düzü,nişanlımın özünü məhz ev məsələsindən ötrü belə çıxılmaz bir vəziyyətdə hiss etməsi mənim kişilik qüruruma toxundu.-Nə olub?-dedim.-Ondan ötrü niyə günün qara olur? Ürəyinə pis gəlir,qoy ev onların olsun.-Qoy olsun,Valeh!-deyə Sarıköynək elə cavab verdi ki,elə bil üstündən ağır yük götürüldü.-Bizə nə var,qocalmamışıq ki? Bu ev olmaz,o biri olar.-Bəs toy?!-deyə mən zarafatla qışqırdım.Koroğlu havasından cuşa gələn pəhləvan kimi Sarıköynəyi qoltuğuma vurub yüyürdüm.Sonra ikimiz də dizəcən qalxan yaz otunun içinə yıxıldıq.Mən onu elə acgözlüklə öpürdüm ki,elə bil,neçə ilin həsrətlisi idik.Sonra Sanköynək dedi:-Amma o özbək qadını yaman sevinəcək.-Qoy sənin sağlığma sevinsin.Biz bu təsərrüfat müdiri ilə arvadının yaxşı,ya pis adam olduqlarını bilmirdik.Biz ancaq onu bilirdik ki,qadın hamilədir.Körpə uşaqları var.O hamilə qadın da burada qəribdir.Özünün də böyük dərdi var.Biz Əmir qayasına qədər getməyib qayıtdıq.Nahar vaxtı olduğu üçün aşxanaya girdik.Təsərrüfat müdiri bütün ailəsi ilə birlikdə stol arxasında əyləşib nahar eləyirdi.Onlara salam verib kişiyə dedim:-Təzə binanın bölgüsündə bizə düşən mənzili sizə verdik.Gedib yaşaya bilərsiniz! Ər də,arvad da təəccüblə mənə baxdı.Kişi soruşdu:-Nə üçün siz öz mənzilinizi bizə verirsiniz? Sual mənə birtəhər göründü.Onu bərk acılamaq istədim.Özümü saxlayıb dedim:-Çünki sizin vəziyyətiniz ağırdır,Kişi özünü süni surətdə etiraz edən kimi göstərdi:-Canım,sizi nahaq məcbur eləyirlər.-Bizi heç kəs məcbur eləmir və eləyə də bilməz!-deyə qəzəblə cavab verdim.0,təəccüblə üzümə baxıb daha dinmədi.-Bilirsinizmi,-deyə qadın mülayim tərzdə söhbətə qarışdı — Rəcəb demək istəyir ki,(demək,ərinin adı Rəcəbdir)sizin üçün də çətin olar.Axı,deyirlər siz düyünə hazırlaşırsınız.Mən qəsdən özbəklərin «düyün» sözünü işlədərək:-Eybi yoxdur,-dedim,-biz düyünümüzü bir az gec elərik.Sonra onların cavabını gözləməyib,Sarıköynəyin qolundan yapışıb,boş stula tərəf çəkdim.Sarıköynək də onlara dedi:-Yeni mənzildə sizə xoşbəxtlik arzu edirik.Lap bu gün yığışa bilərsiniz.Otaqları yuyub təmizləmişəm.Mənim Sarıköynəyə acığım tutdu:-Niyə deyirsən yuyub təmizləmişəm? Yoldaşlarımız əhvalatı biləndə Sərvər dedi:-Yaxşı eləmisiniz.Nə olacaq? O biri binalarda ev alarsınız.Onlar qonaqdılar.Arvadı da özbək.Eldar dinmədi.Yəqin qəti qərara gələ bilmirdi ki,biz düz hərəkət eləmişik,ya yox.Zeynal isə,lap özündən çıxmışdı:-Siz ölməyəsiniz,mən yüz il qala evimi verməzdim.Özü də arvadı demirəm,amma kişinin gözündən biclik tökülür.Gəldiyi on gün deyil,burnunu hər yerə soxur.Sərvər dedi:-Gəldiyi yox,gəldikləri! Axı,onlar beş nəfərdirlər! Zeynal dedi:-Beş hardadı? Ər-arvaddır,iki də uşaq.-Uşaqlar üçdü.-Bəs,biri hanı?-Necə yəni hanı? Görmürsən?-deyə Sərvər onlar əyləşən stola işarə elədi.( Tikintidə yeni həvəslə işləyə-işləyə ümidimizi bir ilə,ya il yarıma tikib qurtaracağımız o biri evlərə bağladıq.Bizim bu tikintidən başqa ayrı bir yerimiz yox idi.Ayrı bir şeyə də gümanımız gəlmirdi.Biz daha o mənzil barədə danışmırdıq.Ancaq hiss edirdim ki,Sarıköynək əvvəlkindən şad görünməyə çalışır.Bu da məni pərt edirdi.Mən təsəlli xoşlamırdım.«Nə üçün Sarıköynək başa düşmür ki,mən kişiyəm? Kişiyə nə təsəlli? Özü də qadın təsəllisi! » Ona görə də,Sarıköynək qəsdən,məni əyləndirmək üçün şadlıq eləyəndə,mən qaşqabaqlı olurdum.Bu da onu pərt eləyirdi.Ancaq bizi bu sözsüz lal gərginlikdən yenə də gələn təsərrüfat müdirinin məzəli bir hərəkəti qurtardı.Sən demə,bu müdir yaman güləş azarkeşi imiş.İndi burada uşaqlardan eşidəndə ki,mən də güləşənəm,tez gəldi yanıma:-Salam,dost! Gərək səninlə bir tutaşaq.-Necə yəni tutaşaq?-Güləşək də.Axı,deyirlər siz iki dəfə Gəncənin çempiomı olmusunuz.-Siz də güləşənsiniz?-Bəli!-Siz ha?-Bəli,bəli,mən! Niyə təəccüb eləyirsiniz?-Heç ağlıma gəlməzdi.-Gəlməzdi,indi gəlsin! Mən respublika çempionu olmuşam.-Mən sizinlə güləşmərəm!-Niyə? Qorxdunuz?-O,sevinclə güldü.-Ağsaqqal adamsınız.-Zarafat eləyirsiniz?-Xeyr.-Sizin neçə yaşınız var?-On doqquz! (Mən qəsdən bir az artırdım.)-Mənim də iyirmi doqquz.Çəkiniz neçədir?-Altmış səkkiz,-Mənim də altmış səkkizdir.-Birdən mən sizi yıxdım,ayıb olar.Yaşda böyüksünüz.Özünüz də rəislərdənsiniz.Pərt olarsınız.-Mən səni usdufca yıxmaq istəyirəm ki,ora-buran əzilməsin.İndi ki,belə oldu,güləşəndə özünü gözlə.-Siz elə danışırsınız ki,adam qorxur.0,qızarıb pörtərək mənim üstümə qabardı:-Yekə-yekə danışma.Əgər,doğrudan da,qorxursansa,kişi kimi boynuna al! Gördüm ki,mən də qazı bassam,dostun işi yaxşı olmayacaq.Ona görə də dedim:-Müdirin sözündən çıxmaq olmaz.Mən sizin qulluğunuzda hazır.-Harada güləşəcəyik?-Aşağıda,çayın qırağında yaxşı bir otluq var,orada.0,kinli-kinli soruşdu:-Xəlvətdə nə üçün? Yoxsa,istəmirsən kürəyinin yerə dəyməyini həmyerlilərin görsün.Onun indi mənə «sən» deməyinə fikir verməyərək soruşdum:-İstəyirsiniz güləşməyimizi camaat da görsün?-Əlbəttə.-Nə olar,harada desəniz,güləşərik.Biz yola düzəldik.Ancaq birdən o,ayaq saxlayıb dedi:-Xarici ölkələrdə belə güləşmə zamanı tərəflər müqavilə bağlayırlar.İstəyirsən biz də belə eləyək.-Yəni,nə cür?-Məsələn,əgər,mən qalib gəlsəra,sən mənə,tutaq ki,beş yüz verirsən.Yox,əgər,sən qalib gəlsən,mən beş yüz verirəm! Doğrusu,bu pul söhbəti mənə xoş gəlmədi.Ona görə yox ki,uduzmaqdan qorxdum,ona görə ki,biz idmana,güləşməyə,boksa,at çapmağa həmişə,necə deyim,bir igidlik,bir şücaət kimi baxırdıq,öz qələbəmizdən şairlər kimi ilhama gəlib zövq alırdıq.Zarafatyana dedim:-Mən şofer babayam,məndə beş yüz manat haradadı?-Neynək,üç yüz olsun.Lap istəyirsən,iki yüz.Bu dəfə mən özümü saxlaya bilmədim,kəskin ifadə ilə onun sözünü kəsdim:-Mənim pulum da var,sizdən də qorxmuram! Ancaq idmanı belə ticarətə döndərməkdən zəhləm gedir.Maraq xatirinə istəyirsiniz,güləşək,istəmirsiniz,xudahafız! 0,heç də pərt olmayaraq,gülümsəyib dedi:-Yaxşı,-sən deyən kimi olsun.Bizim yoldaşlar təzə gələn müdirin bu qəribə həvəsinə xeyli güldülər.Güləşimiz barədə cürbəcür qaravəllilər uydurdular.Zeynal deyirdi:-Sən ölməyəsən,deyəsən,onun bir vinti çatrnır.Sərvər etiraz elədi:-Axı,nə üçün? Bəyəm təsərrüfat müdiri güləş azarkeşi ola bilməz? Sonra Sərvər təntənə ilə bildirdi:-Məns məmnuniyyətlə,hakiminiz olaram.Zeynal da əlavə etdi:-Güləş zurnasız olmaz.Mən məsləhət görürəm,siz güləşəndə,Eldar da balabanı kökləyib «Koroğlu»nu dəmləsin.Biz gülüşdük.Sarıköynək dedi:-Yaxşı deyil,nə üçün kişini dolayırsınız? Sərvər dedi:-Doğrudan da.Kişi,Valehi mərdi-mərdanə mübarizəyə çağırır.Sarıköynək dedi:-Lazım deyil,Valeh.O,yaşda səndən böyükdür,güləşmə!-Bunu ona dedim.Elə bildi ki,qorxduğum üçün heylə deyirəm.Zeynal mənə dedi:-İndi ki,belədi,sən də möhkəm ol! Sərvər dedi:-Vaxta ki o səni belə təkidlə güləşə çağırır,demək özünə arxayındır.Ehtiyatlı ol Bizim güləş məsələmiz tikinti camaatı arasında bir səs-küy saldı ki,gəl görəsən.Hamı güləş saatını səbrsizliklə gözləyirdi.Axı,bizim bu tərəfin adamları güləşmənin yaman azarkeşidirlər.Bu qərara gəldik ki,güləşi açıq havada keçirək,hamı görə bilsin.Skamyaları çıxarıb tikilməkdə olan yay kinoteatrı binasının qabağındakı böyük meydançaya düzdük.Bənna şagirdi Zəlimxana tapşırdıq ki,nağarasını götürüb gəlsin.Axşam saat səkkizdə Eldarla Zəlimxan meydançanın yuxarı tərəfındə stullarda əyləşib «Koroğlu»nu dəmlədilər.Bir neçə dəqiqənin içində arvad-kişi,böyük-kiçik,bütün tikinti əhli tökülüb gəldi.Sərvər qabağa çıxıb dedi:-Hörmətli tamaşaçılar,bilirsiniz ki,bizim həmyerlimiz Valeh dəfələrlə güləş yarışlarında qalib gəlib.Özü də üzümüzə gələn ildən keçiriləcək Ümumittifaq yanşlarında iştirak etməyə namizəddir.Bizim təzə gələn hörmətli müdirimiz Rəcəb müəllim də bunu bilib,Valehi güləş yarışına dəvət etmişdir.Rəcəb müəllim özü də bir çox yarışlarda qalib gəlmişdir.Hətta,respublika çempionu da olmuşdur.Xahiş edirəm,sakit tamaşa eləyəsiniz.Sərvər arxada ayaq üstündə dayanmış cavan çilingərə müraciət elədi:-Ə Musa,bax,özün də şuluq salma,yoldaşlannı da qoyma çığır-bağır eləsinlər! Burada Rəcəb müəllim kimi hörmətli adam güləşir.Eldar ovurdlarını şişirdib «Koroğlu» havasını qızışdırırdı.Biz soyunub girdik meydana.Camal müəllim də tikintinin başqa hörmətli şəxsləri ilə əyləşmişdi qabaq cərgədə.Düzü,mən əvvəllər bu məsələyə o qədər də əhəmiyyət vermirdim.Sonra gördüm,xeyr,Rəcəb müəllim əməlli-başlı fəndgir pəhləvandır.Ancaq,görünür,mən gecikib fursəti əldən verdim.Heç indi də özümə aydınlaşdıra bilmirəm,necə oldu ki,o kürəyimi vurdu yerə.Mən bunu gözləmirdim.Görünür,mən özümə həddindən artıq arxayın idim.Doğrudur,o,kürəyimi ancaq bir an yerdə saxlaya bildi.Ancaq başa düşürdüm ki,uduzmuşam.-Düz olmadı! Düz olmadı!-deyə Zeynal və başqa yoldaşlarımız səs-küy saldılar.Sərvər bərkdən dedi:-Qışqırmaym,uşaqlar! Rəcəb müəllim düzünə qalib gəldi! Rəcəb müəllim gülümsəyə-gülümsəyə dalbadal camaata baş əyirdi.-Nəyi düzdü,ə,Sərvər?-deyə Zeynal pırpızlanaraq qəzəblə deyindi.-Heç on saniyə kürəyini yerdə saxlaya bilmədi! Qoy təzədən güləşsinlər! Ancaq mən həddindən artıq pərt olduğumdan təzədən güləşmək vəziyyətində deyildim.Birdən Rəcəb müəllim gülməli bir tərzdə atılıb məni qucaqlayaraq öpmək istədi.Mən üzümü qaçırdım.Rəcəb müəllimin ağzı boşda qaldı.Cavanlar gülüşdülər.0,bir də pəncəsi üstündə qalxıb məni öpmək istədikdə əlindən çıxdım.Yenə də uşaqlar gülüşdülər.Sonra Zeynal,Sərvərin üstünə bozarıb deyirdi:-Nahaq səni hakim qoyduq! Mən paltarımı geyinərək heç kəsə cavab vermirdim.Rəcəb müəllim paltarını geyib,qalstukunu da bağlayaraq,addımlannı iri-iri ata-ata,qollarını sağa-sola bulaya-bulaya getdi.Sarıköynək yüyürərək yanımıza gəldi.Heç bir şey olmamış kimi sevinclə dedi:-Valeh,mağazaya cins şalvar gəlib,sənin axtardığından.Gedək baxaq.Eldar soruşdu:-Görən mənim əynimə də var? Zeynal dedi:-Sənin əyninə gərək on metrdən tikilə.Uşaqlar gülüşdülər.Mən də güldüm.Amma mənim gülüşüm çox namünasib alındı.Elə bil ki,məni öz gözümdə əskiltdi.Biz mağazaya getdik Hər dəfə Rəcəb müəllim özündən razı halda gülümsəyib əhvalımı soruşanda hirs vururdu başıma.Mənə elə gəlirdi ki,o,dünyanın ən ikiüzlü adamıdır.Axırda özümü saxlaya bilməyib uşaqlara dedim:-Ə,birtəhər eləyin o müdir yenə də mənimlə güləşsin! Sarıköynək dedi:-Lazım deyil,Valeh! Mən Sarıköynəyə acıqlandım:-Sən qarışma! Hər dəfə o müdir şit-şit gülümsəyib mənə baxanda özümü alçalmış hiss edirdim.Mənə elə gəlirdi ki,o mənə istehza edir.ALDI SARIKÖYNƏK:Mən Valehdə bu halı hiss edirdim.Görürdüm ki,biz o təsərrüfat müdiri Rəcəb müəllimlə qabaq-qabağa gələndə,Vaiehin gözləri qəzəblə alışıb-yanır,gicgahlarının damarları şişir.Həm də sıxılır.Onu görməməzliyə vurur.Bu da mənə uşaq hərəkəti kimi gülməli görünürdü.Axı,mən bilirdim ki,Valeh güclü,zirək,qoçaq bir oğlan-dır.Nə olsun ki,qollarım sağ-sola qulaclaya-qulaclaya yeriyən,hamı-nm üzünə irişən təsərrüfat müdjri bir dəfə ona qalib gəlib?! Onun qa-nacağı olsaydı,heç Valehi güləşməyə məcbur eləməzdi.Arvadı ondan qanacaqlı adamdır.Hiss eləyirəm ki,həmişə məni görəndə xəcalət çəkir.Özü də güləşə baxmağa gəlməmişdi.Görürdüm ki,Valeh elə hey pərtdi.Mən onun fıkrini dağıtmağa çalışıb zarafat eləyəndə acığı tuturdu.ALDI VALEH:Elə Sərvər də mənə deyirdi ki,«boş şeydi».Amma,xeyr,boş şey deyildi.Lap elə Sarıköynəyi götürək.Nə olsun ki,mənə təsəlli verir.Ürəyində fıkirləşə bilər:«Day bu nə oldu?! Bu oğlanın (yəni mənim)evi-eşiyi yox,vəzifəsi yox,ali təhsili yox,pulu yox.Özü də yıxılır Rəcəb müəllim kimi toxmağın altına.».Zeynal,mən,bir də Eldar tikinti meydanında Rəcəb müəllimi yaxaladıq.O yenə də özündən razı halda gülümsəyib əlini yuxarı qaldıraraq dedi:-Salyut,uşaqlar! Zeynal dedi:-Rəcəb müəllim,Valeh sizi revanş güləşinə çağırır.Rəcəb müəllim «hazır ol!» komandasında dayanaraq,əllərini yanına bitişdirib,kefı kök halda cavab verdi:-Mən hazır! Ancaq bir şərtim var.Eldar soruşdu:-Nədi şərtiniz?-İkicə yüzdən mərc gələk.Zeynal hirsləndi:-Deyəsən,ayağınız yer alıb? Rəcəb müəllim kefıni pozmadan gülümsəyib təkrar etdi:-İki yüz manat! Mən sərt səslə dedim:-Üç yüz! Təsərrüfat müdiri əvvəl diqqətlə mənə baxdı.Sonra,gücünü sınayırmış kimi,gülməli bir tərzdə çiyinlərini oynadıb dedi:-Yaxşı,üç yüz! Demək,kim məğlub olsa,qalibə üç yüz manat verəcək!.Revanş güləşi barədə vurduğumuz afişa tikinti camaatını yaman maraqlandırmışdı.Ona görə də,hamı tökülüb gəlmişdi meydançaya.Eldarla Zəlimxan yenə balabanı dəmləmişdilər.Biz tutaşdıq,nə tutaşdıq.Elə bil ki,mənə görünməmiş bir qüvvə gəlmişdi.Rəcəb müəllim də möhkəm girişmişdi.Ancaq onun canfəşanlığı məndə ikrah hissi oyadırdı.Mənə elə gəlirdi ki,o üç yüz manatı udmaq üçün bu qədər əlləşir.Bəlkə də,belə düşünməkdə mən haqsız idim.Axı,keçən dəfə o məni məğlub eləyəndə biz puldaıı güləşmirdik.Hər halda,pul məsələsi qəzəbimi artırırdı.Mən bir dəfə onun kürəyini vurdum yerə,ancaq kova qoymadı.Səs-küy saldı.Bizim yoldaşlar da oradan-buradan qışqırdılar:-Düzdür! Düzdür! Hətta,Sərvər də təsdiq etdi:-Düzdür! Usta Mədət dedi:-Eybi yoxdur,bir də tutaşın.Zeynal da dedi:-Əşi,usta,bu oyuncaq deyil ki! Hamımızın gözü qabağında kürəyini qoydu yerə dayna! Ancaq təsərrüfat müdiri ipə-sapa yatmadı.O yan-bu yana cumub:-Qətiyyən düz olmadı!-deyə haray salırdı.Mən hirsimi boğub dedim:-Yaxşı,eybi yoxdur,təzədən! Bu dəfə mən cəmi bir neçə saniyənin içində onu hərləyib arxası üstündə yerə çırparaq dizimi basdım sinəsinə! Nə qədər çapaladısa,kürəyini yerdən qopara bilmədi.Zeynal qışqırdı:-Usta Mədət,bu da düz deyil? Güləş həvəskarı olan Usta Mədət gülümsəyib dedi:-Düzdür! Cavanlar irəli yüyürüb məni yerdən qaldıraraq atıb-tutdular.Sarıköynək də gülümsəyə-gülümsəyə mənə baxdı.Mən də o anda hiss elədim ki,əlbəttə,mənim məğlub olmağımla qalib gəlməyim Sarıköynək üçün heç də bir deyil.Sonra bir də baxdıq ki,təsərrüfat müdiri yoxdur.Zeynal dedi:-Bəs,pulu verməmiş hara qaçıb? Sərvər dedi:-Qaçmaz.Eldar da zarafatla dedi:-Yəqin gedib pul gətirməyə.Ancaq o günü Rəcəb müəllim heç yerdə görünmədi.Səhəri,istirahət günü biz aşxanaya gedəndə çıxdı qabağımıza.Kefı həmişəki kimi saz idi.-Salyut!-deyib ötmək istərkən Zeynal dedi:-Rəcəb müəllim,yəqin ki,dünən Valehə uduzduğunuz üç yüzü gətirmisiniz.Rəcəb müəllim şit-şit gülümsədi:-Pul nədir?-Zarafatı buraxın,söz qoymuşuq ki,gedək şəhərdə o pulla kef eləyək.İstəsəniz,sizin özünüzü də apararıq.Rəcəb müəllim kefı kök halda dedi:-Balam,bir dəfə mən yıxmışam,bir dəfə də Valeh,olmuşuq kvit! Hələm-hələm özündən çıxmayan Eldar birdən qəzəblə dedi:-Ayıbdır sizdən ötrü! Pula görə bu cür danışırsınız! Təsərrüfat müdiri,deyəsən,bu dəfə ürkdü.Nəzərlərini üzümüzdə gəzdirərək dedi:-Nə deyirəm,qoy bir də güləşək,bu dəfə kim yıxsa,demək,əsl qalib odur.Yoxsa,biz indi kvitik.Rəcəb müəllimin sözləri məni o qədər yandırdı ki,heç nə düşünmədən dedim:-Yaxşı,təzədən güləşərik!.Səhər işdən sonra,meşəyə gəlib xəlvət bir yer tapdıq və soyunub tutaşdıq.(Bu dəfə belə xəlvət güləşməyi nə üçünsə o özü istədi.)Bu dəfə də müdir nə qədər möhkəm tərpənsə,yenə də bir şey çıxmadı.Mən onun kürəyini yapışdırdım yerə,özü təsdiq etməyincə qoymadım qımıldasın.0 durub geyinəndən sonra həmin şit gülüşü ilə məninı əlimi sıxıb təbrik edərək düzəldi yola.Zeynal dedi:-Dayanın! Hara? 0,eyni təbəssümlə dedi:-Day nəyə dayanaq? Qalibi təbrik elədik də.-Bəs,qalibə uduzduğunuz üç yüz manat? 0 güldü:-Hi-hi! Siz deyəsən,lap gerçəkləmisiniz.Mən sizinlə zarafat eləyirdim.Sportçu da pula görə güləşərmi? Hi.Hi! Bilsələr bizi felyetona vurarlar.Zeynal ona tərəf yeriyib dedi:-Çıxardın üç yüz manatı! 0,gülməli tərzdə acıqlı bir görünüş alıb qəzəblə Zeynala dedi:-Unutma ki,sən öz müdirinlə danışırsan! Zeynal bir addım da irəli atıb təkrar etdi:-Çıxardm üç yüz manatı! 0,bir-bir bizim üzümüzə baxdı.Eldar dedi:-Rəcəb müəllim,bizim bu Zeynal yaman nervinnidi.Lap kantujinni kimi.Rəcəb müəllim gülümsəyib Zeynala dedi:-İndi yanımda pul yoxdur.Evdən götürüb verərəm.Zeynal dedi:-Bayaq mağazada cibinizdən bir dəstə iyirmibeşlik çıxarmışdınız!-0 idarə pulu idi.-İdarə pulunu cibdə gəzdirməzlər.Çıxarın uduzduğunuzu! Eldar təkrar etdi:-Rəcəb müəllim,yaman nervinnidi bu Zeynal.Zeynal qəzəblə səsləndi:-Tez olun,avtobusun vaxtı keçir! Rəcəb müəllim qorxmuş halda bir addım geri çəkilərək,cibindən iki iyirmibeşlik çıxarıb Zeynala uzatdı:-Hi.Hi! Aparın mənimlə Valehin sağlığına vurun.Amma araq içməyin ha.Keflənərsiniz,biabır olarıq.Zeynal pulu almayıb dedi:-Hamısını! Qəpiyinə qədər! 0,yenə də alacalanmış gözlərini bizim üzümüzdə gəzdirdi.Bir neçə saniyə tərəddüd etdi.Sonra iki iyirmibeşlik də çıxarıb əlavə edərək pulları mənə uzadıb yalvara-yalvara dedi:-Valeh,mən ölüm buna de məndən əl çəksin,ailə sahibiyəm.Siz subay oğlansınız.Mən iyirmibeşlikləri ondan alıb üzünə yox,(nə qədər də olsa,beş-on yaş bizdən böyük idi)döşünə çırparaq dedim:-Gedək,uşaqlar! Yoldaşlarım mənim bərk hirsləndiyimi görərək dinmədilər.Məni qəzəbləndirən onun uduzduğu pulları verməməsi deyil.O,heç bir söz demədən əyilib yerdən iyirmibeşlikləri bir-bir yığdı.Onun bu halını görəndə,elə bil ki,bir anlığa mənim hər şeydən-ondan da,bizim güləşməyimizdən də,Zeynalın pulları ondan tələb etməyindən də zəhləm getdi.Bu təsərrüfat müdirini möhkəm əzişdirməkdən özümü güclə saxlayıb,acığımı tökdüm Zeynalın üstünə:-Sən də nə yapışmısan bu əclafın yaxasından?! Zeynal da mənim üzümə qabarıb dedi:-Özündən çıxma! O səni yıxsaydı,qəpiyindən də keçməzdi.Eldar da Zeynahn sözünü təsdiq etdi:-Düz deyir,gərək pulu alaydın.Sərvər də ancaq onu dedi:-Çox bekara adammış bu təsərrufat müdiri.Zeynal məni məzəmmət eləyib dedi:-Beləsinə heç zəy də vermək lazım deyildi,təpsin gözünə.Amma siz o cür mənzili verdiniz ona.Sərvər dedi:-Mənzili ona yox,uşaqlarına,o yazıq özbək qızına verdilər.Mən nə qədər acıqlı olsam da,ürəyimdə Sərvərin sözləri ilə razılaşdım.UÇUNCU NAGIL YAZ SELİ.SARIKÖYNƏKLƏ GÜLLÜBƏYİM XALANIN OĞLU CAVANŞİRİN ƏHVALATI Biz Güllübəyim xalanın balaca bağçasında palazın üstündə oturub çay içirdik.Güllübəyim xala bilirdi ki,mən çayı xoşlayıram.Ona görə də həmişə onlara gedəndə,hər şeydən əvvəl,samovara od salardı.Samovar da sevinclə dızıldayırdı.Deyəcəksiniz ki,samovar cansız şeydir,necə yəni sevinclə dızıldayırdı? Sizi inandırıram ki,hər dəfə Güllübəyim xala tərtəmiz paltarda bizi kefıkök qarşılayanda mənə elə gəlirdi ki,ağ samovar da bizim gəlişimizdən şadlanıb oxuyur.O ulduzlu yaz gecəsinin özündə də bir sevinc vardı.Altında oturduğumuz qoz ağacınm təzə yarpaqlarından sərt bir ətir qalxırdı.Qoz yarpağının ətri məhz belə sərt olduğu üçün mənim xoşuma gəlirdi.Eyvandakı elektrik lampasından süfrəmizə işıq düşürdü.Hər yazdakı kimi,indi də aramla səslənən «İsaq-Musaq» quşunu eşitmək ona görə xoşuma gəlirdi ki,onun səsində həmişə bir ümid hiss edirdim.Mən «İsaq-Musaq» quşu haqqındakı nağılı xatırlayırdım.Mənə elə gəlirdi ki,ağalarının fırtına zamanı təzib itən qoyun sürüsünü tapmadıqları üçün quşa dönüb indiyə qədər də onu axtaran çoban «İsaq-Musaq» qardaşları axır ki,o sürünü tapacaqlar! Güllübəyim xalanı ona görə çox istəyirdim ki,Sarıköynəyi öz qızı kimi sevib həmişə məni tərifləyirdi.Bir də Güllübəyim xalanı ona görə xoşlayırdım ki,oğlunun onu atıb getməyi,itirib-axtarmamağı vecinə deyildi,başqa zəif analar kimi bunun üçün «ah-zar» eləmirdi.Oğlu haqqında söz düşəndə,özünü tox tutub ancaq onu deyirdi:«Təki,canı sağ olsun! » Bizim bu yerlərin yazını da ona görə çox sevirəm ki,havası cansıxıcı deyil.Yəni,həmişə bir rəngdə,bir qaydada olmur.Gah belə ulduzlu gecələr,günəşli günlər olur,gah şiravan yağış tökür.Gah göy elə şaqqıldayır ki,adamın tükləri biz-biz olur,gah ildırım çaxıb,hansı qayanı isə,bıçaq,pendiri bölən kimi,tən ortadan kəsib iki parça eləyir.Gah düzlərdə lalə laləni çağırır.Budur,indi də bu yaz gecəsində birdən-birə yuxarılardan əvvəlcə xəfıf yel əsib gəldi.Sonra bu yel güclənib soyuq küləyə çevrildi.«İsaq-Musaq» quşu susdu.Göyün üzü tutulub qapqara oldu.-Durun,durun,qaçaq içəri.Bu saat tökəcək!-deyə Güllübəyim xala qalxıb samovarı tələsik götürüb apardı içəri.Sarıköynək də süfrəni,stəkan-nəlbəkini yığışdırdı.Mən də palazı götürdüm.Yağış başladı,nə başladı.Bir dəqiqənin içində düz-dünya sel-su oldu.Biz eyvanda dayanıb şırıltı ilə tökülən yağışa tamaşa edirdik.Təbiətin tüğyanı bizi fərəhləndirirdi.Mənə elə gəlirdi ki,bu dünyada hər şey güclüdür; tez-tez çaxıb bağlara kəskin mavi işıq saçan şimşəklər də,şiddətlə yağan bu yağış da,göyün gurultusu da.Mən lap körpə olanda,belə göy gurultusu zamanı rəhmətlik qoca nənəm deyərdi ki,mələklər göydə at çapırlar.Bu gurultu-taqqıltı da at ayaqlarının səsidir.Bizlərdə indi də at cıdırı bayram şənliyi kimi bir şeydir.Ona görə,mən də,həmişə göy guruldayanda,nə isə,bir sevinc hiss edirəm.Bir də gördük ki,evin o tərəf-bu tərəfindən üzüaşağı sel guruldayıb gedir.-Bıy,başıma xeyir! Bu nəydi!-deyə Güllübəyim xala həyəcanla səsləndi.-Lap bərk yağışda da buradan sel getməzdi,bu nə işdi.Elə arvad bunu demişdi ki,bir də gördük evdən dalbadal şaqqıltı eşidildi.Mən qışqırdım:-Taxtapuş yatır,qaçın! Üçümüz də qaçdıq həyətə.Artırmadakı lampa partlayıb söndü.Evin bir tərəfı qorxulu qara bir kütlə kimi şaqqıltı ilə çökdü aşağı.Biz təndir damının altında durub tamaşa eləyirdik.Çox çəkmədi ki,yağış birdən başladığı kimi,birdən də kəsdi.Buludlar parçalanıb çəkildi.Təzə qalxan Ay yaş bağları işıqlandırdı.«İsaq-Musaq» quşu yenə də aramla səslənməyə başladı.Sel də yavaş-yavaş azalıb,nəhayət,tamam kəsildi.Evin azuqə,qab-qacaq yığılan gözü uçmuşdu.Qədim dəmir taxtapuş isə tamam yatmışdı.Kənddən qonum-qonşu da tökülüb gəldi.Biz daş-torpaq altından əlimizə keçən şeyləri dartıb çıxartdıq.Un,yağ,kartof,soğan kimi yemək şeylərinin hamısı tərk olmuşdu.Arvadın bir tikə azuqəsi qalmamışdı.O,artırmanın salamat hissəsində dayanıb uçuğa baxırdı.Səhərisi gün məlum oldu ki,üst tərəfdən sovxozun çəkdiyi su arxına sel dolaraq Güllübəyim xalanın evinin qənşərindən arxı uçurdub.Güllübəyim xala tikintinin çörəkxanasında işləyirdi.Mən yaxın yoldaşlarımla sözləşəndən sonra Sərvərlə birlikdə Camal müəllimin yanına gedərək,əhvalatı danışıb,Güllübəyim xalanm evinin tikilməsinə kömək eləmək istədiyimizi bildirdik.Çox yaxşı bir adam olan Camal müəllim o saat razılıq verdi:-Ancaq,uşaqlar,elə eləyin ki,tikintinin işi ləngiməsin.Bilirsiniz ki,bu saat bizim hər dəqiqəmiz qızıldır.-Arxayın olun,-deyə cavab verdim.Sarıköynəklə mən bilirdik ki,oğlu Güllübəyim xalaya bir qəpik də göndərmir.Özünün də çörəkxanadan aldığı maaş o qədər də çox deyildi.İşdən sonra tikinti mühəndisini də götürüb getdik Güllübəyim xalanın evinə.Binanın arxa divarı da çatlamışdı.Ona görə də,mühəndis məsləhət gördü ki,evi tamam uçurub təzədən hörək.Sanköynək də əlavə etdi ki,yeni qaydada,hər tərəfə işıqlı pəncərəsi olan qəşəng bir ev olsun.Ancaq Güllübəyim xala əvvəl etiraz elədi:-Yox,başınıza dönüm,-dedi,-bunu qoyub gedən kişi necə tikmişdisə,heylə də olsun.Cavan mühəndis də gülüb:-Ay xala,elə bütün yaxşı evləri yaxşı kişilər tikib gedib də.Güllübəyim xala qanan arvad idi.Mühəndisin nə demək istədiyini başa düşüb «ah» çəkdi:-Nə deyirəm,siz deyən olsun.Ancaq yenə də elə eləyin ki,bir nişanə qalsın.Biz də qərara aldıq:qapının yuxarı tağında ərəbcə bu evin tikildiyi tarixlə onu tikən kişinin adı yazılmış daş yenə də öz yerinə qoyulsun.Ancaq pəncərələri bir qədər böyük olsun.Arxadan da hər otağa pəncərə açılsın.Artırmanın tavanı və döşəməsi taxtadan olsun.Sovxozun direktoru da öz səhvlərini başa düşüb söz verdi ki,evin üst tərəfindən keçən su arxını bir metr dərinləşdirəcəkdir.Sonra kənd əhli,tərəkəmə olduğu zamandan qalmış qədim keçələri çıxarıb ağacların altında bir alaçıq qurdu ki,ev tikilib qurtara-na qədər Güllübəyim xala ilə Sarıköynək hələlik orda olsunlar.0 uzaq zamanlarda bu keçələrin canına hopmuş odunun,gərmə tüstüsünün qoxusu gəlirdi.Bu qoxu o uzaq keçmişdən,yay zamanı yuxarı yaylaqlara köçüb,soyuq bulaqların üstündə alaçıq quran babalarımızı,çiçəkli qoruqlarda çidarlanan köhlən atları yada saldı.Biz bunların hamısını qocaların söhbətlərindən eşitmişdik.Qalın alaçıq keçələrində dörd-beş güllə yeri gördük.Bu deşiklərin güllə yeri olduğunu bizə yaşı səksəni adlamış bir qoca dedi.Keçənin güllə çıxan yeri balaca yanmışdı.Kim bilir,hansı zamandan,hansı atışmadan qalmış bu güllə yerləri biz cavanlarda bir qəhrəmanhq fərəhi oyadırdı.Zeynal dərindən nəfəs alaraq gülümsəyib:-Eh,-dedi,-qəribə zamanlar varmış.Babalardan qalmış belə nişanələri görəndə,şoferliyimiz mənə olduqca adi,lap düzünü deyim ki,fərsiz bir şey kimi görünürdü.Fikirləşirdim ki,nə olsun,axı,şoferliyi elə arvadlar,qızlar da bacarır.Bizdə meşə materialı daşıyan Sayad adlı bir şofer qız vardı,maşının dilini hamımızdan yaxşı bilirdi.Sürməyinə də söz yox idi Hər gün işdən sonra mən,Sarıköynək,Sərvər,Zeynal,Eldar,iki cavan bənna,iki nəfər cavan dülgər,gəlib başlayırdıq Güllübəyim xalanın evini söküb təzədən tikməyə.Hamımızda coşğun bir həvəs vardı.Biz daş,qum daşıyanda da,palçıq qatanda da,daş yonanda da zarafatlaşır,bir-birimizə sataşır,hər şeydən ötrü tez özündən çıxan Zeynalı cinləndirir,gülüşürdük.Bu dədə-baba iməciliyinin başçısı mən olduğumdan özümü ağsaqqal kimi aparırdım.Uşaqlar da mənə «ə,saqqalsız ağsaqqal,sabaha qum çatmayacaq» deyə müraciət eləyirdilər.Aydın məsələ idi ki,«saqqalsız ağsaqqal» özü də hamıdan çox işləyirdi.Hamıdan çox ora-bura qaçırdı.Qonum-qonşu bizim işimizə çox maraqla tamaşa edirdi.Balaca,yumru bir qan:-Boyunuza qurban olum,-dedi.-Güllübəyimə yaxşı kömək eləyirsiniz.Sizi görüm özünüz kimi igid oğul-qız atası olasınız.Mən də «amin!» deyərək bərkdən səsləndim.Sonra qarı bir nimçə əyirdək bişirib gətirdi Qərəz,Güllübəyim xalanın evi ildırım sürətilə uçulub dağıldığı kimi,ildırım sürətilə də tikilib qurtardı.Əvvəlkinə nisbətən daha işıqlı,daha qəşəng bir bina oldu.Biz üzərində ərəb əlifbası ilə yazı olan həmin daşı yenə də qapının baş tərəfində hörgüyə qoyduq.Təzə yonulmuş ağ daşların arasında bu saralmış qədim yazı adama birtəhər təsir bağışlayırdı.Sonra iki rəngsaz yoldaşımız gəlib divarları yaxşı-yaxşı ağartdı.Sonra Sarıköynəklə mən də Güllübəyim xalanın avadanlığını içəri yığıb yerləşdirdik.Biz həmin cavan mühəndisin məsləhəti ilə evin baş tərəfində balaca bir mətbəx də tikmişdik.Qab-qacağı ora yığdıq.Təzə evin şirinliyinə Sarıköynəklə tül pəncərə pərdəsi alıb Güllübəyim xalaya hədiyyə gətirdik.Rayon qəzeti bizim,Güllübəyim xalanın uçmuş evini necə tikib təzələdiyimiz barədə bir oçerk də verdi.Ev hazır olandan bir neçə gün sonra Sarıköynək səhər işə gələndə məni kənara çəkib həyəcanla xəbər verdi:-Güllübəyim xala axşam mənə dedi ki,gəlin burada toyumızu eləyim,özünüz də mənzil verilənə qədər olun evin bir gözündə.Deyir,siz də mənim uşaqlarım.Düzü,söz mənə yaman təsir elədi.-Bəs,sən nə dedin?-Dedim,qoy Valehlə danışım.-Görəsən,arvad ürəkdən deyir? Yoxsa,elə-belə,qarabağlılar demişkən,quşqım təklifıdir?-Nə danışırsan? Lap ürəkdən deyirdi.-Bəs,sən necə fıkirləşirsən? Sarıköynək dedi:-Vaxta ki,kənddə münasib yer tapmadıq,nə olar,binalar tikilib qurtaranacan Güllübəyim xalanın evində ola bilərik.(Biz mənzüimizi təsərrüfat müdirinə verəndən sonra bu qərara gəlmişdik ki,Güllübəyim xalagilin kəndində kirayəsinə bir ev tutaq.Ancaq münasib bir yer tapa büməmişdik.)Sarıköynəyin sözü ağlıma batdı.Doğrudur,Sarıköynək həmişə deyirdi ki,eybi yoxdur,nə vaxt evimiz olar,toyumuzu da onda edərik.Ancaq hiss edirdim ki,darıxır,daha dayanmaq,gözləmək onun üçün də çətin olur.-Məncə,-dedim,-toyumuzu eləyib,Güllübəyim xalanın evində müvəqqəti ola bilərik.-Əlbəttə,-deyə Sarıköynək həyacanla təsdiq etdi.-Axı,Güllübəyim xala özgəsi deyil,bir də Valeh,doğrusu,qızlara cavab verməkdən yorulmuşam.Kim görür,soruşur:«Toyunuz nə vaxtdır?» Onsuz da,heç biri inanmır ki,bizim aramızda ər-arvad kimi heç nə olmayıb.-Yaxşı,-dedim,-mən razı! Sonra biz toya hazırlıq məsələlərini müzakirə eləməyə başladıq.Əvvəl gəlin və bəy üçün alacağımız şeylərin,sonra da toyun xərcini hesabladıq.Güllübəyim xala dedi:-Çalğıya pul verməyəcəksiniz,mənim əmim oğlu aşıqdır,qonşu rayonda olur,sifariş eləyəcəyəm dəstəsi ilə gəlsin.Çoxdan mənə söz vermişdi ki,əmiqızı,gərək sənin oğlunun toyunu özüm eləyim.İndi deyəcəyəm ki,neynək,o oğlum olmasın,bu oğlum olsun.Dəstəni götür gəl Ancaq elə biz Güllübəyim xalanın evinə köçməyə hazırlaşdığımız vaxt qəribə bir hadisə oldu.Güllübəyim xalanın qəriblikdə ilişib qalan oğlu Cavanşir gəlib çıxdı.Bu ətli-canlı,gözü-başı qaynayan gözəl bir oğlan idi.Dərisi qız dərisi kimi ağappaq idi.Heç dəxli olmayanda eyzən gülümsəyirdi.Əynində bahalı parçadan kostyum,qolunda o zaman dəbdə olan qızıl bilərzikli «Slava» saatı,barmağında almaz qaşlı platin üzük vardı.İki bahalı çamadanla gəlmişdi.Əlbəttə,Güllübəyim xala çox sevinirdi.-Nə yaxşı ki,arvadıyın qoynundan çıxıb bu yanlara da yön sala bildin,-deyirdi.Cavanşir də zarafatmı,həqiqətmi olduğu bilinməyən bir ifadə ilə:-Arvad-zad nə gəzir,əşi!-deyirdi.-Sən bir özündən danış görək belə cavanlaşmaqda ərə-zada getməmisən ki?-Özünü dola.Güllübəyim ərə getmək istəsəydi,səni tumançaq uşaq olanda əmilərinin üstünə atıb gedərdi.Yüz yerdən müştəri çixırdı.-Mən yekələndən sonra gedəydin,-deyə Cavanşir həyasızlıqla cavab verdi.-Niyə özünə zülm eləyirdin?-Zülm elədim-eləmədim,sənə borcu qalmayıb.Belə söhbətlərə baxmayaraq,hiss edirdik ki,oğlunun gəlişinə sevinən arvadın uçmağa qanadı yoxdu.Ancaq nə oğlunun arvadı barədə,nə də həmişəlik,yoxsa,müvəqqəti gəlməyi barədə bir kəlmə də soruşmurdu.Onu da soruşmurdu ki,görsün,oğlunun uşaqdan-zaddan nəyi var.Cavanşir hər gün üzünü elektrik maşınıyla tərtəmiz təraş eləyib,hər dəfə də bir cür kostyumda gah kəndin arasına çıxır,gah tikintiyə gəlir,gah da taksi ilə rayon mərkəzinə gedirdi.Hiss olunurdu ki,puldan kalandır.Biz də təbii məsələdir kis Güllübəyim xalanın evinə köçüb toy eləmək məsələsini hələlik dayandırdıq.Sarıköynək əvvəlki kimi yenə də Güllübəyim xalanın yanında qalırdı.Sarıköynək mənə dedi:-Axşam Güllübəyim xala oğlundan soruşdu ki,tamam gəlmisən,yoxsa,qayıdacaqsan? Oğlan da cavab verdi ki,hələ fikirləşirəm.Sonra da mənə baxıb güldü.-Sənə nə üçün baxıb güldü?-deyə mən Sarıköynəkdən soruşdum.-Başa düşmədim,Valeh.Sarıköynək bu sözləri deyəndə,mən hiss elədim ki,yox,qız nə isə başa düşüb.Ancaq bu «nə isə»nin nədən ibarət olduğunu soruşmağı şəxsiyyətimə sığışdırmadım.Ümumiyyətlə,sakit durduğu zaman belə kef aləmində olan bu «Əhmədi-biqəm»in (bu ifadəni zarafatla Camal müəllim işlədirdi)Sarıköynəyə də,mənə də münasibəti xoşuma gəlmirdi.Qızı görəndə birtəhər olurdu.Özünü çəkirdi.Ciddi,ədalı görünməyə cəhd edirdi.Ona görə də,hərəkətləri qeyri-təbii çıxırdı.Hiss eləyirdim ki,Sarıköynəyin yanında mənə yuxarıdan aşağı baxır.Yəni,qıza çatdırmaq istəyirdi ki,mən hara,o hara.Ancaq Güllübəyim xala kişi qızı idi.Oğlu gələndən sonra bizə daha da çox hörmət eləyirdi.Bununla bərabər,daha Sarıköynəyin onlarda qalması mənə pis gəlirdi.Ona görə yox ki,qısqanırdım.Əgər,bu «Əhmədi-biqəm» də bizim kimi,ya kənddəki cavanlar kimi bir adam olsaydı,ağlıma heç nə gəlməzdi.Ancaq bu başqa cür tip idi.Sarsağın biri idi.Bir də gördün gəlib tikintidəki cavanlara (tanıdı,tanımadı)öz qəhrəmanlıqlarından danışır.Qəhrəmanlığı da qadınları,qızları necə ələ gətirməyindən,onların buna necə bəxşişlər verdiklərindən ibarət olurdu.Filan nazirin qızı buna necə vuruhıb.Böyük bir mağazanın direktoru olan fılan arvad bunu özünə ram eləmək üçün nə qədər «maya» qoyub.Necə kostyum-ar alıb.Zeynal da and içib,uşaqları inandırmağa çalışırdı ki,bunun bir vinti çatmır.Sərvər də deyirdi ki,bu heç bizim mahalın adamlarına oxşamır.Elə bil,hardansa təzib gəlib bura çıxıb.Görürdüm ki,bu düşük gələndən bəri Sarıköynək daha Güllübəyim xalagilə əvvəlki kimi açıqürəklə getmir.Axşamlar məndən ayrılıb ora gedəndə tutqun olur.ALDI SARIKÖYNƏK:Valehin əziz canı üçün,Güllübəyim xalanın bu oğlu gəlib çıxanda mən o qədər sevindim,o qədər sevindim,elə bil,öz doğma qardaşım gəlmişdi.Gecə Cavanşir gedib o biri otaqda yatandan sonra:«Nə yaxşı oğlun varmış,ay Güllübəyim xala!» dedim.Maşallah,pəhləvan kimi.Gözəl.Üzügülər.Oğlan gəldiyi günün səhərisi biz durub çay içəndə,o məndən soruşdıı ki,axşam səni gətirib ötürən oğlan nəyindir? Dedim,nişanhmdır.Oğlan bərkdən gülüb:«0 ki,lap uşaqdır» dedi.Güllübəyim xala mənim pərtliyimi görüb:«Uşaq olmağını neynirsən-dedi.-Sən onun özünü necə ağır aparmağına bax,ağlına-kamalına bax».Cavanşir heç oğlan tayfasına yaraşmayan şit bir əda ilə:«O ağlı-kamalı harada satırlar,Güllü? (O,anasını belə adlandırır.)-dedi.-Gedək,biz də yüz qram alaq.» Güllübəyim xala da söz altında qalmadı.«Sən ağıl alan olsaydın,atayın yurdunu kor qoyub,dərələrə düşməzdin» dedi.0:-Sən geri qalmısan,Güllü,nə ata yurdubazlıqdır?-deyib bərkdən güldü.Doğrusu,anasına belə deməyi heç xoşuma gəlmədi.«Heyf o gözəlliyə ki,bundadır» deyə,fıkirləşdim.Elə həmin anda da Valeh gəlib durdu gözümün qabağında.Öz-özümə dedim; «Bu Valehi uşaq hesab eləyir,day demir ki,Valeh,maşallah,bundan çox-çox yaxşıdır».Sonra gördüm ki,bu mənim ora-burama çox baxır.Eyzən şit-şit gülən gözləri qollarıma,ayaqlarıma zillənib qalır.Mən özümü elə aparırdım ki,guya,onun hərəkətini görmürəm.Fikirləşdim ki,cavan kişidir,bəlkə neylədiyini heç özü də başa düşmür.Kişilərdə belə şeylər olur.Bir dəfə Gəncəyə mağazadan ayın-oyun almağa getmişdik.Orada cavan,kok satıcı qadına Valehin necə iştaha ilə baxdığını,arvadın da necə əzilib-büzüldüyünü görmüşdüm.Mağazadan çıxanda mən özümü saxlaya bilməyib qəhqəhə ilə güldüm.Valeh soruşdu:-Nə olub?-Heç nə,-deyə yenə də güldüm.-Mən ölüm,nəyə gülürsən?-Satıcı arvada elə baxırdın ki,elə bil pişik təzə ətə baxırdı.Ancaq xeyr,gördüm ki,Güllübəyim xalanın bu gözləri qaynaşan oğlunun fıkri ayrıdır.Güllübəyim xala ilə mən lap tezdən dururduq.Mən cəld çay-çörək hazırlayırdım.Çörəkxana sübh erkən açıldığı üçün Güllübəyim xala tez gedirdi.Sonra mən də Cavanşirin çay-çörəyini verib qaçırdım işə.0 məni söhbətə tutmağa çalışırdı:«Niyə belə tələsirsən? İşin başlanmağına hələ bir saat var».Mən də cavab verirdim ki,tez getmək lazımdır.Bir dəfə də Güllübəyim xalaya dedim:-Biz bu gün işdən sonra şəhərə gedəcəyik.(Yaxındakı rayon mərkəzini nəzərdə tuturdum.)Bəlkə gec gəldik.Narahat olmayasan.(Rayonda işləyən bir yoldaşımız vardı.Bəzən gedəndə gecə onlarda qonaq qalırdıq.)Güllübəyim xala işə gedəndən sonra Cavanşir məndən soruşdu:-Şəhərə nə üçün gedirsən? Cavab verdim ki,saatım xarab olub,aparırıq düzəltdirək.Həm də ki,sabah istirahət günüdür.O yenə də soruşdu:-Saatın qızıldır?-Xeyr,qızıl suyuna çəkilrniş metaldır.-Ondan ötrü şəhərə gedirsən,-deyə o,həmişəki kimi şit-şit güldü.-Metal saat xarab olanda tullayarlar getsin.Mən bu axmaq sözə qaşqabaqla cavab verdim:-Niyə tullayıram? Bunu mənə nişanlım alıb.Özü də düz işləyir.İndi əqrəbi düşüb.O,bahalı çamadanlarından birini gətirib açdı.Şeylərin arasından balaca bir qızıl saat çıxarıb mənim qabağıma qoydu:-Götür,qolundakı dəmiri də aç,tulla! Doğrusu,saat çox gözəl idi.O,yenə də yayıla-yayıla gülümsədi:-Üstündəki qaşlar da xalis almazdır.Götür! Bu sözləri deyəndə birdən mənim biləyimdən yapışıb özü saatımı açmaq istədi.Elə bil,məni ilan vurdu.Hirslə biləyimi dartıb onun isti əlindən çıxartdım.Acığımı boğa-boğa:-Nəyə görə,-dedim,-siz bu qiymətli saatı mənə verirsiniz? O,utanıb-qızarmadan dedi:-Ona görə ki,sən mənim xoşuma gəlirsən.Səni görəndən bəri gözümə yuxu getmir.Yumşaqlıqla bu söhbətin üstündən keçmək istədim.Özü də.Valehin canı üçün,ancaq Güllübəyim xalaya görə.Yoxsa,o saatı çırpardım onun gic başına! Mən ona dedim:-Siz hər xoşunuza gələn qıza belə bir saat bağışlasanız,çamadanlarınızda şey qalmaz.Evli adamsınız.-Evli deyiləm.-Bəs,arvadınız necə olub?-Dalından dəydim.Doğrusu,onun qadın haqqında bu cür danışmağı mənə toxundu.Bir növ,zarafatyana dedim:-Siz onun dalından dəydiniz,yoxsa,o sizin?-0 mənim dalımdan dəyə bilməz!-Nə üçün? Qorxurdu?-Ölürdü məndən ötrü.Valehin canı üçün,onun bu sözləri mənə o qədər iyrənc göründü ki,az qaldım üzünə tüpürəm.Qalxıb redikülümü götürdüm.-Dayan!-deyə o da qalxıb yolumu kəsdi.-Axı,sənə söz dedim.Bəs,mənə nə cavab verirsən? Üzümü bozardıb:-Bilirsiniz ki,-dedim,-mən nişanlıyam!-Boşla,mən ölüm.Nə nişanlıbazlıqdır? Nişanlının,heç olmasa,başını təpinəyə bir daxması da yoxdur.Səni alıb yataqxanaya aparacaq?-Onun sizə dəxli yoxdur.Valeh mənim nişanlımdır,canım-ciyərimdir,bildinizmi? Birdən o,çamadandan bir dəstə pul,qızıl bilərzik,qızıl üzüklər,daha nə bilim nələr,çıxarıb stolun üstünə tullayaraq dedi:-Bunlar hamısı sənin olacaq! Səni yağ içində böyrək kimi saxlayacağam.Özün də soyuqda,şaxtada qarğa kimi gedib qaldırıcı kranın başına qonmayacaqsan.Mənim arvadım olacaqsan,başa düşürsənmi,mənim? Mən bir addım geri durub dedim:-Çəkil yoldan! Elə bunu dediyimi gördüm.O məni qucaqlayıb çarpayının üstünə basdı.Bir anda xəyalımdan keçdi ki,ev kəndin ucqarındadır,mənim qışqırığımı heç kəs eşitməyəcəkdir,oğlan isə,öküz kimi güclüdür.Ona görə də qışqırmadım.Bu da,deyəsən,onu ürəkləndirdi.-Dəlinin biri dəli,-dedi,-heç bilirsən mən səni nə qədər istəyirəm? Sən.Sən.Odsan.0,tövşüyə-tövşüyə rabitəsiz sözlər danışır,mənim əllərimi tutub saxlamağa çalışırdı.Mən birdən girəvələyib ağzımı onun açıq yaxasından sinəsinə yapışdırıb elə dişlədim ki,qışqırıb əllərimi buraxdı.Mən onun altından çıxıb elə götürüldüm ki,nəfəsimi dərmək üçün ayaq saxlayıb geri baxanda,Güllübəyim xalanın evi xeyli aralıda qalmışdı.Yol uzunu fikirləşirdim ki,bu əhvalatı Valehə deyim,ya deməyim? Desəm,dəliqanlı cavandır,əlindən xata çıxar.Deməsəm də,mənə ağır gəlir.Necə ola bilərdi ki,mən bu sirri Valehdən gizlədəydim? Axı,bizim bir-birimizdən gizli sözümüz olmayıb.Birdən yadıma düşdü ki,axı,mən bəzi fıkirləri,işləri dəftərimə qeyd edirəm ki,oğul-uşaq yiyəsi olub yaşa dolanda,Valehlə bir yerdə oxuyub keçmişləri yada salaq.Qərara aldım ki,qoy bu əhvalatı da necə olub,elə yazım,gələcəkdə Valehlə oxuyub,bu kişinin gicliyinə gülək,həm də bu,Valehdən gizlin qalmasın.Bu fıkirlərlə mən tikintiyə sarı gedə-gedə Cavanşirin döşünü o cür dişləməyimi xatırladım.Sən,Valeh,ondan həm arıq,həm də idmançı olduğun üçün sinəndə ət yox idi.Onun sinəsi isə arvad döşü kimi ətli idi.Onu dişlədiyim zaman qulun kimi qışqırmağı yadıma düşəndə gülmək məni tutdu.Meşə zolağını keçib açıqlığa çıxanda,həmişəki kimi qabağıma gəldiyini gördüm.Sənin qədd-qamətli boy-buxununa,bulaq suyu kimi,dupduru gözlərinə elə bir maraqla baxdım ki,elə bil,səni birinci dəfə idi görürdüm.Bir an o da xəyalımdan keçdi ki,sənin hələ on səkkiz yaşın var.Yadındadırmı,mən birdən sənə sarılıb üz-gözünü elə acgözlüklə öpdüm ki,nəfəsini dərməyə macal tapmadın (hardan yadında olacaq? Bizim o qədər belə şirin anlarımız olurdu ki).Mən,hətta,sənin gündən,ayazdan yanıb misə dönmüş qolundan da bərk-bərk öpdüm.Düzünü deyim ki,Valeh,əgər,bu vaxt sən məni qucağına götürüb meşəyə aparsaydın,müqavimət göstərməzdim.Ancaq.ancaq sən Cavanşir kimi kişilərin tayı deyildin! Sən igid idin.Sən özünü saxlamağı bacarırdın.Biz əl-ələ tutub tikintiyə qaçırdıq.Qəsəbəyə tərəf uzanan düzənlik başdan-başa lalə idi.Yan-yörəmizdən sığırçınlar,şanapipiklər uçub qaçırdılar.Elə bil ki,biz də uçmaq istəyirdik.Birləşən əllərimiz bizi canbir qəlb etmişdi.Biz həmişə,həmişə bir can,bir ürək idik.Tikintinin ortasındakı böyük meydançaya çatanda,yoldaşlarımız da orda dayanıb zarafatlaşırdılar.Bizi görəndə Zeynal dedi:-Sən ölməyəsən,bunların gözlərindən cin yağır.Eldar da ilhama gəlib oxudu:Səhər-səhər niyə çıxdm qarşıma,Gözlərindən gülən,ay Sarıköynək.Sənin dəstəndən olan şoferlərdən o yaşlı oğlan da gülümsəyib dedi:-Valeh,görürəm qazın yaman qalxıb,amma,mən ölüm,maşını dağdan-dərədən uçurma.-Yəqin məsələ idi ki,mən daha gecə Güllübəyim xalanın yanında yatmağa getməyəcəkdim.Özümə yer tapmalı idim.Ona görə də,səni kənara çəkib dedim:-Mən də yataqxanaya köçmək istəyirəm.Sən soruşdun:-Nə üçün?-Güllübəyim xalanın oğlu gəlib.Yaxşı deyil,bir də,düzü,o kişidən xoşum gəlmir.Sən diqqətlə üzümə baxıb soruşdun:-Yoxsa,o sənə bir söz-zad deyib?-Dedi,cavabını da aldı.-Axı,nə dedi?-Axmaqladı.-Nə cür? Mən nə qədər özümü zorladım ki,o əhvalatın hamısını danışım,yenə də danışmadım.Mənə elə gəlirdi ki,əgər,o hadisəni sənə danışsam,bizim sevgimizə,nə isə,murdar bir şey toxunacaq.-Mənə qızıl saat,bilərzik təklif eləyirdi.Guya,mənimlə evlənmək istəyir.Sən gözlərindən od tökə-tökə soruşdun:-0 öküzə möhkəm cavab verdin,ya yox?-Möhkəmdən də möhkəm! Sonra sən yumruğunu düyünləyib dedin:-Mənim onun ağız-burnunu küftəyə döndərməyimə ehtiyac var,ya yox?-Ehtiyac yoxdur!-Yəqin!-Yenə də qurban olsun Güllübəyim xalaya! Mən də təsdiq etdim:-Əlbəttə! Sonra sən yoldaşlarınla maşına minib gedəndə birdən-birə elə qəmgin oldum ki,elə bil,bütün dünyadan ayrı düşdüm.Ağır-ağır gedib qaldırıcı krana çıxdım,siz gedən yollara baxdım.Sizin maşmlarınız o uzaq dolayı hərlənib dağın dalında görünməz olanda,ağlamaqdan özümü zorla saxladım.Neçə vaxt idi ki,sən də,mən də Güllübəyim xalaya isinişmişdik.İndi ondan bu cür ayrılmağımız ürəyimi ağrıdırdı.Sən bir onun oğluna bax! Bilə-bilə ki,biz nişanlıyıq,bir-birimizi istəyirik,gör necə namərd iş tuturdu.Bəs,belə də kişilik olardı? Birdən öz yazıqlığıma acığım tutdu.«Nə olub belə,bu dünyada namərd,binamus adamlar da var.Cavanşir öz anasına nə oğulluq eləyib ki,sən də ondan mərdlik,kişilik umasan? Qoy cəhənnəm olsun! Allah vurmuşdu onu!» DÖRDÜNCÜ NAĞIL MAŞINLA CEVRAN OVLAYAN KİŞİNİN ƏHVALATI ALDI VALEH:O əhvalat mənə o qədər təsir eləmişdi ki,hirsimdən az qalırdım maşını dağdan-dərədən uçurdam.Bilirdim ki,Sarıköynək yüz heylə əclafa gözünün ucu ilə baxmaz.Arvada oxşayan,it kimi dərələrdə sülənən o qansızın hərəkəti məni yandırırdı.Siz bir namərdliyə baxın.Bilə-bilə ki,biz onun anasına öz anamız kimi baxmışıq,evimiz,yaxın adamımız olmadığı üçün,Sarıköynək gedib onlarda qalır,özü də mənim nişanlımdır,hardansa əlinə keçən zir-zibillə qızı satın almaq istəyirmiş.Yəqin fıkirləşirmiş ki,bu Valeh yetim oğlandır,başına vur,gözəl nişanlısını əlindən al! Ay sənin özün öləsən! Qurban olasan o Güllübəyim xalaya! Yoxsa,sənə göstərərdim Valeh kimdir! Acığımdan boğula-boğula belə düşündüyüm bir zamanda bir də gördüm yol boyu uzanıb gedən düzənlikdə «QAZ-69» bir sürü ceyranı qabağına qatıb o yandan bəri qovur.Sürü bizim qənşərimizə çatanda baxdım ki,boğaz bir ceyran özünü yoldaşlarına zorla çatdıra bilir.Elə bu vaxt arxın körpüsünə çatdıq.Ceyranlar bir-birinin dalınca atlanaraq arxın o tayına keçdilər.«QAZ-69» isə,yenə də onlan qovmaq üçün körpünü keçməli idi.Ancaq mən körpüyə çatıb maşını dayandırdım.Bunu görüb yoldaşlarım da dayandılar.Mən maşından düşdüm.«QAZ-69» da axırıncı maşına çatıb dayandı.Şofer başını kabinədən çıxarıb mənə tərəf qışqırdı:-Yolu niyə kəsmisən,ə? Mən cavab verməyib siqaret yandırdım.Şofer bir də qışqırdı:-Ə,yolu niyə kəsmisən?! Mən yenə də dinmədim.Yoldaşlarım da başlarını kabinədən çıxarıb təəccüblə mənə baxırdılar.Zeynal soruşdu:-Nə olub,Valeh? Mən ona da cavab vermədim.«QAZ-69»-un şoferi düşüb mənim yanıma yüyürdü.-Səndən söz soruşmurlar? Onun tük basmış arıq üzünə baxıb yenə də dinmədim.-Ə,bu laldı,nədi?-deyə şofer bizim yoldaşlardan soruşdu.Uşaqlar bərkdən gülüşdülər.O zaman «QAZ-69»-dan əlində ov tüfəngi,gödək,yoğun bir kişi gülməli tərzdə yerə tullandı,ördək kimi yanını basa-basa bizə yaxınlaşıb,məndən soruşdu:-Yofu niyə kəsmisən,qoçaq?!-Yolu kəsməmişəm,sizin yolunuzu kəsmişəm! Üzünü tük basmış ortayaşlı,arıq şofer o saat ağasına quyruq bulayıb mənə dedi:-Ə,bilirsən kiminlə danışırsan? Gödək kişi şoferinə dedi:-Sən dayan! Sonra məndən soruşdu:-Bəs,mənim yolumu niyə kəsirsən,qoçaq?-Ovun qadağan vaxtıdır,niyə o heyvanları maşının qabağına salıb,bağırlarını çatdadırsınız?-Səni ceyranlara gözətçi qoyublar?-Gözətçi qoyulmayanda nə olar? Dilsiz-ağızsız heyvandır,içində boğazı var.Axı,sizin kimilər Azərbaycanın ceyranlarını maşınla qova-qova qırıb qurtarıblar.-Qələt eləmə.Yeri,maşını çək qırağa! Onsuz da hirsli idim,kişi də belə deyəndə lap ağlım başımdan çıxdı.Bir an o Cavanşirin həyasız üzü gəlib durdu gözümün qabağında.Bir addım irəli atıb:-Qələti siz eləyirsiniz ki,-dedim,-dövlətin işi üçün sizə verdiyi maşınla onun qanunlarını pozursunuz! 0,əlini tovlayıb mənim üzümə sillə çəkmək istədi.Başımı qaçırdım.Sillə tutmadı.Yenə vurmaq istədi.Bu dəfə də silləsi boşa çıxanda mən dedim:-Ərənlər üçəcən deyib,kifayətdir! İndi siz alın! Yumruğumu bu gödək,tösmərək kişinin gicgahına necə endirdiyimi bilmədim.Elə onu gördüm ki,kişi cağsız körpüdən aşıb gumbultu ilə düşdü arxa.Sonra əl atıb şoferin yaxasından yapışaraq onu da ağasının ardınca tullamaq istədim.Kişinin tük basmış arıq üzü əcayib bir şəkil aldı.-Dayan,bacıoğlu,axı,mənim təqsirim nədi? Mən onu nifrətlə itələdim.Eldar hay-küylə qışqırdı:-Ayə,qoymayın kişi boğuldu! Yoldaşlarım maşınlardan düşərək yanımıza yüyürdülər.Arx ensiz olsa da,dərin idi.Qırağı da həm maili,həm də nəm olduğundan xirtdəyə qədər suyun içində olan gödək kişi kənara çıxa bilmirdi,ayağını arxın kənarına qoyan kimi sürüşüb suya düşürdü.Zeynal qışqırdı:-Əşi,qoyma şlyapan axdı! Üzünü tük basmış şofer arxın qırağında büzüşüb,gah suyun üzündə ora-bura hərəkət edərək,gün işığında parıldayan balqabaq kimi yumru dazbaşa,gah da yavaş-yavaş axıb gedən həsir şlyapaya baxırdı.Birdən dazbaş qəzəblə şoferə qışqırdı:-Ə,tülkü kimi niyə quyruğunu qısıb baxırsan?! Gəl,yapış tüfəngin ucundan! Üzünü tük basmış şofer irəliləyib arxa əyildi.Dazbaş tüfəngin ucunu ona tərəf uzatdı.Şofer tüfəngin ucundan yapışıb çəkəndə az qaldı özü də yıxılsın suya.Ona görə də tüfəngi buraxdı.Boğuq bir şappıltı eşidildi.Dazbaş tüfənglə birlikdə bir an görünməz oldu.Sonra suyun üzünə qalxıb,bir-iki saniyə nəfəsini dərərək,ağzına dolan suyu tüpürüb gözlərini açdı.Qorxusundan indi lap bir tikə olmuş arıq şoferə qışqırdı:-Ə,heyvan oğlu,niyə buraxırsan tüfəngi?! Üzünü tük basmış şofer vahimə içində nə isə kəkələdi.Sərvər irəliləyib dazbaşa dedi:-Əşi,yazıq şoferi niyə söyürsünüz? Kişidə can qoymusunuz ki,sizi çəkib çıxarsın? Tüfəngin ucunu bəri uzadın! Kişi tüfəngin ucunu Sərvərə tərəf uzatdı.Zeynal dazbaşa dedi:-Əşi ey,birdən tüfəng ayaqda olar,açılar ha! Eldar da Sərvərdən yapışdı.Onlar dartıb gödək,yoğun vücudu arxdan çıxartdılar.Kişinin paltarından su axırdı.Orası da qəribə idi ki,ov tüfəngini əlindən yerə qoymurdu.Üzünü tük basmış şofer yazıq-yazıq kişiyə baxırdı.Birdən gödək,yoğun kişi qəzəblə ona baxaraq,top kimi açıldı:-Maymağın biri maymaq! Bir də gördüm ki,kişi bir addım geri atılıb,tüfəngi bizə tuşlayaraq qışqırdı:-Əllər yuxarı! Zeynal zarafatyana dedi:-Əşi,insafinız olsun,-sizi çəkib arxdan çıxartdıq.Kim bilir,neçə saat suyun içində qalacaqdınız.Kişi tüfəngi bizə tuşlayıb təkrar qışqırdı:-Əllər yuxarı! Yoxsa,vicdanıma and olsun,qıracam! Sərvər gülə-gülə kişiyə tərəf yeriyib:-Əşi,-dedi,-tüfəngi aşağı salın,xata çıxar.Sərvər irəlilədikcə,gödək kişi də dalı-dalı çəkilib qışqınrdı:-Ə,gəlmə,partlatdım! Kişinin başının Sərvərlə bu cür qarışmağından istifadə edərək,Zeynalla mən hərəmiz bir tərəfdən qəflətən tullanıb kişinin tüfəngini əlindən aldıq.Sərvər kişidən soruşdu:-Bağışlayın,siz kimsiniz? Gödək kişi balaca,dəyirmi gözlərini tez-tez bizim üzümüzdə gəzdirərək susurdu.-Kimsiniz?-deyə Sərvər təkrar soruşdu.Üzünü tük basmış arıq şofer iyrənc bir təbəssümlə yaltaq-yaltaq dilləndi:-Yoldaş Xıdırov hörmətli adamdır.Vəzifəsini bilmirsinizsə,bilin.Kişi şoferə gözünü ağartdı,yəni,vəzifəsini demək lazım deyil.Şofer dərhal büzüşüb susdu.Sərvər çox səbrlə:-Hörmətli Xıdırov,-dedi,-siz yaxşı bilirsiniz ki,bu saat ov qadağandır.Onu da bilirsiniz ki,ceyranları maşınla qovub qıranların ucbatından Azərbaycanın yaraşığı olan o gözəl heyvanların az qalıb kökü kəsilsin.Ona görə də,hökumət ilin bütün fəsillərində ceyran ovunu qadağan eləyib.Sonra Sərvər ondan soruşdu:-Siz məzuniyyətdəsiniz? Arıq şofer yəqin ki,Sərvərin sualının mənasını başa düşməyərək,rəisinin əvəzindən:-Əşi,-dedi,-işin-gücün bu vaxtında nə məzuniyyət? Sərvər gülümsədi:-Bəs,işin-gücün bu vaxtında ceyran ovu necə? Sərvər saatına baxaraq əlavə elədi:-İndi saat ondur,demək vəzifə sahiblərinin qızğın iş vaxtıdır.Birdən gödək kişi bomba kimi partladı:-Ə,axı,siz nəçisiz ki,məni bu cür sorğu-suala tutursunuz?! Tüfəngi bura verin! Sərvər dedi:-Dayanın,hörmətli Xıdırov,hələ tüfənglə işimiz çoxdur,Kişi özünü dartıb dedi:-Keçinin buynuzu gicişəndə başını çobanın çomağına sürtər.Bilirsiniz yoldaş Xıdırov kimdir? Tüfəngi bura verin! Onun bu sözlərini eşidəndə,mən,yenə də,bəzək-düzək şeyləriylə Sarıköynəyin gözlərini qamaşdırıb,girinə keçirmək istəyən o əclaf oğlanı xatırladım,yenə də hirs vurdu başıma.Mən suyu süzülən gödək kişiyə sarı bir addım ataraq yumruğumu düyünləyib:-Tamnıırıq sizin kimi xıdırovları,-dedim! Kişi bir düyünlənmiş yumruğuma,bir də üzümə baxdı,Onun ora-bura qaçan balaca dəyirmi gözlərinin ifadəsi birdən-birə yüz səksən dərəcə dəyişildi.Bizimlə neçə ilin dostuymuş kimi danışıb irişdi:-Ə,uşaqlar,-dedi,-mənim qırx beş yaşım var.Əminiz yerindəyəm.Cücə kimi suya basıb çıxardınız bəsdir.Tüfəngi verin,çıxaq gedək.Zeynal dedi:-Hə,adın nədi,Daşdəmir,yumşalısan,yumşalı.Gödək kişi indi bizi dilə tuturdu:-Sizdə təqsir yoxdur.Biz hər şeyi qanuna salmışıq.Balam,dədə-babalarımız bu düzlərdə həmişə ceyran ovlamayıblar?-Babalarımız ceyran ovuna qaçağan atlarla çıxmışlar,sizin kimi «QAZ-69»-la yox.Kişi irişdi:-Nə təfavütü var? Ya atla,ya maşınla.-Təfavütü odur ki,-deyə mən acıqlı-acıqlı cavab verdim,-o zaman ceyranı mərdliklə vurarmışlar,yüzdə,mində bir at güllə mənzilinə qədər ceyrana yaxınlaşa bilərmiş.O zaman ceyran ovu bir igidlik timsalı imiş.Amma siz qarnınızı doldurmaq üçün yazıq ceyranı qovub bağrını çatladırsınız.Kişi iyrənc şəkildə güldü:-Hi-hi! Xoşum gəldi səndən,humanist oğlansan.Tüfəngi verin,gedək.Sərvər tüfəngi Zeynaldan ahb kişiyə dedi:-Siz nahaq yerə bayaq bizim üstümüzə tüfəng çəkirdiniz.Patronlarınız islanıb,açılmaz.Ancaq biz tüfəngi aparıb verəcəyik milis idarəsinə.Kişi təşvişə düşdü:-Mən ölüm zarafatı buraxın,uşaqlar,pislik yaxşı iş deyil! Mən dedim:-Sizi mühakimə eləmək lazımdır! Kişi dedi:-A bala,mənim kimi adamı vurub suya salmağın bəs deyil,hələ bir istəyirsən mühakimə də eləsinlər?-Sizin kimilər bütün sulardan quru çıxmağı bacarırlar.Sizin kimi namərdləri arxa basmaq nədir ki?! Gödək kişi Sərvərə müraciətlə dedi:-Deyəsən,sən bunlardan böyüksən.Başlarına ağıl qoy.Sərvər cavab verdi:-Biz,heç olmasa,sizin kim olduğunuzu bilmədik!-Zarafatı buraxın,canım.-Zarafat eləmirik,sənədinizi göstərin.-İşə düşmədik,-deyə kişi çirkli ağ dəsmal çıxarıb başının tərini sildi.Bir qədər tərəddüddən sonra Sərvərə dedi:-Sənəd göstərərəm.Ancaq kişi kimi söz ver ki,kim olduğumu heç kəsə deməyəcəksən.Sərvər dedi:-Yaxşı,siz deyən olsun! Kişi qoltuq cibindən bir kitabça çıxarıb,Sərvərin gözünün qabağına tutdu.Sərvər bərkdən oxudu:«Ət kombinatmm direktoru.» Zeynal güldü:-Demək,yoldaş Xıdırov mal əti,qoyun əti yeməkdən təngə gəlib,istəyib dişini dəyişsin.Sərvər dedi:-Bir adama iki cəza yaxşı deyil,uşaqlar,yəqin ki,Xıdırov bu əhvalatı yadından çıxarmaz.Onsuz da,biz həmişə bu çöllərdə oluruq.Əgər,bir də onu ceyranları maşınla qovan görsək,özü bilsin.Sonra Sərvər ov tüfəngini verdi ona.Üzünü tük basmış arıq şofer ilan ağzından qurtarmış qurbağa kimi yüyürüb ondan gözlənilməyətı bir cəldliklə keçdi sükanın arxasına.Gödək,yoğun kişi də bizə bir söz demədən ördək kimi yanını basa-basa cəld gedib mindi maşına.Mən də maşını yolun ağzından çəkdim kənara.«QAZ-69» tərpənib sürətlə getdi.Sərvər onun ardınca baxa-baxa:-Amma,Valeh,-dedi,-sən onu vurub suya salmaqda yaxşı eləmədin.Nə qədər də olsa,yaşlı adamdı.Zeynal dedi:-Lap yaxşı elədi.Belələri elə bilirlər ki,dünyada nə varsa,onlar üçündür.Onlar hər cür qanunsuzluq eləyə bilərlər,gərək heç kəs də bunlara dinməsin.Sərvər dedi:-Biz onun maşınının nömrəsini götürüb xəbər verə bilərik.Mən dedim:-Uşaqlar,siz gördünüz ki,o godək koramal üç dəfə tullanıb məni vurmaq istədi,amma mən əlimi tərpətmədim.Dedim,bəlkə əl çəkər.İndi bu Sərvər də başlayıb ki,belə-filan.Demək,mən gərək ət kombinatına gətirilən mal kimi dayanaydım,o donuz da budayaydı məni.Zeynal dedi:-Lap yaxşı elədin! Sonra biz maşınlara qalxaraq körpünü keçdik.Sərvər öz dəstəsi ilə qum gətirməyə getdi.Mən də öz dəstəmlə daş gətirməyə.0 gün biz dörd dəfə daş karxanasına gedib qayıtdıq.Sərvərgil də dörd dəfə qum üçün çaya gedib qayıtdılar.Cavanşirlə Xıdırovun surətləri gözümün qabağından getmirdi ki,getmirdi.Bunların biri haqqında düşünən kimi,o biri də dərhal onun arxasından boylanırdı.Onları bağışlaya bilmirdim.Qəzəblə düşünürdüm ki,keçmiş kitablarda oxuduğumuz adamyeyən yamyamlarla bunların təfavütü nədi? Vaxta ki,mərdlikləri,insafları yoxdur,vaxta ki,nəfslərinə güc gələ bilmirlər,demək,bunlar da o vəhşilər kimi bir şeydilər.Biz orta məktəbdə oxuyanda,Fikrət müəllim deyərdi:«Əsl insan odur ki,nəfsinə qalib gəlməyi bacarsın!» İşdən sonra Camal müəllimin yanına gedib,qadınlar yataqxanasında Sarıköynəyə yer aldıq.Bizim yataqxana ilə Sarıköynəyin yataqxanası lap yaxın idi.Hətta,bizim pəncərəmiz də düz onlar olan otağın pəncərəsinə baxırdı.Pəncərədən bir-birimizi görürdük.Sarıköynək,elə bil ki,mənim fıkir çəkməməyim üçün deyirdi:-Yataqxanaya keçməyim lap yaxşı oldu.Gecə də,gündüz də bir-birimizə yaxın olacağıq.Bir-birimizi pəncərədən görəcəyik.Qızlarla da günümüz çox şən keçir.Səhər tezdən aşxanadan təzəcə çay içib çıxırdıq ki,(Sarıköynək də həmişə biz oğlanlarla birlikdə yeməkxanaya gedirdi)Güllübəyim xala gəldi.Sarıköynəklə mən onun qabağına yeridik.-Nə olub,ay bala?-deyə Güllübəyim xala Sarıköynəkdən soruşdu.-Niyə belə vəfasız çıxdın? Sarıköynək dedi:-Ay xala,daha Allaha şükür,oğlun da gəlib.Güllübəyim xala qızın nə demək istədiyini başa düşərək:-Nə olsun,-dedi,-o da sənin qardaşın.Otağın birində o yıxılıb yatardı,birində də biz.-Fikirləşdim ki,bir yerdə olmaq yaxşı deyil.Sarıköynək Cavanşirlə olan əhvalat barədə arvada heç nə hiss etdirmədi.Güllübəyim xala dərindən nəfəs alıb dedi:-Sizə üzüm-gözüm o qədər öyrəşib ki,bu gecə elə bilirdim məndən tamam ayrılıb qürbətə getmisiniz.Sən Allah,tez-tez gəlin,Öz evinizdir.Sonra arvad mənə dedi:-Sən,yoldaşların o evin üstündə bir o qədər əziyyət çəkdiniz.-0 bizim borcumuz idi,xala,-dedim,-o barədə ürəyinə heç nə gəlməsin.-Çox sağ olun.Allah sizi xoşbəxt eləsin.Oğullu-qızlı olasınız.Güllübəyim xalanızı yaddan çıxarmayın.Arvad dönüb getdi.Sarıköynək onun ardınca baxırdı.Birdən qızı ağlamaq tutdu.-Nə oldu?-Mən təəccüblə soruşdum.O,bir az ağlayandan sonra burnunu çəkərək dedi:-Arvadın sözləri ürəyimi xarab elədi.Mən onun əlindən tutaraq:-Yaxşı,-dedim,-uşaq-zad deyilsən.0,əlini salıb mənim şalvar cibimdən dəsmalımı çıxartdı,gözünün yaşını sildi.Mən zarafatla:-Burnunu da sil,-dedim.-Qorxma,dəsmal bulanmaz.O güldü.Sonra mənə dedi:-Dayan,bu dəqiqə gəlirəm.0 yüyüyrüb ütülənmiş,tərtəmiz əl yaylığı gətirərək cibimə qoydu.Güllübəyim xala gedəndən sonra Sanköynəyin elə qəfıl ağlamağı mənə yaman təsir elədi.Bir daha hiss elədim ki,bizim bu dünyada bir-birimizdən yaxın adamımız yoxdur,biz bir-birimizin ümidi,təsəllisiyik.Mən dünən ceyran ovuna çıxmış gödək,yoğun kişinin bizimlə savaşını,sonra arxa düşməyini,sonra onu zorla dartıb sudan çıxarmağımızı danışıb Sarıköynəyi güldürdüm.Pencəyimin yan cibindəki fındığı onun jaketinin cibinə doldurdum.Sarıköynək dedi:-Özünə də saxla.-Özüm axşam çox yemişəm.Sərvər mağazadan bir kilo almışdı.Sarıköynək boylu-buxunlu qızlardan idi.Ancaq mən ondan uca olduğum üçün pəncəsi üstə qalxaraq,üzümdən öpüb dedi:-Yoldaşların gözləyir,get.Özü isə qaldırıcı krana tərəf yönəldi.Onun səsində indi bir ana-bacı mehribanlığı duyurdum.Ardınca dedim:-Bax,darıxma ha! Birinci dəfə idi ki,ona belə söz deyirdim.O vaxta qədər nə üçünsə belə incəliklər ağlıma gəlmirdi.O qanrılıb gülümsəyə-gülümsəyə başı ilə işarə elədi ki,darıxmaram.Sonra ucadan dedi:-Sən də maşını bərk qovma!-Sarıköynək də birinci dəfəydi ki,belə söz deyirdi.Mən ürəyimdə anlaşılmaz bir təşviş hiss elədim.«Bizə nə olub?» deyə düşündüm.Bir an mənə elə gəldi ki,bu neçə illər ərzində birinci dəfədir ki,mən nə isə bizi gözləyən bir qorxunun ilk xəbərdarlığını eşidirəm,halbuki belə tövsiyələri mənə başqaları da çox eləmişdi.Mənim qorxulu risqlərim bütün tikintidə məşhur idi.Bunun üçün başqaları məni məzəmmət eləyəndə ikimiz də (Sarıköynək də,mən də)qayğısız halda gülümsərdik.Sarıköynək elə bilirdi ki,bu dünyada mənə heç bir zaval yoxdur.Lap doğrusu,biz heç bu barədə düşünmürdük də.Elə bil ki,biz həmişə uçurduq.Sarıköynək qaldırıcı kranın zirvəsinə,mən də dostlarımla üfüqlərdən üfüqlərə.Əvvəl dediyim kimi,mənim sürdüyüm maşın həmişə qabaqda gedirdi,yoldaşlarım da bu barədə mənimlə öcəşməzdilər.Bilirdilər ki,onlar sürəti yüzə qaldırsalar,mən yüz ona qaldıracam.Ancaq bu dəfədən etibarən mən sürət qaydasını pozmadım.Dünən gödək kişinin maşınla qovduğu ceyranlar yaz günəşilə parıldayan laləli çöllərdə otlayırdılar.Onlar xeyli uzaq olduqları üçün ürküb qaçmırdılar.Maşın gedə-gedə onlara baxıb ürəyimdə bir genişlik hiss elədim,elə bil ki,bu qayğısız çöllər,üfüqdə gümüş bir xətt kimi uzanıb gedən çay min illərdən bəri mənim xəyalımdadır.Maşınları daşla doldurub qayıdanda,qaldırıcı kranın zirvəsində dayanmış Sarıköynəyin qırmızı qıyqacı yenə də bahar küləyilə yellənirdi.Bir an mənə elə gəldi ki,Əbülla Məərrinin karvanı günəşə yol alan kimi (mən o poemanı orta məktəbdə oxumuşdum)mən də min ildir ki,bəlkə də,bir əbədiyyətdir ki,qaldırıcı kranın zirvəsində qırmızı qıyqacı yellənən Sarıköynəyə doğru gedirəm.hey gedirəm Sarıköynəyin gözəl olduğunu bilirdim.Bəlkə bunu hamıdan çox hiss edirdim.Ancaq bu gün işdən sonra aşxanada oturub nahar elədiyimiz zaman mənə elə gəlirdi ki,bu gözəlliyi ilk dəfədir bu qədər aydın görüb duyuram.İlk dəfədir ki,o məni bu qədər valeh edir.Elə bil ki,onun qapqara gözlərinin dərinliklərində mənə məlum olmayan bir aləm var idi.O gülümsəyib soruşdu:-Nə olub? Mənə elə baxırsan ki,elə bil,birinci dəfədi görürsən.-Fikirləşirəm ki,görəsən,necə olub ki,bu qədər gözəl qız məni istəyib?-İnanmıram.-Nəyə inanmırsan?-Sənin heylə düşünməyinə.-Nə üçün?-Çünki sarıköynək hara (burada o,«sarıköynək» sözünü bülbül mənasında işlədirdi),laçın hara? Mən qaldırıcı kranın üstündən baxıb,sənin maşınının o yandan gəldiyini,görəndə elə bilirəm,bu saat laçın kimi şığıyıb məni caynağına alacaqsan.Sonra o,əlini mənim iri və sərt əlimin üstünə qoydu.Onun üzündəki gülüş elə bil,duman içində yox oldu.Birinci dəfəydi Sarıköynəyin gözəlliyi barədə danışırdım.Bu ana qədər mən qadın tayfasının qəşəngliyi barədə danışmağı xoşlamazdım.Sarıköynəyin sözləri,elə bil,qürurumu yenidən özümə qaytardı.Sanköynəyin gözəlliyi barədə dediyim sözlər üçün özümdən utandım.Qızı sancmaq istədim.Nə üçün? Bilmirəm.-Burax görək?-deyə sərt ifadə ilə cavab verdim.-Nə laçınbazlıqdır? Ancaq,görünür,mənim iynəm təsirsiz oldu.0,bərkdən gülüb əlimdən çəkərək dedi:-Dur gedək.Sonra adamlar eşitməsin deyə pıçıltı ilə əlavə etdi:-Mənim laçınım! Mən bayırda ondan soruşdum:-Dincəlmək istəyirsən?-Sən yorulmusan?-Yox.-Mən də.Belə gözəl havada nə dincəlmək? Biz qəsəbədən çıxıb çaya tərəf gedirdik.Günəş başı qarlı dağın üzərindən enirdi,axşam yeli ilə hovur-hovur tərpənən saysız-hesabsız lalələr,yaşıl otlar adama ləzzət verirdi.Ona görə ləzzət verirdi ki,Sarıköynək mənim əlimdən tutmuşdu.Biz bir-birimizin ürəyini güzgü kimi görürdük.Birdən mən həmişəki zarafatı təkrar edərək sağ əlimlə Sarıköynəyi qoltuğuma vurub,lalələrin arası ilə çaya tərəf yüyürdüm.Elə bil,ki,onun qəhqəhələri mərcan kimi çöllərə səpələnirdi.Mən qolumun altında onun elastiki gərdəninin hərarətini hiss edirdim.Çayın yaxınlığında onu yerə qoydum.O,gülə-gülə otların arasına yıxıldı.Mən də onun yanında uzandım.Biz baharı və bir-birimizi hiss edirdik,bizim öpüşlərimiz,damarlarımızda sürətlə vuran qanımız bizi bir-birimizə təslim etmək istəyirdi.Mən Sarıköynəyin gözlərini yarıqapayaraq yavaş-yavaş haldan düşdüyünü hiss edirdim,bu məni ağlımı itirəcək dərəcədə coşdururdu.Sıçrayıb ayağa qalxdım.Sarıköynək arxası üstə uzanmış olduğu halda gözlərini açıb dumanlı nəzərlərlə altdan yuxarı mənə baxdı,sonra dərindən nəfəs alaraq,gözlərini təkrar yumdu.Onun saçları əzilmiş otların,çiçəklərin üzərinə dağılmışdı.Mən usdufca onun yanında oturaraq,bir çobanyastığı qoparıb boğazının altında gəzdirdim.O diksinib gözlərini açdı,mənə baxıb gülümsədi,sonra əlimdən yapışaraq,qalxıb oturdu,elə bil,lap indicə şirin bir yuxu görüb oyanmışdı.Sarıköynək,çaydan o tərəfə-uzaq dağ silsiləsinə baxaraq,saçlarını darayırdı.Gün batdı.Yaşıl otların,lalələrin,həyəcanla səslənə-səslənə haralarasa uçuşan quşların və bizim üzərimizə,elə bil,sirlərlə dolu axşam qaranlığı endi.Qurbağalar çayda sevinclə qışqırmağa başladılar.Ancaq nə cür işdirsə həmişə yaz axşamları qurbağalar belə səslənəndə mən bir qəriblik hiss eləyirdim.Deyirəm,bəlkə bu ondandır ki,mən lap uşaq olanda,ata-anamın güclə yadıma gəldiyi zamanlarda axşamlar qurbağaların belə şən səslərinə qulaq asa-asa yuxuya gedərdim.Biz qalxıb yavaş-yavaş qəsəbəyə tərəf getdik.Ulduz ulduzu çağırırdı,amma bir ulduz hamısından işıqlı idi.Özü də yavaş-yavaş qərbdən-şərqə gedirdi.-Süni peyk!-deyə mən sevinclə onu Sarıköynəyə göstərdim.Biz peykin ardınca xeyli baxandan sonra mən qızdan soruşdum:-Mənimlə Aya gedərdin?-Çox sağ ol,-Sarıköynək incidi.-Bilirsən ki,gedərdim! Lap Veneraya da gedərdim! Sonra zarafatla dedim:-Aya sərnişin gəmisi işləyəndə birinci bileti biz götürərik.Sarıköynək ulduzların işığında gülümsədi:-Yəqin ki,o vaxt bizim qırx-əlli yaşımız olacaq.-Nə danışırsan? Texnika ki,bu sürətlə inkişaf eləyir,tez gedərik İkimiz də indi Güllübəyim xalanın eyvanından gələn o gur işığa baxırdıq.Ancaq nə Güllübəyim xala barədə,nə də onun təzə evi barədə bir-birimizə heç nə demirdik.Əvvəllər babaların müqəddəs ocaqlarından biri yanan o ev indi,elə bil ki,murdarlanmışdı,hətta dünyalarca xətrini istədiyimiz Güllübəyim xala yadıma düşəndə,onun haqqında da düşünməməyə çalışırdım.Çox gözəl bilirdim ki,oğlunun əclaf hərəkətində onun heç bir təqsiri yoxdur.Biz Güllübəyim xalanın sel uçurmuş evini o qədər zəhmətlə yenidən tikməyimizə də təəssüf etmirdik.Çünki biz o evi Güllübəyim xala üçün tikib düzəltmişik.Mənim nişanlımı satın almaq istəyən Cavanşir üçün yox! Məktəbdə lap cavan bir oğlan olan ədəbiyyat müəllimimiz Fikrət deyirdi ki,vətənimizi sevin,onun namuslu adamlarına həmişə yaxşılıq eləməyə çalışın! Bu yaxşılıqdan isə,şəxsən sizin özünüzə də bir xeyir gəlib-gəlməyəcəyi barədə düşünməyin.Çünki insan hər şeyi,hər bir yaxşılığı yalnız öz nəfsi üçün elədikdə,istər-istəməz,bütün cəmiyyətə qarşı çıxır.Fikrət müəllim tərki-dünya deyildi:çox şən,deyib-gülən,zarafatcıl bir oğlan idi.0 deyirdi ki,özünüz də xoşbəxt olmağa çalışın,yaxşı adamların da xoşbəxtliyinə kömək eləyin,yəni,bunlardan biri o birinin cəhənnəm əzabı içində əlləşməsinə səbəb olmasın.«Əvvəl özüm,sonra sən» olmasın,yəni,həyatda yaxşılıq müvazinəti yaratmaq lazımdır.Yaxşı adamlarla birləşib pisliklərin,yaramazlıqların əleyhinə çıxmaq lazımdır.Biz maşınlarımızı yayın qızmar günündə,qışın xəncər kimi kəsən soyuğunda gah daş karxanasına,gah meşəyə,gah çaya qovduqca,mən Fikrət müəllimin sözlərini xatırlayıb düşünürdüm ki,bax,biz,taxta-dirək daşıyırıq,evlər tikirik,bunun müqabilində də hökumət bizi müftə oxudur,tikdiyimiz evlərdən bizə də verir,qayğısız yaşamağımıza kömək eləyir.Yəqin ki,Fikrət müəllimin dediyi yaxşılıq müvazinəti də belə yaranır.Fikrət müəllim onu da demişdi ki,pis hərəkəti bağışlamayın! Bax,buna varam! Pis hərəkəti heç bir zaman bağışlama! Adamlara pislik eləyənin nəfəsini kəsmək lazımdır.Biz bilirik ki,yaşadığımız əsrdə böyük hadisələr baş verir.Amerika kosmonavtı Armstoraq birinci dəfə Aya qədəm qoyanda,mən də,yoldaşlarım da o qədər həyəcanlanmışdıq ki,o gecə uzun zaman gözümüzə yuxu getməmişdi.Biz başqa elm möcüzələri haqqında da oxuyurduq,eşidirdik.Ancaq elmin o yüksəkliyə necə qalxdığını heç vəchlə təsəvvür eləyə bilmirdik.O aləm bizə bir nağıl kimi gəldi.0 dünyanı dərk eləməyə ağlımızın gücü çatmırdı.Bu isə,bizim izzəti-nəfsimizə toxunurdu.Mən belə avam olduğum üçün ürəyimin dərinliklərində Sarıköynəkdən utanırdım.Fikirləşirdim,axı,bizim kimi oğlanlar yəqin ki,ancaq daş-qum daşımaq üçün doğulmayıb.İnsaf deyil ki,kosmosa gedən gəmiləri,cihazları düzəldən mühəndislərlə bir zamanda yaşayasan,əlindən də daş daşımaqdan başqa ayrı bir iş gəlməsin.Bir dəfə elmi bilikləri yayan cəmiyyətdən cavan bir oğlan gəlib müasir texnikanın nailiyyətləri barədə bizə mühazirə oxuyurdu.Sarıköynəyin ona necə maraqla,necə heyranlıqla qulaq asdığını görüb qısqanırdım.Doğrudur,adaraların hamısı alim olmaz,ancaq kim olursan ol,elmə,biliyə nə söz?! Bir var ki,əsrin adamı olasan,bir də var ki,ona yüz il uzaqdan baxasan.Ancaq biz,hələlik,oxumaq barədə dinib-danışmırdıq.İstəyirdik ki,evimiz olsun,toy eləyək! Toy! Bizə nə var,sonra yenə oxuyarıq.BEŞİNCİ NAĞIL VALEHLƏ SARIKÖYNƏYİN SƏYAHƏTƏ ÇIXMALARı VƏ QƏDİRXAN QOCANIN QƏRİBƏ İŞLƏRİ Sarıköynəklə söz qoymuşduq ki,məzuniyyət alan kimi gedək Bakı ilə Moskvanı gəzək.Hərəsində altı gün qalacaqdıq.Muzeylərə,daha nə bilim,bir çox maraqlı yerlərə baxacaqdıq.Qərəz,böyük bir həvəslə səyahətə hazırlaşırdıq.Neçə gün idi ki,söhbətimiz eyzən bu barədə olurdu.Keçən il mayda gedib Bakını görmüşdük,amma,siz deyən,heylə gəzə bilməmişdik.Moskvanı isə,ancaq televizorda,kinolarda görmüşdük.Məzuniyyət götürdüyümüz günün səhəri Sərvər özü yük maşınında bizi gətirdi rayon mərkəzindəki avtobus dayanacağına.Bilet satan xoşsifət,cavan qız əvvəl Sarıköynəyə,sonra da Sərvərlə mənə baxaraq,nə üçünsə,gülümsəyib dedi:-Bakıya gedən avtobusun gəlməyinə hələ iki saat var.Biz kassa otağından çıxandan sonra mən Sərvərə dedim:-Day sən burada iki saat avara olma,get.-Sizi ötürməmiş?-Buracan ötürdün,bəsdir.-Sizə yaxşı yol!-deyib Sərvər ikimizlə də əl tutaraq,maşına qalxıb,düzəldi yola.Biz yaşıl söyüdlərin kölgəsiylə axan balaca arxın qırağına gəldik.Adaralar çayxananın qabağındakı böyük çinarın altında qoyulmuş stolların ətrafında oturub çay içir,bərkdən danışıb-gülürdülər.Biz söyüdlərin kölgəsi ilə,arx boyıı gəzib yenə də səyahətimiz barədə söhbət edirdik.Bu zaman bir avtobus gəldi.Biz yüyürüb gördük ki,bu Bakıya gedən avtobus deyil.Sarıköynək avtobusun üstündəki yazıya baxaraq dedi:-Bu,bizim kəndin lap qonşuluğundakı Böyükkəndə gedir.Sarıköynək həmişə öz kəndlərindən həsrətlə danışırdı.Elə danışırdı ki,elə bil,orda keçirdiyi günlər ömrünün bir də geri qayıtmayan ən sevincli vaxtları olub.Amma Sarıköynək öz kəndlərində cəmi yeddi yaşına qədər olmuşdu.İndi Sarıköynək bu söyüdün kölgəsində durub duman altındakı uzaq dağlara baxırdı.Sarıköynəkgilin kəndi o dağlarda idi,o kənddə də indi Sarıköynəyin qohum-əqrəbasından ancaq ana babasının qardaşı Ovçu Qədirxan sağ qalmışdı.Mən Sarıköynəyin o dağlara indi necə həsrətlə baxdığını görüb dedim:-Ora gedən avtobus hələ tərpənməyib.İstəyirsən gedək,bir Qədirxan babaya baş çəkib qayıdaq.Sarıköynək mənə baxaraq soruşdu:-Zarafat eləyirsən? ~ Zarafat nə üçün? Dünyanın o başı deyil ki? Bir-iki gün qalıb sonra yenə qayıdıb gedərik Bakıya.-Gedək,Valeh! Biz kassaya yüyürüb dağlara qalxan avtobusa bilet aldıq.Bir azdan avtobus yola düşdü.Göz işlədikcə uzanan çöllərlə xeyli getdik.Yolun o tərəf-bu tərəfində zəmilər,pambıq tarlaları tez-tez bir-birlərini əvəz edirdi.Arpa biçilib qurtarmışdı.İndi buğda biçilirdi.Elə bil ki,kombaynlar sarı sünbül dənizində üzürdü.Yeyib doymuş qarğalar teleqraf dirəklərinə qonaraq qayğısız,tox nəzərlərlə ilğım çalan uzaqlara baxırdı.Sonra avtobus yavaş-yavaş dolayı yollarla yuxarı qalxmağa başladı.Sarı buğda zəmilərinin bərəkətli ətrini indi yamaclarda parlayan qırmızı,firuzəyi çiçəklərin zərif ətri əvəz edirdi.Mənim ürəyimdə də bir fərəh digərini əvəz edirdi.Mən bu fərəhin nədən ibarət olduğunu aydın dərk eləyə bilmirdim.Ancaq,elə bil,mən vətənimin bu gözəlliklərinə qovuşmaq,onları bütün varlığımla qavramaq istəyirdim.Mən yanımda əyləşib indi tez-tez qarşımızdan gəlib-keçən,bəzən yaşıl meşəli,bəzən sarp qayalı,uçurumlu dağlara tamaşa eləyən nişanlımla da fəxr edirdim.Mənim fıkrimdə,duyğularımda Sarıköynəklə vətənim bir-birindən ayrılmaz,bir-birini tamamlayan bir varlıq,bir həyat idi! Mən bir an özümü Sarıköynəksiz,bu əzəmətli dağlarsız təsəvvür etdim,mənə elə gəldi ki,bütün həyat birdən-birə qara geydi,göy bağladı! Yox! Min dəfə yox! Mənim üçün bu Sarıköynəksiz,bu vətənsiz həyat yoxdur.Avtobusdakı adamlar bizə maraqla baxırdılar.Mən onların üzündə özümüzə qarşı mehriban bir ifadə hiss edirdim.Elə bil ki,onlar bizim bir-birimizə olan hisslərimizi duyurdular və bu,onlara xoş gəlirdi.Bəlkə bu ondan idi ki,biz ata-ana məhəbbəti görməmişdik.Bəlkə də ondan idi ki,bizi bu həyat özü yetişdirib,boya-başa çatdırmışdı.Biz də onun borcunu ləyaqətlə qaytarmalı olduğumuzıı hiss edirdik.Bu hiss bizi xoşbəxt edirdi.Biz Qədirxan babanın görüşünə gedirdik! Ovçu Qədirxan igid babaların zamanından qalmışdı.Avtobus Böyükkəndə çatanda biz düşdük.Mən cavan bir oğlandan soruşdum:-Əyriqaya kəndinə nə cür getmək lazımdır? Oğlan bizə diqqətlə baxaraq soruşdu:-Ora müəflim gedirsiniz? Sarıköynək gülümsədi.Mən dedim:-Xeyr.Qohumumuz var,onu görməyə gedirik.Oğlan kənddən ayrılıb dolana-dolana yuxan qalxan cığırı göstərib dedi:-Bax,bu yol sizi aparacaq birbaş Əyriqayaya.Sarıköynək soruşdu:-Maşın yolu yoxdur?-Var.Ancaq uzaqdır.Gərək gedib Sarıyataqdan hərlənəsən.Özü də asfalt deyil.Ancaq «QAZ-69» gedir.Arama bu kəsə yolla lap yaxındır.İki kilometr ancaq olar.Şeyiniz azdırsa,piyada gedə bilərsiniz.Biz kəndin mağazasına girib,Qədirxan baba üçün beş kilo qənd,on ədəd çay,beş ədəd əl-üz sabunu aldıq.Sonra mən mağazanı nəzərdən keçirib şokaladlı konfeti göstərərək satıcıya dedim:-Bir kilo da bundan çək.Sarıköynək gülümsəyib dedi:-Ağlım kəsmir ki,babam konfet yeyə.-Niyə yemir?!-deyə uzun saçlı satıcı oğtan zarafatla cavab vedi.-İndi babalar hələ desən pivə də içirlər.Sonra biz bayaqkı oğlanın göstərdiyi cığırla altdan-yuxarı qalxmağa başladıq.Mən qabaqda gedirdim.Sarıköynək də iri yol heybəsini çiyninə atıb mənim ardımca gəlirdi.Cığır dolana-dolana bəzən nəhəng uca qayaların arasından keçirdi.Bu zaman ancaq başımız üzərində göy görünürdü.Bəzən qaya arakəsmələrindən çıxıb,dağın döşü ilə kəklikotu,yabanı nanə ətri verən otların arası ilə dolanırdıq.Bəzən hansı zamanda isə təbiətin qəzəbli tufanları ilə parçalanıb dağılmış boz,palıdı qayaların arasından keçirdik.Bəzən duman bürümüş uca dağın başına qalxırdıq.Mən qabaqda gedə-gedə Sarıköynəkdən soruşdum:-Heç bu yol sənin yadına gəlmir?-Lap yuxu kimi yadıma gəlir ki,bir dəfə azarlı olanda atamla anam məni,deyəsən,həmin bu yolla bayaq gördüyümüz Böyükkəndə həkimə aparırdılar.O da yadımdadır ki,anam atın üstündə məni qucağına almışdı.Atam da atın yedəyindən çəkirdi.-Kim bilir,babalar bu çətin yollarda nə qədər düşmənlərlə vuruşmuşlar.Sonra başı dumanlı dağlarda salınmış qədim balaca kəndləri göstərərək əlavə etdim:-Axı,onlar havayı yerə çıxıb,o quşqonmaz qayaların üstündə məskən salmayıblar.-Demək,düşmənin qorxusundan o qayalıqlara çəkiliblər?-Bəs nə?! Gah İran şahları qoşun çəkib gəlirdi,gah ərəblər.Bu dağlar o qədər qovğalar görüb ki.İndi cığır eyzən yuxarı qalxırdı,qalxdıqca Əyriqaya kəndinin bir-biri üzərinə qalanmış balaca evlərinin qapı-bacasında ora-bura hərəkət eləyən müxtəlif geyimli kişilər,arvadlar,qızlar,uşaqlar görünürdü.Arvadların əynində uzun tuman,başlarında çalma yaylıq,döşlərində uzun önlük vardı.Qız-gəlin,cavan oğlanlar bir az şəhərsayağı geyinmişdilər.Biz kəndin əyri-üyrü dar küçələrindən birinə daxil olduqda,mən orada mərə-mərə oynayan uşaqlardan soruşdum:-Ovçu Qədirxan babanın evi hansıdır? Başıaçıq,diribaş oğlan kəndin yuxarısında alçaq dəhlizli,balaca evi göstərib dedi:-Odur ey,qırxpilləkənin başında.Amma baba xəstədir.Uşaq bu sözləri deyərkən nə üçünsə gülümsədi.Biz yoxuşu çıxaraq,qayadan çapılıb düzəlmiş pillələri qalxanda Sarıköynək dayanıb:-Oy,-dedi,-bir dəfə buradan yumalandığım yadıma gəlir.Dörd-beş yaşım olardı.Mən də zarafatyana dedim:-Yaxşı ki,o zaman bəxtimizdən sənə bir şey olmayıb.Buradan üzüaşağı yumalanan adamın salamat qalmağı möcüzədir.Biz qayadan çapılmış qırxpilləkəni qalxıb,balaca köhnə bir taxta qapıya çatdıq.Həyətdən acıqlı it hürüşü eşidildi.Mən qapının başından baxıb gördüm ki,ağacların arasında zəncirlə bağlanmış iri,boz it bizə tərəf dartınıb hürür.Əlində hisdən qaralmış bir qazança tutaraq kötüyün üstündə oturmuş ağ saqqallı qoca isə qanrılıb qapıya baxır.Qoca başına köhnə yun başlıq çalmışdı.Əynində qədim arxalıq vardı.Kişi soruşdu:-Kimsən,gir həyətə.Biz həyətə daxil olanda nəhəng köpək dartınıb daha da qəzəblə hürdü.Ancaq kişi:-Səsini kəs!-deyə ona acıqlanan kimi it susub yerə yatdı.Biz irəliləyib kişinin qabağında dayandıq.Onun ağ saqqalı arasında yumru yanaqları qıpqırmızı qızarıb pörtmüşdü.Balaca boz gözləri köz kimi parıldayırdı; hiss olunurdu ki,baba qızdırma içindədir.O,əvvəl mənə diqqətlə baxdı,sonra qızdırmalı baxışları Sarıköynəyin üstündə dayandı.Sonra qoca,bir əlində hisdən qaralmış mis qazan,qalxıb qıza yaxınlaşaraq:-Maşallah,-dedi,-mən görməyəndən bəri yekə qız olmusan.Qız heç bir söz demədən qocanı qucaqladı.Mən gördüm ki,Sarıköynəyin gözündən yazda yağan iri giləli yağış kimi iki ağır damcı qopub üzüaşağı yuvarlandı.Qoca ehmalca qardaşı nəvəsinin üzündən öpdü,qızdırmalı-qızdırmalı gülümsəyib dedi:-Görürsən,baba səni itirib-axtarmadı,amma sən gəlib babanı tapdın.Sonra öz-özii ilə danışırmış kimi əlavə etdi:-0 saat tanıdım.Gözlərindən tanıdım.Sarıköynək elə gözüyaşlı dedi:-Baba,deyəsən,naxoşsan?-Hə.heç məndə görünməyən iş,neçə gündür bədənim od tutub yanır,dünən səhərdən-axşamacan huş məni aparıb,it qalıb ac,bu gün durub yal qayırmışam.Qoca itə baxdı.İt də acıqlı gözünü bizdən çəkib ona baxdı,baxışları dərhal mülayim oldu,üsdufca quyruğunu tərpətdi.Qoca güldü:-Hə,-dedi,-qarnı doyub deyin kefin kökəldi.Köpək ayağa qalxıb uzaqlara baxa-baxa məğrur bir görünüş aldı.Sonra baba,Sarıköynəkdən soruşdu:-Bu oğlan hansı qohumlardandı? Sarıköynək bir an duruxdu,sonra cəsarətlə cavab verdi:-Bu oğlan mənim nişanlımdı,baba.-Heyləmi? Çox yaxşı.Qoca mənə ötəri bir nəzər salıb,ciddi ifadə ilə dedi:-Xoş gəlmisən.Keçin içəri.Əvvəlcə o,ardınca da biz girdik otağa.Gözümüz yarıqaranlığa alışana qədər ayaq üstündə dayandıq.Baba kənd xarratının düzəltdiyi stolun yanındakı kətilləri göstərərək dedi:-Oturun.Baba qazanı evin bucağındakı qabların yanına qoydu,taxçadan qədim mis parçı götürüb səhəngdən su töküb doldurdu,axıracan içib dedi:-Lənət Yezidə.Bu zəhrimar qızdırmadan içim od tutub yanır.Sonra baba irəliləyib üstündə açıq yorğan-döşək olan köhnə taxta çarpayıda oturdu.Otağın üç balaca pəncərəsinin şüşələri hisdən,tozdan çirkləndiyindən otağa güclə işıq sızırdı.Stolun üstündə patronla dolu bir ov kəməri,giliz dolduran şeylər,qaban güllələri,ov torbası var idi.Çarpayının arxasındakı divardan bir qoşalülə,taxta qundağı qaralmış çox qədim bir tüfəng,uzun,enli xəncər asılmışdı.Otağın torpaq döşəməsinə köhnə boz palaz salınmışdı.Aşağı başda balaca taxta rəfdə iki-üç boşqab,taxta qaşıqla qədim mis qab-qacaq qoyulmuşdu.Qoca iri mütəkkəyə dirsəklənmişdi.Hiss edirdim ki,gözlərini zorla açıq saxlayır.Mən soruşdum:-Baba,neçə gündü xəstəsən?-Üç-dörd gün olar.Sarıköynək soruşdu:-Baba,bəs,həkim gəlib baxmayıb?-Baxacaq,neyləyəcək? Həkim Allah döyül ki?!-Bəs,dava-dərman?-Qoy o yana.Səksən beş il dava-dərmansız yaşamışam nə olub? Mənim babam Qılınc Həsənalı öləndə yüz qırx yaşı var idi.Bəyəm,ömründə həkim üzü görmüşdü? Düşmən atlısının təpəsindən qılıncı endirəndə atın ortasından keçirdi.Sorağı gedib lap Ağa Məhəmməd şahın özünə çatmışdı.Allah dərd də yaradıb,dərman da.İt itdi,görürsən ilan vuranda qaçıb gedir çöldə,meşədə hansı otu isə tapıb yeyir,sağalır.Qədirxan baba bu sözləri elə deyirdi ki,elə bil,qızdırmanın içində sayıqlayırdı.Sarıköynək etiraz elədi:-Yox,baba,həkimə inanmaq lazımdır.Dava-dərmansız olmaz.Qədirxan baba quru,iri əli ilə gözlərini ovuşdurub gülümsədi:-Həkim Yediş hər kağıza bir çimdik ağ toz büküb gətirmişdi ki,baba,bunu dilinin üstünə tök,su ilə ud.Dedim,ay rəhmətliyin nəvəsi bu od olsa,haranı yandırar? Sarıköynək daha hərarətlə dedi:-Dərman atmasan,sağalmazsan,baba.-Sağalaram.Yoxsa,deyirsən,baba doxsana çatıb,day o yanlıqdı? Sonra yenə də sayıqlayırmış kimi dedi:-Səksən,doxsan,bir gün varsan,bir gün yoxsan.Sonra gülüb əlavə etdi:-Heylə şey yoxdur! Qoca Qədirxan yüzü də başa vuracaq,hələ yüz əllini də.Sonra Qədirxan baba tövşüyə-tövşüyə mənə baxıb soruşdu:-Sənin kimin var? Atan-anan durur?-Heç kimim yoxdur,baba.Mən də Sarıköynəklə uşaq evində böyümüşəm.Qoca,qızdırmalı gözlərini pəncərəyə dikib öz-özü ilə danışırmış kimi dedi:-Sağ olsun hökumət.Uşaqlara yaxşı baxır.Sonra üzünü Sarıköynəyə döndərdi:-O taxçadakı çörəkdən-yavanlıqdan gətirin yeyin,yoldan gəlmisiniz.Sarıköynək ayağa durub:-Baba,-dedi,-biz hələ ac deyilik.Sənin üçün nə bişirim? Qoca gülümsəyib dedi:-Evdə bişirməli bir şey yoxdur.Mən dedim:-Baba,nə lazımsa,gedim alım.-Düzü,meylim heç nə çəkmir.Yoxsa,elə Qönçə də nə desəm,bişirib gətirər,Sarıköynək soruşdu:-Qönçə kimdir,baba?-Ovçu yoldaşım var idi ey,Sarı Xandəmir deyərdilər.Onun arvadı.Sonra Sanköynək qalxıb gətirdiyimiz şeyləri taxçaya qoydu.Arxası üstə uzanıb mürgüləyən qoca soruşdu:-Onlar nədi,bala? Sanköynək cavab verdi;-Bir az qənd-çaydır,baba.Baba yenə də qızdırmalı gözləri ilə gülümsəyib dedi:-Payınız çox olsun.Ancaq kimdi çay içən.Sarıköynək dedi:-Çay lazımdır,baba.Sonra Sarıköynək evin küncündəki,kim bilir,neçə vaxtdan bəri əl dəyməmiş sarı samovarı götürüb dəhlizə apardı.Mən də qalxıb aşağı başdakı iri mis səhəngi samovarın yanına gətirdim.Sarıköynək səhəngdən su töküb,samovarı tərtəmiz yaxalayıb yudu.Mən səhəngi götürüb samovarı doldurdum.Sarıköynək dedi:-Sən,çilik qayır,sal samovara,yandır.Mən də evə bir əl gəzdirim.Sarıköynək girdi evə.Mən də torpaq dəhlizə yığılmış quru odunların yanına atılmış paslı dəhrəni götürüb xeyli çilik doğradıın.Sonra naziklərindən alışdırıb tulladım samovarın odluğuna.Dəhlizdəki odunların,köhnə yeşik parçalarının arasına atılmış əzik bir boru tapıb qoydum samovarın başına.Od tutmuş çiliklərin alovu gurultu ilə borunun ağzından bayıra çıxırdı.İçəridə isə Sarıköynək pəncərə şüşələrini yuyub silirdi.Qocalmış armud,alma,əzgil,fındıq ağaclarının o tərəfində,hansı həyətdə isə,oynayan uşaqların səs-küyü eşidilirdi.Sarıköynək pəncərələri yuyub-siləndən sonra o qədər də çox olmayan boşqabları,taxta qaşıqları,his basmış iki balaca qazanı çıxarıb gətirdi dəhlizə.Sonra bütün bu qabların içində yeganə ağ qalaylı mis parçı mənə verib dedi:-Sən bunu səhəngdən doldur tök,mən də bu qabları yuyum.Mən səhəngi əyib parçı doldurdum.Soyuq dağ suyu ağ qalaylı mis parçda elə şəffaf görünürdü ki,elə bil,bulaqdan bu saat doldurmuşdun.Sanköynək qabları,lüləyinin yarısı sınıq çaydanı qumla sürtüb yudu.Mən də samovarı qaynadıb apardım içəri.Sarıköynək gətirdiyimiz çaydan çaydana atıb dəmlədi.Pəncərə şüşələri yuyulub təmizləndiyi üçün ev işıqlannışdı.Sarıköynək iki stəkan da tapıb gətirdi.Stəkanları yuyub siləndən sonra çay tökərək aparıb kətilin üstünə,Qədirxan babanın yanına qoydu.Gətirdiyimiz qənddən üç-dörd parça çıxardıb,kim bilir,hansı əsrdən qalan rəngi qaralmış tabaqda dəmir çəkiclə doğradı.Mən həmin tabağa işarə ilə Sarıköynəkdən soruşdum:-Sən nə bildin ki,bu,qənd doğramaq üçündü? O,bir neçə saniyəlik sükutdan sonra cavab verdi:-Uşaqlıqdan yadımda qalıb.-Soruşmağıtna peşman oldum.Sarıköynək doğranmış qəndləri Qədirxan babanın qabağına qoyub dedi:-Baba,istəyirsən şirin eləyim.Qoca başını buladı:-Şirin şeylə işim yoxdu.Sarıköynək zarafatla dedi:-Biz sənin üçün konfet də gətirmişik.Qədirxan baba bu dəfə bərkdən güldü:-Konfet ha! EIə bu vaxt həyət qapısı cırıldadı.Beli azca əyilmiş ucaboy bir qarı əlində xörəklə dolu bir nimçə içəri girdi.Əvvəl dayanıb diqqətlə bizə baxdı.Sonra irəliləyib xörəyi Qədirxan babanın qabağındakı kətilin üstünə qoydu.Qədirxan baba hələ də öz-özünə gülümsəyirdi.Qarı ona baxıb zarafatla dedi:-Hə,Qədirxan,Molla Nəsrəddin demişkən,deyəsən,işin düzəlib,gülürsən.Dünən sənə dedimmi Allah qoysa,yaxşı olacaqsan?-Nəvəm mənə konfet gətirib,-deyə kişi yenə də güldü.-Hansıdı nəvən,a başına dönüm?-deyə qarı bizim üzümüzə baxdı.Qədirxan baba Sarıköynəyi göstərib dedi:-Bu,Sadayın qızıdır dayna.-Bıy,başıma xeyir!-deyə qarı təəccüblə Sarıköynəyə baxdı.-Yaxın gəl görüm,a bala.Sarıköynək yaxınlaşdıqda qarı quru qaxac əlləri ilə onun özünü işığa tutub diqqət yetirdi.-Qədirxanın canı üçün; Sayaddır ki,durub.Anası kimi dünya gözəli olub.Bu sözləri deyən qarı qızın üzündən öpdü.Sonra yenə də qızı başdan-ayağa süzərkən baxışları Sarıköynəyin dizdən yuxan tumanında dayandı.Dodaqlarını bir-birinə sıxdı.Hiss elədim ki,tumanın bu qədər gödək olmasına acığı tutdu.Nə isə demək istədi,amma,demədi.Sonra mənə baxıb,Qədirxan babadan soruşdu:-Bəs,bu kimdi? Qədirxan baba güldü:-Onu özlərindən soruş.Sarıköynək cəsarətlə dedi:-Bu oğlan mənim mşanlımdır,nənə.-Yəni ərindi?-Xeyr,nişanlımdır.Qarı dodaqlarını bir-birinə sıxdı.Sonra gətirdiyi xörəyə işarə ilə Qədirxan babaya dedi:-Ye,Qədirxan,südlü yarmadı.Dünəndən dilinə heç nə dəyməyib.Qədirxan baba dikəlib çayını içə-içə:-Ay Qönçə,-dedi,sən uşaqları qınama.İndi əyyam dəyişilib.Qarı başını ağır-ağır tərpədib təsdiq etdi:-Yaman dəyişilib,yaman.Sarıköynəyə baxa-baxa əlavə etdi;-Yenə sağ olsun ki,babasını yada salıb.-Hə də.-deyə Qədirxan baba dilləndi.-Babası bir dəfə də gedib onu görməyib.Amma o,babanı yada salıb.Qönçə qarı dedi:-Sən ahıl adamsan,necə gedəcəkdin? Bucuğaz cavandır.Borcudur babasını itirib-axtarsın.Sarıköynək bir stəkan çay süzüb,çarpayının qabağında çöməltmə oturmuş qarının qabağına qoyaraq:-İç,nənə,-dedi.Sonra Qədirxan babanın boşalmış stəkanını doldurdu.Qədirxan baba alnının tərini silib dedi:-Qönçə,deyəsən,çay canımı yumşaldır.-Yumşaldar,yumşaldar.Üstündən də o südlü yarmanı qaşıqla.Qarı bu sözləri deyib,çayını elə isti-isti götürüb qurtumlamağa başladı.Həyət qapısı yenə də cırıldadı.Sonra içəri iki oğlan girib salam verdi.Ucaboylu,enlikürək,sarıbəniz oğlan dolu səbəti stolun üstünə qoyub babadan soruşdu:-Nə təhərsən,əşi?-Hələ nazik əyirirəm,-deyə Qədirxan baba da qızdırmanın içində zarafatyana cavab verdi.Qara saçlarını uzadıb çiyninə tökmüş,şəhərsayağı dəblə geyinmiş ikinci oğlan da eyni şən səslə:-Əşi,baba,-dedi,-dava-dərman atmayanda,qızdırmalı-qızdırmalı gedib buz kimi soyuq şırranda çiməndə,yəqin işdir ki,nazik əyirəcəksən.Qədirxan baba dedi:-Ay rəhmətliyin nəvəsi,mən Nuh əyyamından yayda-qışda həmişə o şırranda çimmişəm.Niyə ömrümdə azarlamamışam?! Uzunsaçlı oğlan dedi:-Əşi,azarlı olmayanda çimmək olar.Amma qızdırmalı-qızdır-malı.Qədirxan baba dedi:-İndi sən həkim olmusan deyin,biz gərək adətimizdən əl çəkək? Sarıbəniz oğlan uzunsaçlı oğlana dedi:-Ə,Yediş,nahaq zəhmət çəkmə,Bakının bütün professorları tökülüb gələ,Qədirxan babanı fikrindən döndərə bilməz.Qədirxan baba isti-isti içdiyi çayını əlində saxlayıb məzəmmətlə sarıbəniz oğlana dedi:-İnsana da qayğı lazımdı,heyvana da.Neçə kərə sənə demişəm ki,bu kəndin uzımqulaqları tökülüb dağa-daşa,onlara baxan yoxdu.Sarıbəniz oğlan dedi:-Əşi,o qədər iş-güc var ki,eşşəyin barəsində fikirləşməyə vaxtım hanı? Eşşəklər çölə tökülüb,mən neyləyim?-Ə,necə neyləyim? Dünyada eşşəkdən üzüyola heyvan var? Nə cür dağ-daş deyirsən dırmanır.İstəyirsən daşa göndər,istəyirsən kola.Özü də səndən arpa istəmir,saman istəmir.Allahın bir məzlum heyvanıdır.İstəyirsən heç bir həftə ot-ələf vermə.Qarı dedi;-Ay Qədirxan,o yarmadan bir-iki qaşıq ye,sonra danış.Qədirxan baba yenə də nəsə demək istədi.Ancaq mən bu söhbətə son qoymaq üçün dərhal həkim Yedişdən soruşdum:-Bağışlayın,Qədirxan babanın xəstəliyi nədir?-Qədirxan baba heç qoyur ki,bir əməlli baxıb müayinə eləyəsən? Məncə möhkəm soyuq dəyib.Qədirxan baba,Yedişə baxaraq,gülümsəyib dedi:-A bala,çıxın gedin işinizə.Həkimin saqqalı uzun olar,saçları yox! Boyaqxana kimi birinizi küpə basıb çıxarırlar ki,bu oldu injinar,birinizi basıb çıxarırlar ki,bu oldu həkim.Bayaq Qədirxan babanın sədri pərt eləməyinə gülən həkim Yediş özü indi qıpqırmızı oldu.Sarıköynək zarafatyana dedi:-Baba,indi lap qoca həkimlər də saqqalını,bığlarını tərtəmiz qırxdırırlar.Qədirxan baba Qönçə qarıya dedi:-Əşi,getmişəm Gəncədə paltar dükanına,istəyirəm özüm üçün bir-iki dizlikdən-zaddan alım.Görürəm bir qız xeylağı saçlarını çiyinlərinə töküb oturub kitab oxuyur.Dedim,ay qızım,kişi tumanı var? Başını qaldırıb tərs-tərs üzümə baxıb qayıdasan ki,mən qız deyiləm,əməlli danışın.Mən də gülüb dedim ki,acığın niyə tutur,a bala? İndi ki,qız olmaq istəmirsən,niyə özünü bu kökə salmısan? Cavan sədr gülüb qalxdı:-Dur gedək,Yediş,bir az da otursaq,Qədirxan baba bizi bu qonaqların yanında lap biabır eləyəcək.-Qönçə qarı dedi:-Bunlar qonaq niyə olurlar? Bu qızcığaz Qədirxanın qardaşı nəvəsidir,rəhmətlik Sayadın yadigarıdır.Bu oğlan da onun nişanlısıdır.Həkim Yediş dedi:-Xoş gəlmisiniz! Sədr də gülüb:-Sən ölməyəsən,-dedi,-Qədirxan baba bir qoyur ki,görəsən hara haradır.Xoş gəlmisiniz! Oxuyursunuz,işləyirsiniz? Mən cavab verdim ki,işləyirik.Sədr dedi:-Əşi,baba,sənin ki,qiyamət nəvən varmış.Səhərdən tanışlıq da vermirsən.Qədirxan baba dərindən nəfəs alıb,yavaş səslə dedi:-Mən nə deyəcəyəm ki.Sağ olsun hökumət,saxlayıb,oxudub.Qönçə qarı qürurla əlavə etdi:-Hökumət saxlasa da,qanı sənin qanındı! Sədr bizdən soruşdu:-Hələ neçə gün burdasınız?-Görək də.-deyə mən Qədirxan babanın xəstəliyini nəzərdə tutub,qeyri-müəyyən cavab verdim.Sonra sədr dedi:-Əşi,qonaqların gəlib,nə lazım olsa,xəbər göndər.Cavan sədrlə həkim Yediş bizimlə xudahafızləşib getdilər.Qönçə qarı sədrin gətirdiyi səbətdən təmiz ağ çitə bükülmüş ət,bir küpə qatıq,mis kasaya qoyulmuş şit yağ,təndir çörəyi çıxarıb:-Sağ olsun Sərəncamı,-dedi.Sanköynək soruşdu:-Sərəncam kimdi,nənə?-Bu sədrin arvadıdır.Özü də müəllimədi.Bir də görürsən uşaqları yığıb gətirir,Qədirxana keçmişlərdən söhbətlər elətdirir.Qədirxan baba da Nikolay vaxtındakı qaçaqlardan,nə bilim,Arazqıraqlı Süleymandan,Dəli Alıdan,özünün işlərindən danışır.Mən də gülürəm,deyirəm,ay sağ olmuş,niyə bu kişiyə köhnə palan içi tökdürürsən? Deyir,nənə,istəyirəm uşaqlar bilsinlər ki,onların babaları necə igid olublar! Qədirxan babanı yuxu aparmışdı.Mən eyvanda ocaq qaladım.Sarıköynək üç ocaq daşının üstünə mis qazan qoyub,ətin yavan yerindən düyü şorbası bişirdi.Nə qədər elədik,Qədirxan baba nə dərman atdı,nə də şorba yedi.Sonra yenə yuxuya getdi.Yəqin ki,qızdırması xeyli artmışdı.Biz Qönçə nənə ilə bir az çörək yedik,sonra mən eyvana çıxıb papiros yandırdım.Qapıpəncərə açıq olduğu üçün gördüm Qönçə nənə xısın-xısın Sarıköynəkdən soruşur ki,bala,kəbininiz kəsilib? Sarıköynək də cavab verdi ki,xeyr.Qönçə nənə dodaqlarını bir-birinə sıxıb bir müddət susdu.Sonra indi tamam yad olan səslə Sarıköynəyə dedi:-Üzünüzdə abır-həya qalmayıb.Bəs,utanmayacaqsan o cür kişinin yanında kəbinsiz oğlanla bir yerdə yatacaqsan? Sarıköynək hərarətlə etiraz etdi:-Biz heç bir zaman bir yerdə yatmamışıq,nənə.-Bəsdi,bəsdi.Sen dedin,mənciyəz də inandım.Kənarda nə qələt eləmisiniz,babalı öz boynunuza.Ancaq Qədirxanın evində qız xeylağı kəbinsiz oğlanla bir otaqda yata bilməz! Mən papirosun kötüyünü tullayıb içəri girdim,Qədirxan babanı oyatmamaq üçün yavaş səslə dedira:-Bayırda elə yaxşı havadır ki,adam evə girmək istəmir.Nənə mənə dedi:-A bala,gecə sən gəl bizdə yat.Burada,Qədirxanm yanında ayıbdır.Mən də cavab verdim:-Nənə,sən o barədə narahat olma.Mən xəstə ilə Sarıköynəyi tək qoya bilmərəm.Bəlkə bir şey lazım oldu.Əgər,yuxum gəlsə,çıxıb bağçada ağacların altında uzanaram Gecə Qədirxan babanın tövşüyü artdı.Tez-tez sayıqlayırdı.Gah itə acıqlanırdı,gah eşşək ferması düzəltrnəkdən boyun qaçıran sədrin qarasına deyinirdi.-Ə,-deyirdi,-sənin atan-baban əməlli adamlardı,özün niyə belə safeh olmusan? Biz tez-tez onun üstünü örtürdük.Sonra ikimiz də yuxulamağa başladıq.Sarıköynək mənə dedi:-Uzan yat.Mən oturaram.-Ancaq,-dedim,-bir azdan məni oyat,gəlim oturum,sən yat.-Yaxşı.Mən eşiyə çıxıb üstünə köhnə palaz parçası salınmış taxt kimi alçaq çardağın üstündə uzandım.Yarpaqların arasından görünən göydə ulduz ulduzu çağırırdı.Hardasa lap yaxında tökülən şəlalənin şırıltısı eşidilirdi.Mən dərhal yuxuya getdim.Gecənin bir aləmi gördüm kimsə məni tərpədir.Hövlnak qalxıb gördüm Sarıköynəkdir.-Nə olub?-Həyəcanla soruşdum.-Baba yoxdur.-Necə yəni yoxdur?-Məni huş aparıb,bir də ayılıb gördüm ki,yerində yoxdur.Dedim,bəs,bayıra çıxıb.Gözlədim,gəlmədi.Cəld çardaqdan düşüb həyəti axtardım.Qədirxan baba heç yerdə yox idi.Sonra çağırdım:-Qədirxan baba,haradasan? Cavab gəlmədi.Sarıköynək dedi:-Baba eyzən şırran barədə sayıqlayırdı.Həkim Yedişin qarasına deyinirdi.Mən soruşdum:-Hardadı şırran?-Səsini eşitmirsən? Yadıma gəlir ki,bu yandadı.Həyətdən çıxıb dağa dırmandıq.(Babanın evi kəndin qurtaracağında,həmin dağın döşündəydi.)Meh əsirdi.Sərin hava kəklikotu ətrilə dolu idi.Ulduzlar o qədər aydın parlayırdı ki,elə bil,göyə rəngbərəng daş-qaş səpələnmişdi.Biz dağın başına qalxanda o biri tərəfdən çıxan Qədirxan baba ilə qarşılaşdıq.Onun əynində ağ alt tumanı,çiynində arxalıq,başında papaq vardı.Bizi görəndə əvvəl təəccüblə üzümüzə baxdı.Sonra gülüb dedi:-Yoxsa,siz də şırrana qaçırsınız? Sarıköynək cavab verdi:-Biz şəni axtarırıq,baba.-Mənə nə olacaqdı? Canavar yemiyəcəkdi ki? Bədənim yanırdı.Dedim,əşi,ölmək ölməkdi,xırıldamaq nə deməkdir,dur özünü ver şırrana.Sarıköynək həyəcanla dedi:-Axı,belə şey olmaz,baba! Qızdırmanın içində gedib buz kimi suyun altına girirsən.Qədirxan baba qızdırmanın hövlündənmi,ya zarafatyanamı:-Səksən,doxsan,bir gün varsan,bir gün yoxsan,-deyə-deyə getdi evə Biz iyirmi gün gecə-gündüz Qədirxan babaya qulluq elədik.Qədirxan babanı o vəziyyətdə qoyub,səyahətə necə gedə bilərdik? Sarıköynək onun yeganə yaxın qohumu idi.Mən həmin aşağıdakı Böyükkənddən ayından-oyundan alıb gətirirdim.Sarıköynək də xörək bişirirdi.Ancaq Qədirxan baba dava-dərmanı özünə yaxın qoymurdu ki,qoymurdu.Bütün bunlara baxmayaraq,nəhayət,Qədirxan babanın qoca bədəni xəstəliyə qalib gəlməyə başladı,ancaq bu zaman Sarıköynək,nə üçünsə,çəkinə-çəkinə soruşdu:-Baba,yadına gəlmir,bizim evimiz hayandaydı? Görəsən durur? Biz onu görəndən bəri birinci dəfə Qədirxan babanın üzü bərk tutuldu.O,qıza baxmadan qaşqabaqlı:-Yox,-dedi,-durmıır.Taxtapuşu yatmışdı.Axırda kolxoz uçurub yerində onu tikdi.0,bir az aralıda xırman kimi geniş,yastı qayanın üstündəki balaca kənd klubunu göstərdi.Sarıköynəyin birdən-birə məyus olduğunu hiss elədim.Düzdür,biz ata yurdu görməmişdik,ata evində olmamışdıq,ancaq hər nə qədər də olsa,uçurulan ev Sarıkoynəyin ata-anasından,uşaqlığından nişanə idi.Mən acıqlı-acıqlı dedim:-Bəyəm,kolxoz klub tikməyə yer tapmırdı?-Onu mən də dedim.Hələ desən,onu da dedim ki,evin varisi var,qız uşağı olanda nə olar.Dedilər:«Əşi,o barədə fıkir çəkmə.Əgər,qardaşın nəvəsi kəndə qayıtsa,biz onun üçün bundan da yaxşı mülk tikərik.Onsuz da,ev uçub tökülür».Qədirxan baba bir qədər susub,sonra əlavə etdi:-Neyləyək,Süleymana qalmayan dünyadır.Qızdırması düşəndən iki-üç gün sonra Qədirxan baba,demək olar ki,tamamilə sağalıb qalxdı.Biz getməyə hazırlaşırdıq.Mən dedim:-Baba,gəl sən də bizimlə gedək tikintiyə.Təzə binadan bizə ev verəcəklər.Sarıköynək də həyəcanla dedi;-Gedək,baba,gecə-gündüz qulluğunda durarıq,Heç nədən korluğun olmaz.Biz bu sozləri deyəndə Qədirxan baba torpaq eyvandakı taxtın üstündə oturub giliz doldururdu.Dırnaqları,daş kimi bərkimiş yoğun,quru barmaqları bantin tozuna bulaşmışdı.Ov tüfəngi,patrondaşı,bıçağı da yanında idi.Gözünü işdən çəkməyərək,nəşə ilə güldü:-Gərək onda mən də həkim Yediş kimi saçlarımı uzadım,tökülsün kürəyimə.Desinlər,Əyriqayadan bir doktor enib gəlib.Sarıköynək dedi:-Zarafata salma,baba,yığış gedək.Axı,bu yaşda tək-tənha qalırsan.-Tək-tənha?-deyə Qədirxan baba,elə bil,təəccüb elədi.-Gördün də necə xəstələnmişdin.Nə üçün biz dura-dura sənə başqaları qulluq eləsin?-0 da bir iş idi,-deyə Qədirxan baba gözü barıt doldurduğu gilizdə cavab verdi.-Day azarlamaram.-Səninki olmadı,baba.Sarıköynək lap dilxor oldu.Qədirxan baba yenə də zarafata saldı:-Getməyinə gedərdim,ancaq ayılarım məndən inciyər.-Haradadı ayıların,baba?-deyə mən soruşdum.-Odur ey,orada.-deyə qalın meşəli dağları göstərdi.Sonra bizim necə təəccüblə ona baxdığımızı görüb yenə də nəşə ilə güldü:-Bəs,bilmirsiniz ki,Əyriqaya meşəsindəki ayılar Qədirxanın dostlarıdır? Niyə? Çünki qabanlar onların düşmənidi.Qədirxan da harada qaban gördü,təpəsini verir qoşalülənin ağzına.Amma heç vaxt ayıya güllə atmır,ona görə ayılar da Qədirxana dəymirlər.-Baba,doğrudan dəymirlər!?-deyə soruşdum.Yoxsa,bizi dolayırsan?-Doğrudan.Kənd əhli də bilir.Neçə dəfə qəfıl qabağıma çıxıb,mən tüfəngi heç üzümə də götürməmişəm.O da mənə baxa-baxa başını tərpədib düzəlib yola.Bir dəfə də meşədə yorulub yatmışdım,Hənirtiyə oyanıb gördüm ki,bu tərəflərdə yekə ayı var,adam kimi iki dal ayağı üstündə qalxıb mənə baxıb gülür.-Necə gülür,baba?-deyə Sarıköynək heyrətlə səsləndi.-Lap adam kimi gülürdü.Mən də gülüb dedim,kefin necədi,a Ocaqverdi? O da gülüb başmı tərpətdi.Mən soruşdum:-Ocaqverdi kimdir,baba? Qədirxan baba dedi:-Bizim kənddə bir yekəpər Ocaqverdi var.Bir dəfə yalın əllə bir canavar boğub öldürmüşdü.Uşaqlar soruşanda ki,Ocaqverdi,axı,o canavarı yalın əllə necə öldürdün? Deyirdi:«Ə,necə öldürəcəyəm,ayı kimi süpürləyib basdım altıma,sonra da boğ ki,boğasan».İndi o vaxtdan adı qalıb ayı Ocaqverdi.Qönçə arvad da elə bilir ki,bizim babamız İbənin günbəzi pir olduğu üçün ayılar mənə dəymirlər.Qədirxan baba güldü:-Day demir ki,ona görə mənə dəymirlər ki,onlar yaxşılığı bəzi adamlardan yaxşı başa düşürlər.Qədirxan baba doldurduğu patronları kəmərə düzüb:-Siz gedin,-dedi,-sizin işiniz ayrıdı.Bizə baxmayın,divin canı şüşədə olan kimi,bizim də canımız bu dağlardadır.Sonra əlini Sarıköynəyin çiyninə qoyub:-Sən babanın fıkrini çəkmə,-dedi,-baba köhnə qurddur! Yedişin «Jiquli»sində biz Böyükkəndə gedib,Qədirxan baba üçün yehə də qənd,çay,sabun,üç döşəkağı,üç ədəd yastıq üzü,üç əl dəsmalı,iki süfrə alıb gətirdik.Qədirxan baba şeyləri görəndə əvvəl təəccüb elədi.Sonra gülüb dedi:-Neyləyirsiniz bunları? Yoxsa,babanı evləndirmək istəyirsiniz? Sarıköynək dedi:-Baba,bizimlə getmək istəmirsən,heç olmasa,bu barədə danışma.Sonra süfrələrdən birini stolun üstünə çəkib,stulları da qabağına qoydu.Pərdələri pəncərələrə vurdu.Çayı,qəndi səliqə ilə şkafa yığdı.Kənd mağazasından aldığımız şit yağı əridib qədimi küpəyə doldurdu.Qönçə nənəyə bərk-bərk tapşırdı ki,babadan muğayat ol.Qönçə nənə cavab verdi ki,bu artıq sözdür,bala.Kişinin paltarını da həmişə özüm yuyuram,həkim Yedişdən də xahiş etdik ki,uzaq olsun,Qədirxan baba bir də xəstələnib eləsə,bizə tez xəbər versin.Yediş də cavab verdi ki,gözüm üstə,istəyirsiniz hərdən bizə zəng eləyin,Qədirxan babanı çağırım sizinlə danışsın.-Oy,bu lap yaxşı olar,-deyə Sarıköynək sevindi Qədirxan baba bizi kəndin ayağına qədər ötürdü.Biz orada avtobus stansiyasına gedən yük maşınına mindik.Ancaq burada mən zarafatcıl Qədirxan babanın qalın,çal qaşları altından qardaşı nəvəsinə baxan gözlərində kədər hiss elədim.Maşın tərpənib üzüaşağı yollandı.Biz kuzovda üzü kəndə tərəf oturmuşduq.Qədirxan baba hələ də həmin yerdə durmuşdu.Birdən mənə elə gəldi ki,bu təmiz,işıqlı göyün altında,meşəli dağların fonunda dayanıb bizim ardımızca baxan Qədirxan baba öz zamanının axırıncı adamıdır.Biz isə,getdikcə ondan uzaqlaşırdıq Tikintidə yoldaşlarımız bizi təəccüblə qarşıladılar.Eldar dedi:-Harda itib-batmışdınız,balam? Zeynal da bizi məzəmmət elədi:-Qəribə adamsınız,bir aydır getmisiniz,bir barmaq kağız da yazmırsınız.Biz əhvalatı danışanda üçü də susub mehribanlıqla bizə baxdı.ALTINCI NAĞIL CAVAN ŞOFERLƏRİN KÖMƏYƏ GETMƏLƏRİ.RÖVŞƏNİN ƏHVALATI.MUSANIN ŞAHİDLİYİ.VALEHİN HƏBSƏ ALINMASI.MURADZADƏ Məzuniyyətimiz qurtardığı üçün yenə də Sarıköynək qaldırıcı krana qalxdı,mən də öz maşınımı silib güzgü kimi parıldadaraq,yoldaşlarımla daş,qum daşımağa başladım.Biz yenə də deyib-gülürdük,zarafatlaşırdıq.Sarıköynəklə işdən sonra gəzməyə gedirdik.Yağış yağanda isə,çay kənarındakı mağaramıza qaçırdıq.Gecə yenə də Sarıköynək öz yataqxanasına,mən də özümüzünkünə gedirdim.Biz yenə də mənzil gözləyirdik.Maaşımızdan pul ayırıb yığmağa başlayırdıq.Bir gün Camal müəllim bizi idarəyə çağırdı.Gördük orada qırx beş-əlli yaşlarında kök bir kişi oturub.Camal müəllim dedi:-Tanış olun,bizdən on kilometr aralıdakı Sabir sovxozunun direktoru Məcid Məcidov yoldaşdır.Biz tanış olandan sonra Camal müəllim əlavə etdi:-Sovxozda böyük klub binası tikirlər.Direktor gəlib bizdən kömək istəyir.-Nə köməyi?-deyə Sərvər soruşdu.-On beş-iyirmi günlüyə bir neçə yük maşını.-Uşaqlar,-deyə sovxoz direktoru gülümsədi,-bilirsiniz ki,bizim yer dağbasardı,bu iyul-avqust aylarında hörgü işlərini qurtarmasaq,sonra yağışlar başlayıb imkan verməyəcək.İşimizi ləngidəcək.Ona görə də gərək kömək eləyəsiniz.Özünüzə də nə cür hörmət lazımdır,eləyəcəyik.Camal müəllim dedi:-Kömək eləmək lazımdır,uşaqlar.Onsuz da bu saat bizdə sizlik iş azdır.-Əlbəttə,-deyə biz də eyni həvəslə cavab verdik.Sərvər zarafatyana dedi:-Böyük Sabirin adına olan sovxoza kömək eləməmək olmaz.Camal müəllim dedi:-Bu gün maşınlarınızı sazlayıb,sabah səhər tezdən gedirsiniz,yaxşımı?-Bəli,-deyə Sərvər təsdiq etdi.Mən eyzən gülümsəyən sovxoz direktorundan soruşdum:-Qaldırıcı kranınızda adam var? Uşaqlar gülüşdülər.Hətta,Camal müəllim də gülümsədi.Sovxoz direktoru isə,uşaqların gülüşündən bir şey başa düşməyib:-Bəli,var,-deyə cavab verdi.Camal müəllim eyni şən əhvalla dedi:-Qaldırıcı kranlarına adam istəsəydilər də,verməzdik.Çünki özümüzə çox lazımdır.Sonra Sabir sovxozunun direktoruna müraciətlə:-Bu oğlanımızı,-deyə məni göstərdi,-hər gün işdən sonra buraxarsan,gələr öz tikintimizə! Uşaqlar gülüşdülər.Camal müəllim də gülüb dedi;-Nişanlı adamdır.Səhər tezdən biz Sabir sovxozuna yol aldıq.Mən tez-tez qayıdıb geriyə baxırdım.Sarıköynək yenə də öz yerində dayanmışdı.Onun qırmızı qıyqacı lalə tək qızarırdı.Mən hər dəfə Sarıköynəyi o buludlu,ya açıq göyün altında qoyub işə gedəndə elə bilirdim ürəyimi orada qoyub gedirəm.Sabir sovxozu dağbasar yerdə olsa da,Qədirxan babagilin kəndi təki sarp qayaların,uçurumların üzərində deyildi,geniş bir vadidə yerləşmişdi.Evlərin qabağında sərin kölgəli bağlar vardı.Sovxozun qoyun sürüləri,at ilxıları bir güllə mənzili aralıdakı dağların döşünə yayılmışdı.Qoyunlar uzaqdan yaşıl yamaclara səpələnmiş göbələyə bənzəyirdi.Kəndin ortasında böyük klub tikilirdi.Sovxoz direktoru yoldaş Məcidov bizi görərkən gülümsədi:-Uşaqlar,-dedi,-biz qəzetdə çıxış eləyib söz vermişik ki,avqustun iyirmi beşinə qədər klubu təhvil verək.Gərək siz də bunu nəzərə alıb,bizə kömək eləyəsiniz.Qəzetlərdə oxumuş olarsınız,biz hər işdə birinciyik.Mənim «çıxış eləmişik» kimi ifadələrdən acığım gəlirdi.Sonralar bildik ki,Məcidov neçə ildir ki,bu sovxozda direktordur.Onun şişman qarnı ilə qırmızı,enli sifəti,gözlərindəki kefıköklük,taleyindən çox razı halda tez-tez gülümsəməyi,bahalı,ancaq zövqsüz kostyumu mənə xoş gəlmirdi.Biz elə həmin gün işə başlayaraq,lazım olan daşı,qumu,taxta-şalbanı daşıyırdıq tikintiyə.Yoldaş Məcidov bizdən çox razı qalırdı.Nahar vaxtı aşxanada bizə yaxşı yemək-içmək verirdilər.İşdən sonra yoldaşlarım sovxozda qalır,mən isə,gedirdim öz tikintimizə.Hər dəfə də Sarıköynək məni elə qarşılayırdı ki,elə bil,bir il idi bir-birimizdən ayrılmışdıq.Sarıköynək deyirdi:-Qadan alım,Valeh,siz o biri kəndə gedəndə ürəyim birtəhər olur.-Nə cür,yəni birtəhər?-Mən qəsdən soruşurdum.Sarıköynəyin mənsiz necə olduğunu bilirdim.-Özümü o qədər qərib hiss eləyirəm ki.Sonra da çoxdanın həsrətlisi kimi mənə sarılıb:-Qurban olum,Valeh,-deyirdi,-mən sənsiz bir gün də yaşamaram Doğrusunu deyim ki,yoldaş Məcidov bizə nə qədər hörmət eləsə də,onun sovxoz adamları ilə rəftarı,danışığı xoşuma gəlmirdi ki,gəlmirdi.Bu hiss məndə getdikcə güclənirdi.Ona görə güclənirdi ki,Məcidov,Sabir sovxozunda bizim qocalardan eşitdiyimiz keçmiş bəylər kimi yaşayırdı.On iki otaqdan ibarət alt-üst evi o kənddə hamının evindən,hətta məktəb binasından da böyük idi.Bağı,az qala,hektar yarım yeri tutmuşdu.Bağın içində iki qaraj vardı.Zeynal cavan bir oğlan olan şofer Xanışdan soruşdu:-Ə,sizin bu direktorunuz iki qarajı neyləyir? Bəyəm,biri bəs eləmir? Oğlan da mənalı tərzdə gülümsəyib cavab verdi:-Görünür,bəs eləmir də.Sonra da əlavə etdi:-Varlığa nə darlıq? Bir «Volqa» özünün,bir «Jiquli» də Bakıda oxuyan oğlunundur.Yoldaş Məcidovun (hamı onu belə adlandırırdı)evində demək olar ki,hər gün qonaqlıq idi.Bütün qonaqlar da rayon mərkəzindən gəlmiş vəzifəli şəxslərdən ibarət olurdu.Hər gün direktorun bağından qalxan kabab tüstüsü bütün kəndi bürüyürdü.Biz görürdük ki,kənd uşaqları bağın yanındakı təpənin üstünə toplaşıb oradan direktorun bağındakı vurhavura tamaşa edirlər.Deyilənə görə,yoldaş Məcidovun evində hər həftə iki-üç qoyun kəsilirdi.-Bu bir belə qoyun-quzu hardandı,ə?-deyə Zeynal şofer Xanışdan soruşdu.Xanış bu dəfə qaşqabağını töküb cavab vermədi.Yəqin ona görə yox ki,nədənsə qorxdu.Ona görə ki,bizim camaat adamın təqsirini daldada deməyi namərdlik hesab edirdi:«Sözünü kişinin üzünə de!» Əgər,onun əməlləri bizim cəmiyyətimizin qanunlarına zidd olmasaydı,kimin yoldaş Məcidova bir söz deməyə haqqı var idi! Adama cavab verərdilər ki,sizə nə dəxli? İsfahan bir şəhərdi,hər kəs öz vəkili.Ancaq bura İsfahan deyildi,hər kəs də tək özünün yox,bütün xalqının vəkili idi.Biz belə başa düşürdük.Amma biz görürdük ki,yoldaş Məcidovun həyatı ilə adi kəndlinin həyatı arasında yerlə göy qədər fərq var.Görürdük ki,yoldaş Məcidov Sabir sovxozunda özünü ağa kimi aparır,ağa kimi yaşayır.Bu bizim şəxsiyyətimizə toxunurdu.Ona görə toxunurdu ki,bizim də hər birimiz adi zəhmətkeş balası idik.Biz lap uşaqlıqdan bilirdik ki,sinifsiz cəmiyyətdə yaşayırıq.Bizdə «ağa» ola bilməz! Yoldaş Məcidovun ailəsi bir oğuldan,bir də yüz iyirmi kilo ağırlığında arvadından ibarət idi.Bizə elə gəlirdi ki,bütün kənd bu üç nəfər üçün işləyir.Yoldaş Məcidovun arvadı «Volqa»dan düşəndə,deyirdin,bəs,keçmiş rus padşahı Yekaterinadır.Bu bənzəyişi birinci dəfə Sərvər kəşf etmişdi.Biz məktəbdə oxuduğumuz zaman Yekaterinanın şəklini tarix kitabında görmüşdük.Yoldaş Məcidovun arvadı Xoşqədəm də onun kimi ətli-canlı idi.Əlləri,sinəsi pambıq kimi ağappaq idi.Kənddə danışırdılar ki,yoldaş Məcidovun evində üç qadm işləyir.Biri çörək bişirir,biri paltar yuyur,biri də xörəklə məşğul olur.Direktorun arvadı Xoşqədəm isə,əlləri belində,meydan kimi geniş,gözəl xalılarla,mebellərlə bəzənmiş otaqlarda xanımlıq edir.Zeynal özündən çıxıb,-siz ölməyəsiniz-deyirdi,-bu kəndin camaatı kimi maymaq adamlar olmaz.Əlbəttə,biz yoldaş Məcidovun işlərindən əməlli-başlı xəbərdar deyildik.Hətta,Sərvər zarafatla deyirdi ki,bəlkə yoldaş Məcidov sovxoza o qədər xeyir verir ki,onun müqabilində bu malikanə,maşınlar bir heçdir.Bəlkə belə yaşamağa kişinin haqqı var?-Heç vaxt,-deyə mən Sərvərin fıkrini rədd elədim.-Camaat üçün yanan adam bu cür ağalıq eləməz.Odur ey,uşaq bağçası iki otaqda yerləşib,amma direktorla arvadı o boyda sarayda yaşayır.Bütün bu narazılığımıza baxmayaraq,biz öz vəzifəmizi namusla yerinə yetirirdik.Biz hər gün əsas tapşırıqdan dörd maşın da artıq daş-qum daşıyırdıq.Ancaq biz onu da başa düşürdük ki,yoldaş Məcidov bu klubu kənd camaatına ürəyi yandığı üçün deyil,özünü gözə dürtmək üçün tikdirir.Biz eşidib-görürdük ki,bu böyük sovxozun direktoru Məcidov ayrı-ayrı ailələrin necə yaşaması ilə bir dəfə də olsun maraqlanmır.Kişinin bütün fıkri-zikri «yuxarıların» xoşuna gəlməkdir.Bir dəfə Sərvər ağıllı gözləri ilə ona ciddi nəzər salıb:-Yoldaş Məcidov,-dedi,-belə böyük klub tikdirmək çox yaxşıdır.Ancaq onu da yaddan çıxarmaq olmaz ki,yüzə qədər bağça uşağı iki qaranlıq,rütubətli otaqda qalır.Onlarda yel xəstəliyi əmələ gələr.Yoldaş Məcidov kefini pozmadan,məni cinləndirən o yağlı təbəssümü ilə cavab verdi:-Eybi yoxdur,onu da düzəldərik.Hamısı birdən olmaz ki.Mən bu dəfə acığımı saxlaya bilməyib:-Yoldaş Məcidov,-dedim,-klubdan əvvəl hamam tikdirmək lazım idi.Bu boyda sovxozda bir hamam yoxdur.Kəndlilər çirkli bədənlə kluba gəlib neyləyəcəklər? Eldar da əlavə etdi:-Kənddə aşxana yox,dəlləkxana yox.Cəmi bir çayxana var,orada çay verənin döşlüyü o qədər çirklidir ki,adam onun yuduğu stəkanda çay içməyə iyrənir Yoldaş Məcidov yenə də öz yağlı təbəssümü ilə cavab verdi;-Düzəldəcəyik,hamısmı düzəldəcəyik.Zeynal qıpqırmızı qızararaq:-Dəvənin quyruğu yerə dəyəndə?-deyə gülümsədi.Yoldaş Məcidov bərkdən gülərək:-Yaman oğlanlarsınız,-deyib kefı kök halda bizdən uzaqlaşdı Həmin gün gördük ki,direktorun həyətində yenə də çoxlu get-gəl,biş-düş var.Həmin cavan şofer Xanışdan soruşduq:-Bu nə əhvalatdır? Cavab verdi ki,yoldaş Məcidovun oğlu yay tətilinə gəlib,yəqin o münasibətlədi.-Yoldaş Məcidovun oğlu harada oxuyur?-deyə soruşdum.-Tibb institutunda.Sonra Xanış əlavə etdi:-İkimiz orta məktəbi bir yerdə qurtarıb getmişdik.0 girdi,məni kəsdilər.Mən dedim:-0 səndən yaxşı oxuyurdu?-Düzü,insafla götürsək,mən ondan yaxşı oxuyurdum.İnanmırsınız,uşaqlardan soruşun.-Bəs,axı,necə oldu ki,onu götürdülər,səni yox?-Onu yoldaş Məcidovdan soruşun.Arxalı köpək qurd basar.Sonra Xanış şən ifadə ilə dedi:-Canınız sağ olsun,girə bilmədim,bilmədim.Bu bazar axşamı mənim toyumdur.Dördünüzü də dəvət eləyirəm.Hansınızın nişanlısı,sevgilisi varsa,götürün gəlin.Gəlməsəniz,inciyərəm Səhəri günü çaylaq maşınlara qum doldurduğumuz zaman o yandan bəri ucaboylu,gözəl kəhər ürgənin üstündə bir oğlanın gəldiyini gördük.Oğlanın uzun qara saçları çiyninə tökülmüşdü.Doğrusu,yüngül yorğa ilə gələn ceyran ayaqlı kəhər ürkənin üstündə o çox gözəl görünürdü.Bizim yanımıza çatanda atının başını çəkib:-Salam! Ə,Xanış,-dedi.-Nə var,nə yox?-Sağlığm.0 bizə qətiyyən əhəmiyyət vermədən soruşdu:-Nə oldu,day instituta girməyə hazırlaşmırsan?-Yox.-Niyə,ə?-Mənim yoldaş Məcidov kimi dədəm yoxdu ha.Nəyə hazırlaşacam?-Söz danışdın də.Oğlan ayaqlarını balaca tərpədən kimi kəhər ürgə sıçrayıb özünü vurdu çaya.Su üzəngiyə qədər qalxdı.Oğlan ayaqlarını yanlara yığıb gurultu ilə axan qıjov dağ çayını keçib dördəmə getdi.Xanış atın ardınca heyran-heyran baxaraq:-Xalis Qarabağ cinsidir,-dedi.-Yoldaş Məcidov onu üç minə alıb.Eldar heyrətlə içini çəkdi:-Üç minə?! Xanış dedi:-Üç minə dəyər.Bu mahalda ona çatan at yoxdur.Əlbəttə,kəhər ürkə oğlana,oğlan də kəhər ürgəyə yaraşırdı.İkisi də gözəl idi.Ancaq təkcə kəhər ürgəyə üç min manat vermək üçün yoldaş Məcidov düz on beş ay maaşını heç bir yerə sərf etmədən yığmalı idi.Yəqin məsələdir ki,yoldaş Məcidov belə etməmişdi.Bazar günü biz dörd şofer,bir də Sarıköynək təzə paltarımızı geyib,hərəmiz də bir hədiyyə alıb getdik Xanışın toyuna.Xanışgilin həyətində yanları açıq böyük mağar qurulmuşdu.Hələ uzaqdan qara zurnada çalınan «Koroğlu» çöllərə səs salmışdı.Həmişə «Koroğlu» çalınanda məndə qəribə bir coşğunluq əmələ gəlirdi.Mən özümdə bir şir gücü hiss edirdim.Mənə elə gəlirdi ki,nağıllardakı kimi bir qılınc zərbəsi ilə yeddi düşmən başını birdən vurub bədənindən ayıraram! Mən qılınc deyirəm.Çünki Koroğlu qılıncla vuruşardı.Üzbəüz,mərdi-mərdanə! Düşmənə daşın dalından güllə atmazdı! Biz toy mağarına yaxınlaşanda zurnaçılar ayağa qalxıb,çala-çala qabağımıza yeridilər.Hərəmiz bir beşlik çıxarıb çalğıçıların papaqlarına taxdıq.Ortada hərlənən toy fərraşı:-Ə,qonaqlara yer eləyin!-deyə qışqırdı.Biz keçib yuxarı başda əyləşdik.Biz başqa yerdən gəldiyimiz üçün qonaq hesab olunurduq.Sonra oyun başladı.Əlvan paltarlı qız-gəlinlər,qıvraq cavanlar iki-iki,üç-üç müxtəlif havalara oynayırdılar.Sonra toy fərraşı oynaya-oynaya gəldi bizim qabağımıza.Mən ona dedim:-Bir «Dəli tərəkəmə!» Fərraş çalğıçılara tərəf dönüb qışqırdı:-«Dəli tərəkəmə!» «Dəli tərəkəmə» çalınan kimi Zeynal qalxıb düşdü ortalığa.Biz bilirdik ki,«Tərəkəmə» Zeynalın havasıdır.Çalınanda Zeynalı iplə də bağlasan,dayanmazdı.Zeynalın ayaqlarını görmək olmurdu.Onun bütün vücudunda,qızarmış üzündə,damarları şişmiş gicgahlarında elə bir coşğunluq vardı ki,elə bil o bu oyunda bu dəqiqə amansız bir döyüşə girəcəkdi.Toy fərraşı tez-tez səslənirdi:-Sağ ol,qonaq bala! Hamı əl vururdu.Zeynalın coşğunluğu hamıya sirayət etmişdi.Zeynal oynaya-oynaya gəldi durdu Sarıköynəyin qabağında.Sarıköynək qalxıb girdi oyuna.Zurnaçılar yeni coşğunluqla çalmağa başladılar.Cavanlar yeni coşğunluqla əl vururdular.Mən gördüm ki,indi bütün gözlər Sarıköynəyə dikilmişidr.«Tərəkəmə» Sarıköynəyin havası deyildi.Bu havaya əslində oğlanlar oynayırdı.Ancaq o bu havanı da o qədər gözəl,o qədər yeyin oynayırdı ki,baxmaqla doymaq olmurdu.Zeynal oynaya-oynaya gəlib durdu mənim qabağımda.Mən də ayağa qalxıb çalğıçılara dedim:-«Ceyranı!» Sarıköynəklə mən həmişə «Ceyranı»ya oynardıq.«Ceyranı» bizim üçün ən əziz oyun havası idi.Sarıköynəyin güclə yadına gələn gözəl,cavan atası həmişə «Ceyranı»ya oynayarmış.«Ceyranı»,«Tərəkəmə» kimi yeyin hava deyildi.«Ceyranı» yavaş-yavaş,sındıra-sındıra gedirdi.Biz oynadıqca cavanlar qışqırırdı:-Ay can! Ay can!-Ölməyəsən!-Sağ ol! Belə səslər eşidəndə,Sarıköynəyin üzü dərhal ciddi bir ifadə alırdı.Mən isə gülümsəyirdim.Mən oğlanların bu heyranlığında doğma bir fərəh,bir səmimiyyət hiss edirdim.Bizim yoldaşlarımız-Sərvərlə Zeynal hərəsi Sarıköynəyin əlinə bir beşlik,Eldar da mənə bir üçlük şabaş verdilər.Bunu gözləyirlərmiş kimi,mağarda dövrə vurub oturmuş cavanlar şabaşı xəzəl kimi üstümüzə yağdırdılar.Bu cür şabaşdan vəcdə gəlmiş zurnaçılar «Ceyranı»nın axırmı «Şalaxo»ya döndərdilər.Əslən gürcü havası olan «Şalaxo» da bizim «Tərəkəmə» kimi yeyin hava idi.Biz ikimiz də o qədər cəld,o qədər yüngül oynayırdıq ki,elə bil,havalanıb uçurduq.Mən oynaya-oynaya Eldarın qabağına yeridim.Eldar qalxıb girdi oyuna.Sarıköynəklə mən şabaş pulları aparıb çalğıçıların qabağındakı stolun üstünə tökərək oyundan çıxdıq.Eldar,gombulluğuna baxmayaraq,möhkəm oynayan idi.Bir-iki dəfə hərlənəndən sonra o da Sərvəri qaldırdı.Mən çalğıçılara qışqırdım:-«Vağzalı!» Sərvərin «Vağzalı» oynamağı başqa aləm idi.Mən iki beşlik (biri özümün,biri də Sarıkoynəyin əvəzindən)çıxarıb Sərvərə verdim.Sabir sovxozundan olan qızların gözəl Sərvərə necə heyran-heyran baxmaları bizə ləzzət verirdi.Zeynal qulağıma pıçıldadı:-Sən ölməyəsən,zalım Sərvər qızları hayıl-mayıl eləyib.-Sağ ol,qonaq!-deyə oturan cavanlardan biri səslənib,Sərvərə bir üçlük şabaş verdi.Sonra fərraş mağarda oturanlara müraciətlə dedi:-Xahiş olunur,kişilər otağa buyurub çörək kəssinlər.Qəşəng bir qız da bizə yaxınlaşıb,Sərvərə baxa-baxa Sarıköynəyə dedi:-Bacı,sən də bizimlə gedək.Sarıköynək mənim üzümə baxdı.Mən dedim:-Nə olar,get.Bilirdim ki,bu yerlərin məclislərində qadınlarla kişilər bir yerdə çörək yemirlər.O biri otaqda bizə çini kasalarda bozbaş verdilər.Süfrədə araq və şərab da vardı.Hərəmiz üç-dörd qədəh şərab içdik Axşam toy yenə də eyni şənliklə,eyni vurhavurla başladı.Sonra zurnaçılara tar dəstəsi də qoşuldu.(Yəni,tarzən,kamança çalan və xanəndə.)Zurnaçılar da yastı balabana keçdilər.Sarıköynək gülümsəyib mənə dedi:-Buranın qızları bizim uşaqlarla yaman maraqlanırlar.Gəlib məni yeməyə çağıran qız elə hey Sərvər haqqında soruşdu:-Nə soruşdu?-Nişanlısı varmı? Haradadır?-Qız özü nəçidir?-Fermada mexanizatordur.Deyir,bacı,o oğlan heç şoferə oxşamır.Dedim,bəs,kimə oxşayır? Gülüb dedi:alimə oxşayır.Mən acıqlandım:-Deyəydin,bəyəm,şofer alimdən pisdir?! Sarıköynək güldü:-Axı,o pisliyə görə demirdi.Mən də cavab verdim ki,nə bilmək olar,bəlkə gələcəkdə alim də oldu.İnstitutun dördüncü kursundadır.Özü də ağıllı oğlandır.Çalğıçılara dedim:-«Vağzalı!» Çalğıçılar başlayan kimi Sərvərə pıçıldadım:-Dur ayağa! Özün də bax,o qırmızı qoftalı qızı oynamağa dəvət et!-Niyə onu?-Görmürsən necə gözəl qızdır? Özü də gözünü səndən çəkmir.Sərvər gülümsədi.Sərvərin gülüşü şeytanı da yoldan çıxardardı.Mən ona dedim:-0 qız Sarıköynəklə dost olub.Qalx oyuna dəvət elə! Fərraş Dadaş qışqırdı:-Havanın sahibi dursun! Mən Sərvəri irəli itələdim.O qalxıb bir-iki dövrə vurandan sonra gedib həmin qızın qarşısında dayandı.Qız qıpqırmızı oldu.Bir an,elə bil ki,tərəddüd etdi.Sonra birdən cəld ayağa qalxıb oyuna girdi.Çəpik gurladı.Zalım Sərvərin «Vağzalı» oynamağı,doğrudan da,uzun iş idi.Sarıköynək onlara baxıb:-İkisi də gözəldi,-dedi.Özüm çirkin olmasam da,kişiyə gözəl deyəndə,hirslənirdim.Düşünürdüm ki,kişi,hər şeydən əvvəl,kişi olmalıdır.Ona görə də,Sarıköynəyə irad tutdum:-Sən yenə də kişi tayfasına «gözəldi» deyirsən?! Sonra yoldaş Məcidovla oğlu bir nəfər boz kostyumlu adamla mağara girdilər.Fərraş Dadaş onların qabağına yeriyərək dedi:-Buyurun yuxarı başa.Yoldaş Məcidov da,boz kostyumlu kişi də qızarıb pörtmüşdülər.Hiss olunurdu ki,bir neçə qədəh tullayıblar.(Kənddə danışırdılar ki,mağaza müdiri Vəliş yoldaş Məcidov üçün həmişə haradansa xüsusi konyak gətirdir.)Yoldaş Məcidov toy fərraşını səslədi:-Ə,Dadaş,yeri denən ordan bizə bir-iki stəkan çay versinlər! Sonra öz yağlı təbəssümü ilə çalğıçılara tərəf dönüb dedi:-Niyə durmusunuz,məclisi qızışdırın.Çalğıçılar yeyin oyun havası çaldılar.İki cavan qalxıb oyuna girdi.Mən yanımızdakı oğlanlardan soruşdum:-Yoldaş Məcidgillə gələn kostyumlu kişi kimdir? Oğlan boz kostyumlu kişiyə tərəf soyuq bir nəzər salıb ağızucu dedi:-Bizim rayon milis rəisinin müavinidir.Mənim fikrim yoldaş Məcidovun oğlundaydı.O keçib oturan kimi o qədər adamın içində gözü dərhal Sarıköynəyi aldı.Toy fərraşı üç stəkan çay gətirib qoydu yoldaş Məcidovgilin qabağına.Kimsə yerindən qışqırdı:-Ə,yoldaş Məcidovun havasını çalın! Digər səs də dedi:-«Uzundərə!» Oyun havası başlayan kimi yoldaş Məcidov düşdü ortalığa.Fikirləşdim ki,bu sir-sifət,bu gövdə sahibinin «Uzundərə» oynamağı yəqin ki,çox gülünc olar.Ancaq kişinin oyunu məni təəccübə saldı.Əvvəl onu deyim ki,elə bil,bu heç həmin adam deyilmiş.Kişi birdən-birə ürəyəyatan,zövq əhli bir adam oldu.Üzündəki o yağlı təbəssümü qəribə şairanə bir ifadə əvəz elədi.Direktorun oğlu (adı Rovşən idi.Sonralar Koroğlu kimi bir igidin adının ona qoyulduğuna mən çox heyfsilənirdim.)gozlərini Sarıköynəkdən çəkmirdi ki,çəkmirdi.Mən görürdüm ki,Sarıköynək də bu həyasız baxışların altında özünü narahat hiss edir,ona tərəf baxmamağa çalışır.Ancaq,kim olur-olsun,gözlərini utanmaz-utanmaz sənə zilləyəndə məlum məsələdir ki,sən də özündən asılı olmadan narahatlıq keçirəcəksən.Direktorun oğlu elə geyinmişdi ki,deyirdin,bəs,Parisdən bu saat gəlib,Qolda qızıl yapon saatı,barmaqda iri qaşlı qızıl üzük (bizim Qarabağda oğlanın qaşlı üzük taxması əskiklik hesab olunurdu).Özü də elə oturmuşdu ki,elə bil,bütün bu mağardakılara deyirdi:«Sizin hamınıza bir qoz!» Bayaq dediyim kimi,əvvəl fikirləşdim ki,cəhənnəmə,qoy nə qədər baxır,baxsın,sonra gördüm,xeyr,olmur.Oğlanın hərəkətləri məni təbdən çıxarır.Bir istədim durum çağırım bayıra,deyim özünü yığışdır.Əgər,o yan-bu yan eləsə,ağzını-gözünü qatım bir-birinə,yenə də dedim,lənət şeytana.Birdən Sarıköynək ağzını qulağıma yaxınlaşdırıb dedi:-Dur,çıxaq gedək,Valeh.0 uzunsaçlı lap zəhləmi töküb.Mən görsün deyə,həmin oğlana tərəf amansız bir nəzər saldım:-Allah vurmuşdu onu,-dedim,-otur yerində! Bu zaman toy fərraşı çalğıçılara qışqırdı:-Ə,Rövşənin havasını! Sazəndələr yeyin bir hava çaldılar.Fərraş oynaya-oynaya getdi Rövşənin qabağına.Oğlan da ədabaz-ədabaz qalxıb girdi oyuna.Bir-iki dovrə vurandan sonra gəlib dayandı Sarıköynəyin qabağında.Sarıköynək üzünü yana çevirdi.Oğlan isə,əl çəkmək fıkrində deyildi.Birdən o,yayıla-yayıla qıza dedi:-Gözləyirəm.Sarıköynək cavab vermədi.Mən onu şillələməmək üçün tez-tez ürəyimdə deyirdim:«Lənət şeytana! Lənət şeytana!» Afərin,Zeynal! Yavaşca,ancaq xəncər kimi kəskin ifadə ilə Rövşənə dedi:-Öt,xalaoğlu! Oğlan Zeynala təəccüblü bir nəzər salıb keçdi.Qoy bizim hərəkətimiz sizə ədəbsizlik kimi görünməsin.Biz çox toylarda olmuşuq.Sarıköynəyi də çox cavanlar oyuna dəvət eləmişdilər.Heç birini də rədd etməmişdi.Bizim tikintinin yaxınlığında hərbi hissə dayanırdı.Biz tez-tez onların klubuna rəqsə gedərdik.Beşimiz də yaxşı rəqs eləyirdik.Orda cavan komandirlər Sarıköynəyi tez-tez tanqoya-filana dəvət edirdilər.Sarıköynək də onlarla,məmmıniyyətlə,rəqs edirdi.Mənim ürəyimə heç nə gəlmirdi.Ancaq Rövşənin hər baxışı məni hirsləndirirdi.Ona görə yox ki,mən qısqanırdım.Bilirdim ki,Sarıköynək mənim bir tükümü yüz eləsinə dəyişməz.Ona görə əsəbiləşirdim ki,oğlanın baxışlarında özünü bütün bu məclisdəkilərdən,bütün Sabir sovxozunun adamlarından uca tutan bir ağa iddiası görürdüm.Yəqin elə düşünürdü ki,bu sovxozda gözəl,yaxşı hər nə varsa,birinci növbədə,onların,yəni,atası ilə onun olmalıdır.Mənim düşüncələrim bu yerə çatanda,yenə də «Lənət sənə,kor şeytan!» deyib oğlanı əzişdirməkdən özümü saxlayaraq çalğıçılara qışqırdım:-«Dəli tərəkəmə!» «Dəli tərəkəmə» çalınan kimi qalxıb elə bir coşğunluqla,elə bir çılğınlıqla oynamağa başladım ki,çalğıçılar havanı mənə zorla çatdırırdılar.«Yeyin!» deyə mən yenə də bərkdən əmr etdim.Fərraş da cuşa gəlib səsləndi:«Çəpik!» Dəlicəsinə oynayırdım.Mən bir anda atılıb direktorun oğlunu boğazlamaqdan özümü zorla saxlayırdım.Hirsim bir az yatandan sonra çalğıçılara dedim:-«Ceyranı»ya döndərin! «Tərəkəmə» «Ceyram»ya dönən kimi oynaya-oynaya gedib Sarıköynəyi qaldırdım.Sarıköynək gözləri məndə olduğu halda gülümsəyə-gülümsəyə oynayırdı.Biz «Ceyranı»nın mülayim,incə ahəngilə hərəkət etdikcə,mənə elə gəlirdi ki,əsəblərim fövqəladə dərəcədə xoş bir duyğu ilə dincəlir.Bizim oynamağımızın camaata o qədər xoş gəlməyi,mağardakı şənlik,hamınm əl vurmağı,üzlərdəki gülüş bizi fərəhləndirirdi.Bizim bir-birimizə məhəbbətimizi artırırdı.Bu anlarda biz də hamını sevməyə,hamının yolunda fədakarlıq göstərməyə hazır idik.Bu gözəl anlarda mən nə direktorla oğJunun üzünə baxırdım,nə də milis rəisi müavininin! Mən sədaqət,fədakarlıq duyğuları ilə xoşbəxt idim.ALDI SARIKÖYNƏK:Biz toy mağarına girəndə,oradakı adamların baxışlarında Valehlə özümə qarşı elə səmimi,elə hərarətli bir maraq hiss etdim ki,ürəyim birdən-birə dağa döndü.Mən açıq hiss etdim ki,birinci dəfə məclislərində iştirak etdiyimiz bu adamlar bizə qarşı biganə deyillər.Hiss edirdim ki,bizim gəncliyimiz,ikimizin də yaraşıqlı olmağımız,ikimizin də yeni dəblə yaxşı geyinməyimiz hamıya xoş gəlir.«Bura buyurun! Bura buyurun!» deyə bizi hər tərəfdən səsləyirdilər.Bizə hörmət edirdilər.Mən də hamıya gülümsəyirdim.Mən gülümsədiyim adamların kişi və qadın,çirkin və ya gözəl olmalarının fərqinə varmırdım.0 cümlədən həmin o uzunsaçlı oğlanın da mənim gözümdə başqalarından fərqi yox idi.Mən elə bilirdim o da bizə hörmət eləyən,bizi mehribanlıqla,səmimiyyətlə qarşılayan bu adamlardan biridir.Ona görə də,onun baxışlarına da eyni səmimi təbəssümlə cavab verdim.(Görünür,bu mənim səhvim olub.)Bundan sonra o,baxışlarını məndən çəkmədi ki,çəkmədi! Əlbəttə,mən daha ona baxmırdım.Ancaq üzümü hayana çevirirdim,kiminlə danışırdımsa,yenə də onıun nəzərlərini öz üzərimdə hiss edirdim.Oğlan başa düşürdü ki,baxışları ilə məni təqib etdiyini bilirəm (daha onun üzünə qətiyyən baxmasam da).Ona görə,inadını daha da artırırdı.Mən qəsdən Valehin əlindən tuturduın ki,o başa düşsün.Başa düşsün ki,mən,bax,bu oğlanı istəyirəm.Ancaq xeyr! Görünür,o,əl çəkmək fikrində deyildi.Toy qurtanb adamlar gurultu ilə mağardan çıxanda gördüm ki,o,adamlan o yan-bu yan eləyə-eləyə mənə yan almağa cəhd edir.Valehin əlindən yapışıb arxamca çəkərək qapıdan çıxdım Səhər yenə də Valehgil Sabir sovxozuna köməyə getdilər.Mən də qaldırıcı krana çıxdım.İşlədikcə dünənki toy,oynayanlar,uzunsaçlı oğlan tez-tez xəyalımdan keçib gedirdi.Oğlanın o inadkar baxışları indi mənə uzaq bir əhvalat kimi görünürdü.Məni heç də təəccübə salmırdı.Rast gəldiyim kişilərin,demək olar ki,heç biri mənim yanımdan biganə keçmirdi,hamısı mənə maraqla baxırdı.Ancaq uzunsaçlı oğlan qədər inadkarlıq eləmirdilər.Görəndə ki,adamım var,əl çəkirdilər.Day gözlərini mənə zilləyib durmurdular Günorta fasiləsində mən düşüb həyətdəki kranda üzümü yuyub saçlarımı daradığım zaman palıdı rəngli,təzə bir «Jiquli» gəlib lap qabağımda dayandı.Sükan arxasında oturmuş həmin uzunsaç oğlan maşından düşüb açıq-saçıqlıqla gülümsədi,mənə elə salam verdi ki,elə bil,biz çoxdanın tanışıyıq.Mən ədəblə onun salamını aldım.Sonra o dedi:-Deyəsən,axşam baxışlarımla sizi təngə gətirdim.0 susub bir an mənə diqqət yetirdi.Mən soyuq bir görünüş aldım.-Xahiş edirəm məni qınamayasınız.Çünki.Çünki.mən baxmaya bilmirdim.Mən dərhal dedim:-Axı,Valeh sizin sovxoza köməyə gedib! 0,təəccüblə üzümə baxıb soruşdu;-Valeh kimdir?-Mənim nişanlım! Axşam mənimlə yanaşı oturan oğlan! O,eyni təəccüblə dedi:-Nə olsun ki,köməyə gedib?-O olsun ki,Valeh bu saat öz yoldaşları ilə sizə daş daşıyır,kömək eləyir,amma siz.-0 bizə yox,sovxoza daş daşıyır.-Nə olsun? Bəyəm,siz də sovxozdan deyilsiniz?-Hə,başa düşdüm,-deyə o,yekəxana-yekəxana gülümsədi.«İctimai əxlaq.» 0,bir anlığa susub eyni saymazyana gülüşlə soruşdu:-Deyirsiniz nişanlısınız?-Bəli.-Yəni rəsmi?-Nə rəsmiyyətbazlıqdır? Bir-birimizə söz vermişik,qurtarıb gedib.-Bəs,toyunuz nə vaxtdır?-Nə vaxt ev-eşiyimiz olsa.-İndi eviniz yoxdur?-Xeyr.~ Bəs,harda olursunuz?-Yataqxanada.O,siqaret çıxarıb bahalı xarici alışqanla yandırdı və bir qullab aldıqdan sonra dedi:-Görürəm ki,sən fəhlə olsan da (niyə o,birdən-birə mənə «sən» deyə müraciət etdi,başa düşmədim.)müasir bir qızsan.Ona görə,səninlə açıq danışmaq istəyirəm.Mən əsəbiləşdim.Guya ki,fəhlə müasir ola bilməz.-Bağışla,bizim fasiləmiz qurtarır.Mən işə getməliyəm.O,yolumu kəsib:-Dayan,-dedi,-beş dəqiqə mənə qulaq as.-Mən bilirəm sən nə deyəcəksən.Mənim nişanlım var! Özü də mən onu dünyalar qədər istəyirəm.O mənim canım-ciyərimdir.Bildin?!-Bilirəm.Axşam toyda da hiss edirdim.-Bəs,onda nə deyirsən?-Mən istəyirəm ki,sən həyatı başa düşəsən.İndi Leyli-Məcnun məhəbbəti ola bilməz!-Nə bildin?-İyirminci əsrdi.-Nə olsun?-Bu gündən sabaha etibar yoxdu.Hamı istəyir ki,həyatdan mümkün qədər çox ləzzət alsın.-Nə cür?-Məni sevərsən,görərsən.0 yayıla-yayıla gülümsədi.-Yaxşı,bəs Valehi neyləyək?-Neyləyəcəksən,qaçmır ki? Qoy şoferliyini eləsin.-Hə,başa düşdüm.Yaxşı,axı,mən haradan bilim ki,sən,doğrudan da,məni istəyirsən?-Mən sübut eləməyə hazıram.-Nə cür?-Nə cür istəyirsən.-Mən istəyirəm ki,sən,doğrudan da,məni sevirsənsə,indi işçilər çıxanda onların gözü qabağında üç defə mayallaq vurasan!-Axmağın biri,axmaq! Mən qəhqəhə ilə güldüm.-Tiyan altından çıxanlar!-Bilirsən nə var,sənə yazığım gəlir.Tələbə oğlansan,saçlarını da modabaz qızlar kimi qəşəng burma elətdirmisən.Nə qədər ki,Valeh gəlib başını o hörgü palçığına basmayıb,burdan əkil!-Bədbəxt araba atları!-Necə?! Mənim şilləm tapança kimi açıldı.O,əli ilə üzünü tutub təəccüblə mənə baxdı.Onu bir də vurmaq üçün irəli yeriyəndə yüyürüb maşına minərək sürətlə getdi.Yəqin ki,fəhlələrin tökülüb gələcəyindən qorxdu.Qoy tülkü kimi qaçsın! Əclaf! O şillə yadından çıxmayacaq! Hirsimdən uçunurdum.Biz heç yerdə belə adamlar görməmişdik.Axı,bunlar haradan çıxıb?.Mən bu barədə Valehə yenə heç nə demədim.Onsuz da,Valehin,onun özündən də,atası Məcidovdan da zəhləsi gedirdi.Bu əhvalatı da eşitsəydi,dinc oturmazdı.İndi mən Valehi həmişəkindən də çox öpüb oxşadıqca,elə bilirdim,o uzunsaç oğlandan intiqam alıram.Mən əlimi nişanlımın cavan,qəşəng üzündə gəzdirərək:-Qurban olum,Valeh,-dedim,-sən mənim camm-ciyərimsən.İki gözümsən.Bax,məni istəyirsənsə,bu dünyada heç nəyin dərdini çəkmə!-Nə olub,nəyin dərdini çəkəcəm?-deyə əyilib ulduzların işığında təəccüblə üzümə baxdı.-Deyirəm,birdən evimizin olmadığının xiffətini çəkərsən!-Xiffət niyə eləyirəm? Bizə nə olub? Qocalıb qarımamışıq ki? Mən indi atasının var-dövlətilə lovğalanan o uzunsaç oğlanı vurmağımla fəxr edirdim.Düşünürdüm ki,Valeh kimi oğlanın sevgilisi başqa cür də hərəkət eləyə bilməzdi! Hiss edirdim ki,Valehə mənim kimi qız lazımdır! Bu hiss ürəyimi dağa döndərirdi.Məni dünyalar qədər xoşbəxt edirdi.Gecədən xeyli keçmiş ondan ayrılıb yataqxanaya getdiyim zaman ayaq saxlayıb soruşdum:-Bəs,Sabir sovxozundakı işinizi nə vaxt qurtarırsınız?-Az qalıb,necə bəyəm?-İstəyirəm tez qurtarasınız.-Nəyə görə?-0 yoldaş Məcidovun oğlundan elə zəhləm gedir ki,istəmirəm onu görəsiniz.-Qoy cəhənnəm olsun.Sovxoz onlarınkı deyil ki?! «Əlbəttə,onlarınkı deyil» deyə mən soyuna-soyuna düşünürdüm.ALDI VALEH:Səhər tezdən yenə də Sabir sovxozundayıq.Yoldaş Məcidov onlara kömək eləməyimizdən,«işə can yandıran uşaqlar» olmağımızdan böyük həvəslə danışırdı.Əlbəttə,bu bizi o qədər də maraqlandırmırdı.Çünki biz,Zeynal demişkən,«Məcid bəy» üçün işləmirdik.Tikinti rəisimiz bizdən xahiş eləmişdi,biz də köməyə gəlmişdik.Demək,sözütnüzü yerinə yetirməli idik! Biz sovxoz camaatı üçün işləyirdik,Camaat bizi öz uşaqları hesab edirdi,hamı bizə hörmət eləyirdi.Keçən axşam mənim maşınım palçığa batdığı üçün yoldaşlarıma dedim ki,siz gedin,mən də maşını təmizləyib,bu saat gəlirəm.Yolun alt tərəfılə axan çayda maşını yuyub təmizləyirdim.Bizim yerlərin yay səhəri adama ləzzət verir.İşıqlı göyün altında biçilmiş zəmilərin küləşi qızıl kimi parıldayırdı.Tarlaların arasındakı yaşıllıqlara yayılmış mal-qara otlayırdı.Sərin səhər mehi adamın üzünü oxşayırdı.Uzaqlarda dağlar silsiləsinin arasındatı Qoşqarın qarlı zirvəsi ucalırdı.Şalvarımın balaqlarını çırmayıb,çayın içində maşını yuya-yuya Sarıköynəyin çox sevdiyi «Əmim oğlu» mahnısını zümzümə edirdim:Ətir can bəslədim güllər içində,Əmirn oğlu,bir yaylağa gəlmədin.Kefım doxsan doqquzda idi.Bu gün maaş verəcəkdilər.Sabah Sarıköynəklə rayon mərkəzinə gedib özümüz üçün yay paltarı alacaqdıq.Bir də gördüm yolun o biri tərəfındəki çayırlıqdan bir eşşək çıxıb yolun ortasına tərəf gəlməyə başladı.Onun ardınca da əlində oraq olan bir kişi çıxıb «Toqquş! Toqquş!» deyə-deyə eşşəyi yoldan döndərmək istədi.Ancaq bu zaman ildırım sürətilə gələn maşın eşşəyə dəyib,onu top kimi bir neçə metr kənara tulladı.Dedim,yəqin,yazıq eşşək parça-parça oldu.Ancaq o qalxıb heç nə olmamış kimi,yoluna davam etdi.Kişi,maşından düşən uzunsaçlı oğlana (bu,Məcidovun oğlu Rövşən idi)baxa-baxa qorxmuş halda:-Çər dəymiş! Məni xəcalət elədi,-deyə eşşəyin qarasına səsləndi.Yoldaş Məcidovun oğlu maşının əzilmiş yerlərini nəzərdən keçirib,birdən kəskin hərəkətlə kişiyə tərəf donərək qəzəblə:-Çər dəymiş sən özünsən ki,eşşəyi yolun ortasına sürürsən!-Vallah,mən sürmədim.Mən çayırlıqda ot biçirdim.Çər dəymiş özü yola çıxdı.Uzunsaçlı oğlan:-Kəs səsini,heyvan oğlu,heyvan!-deyib gücünü sınayırmış kimi,kişiyə bir şillə vurdu ki,arıq,sısqa kişi özünü ayaq üstündə güclə saxladı.Kişi nəsə demək istəyəndə oğlan birini də vurdu.Kişinin üzü elə qorxmuş,elə aciz bir hal aldı ki,mən özümü saxlaya bilmədim,hövlnak onların yanına yüyürdüm:-Nə edirsən?!-deyə uzunsaçlı oğlanın əlindən tutdum.-Atan yerində kişini niyə döyürsən? 0,əlini dartıb əlimdən qopararaq:-Sənə dəxli qalmayıb!-deyə üzümə çəmkirdi.Mən özümdən heç gözləmədiyim bir mülayimliklə:-Maşındır,-dedim,-bir tikə yeri əzilib,apararsan düzəldərlər.Sən özün qanunu pozurdun.Burada yüz iyirmi ilə sürmək olmaz.Yaxında uşaq düşərgəsi var.Yol nişanlarını görmürsən? Otuzdan yuxarı qalxmağa ixtiyarın yoxdur.0,qəribə bir kinlə (elə bil ki,mənimlə çoxdanın düşməni imiş)hərəkətsiz,soyuq gözlərini gözlərimə sancıb:-Qələt eləmək sənə qalmayıb!-dedi.Rədd ol burdan! Çuşkanın biri çuşka! Mən yenə de hirsimi boğub sakit səslə dedim:-Axı,yaxşı deyil,bu uzaq sovxozda dərəbəylik eləyirsiniz.Sən də,atan da.0,təəccüblə mənə baxıb,qabağıma yeridi:-Ə,dilənçi oğlu,dilənçi,sən haranın qoduğusan ki,mənim atamın adını tutursan?-deyib məni vurmaq istəyəndə bir əlimlə xirtdəyindən yapışıb,digəri ilə də başını,gözünü,ağız-burnunu o ki var əzişdirdim.-Mənim atam kasıb da olsa,dilənçi olmayıb! Beş kişinin biri olub.Özü də çox nisgilli vəfat eləyib.Hər şeyə dözərdim,atamın təhqir olunmasına yox! Oğlanı vurduqca,mənə elə gəlirdi ki,atamla bərabər bütün Sabir kəndlilərinin də qisasını alıram! Sonra onu nifrətlə itələyib:-Yeri,-dedim,-qoy yoldaş Məcidov öz aşpazina indi də səndən kotlet bişirtdirsin! Axı,siz adam yeyənsiniz! Sonra gedib,maşını silib qurulayaraq,yoluma davam etdim.Biz mədəndən qayıdıb kəndə çatdıqda,Rövşən milis kapitanı ilə öz «Jiquli»sində üstümüzü aldı.Rövşən məni kapitana göstərib nəsə dedi.Kapitan maşından düşüb iti addımlarla mənə yaxınlaşdı:-Ə,düş min maşına!-deyə Rövşənin «Jiquli»sini göstərib kobud ifadə ilə əmr etdi.-Gedəcəyik milis idarəsinə.Mən dedim:-Öz maşınımda gedərəm.Onun maşınına nə üçün minirəm? Kapitan qəzəblə təkrar etdi:-Düş min «Jiquli»yə! Sərvər dedi:-Yoldaş kapitan,biz özümüz milis idarəsinə şikayətə gedəcəyik.Təqsir bu oğlandadır.-Sən də hadisə yerindəydin?-Kapitan Sərvərdən soruşdu.-Xeyr.-Bəs,niyə burnunu soxursan?! Yoxsa,sən də damlanmaq istəyirsən?!-Ədəbli danışın!-deyə Sərvər sakit,ancaq kəskin cavab verdi.Sərvər hələm-hələm hirslənmirdi.Hirslənəndə isə üzünü görmə!-Özünüzü çininizə layiq aparın! Eşitdinizmi?! Zeynal da qıpqırmızı qızararaq:-Yoldaş kapitan,-dedi,-günahsız adamı damlamaq olmaz.Sözünüzü geri götürün! Kapitan bir Sərvərə baxdı,bir Zeynala,gördü ki,xeyr,işin orası deyil,bu oğlanlar da bir şey başa düşürlər,cəld qalxıb kabinədə mənimlə yanaşı oturaraq dedi:-Sür!.Sonra mənə verilən ittihamda deyilirdi ki,guya,Tibb institutunun tələbəsi Rövşən Məcidov,Sarıköynək Şahmar qızına ürəyini açıb onu sidqi ürəkdən sevdiyini,onunla evlənmək istədiyini ləyaqətlə bildirib.Qız ilə yaxın münasibətdə olan Valeh Mədətov bu əhvalatı bilərək,Rövşəndən intiqam almaq fıkrinə düşüb.Rövşən öz maşınında gəlib keçərkən Valeh yük maşını ilə onun qabağını kəsib.Rövşən maşından düşüb mülayim tərzdə ondan soruşub ki,nə olub? O zaman Valeh,Rövşənin üstünə atılıb onu döyüb-söyməyə başlayıb.Sonra da yanında gəzdirdiyi balaca xəncərlə onu vurub öldürmək istəyib.Bu vaxt yolun qırağında ot biçən Musa İbrahim oğlu haraya gəlib.Lakin Valeh onu da söyüb təhqir edərək,öz maşınına minib gedib.Dedim ki,o kəndli dünyasında belə söz deməz.Cavan müstəntiq mənə diqqətlə baxaraq sərt ifadə ilə dedi:-O gəlib üzünə dursa necə?-Qoy gəlsin!.Müstəntiq Musa İbrahim oğlu ilə məni üzləşdirdi.Müstəntiq:-Əşi,yoldaş Məcidovun oğlu Rövşən səni nə üstündə döyürdü? Musa,guya,təəccüb edərək:-Nə danışırsan,yoldaş naçalnik? Heç yoldaş Məcidov kimi adamın oğlu da heylə iş tutar? Vallah,Rövşən qızdan həyalıdır.Müstəntiq:-Yaxşı,danış görək əhvalat necə olub? Musa İbrahim oğlu:-Bilirsən,yoldaş naçalnik,adam gərək düz danışa.Müstəntiq əsəbi:-Yağlama,müxtəsər elə! Musa:-Baş üstə! Baş üstə! Mən asfaltın altında ot biçirdim.Eşşək də yanımda otlayırdı.Çər dəymiş doymaq bilmir ki.Müstəntiq əsəbi:-Dedim ki,müxtəsər elə! Musa:-Baş üstə! Baş üstə! Hə,demək mən ot biçirdim,bir də gördüm ki,böyük bir yük maşını ildırım sürətilə gəlib dolayısına dayandı yolun ortasında.Müstəntiq:-Dolayısına? Musa:-Bəli! Bəli,dolayısına! Mən öz-özümə dedim,görən,bu nə əhvalatdır? Bu maşın yolu niyə kəsir? Sonra gördüm bir «Jiquli» yavaş-yavaş gəlib yük maşınına çatanda,istədi burulub yandan birtəhər keçsin.0 zaman həmin bu oğlan düz maşının qabağına yeriyib əlini qaldırdı ki,dayan! Rövşən də düşüb soruşdu:«Nə olub,qardaş?» Elə bir də onu gördüm ki,bu oğlan aldı uşağın üstünü.Müstəntiq:-Hansı uşağın?-Musa:-Rövşənin də.Mustəntıq əsəbı:-Rövşən uşaqdır? Musa:-Bağışla,naçalnik.Gözümüzün qabağında böyüyüb deyin,dilimiz öyrənib.Müstəntiq hövsələdən çıxaraq:-Qurtar! Musa:-Hə.düzü,bilmirəm,bu oğlan pəhləvandı,nədi,yazıq Rövşəni burub-büküb gözünü açmağa qoymadı.Sonra da gördüm ki,uşağı xəncərlə öldürmək istəyir.Bunu görəndə mən qışqırıb yüyürdüm! Ey dili qafil,neyləməyindir? Bu oğlan dönüb məni görəndə maşına minib qaçdı.Müstəntiq mənə dedi:-Eşitdiniz ki? Mən hələ də kişiyə təəccüblə baxaraq,özümü saxlaya bilməyib dedim:-Bu çaqqala yaxşı dərs veriblər.Gənc müstəntiq dedi:-Qanun tələb edir ki,sənin bu şahidi «çaqqal» deyə təhqir etməyini də protokola yazım.Mən:-Yazın! Onu da yazın ki,bu rəzili qorxuda-qorxuda çaqqala döndəriblər! Xahiş edirəm,dediyim kimi yazın,-dedim.Müstəntiq bu dəfə mülayim səslə dedi:-Yazmağına yazaram,ancaq bu sözlərin sizin işinizi ağırlaşdırmaqdan başqa bir xeyri olmaz.Nə üçün müstəntiq birdən-birə mənə «siz» deyə müraciət elədi? Başa düşmədim.Sonra müstəntiq məndən soruşdu:-Niyə özünüzlə xəncər gəzdirirsiniz?-Mən,Rövşənlə dalaşanda xəncər üstümdə deyildi.-Bəs hardaydı?-Maşının kabinəsində.-Yaxşı,maşına niyə qoymuşdunuz? Buna nə ehtiyac vardı?-O xəncər mənə atamdan yadigardır.-Yalan deyir,yoldaş naçalnik,-deyə Musa mənim sözümü kəsib haray saldı.-Xəncər bunun əlində idi.Məxsusu götürmüşdü ki,binəva oğlanı öldürsün.Müstəntiq əlini stola çırpıb kişinin üstünə çığırdı:-Kəs! Soruşmamış banlama! Kişi büzüşdü.Müstəntiq yeşikdən üç xəncər çıxarıb,onun qabağına tutaraq acıqlı soruşdu:-Bu oğlanın Rövşəni vurmaq istədiyi xəncər hansı idi? Musa heç tərəddüd etmədən əlini uzadıb mənim əyri xəncərimi göstərdi.Mustəntıq sərt səslə ona dedı:-Çıx çöldə gözlə! Kişi belini əyib tələsik bayıra çıxandan sonra mən dedim:-Milis kapitanı məni həbs eləyəndən sonra xəncəri maşından götürüb! Müstəntiq acıqlı dedi:-Milis kapitanı da mənim kimi hökumət nümayəndəsidir.Mən iddia eləyə bilmərəm ki,sizin xəncərinizi Musaya o qəsdən qabaqca göstərib.Bunun üçün mənim əsasım yoxdur.Gənc müstəntiq bir qədər fikirləşəndən sonra məndən qəribə bir şey soruşdu:-Bu rayonda sizin nüfuzlu bir qohumunuzdan-zaddan yoxunuzdur? Mən gülümsədim:-Heç nüfuzsuzu da yoxdur.Müstəntiq acıqlandı:-İrişmək lazım deyil.Mən sizin xeyriniz üçün soruşuram.Mən ciddi dedim;-Nişanlımdan başqa heç kəsim yoxdur.-Yuxarılarda necə?-Yuxarı haradır?-Mərkəzdə.-Xeyr.Müstəntiq dərindən nəfəs alıb:-Yaxşı,-dedi,-hələlik bu qədər.Sonra zəngi basaraq içəri girən serjanta əmr etdi:-Apar məhbusu! O zaman təəccüb etmişdim ki,mənim nüfuzlu bir qohumumun olub-olmaması müstəntiqin nəyinə lazımdır? Sonra başa düşdüm ki,o bunu,doğrudan da,mənim xeyrimə soruşurmuş.Biz həyətə endikdə gördüm ki,Sarıköynək də,Sərvər,Zeynal,Eldar da oradadırlar.Sərvər soruşdu:-Nə oldu? Mən zarafatla cavab verdim:-Nə olacaq,sağlığımza mənə elə bir qurğu qurublar ki,dünya yaranandan bəri meydan sulayan şeytan özü də onu bacarmazdı.Üzügülər bir oğlan olan serjant dedi:-Müstəntiq yaxşı oğlandır.Ancaq pis yerdə ilişmisiniz,bu rayonda yoldaş Məcidovun bir sözü iki döyül.Əgər,günahın yoxsa,ehtiyatlı ol.Sarıköynək bərkdən səsləndi:-Heç bir günahı yoxdur! Sərvər onu sakit edərək mənə dedi:-Qorxma,Valeh! Ölkə Öz başına deyil.Əhvalat nə cür olub,heylə də de,nə bir kəlmə artır,nə də əskilt.-Nədən qorxacam?-deyə mən cavab verdim.-Qoy yoldaş Məcidov qorxsun ki,oğlunun cinayətini günahsız adamın üstünə yıxdılar.Serjant cəld ora-bura baxdı ki,görsün mənim sözlərimi eşidən yoxdur ki.Zeynal soruşdu:-Ustündə davaya düşdüyün o kişi yenə yalandan şahidlik elədi? Mən güldüm:-Uşaqsan.Gənc serjant günahkar səslə:-Bağışlayın,uşaqlar,-dedi,-getmək lazımdır.Məndən inciməyin.vəzifədir.Mən yoldaşlarımdan ayrılıb serjantla gedəndə kimə rast gəlsəm yaxşıdır?! Ceyranları maşınla qovub bağrıdalaq eləyən,mənim vurub suya saldığım həmin gödək,dazbaş kişiyə.O mənim milis qabağında getməyimi görəndə nəşə ilə gülüb:-Paho,xoş gördük,dost!-deyib serjantdan soruşdu.-Ə,Cumuş,bu xuliqanı hara aparırsan? Serjant təəccüblə bir kişiyə baxdı,bir mənə.Mən gödək kişiyə dedim:-Sənin o boş başın üçün,bu xuliqan sözünün üstündə,göyə də çıxsan,mənə cavab verəcəksən! Kişi serjantdan təkrar soruşdu:-Mən ölüm,bu neyləyib? Serjant dilxor halda cavab verdi:-Əşi,dustaq apardığım yerdə durub yolun ortasında sənə izahat verməyəcəm ki? Sonra dazbaş kişi mənə baxaraq,təkrar irişərək girdi yaxındakı məhkəmə idarəsinə.Serjant bu dəfə soyuqqanlılıqla məndən soruşdu:-Bu ət idarəsinin müdiri səni hardan tanıyır,xalaoğlu? Doğrusu,mənim də izahat verməyə həvəsim olmadığı üçün:-Aramızda bir əhvalat olmuşdu.-deməklə kifayətləndim.Serjant mənalı tərzdə əlavə etdi:-Prokurorun yaxın dostudur.Dinmədim.Bu gödək kişi yoldaş Məcidovun o yağlı təbəssümünü yadıma saldığı üçün mən ancaq nifrət,bir qəzəb hiss etdim.Bu kişini,Məcidovu bir sıçrayışda xirtdəkləyə bilmədiyim üçün hirsimdən boğulurdum.O tat Musadan isə sadəcə iyrənirdim.Əgər,onun ixtiyarını mənə versəydilər,ancaq üzünə tüpürərdim.ALDI SARIKÖYNƏK:Valehi həbsxanaya aparandan sonra mən,Sərvər,Zeynal,Eldar oturub xeyli fikirləşdik.Məlum məsələ idi ki,yoldaş Məcidovun bu tərəflərdə bir sözü iki deyildi.Zeynal dedi:-Gəlin,Rövşəni qorxudaq,deyək ki,biz bilirik ki,təqsir səndə olub.Ona görə də,əgər,köməkləşib Valehə iş verdirsəniz,sənin bir qulağını kəsib buraxacayıq.Sən də sübut eləyə bilməyəcəksən.Sərvər dedi:-Bundan bir şey çıxmaz.Yaxşısı budur gedək Camal müəllimlə məsləhətləşək Camal müəllim bizə diqqətlə qulaq asandan sonra:-Uşaqlar,-dedi,-mən də bilirəm ki,Valeh durduğu yerdə adamla dalaşan deyil.Sizin dediklərinizin də tamam doğru olduğuna şübhəm yoxdur.Valeh qızıl kimi oğlandır.Ancaq,düzü,çətin yerdə ilişmişik.Məcidov girməli kol deyil.Bu əhvalatı kim eşidirsə,deyir ki,yaman yerdə ilişmisiniz.Zeynal özündən çıxdı:-Əşi,bəs,nə təhər olsun?! Elə göz görə-görə oğlana iş versinlər?! İndi ki,yoldaş Məcidov o cür adam idi,niyə bizi onlara köməyə göndərirdiniz? Camal müəllim dərindən nəfəs ahb dedi:-Siz Sabir sovxozuna köməyə getmişdiniz.Zeynal qıpqırmızı pörtərək bərkdən dedi:-Bütün Sabir sovxozu yoldaş Məcidova işləyir! Keçmiş bəylər o qələti eləyə bilməzdi! Camal müəllim xeyli müddət dinmədi.Üzündən oxunurdu ki,o,ürəyində Zeynalın sözlərini boş şey hesab eləmir.Sonra:-Uşaqlar,-dedi,-hələlik hər tərəfə yayılmaq lazım deyil.Bu saat əsas məsələ birtəhər eləyib Valehi onların əlindən qurtarmaqdır.Mən düşündüm:«Onlar hardan peyda olublar? Niyə «onlar» belədirlər?!» Sonra Camal müəllim dedi:-Qoyun mən gedim bir Məcidovla danışım.«Üz üzdən utanar» deyiblər Biz dördümüz də Sabir sovxozuna gedən yolun qırağında dayanıb,Camal müəllimin qayıtmağını səbrsizliklə gözləyirdik.Fikirləşirdim ki,bəlkə yoldaş Məcidovun heç bu işdən xəbəri yoxdur? Bəlkə oğlu eləyir? Camal müəllimin «Volqa»sı gəlib yanımızda dayandı (Camal müəllim maşını həmişə özü sürürdü).O düşüb,kabinənin qapısını hirslə çırpıb gəldi.Biz heç vaxt Camal müəllimin əsəbiləşdiyini görməmişdik.O,kəskin ifadə ilə:-Uşaqlar,-dedi,-gərək elə adamın qapısına getməyəydik! Siqaret yandırıb bir qullab vurandan sonra sözünə davam etdi:-Getmişem idarəsinə,dedilər ki,bu gün yoldaş Məcidovun kefı yoxdur,evdədir.Getmişəm evinə,görmüşəm ki,rayondan gələn bir dostu ilə eyvanda oturub vedrədə buza qoyulmuş şampanski içir.-Əcəb kefi yoxmuş,-deyə Eldar güldü.-Əl-ayağa düşdü ki,əyləş,sərin şampanski iç! Dedim,mən içən deyiləra.Sonra onu kənara çəkib əhvalatı danışdım.Nə cavab versə yaxşıdır? Deyir,Camal,əgər,camaatın bu işdən xəbəri olmasaydı,öz oğlumun ağzına bir şülə vurardım,deyərdim,otur yerində.Ancaq o tat Musa köpəkoğlu gedib aləmə küy salıb ki,şofer gədə yoldaş Məcidovun oğlunu döyüb,bihörmət elədi.Özünün də üstünə xəncər çəkib öldürmək istəyirdi.Camal,indi sən özün fıkirləş,əgər,o şoferə cəza verilməsə,camaat məni sayarmı? Mən dövlətin bu qədər planını yerinə yetirə bilərəmmi? Mən dedim ki,deyirlər təqsir sənin oğlunda olub,o da cavab verdi ki,əşi,şahidi-sübutu var ki,o mənim gözümün ağı-qarası bir oğlumu vurub öldürmək istəyib.Mənim oğlum tələbədir.Tərbiyəli uşaqdır.Qərəz,nə qədər çək-çevir elədim,olmadı.Bir az sükutdan sonra Camal müəllim mənə dedi:-Sən darıxma,Sarıköynək,bir yol taparıq.Tikintidə işləyən köhnə fəhlələrin,tikinti rəisinin,hətta,mədən müdirinin verdikləri gözəl xasiyyətnamələrə baxmayaraq,rayon məhkəməsi Valehə düz üç il iş kəsdi.Üç il! Aman,bu adamlar cilddən-cildə girməyi necə bacarırlar! Özlərini müdafıə üçün necə yalanlar danışırlar! Necə alçalırlar! O uzunsaçlı oğlan quraşdırdığı yalanı necə utanıb-eləmədən danışırdı.Məhkəmə salonunda o gəlib yanımdan keçəndə «sən bu kişiliklə mənə eşq elan eləyirdin?» deyib üzünə tüpürməkdən özümü güclə saxladım.Mənə hamısından dəhşətli təsir eləyən tat Musanın hərəkəti idi.Kişi,zərrə qədər də olsun,vicdan əzabı çəkmirdi,o elə danışırdı ki,elə bil,bu alçaq yalanlar tamam təbii bir şey idi.Onun öyrədilmiş olduğunu,hər şeyi tütuquşu kimi əzbərlədiyini hamı hiss eləyirdi.Ah,o məhkəmə sədri! O,Valehlə elə mülayim,elə gülərüzlə danışırdı ki,elə bil oğlan onun əziz-xələfı imiş.Fikirləşirdim ki,yəqin bu sədr həqiqəti ortaya çıxarıb,Valehi azad eləyəcək.Axı,onun imkanı vardı.Axı,o,bu quraşdırılan yalanların üstünü aça bilərdi.Ancaq belə etmədi.Biz məhkəmə salonundan çıxanda,mən göz yaşlarımı udaraq:-Ürəyini qısma.Qoyma düşmən sevinsin!-dedim.Valehin mərd əlini əllərim arasında elə sıxdım ki,elə bil,bütün gücümü,qüvvətimi ona vermək istəyirdim.Axı,bizim bir-birimizə verməyə canımızdan başqa nəyimiz vardı ki.Məhkəmə salonundan çıxan cavanların mənim sözlərimdən çox mütəəssir olduqlarını hiss eləyirdim.Bu,ürəyimi kövrəldirdi.Ancaq ağlamırdım.O uzunsaç oğlan ağladığımı görsəydi,bu mənə ölümdən pis olardı.Gecə yataqxanada qızlar başıma yığılıb mənə təskinlik verəndə daha göz yaşlarımı saxlaya bilmədim.Ürəyim partlayırdı.Birdən,əti kəsilmiş kimi,elə ağladım,elə ağladım ki,rəfıqələrim də özlərini saxlaya bilməyib mənə qoşuldular.Hər axşam sevgilisi ilə gəzməyə gedən Kəklik görüşdən qayıdıb əhvalatı biləndə,«Ah səfeh,-dedi,-ağlamaqdan nə çıxar? Bizdən nə kömək lazımdı eləyək,oğlanı qurtaraq».Mən yanırdım.Məni yandıran o əclaf uzunsaçlının göz görə-görə xalqı çapıb talayan atasına arxalanıb,o vicdansız Musa kişi kimi adamları qorxudub,Valeh kimi oğlanı dustaq elətdirməyi idi! Məni bir də o yandırırdı ki,Valeh iyirmi beş gün səhərdən axşamacan yayın bu istisində,tozun-torpağın içində daş-qum daşıyıb həvəslə kömək elədiyi halda,Sabir sovxozunun direktoru onu o cür şərə salıb tutdurdu Səhər işdən icazə alıb Valehə yemək aparanda hərnin cavan serjant dedi ki,sabah Valehi göndərirlər islah əmək koloniyalarından birinə.Mən dərhal qəsəbəyə qayıdıb,Valehin alt paltarlarını yuyub ütülədim.Altı ədəd yaxşı əl sabunu,diş pastası,təzə diş fırçası,üç ədəd məhraba,altı ədəd cib dəsmalı,dörd ədəd corab,bir dəst üst paltarı qoydum.Çörək,yumurta soyutması,pendir,təmizlənmiş baş soğan tədarük elədim.Sonra bunların hamısını balaca bir çantaya yığıb Sərvərlə birlikdə apardıq.Bizə görüş verdilər.Valeh gülə-gülə çıxıb qabağımıza yeridi.Ağlamamaq üçün dodağımı dişlədim,onun əlindən bərk-bərk tutaraq,bir neçə saniyə susmuş halda dayandım.Sonra nəfəsimi dərib:-Valeh,-dedim,-əgər,məni istəyirsənsə,zərrə qədər ürəyini qısma! Qısma ürəyini!-Dəlisən nədir?!-deyə Valeh gülümsədi.Mən onun ürəyini qısmayacağına inanıb,coşqunluqla üzündən öpdüm.O,eyni arxayın,zarafatyana ifadə ilə dedi:-Mən sarıdan nigaran olma,Sarışka.Sən qəm çəkmə.Fikir eləmə.Biz yenə də görüşəcəyik.-Əlbəttə,görüşəcəyik! Fələk də bizi bir-birimizdən ayıra bilməz!-deyə göz yaşlarımı udaraq həyəcanla səsləndim.Sərvər dedi:-Ay Sarıköynək,Valeh doğru deyir,sən özün ürəyini qısma.Valehə heç nə olmayacaq.Biz o qədər isti-soyuq görmüşük ki.Valeh,Sərvərə dedi:-Siz ancaq Sarıköynəkdən muğayat olun! Sərvər,Valehə yaxınlaşıb,köynəyinin cibinə nə isə qoydu.Valeh köynəyinin cibinə qoyulmuş pulu çıxararaq,təkrar Sərvərə uzadıb:-Özümdə pul var,-dedi.Ancaq Sərvər onun əlini geri qaytarıb:-Bilirik,varındır,-dedi.-Bunu da mən verirəm.Lazımın olar.Tez-tez gəlib sənə baş çəkəcəyik.Görüş vaxtımız qurtaranda mən Valehin boynuna sarıldım.Bir an mənə elə gəldi ki,onu mənim əlimdən zorla dartıb alırlar! Bizi bir-birimizdən zorla ayırırlar.Mən istədim gücüm çatdıqca qışqırıb,«Yox!» deyim və öz ahımla yeri-göyü titrədim.Ancaq qışqırmadım.Ağzımı bərk-bərk Valehin sinəsinə yapışdırıb susdum.Mən elə bilirdim ki,bu anda Məcidovun uzunsaçlı oğlu haradasa dayanıb bizə tamaşa eləyir.Mən demək istəyirdim ki,Valeh,sən igidsən! Qoca nənəm deyərdi ki,igidin başı qalda gərək.Onu da bilirəm ki,sənin kimi igidin başı nahaq yerə qalda olmaz.Axı,sən haradan biləydin ki,üstündə davaya düşdüyün o kişi bu qədər alçaq imiş? Əgər,büsəydim ki,sən o yaşda kişinin döyüldüyünü görüb,onu müdafıə eləməmisən,bəlkə də,səni heç istəməzdim! Yox! Allah eləməsin ki,sən belə olaydın! Yox,min dəfə yox! Sənin mərdliyin mənim üçün dünyanın bütün var-dövlətindən əzizdir,qiymətlidir.Sənin bir dırnağını Məcidovun oğlu kimi min oğlana dəyişmərəm.Ona görə də,qoy düşmən sevinməsin! Lap bir-iki saniyənin içində fıkrimdən gəlib keçən bu sözlərin heç birini Valehə demədim.Qoy mənim nişanlım bu çətin ayrılıqda da mətinliyini saxlasın.O,bir əli ilə mənim qolumdan tutub,o birini də usdufca kürəyimə qoyaraq (mən onun mərd əlinin kürəyimə toxunuşundan duyduğum ani hissləri dünyanın heç nəyinə dəyişməzdim!),ciddi ifadə ilə dedi:-Sarışka,möhkəm ol.Görünür,həyatda belə şeylər də olurmuş 0 gecəm çox əzablı keçdi.Gözlərimi yuma bilmədim.«Üç il! Üç il! » deyərək,öz-özümə təkrar edirdim.Şüursuz təkrar edirdim.Heç bir şey haqqında düşünə bidmirdim.Elə bil ki,bütün fıkirlərim,hisslərim yox olmuşdu.Başındakı üç cüt-bir tək tükü səliqə ilə yana darıyıb,ləzzətlə gülümsəyən,özünü Valehə,guya,dost göstərən məhkəmə sədri,yaltaqlıqdan üzü qırış-qırış olmuş tat Musa,adını kişi qoyan o əclaf uzunsaçlı gözümün qabağından keçirdi.Mən bu adamlara heç bir şey eləyə bilmədiyim üçün,Valehin bu ağ böhtandan qurtarmağına kömək eləyə bilmədiyim üçün kinimdən,qəzəbimdən boğulurdum.Gündüz Sərvərə dedim ki,gedib bir bıçaq alıb sancacağam o uzunsaçlı əclafın ürəyinin başına!-Sərvərin mənə acığı tutdu:-Axmaqlama,-dedi,-heylə fıkirləri başından çıxart.Valehi də,özünü də bədbəxt eləyərsən.-Bəs,mən nə edim?! Nə?! Nə?! Qalxıb çarpayımda oturdum.Gündüz işləyib yorulmuş qızlar şirin-şirin yatırdılar.Pəncərədən dan üzünün gümüş dumanı içində işıldayan çayı gördüm.Çayın qırağındakı o mağaramızı xatırladım.Yağışlı,qarlı günlərdə Valehlə gedib saatlarca öz gələcəyimizdən,toyumuz üçün alacağımız şeylərdən şirin-şirin söhbət elədiyimiz mağaramızı.Mən qızları oyatmamaq üçün ağzımı yastığa qapayıb ağladım.Ağladım.Elə bil ki,ağladıqca fıkirlərim,hisslərim özümə qayıdırdı.Neçə ildə birinci dəfə ata-ana həsrəti duydum.Birinci dəfə özümü kimsəsiz,yetim bir qız kimi hiss elədim.Bu hissin təsiri altında da yuxuya getdim.Yuxuda gördüm ki,mən tək-tənha bizim mağaramıza tərəf gedirəm.Birdən gördüm ki,Valeh gülə-gülə o yandan bəri gəlir qabağıma.Deyir,Sarışka,hara? Mən də ona sarılıb elə ağlayıram,elə ağlayıram,əti kəsilmiş kimi.Səhər bu yuxumu heç kəsə,hətta,yoldaşlarıma da demədim.Lap uşaqlıqda qoca nənəmdən eşitmişdim ki,yuxuda ağlamaq ayıqlıqda sevinməkdi! Nənəm onu da demişdi ki,yuxunu danışsan,hikmətdən düşər.Mən də bu yuxumu çox qiymətli bir sirr kimi ürəyimdə gizlədim.Sonra Sərvərlə mən rayon mərkəzinə gedib,tanınmış bir vəkil tapıb,Ali məhkəmənin ünvanına ətraflı bir ərizə yazdırdıq.Ərizədə göstərdik ki,işə düzgün baxılmayıb.Ona görə də,tələb edirik yenidən baxılsın Fasilədə Camal müəllim aşxanaya girdiyi zaman Valeh barədə fəhlələr arasında qızğın söhbət gedirdi.Qoca bənna Qədim kişi deyirdi:-Məhkəmənin işə necə baxdığını deyə bilmərəm,ancaq,düzü,uşaqlar,mən Valehə verilən ittihama inanmıram.-Biz də inanmırıq!-deyə fəhlələr bunu gözləyirlərmiş kimi yerbəyerdən səsləndilər.Usta dedi:-Mən heç vaxt görməmişəm ki,Valeh ya işində,ya yoldaşları arasında şuluqluq eləsin.Səməndər adlı cavan xarrat da ustanın sözünü təsdiq eləyib əlavə etdi:-Valeh durduğu yerdə adamla dalaşan deyil.Cavan qaynaqçı Muradxan həyəcanla ayağa qalxdı:-Düzdür! Düzdür! Ay yoldaşlar! Mən özüm Məcidovun kəndindənəm,min faiz inanıram ki,təqsir onun oğlunda olub,qudurğanın biridir.«Jiquli»ni qoyub,«VoIqa»ya minir,«Volqa»nı qoyub,kəhərə minir.Peşəsi də xalqın qız-gəlininə söz atmaq,sataşmaqdı.İndi nə olsun ki,yoldaş Məcidovun oğludur?! Biz tələb edirik ki,o işə təzədən baxılsın!-Təzədən baxılsın!-Təzədən baxılsın,-deyə hamı bir ağızdan təsdiq etdi.Sabir sovxozundan olan həmin Muradxan dedi:-Ancaq biz tələb eləyirik bu dəfə işə ayrı rayonun məhkəməsi baxsın! Camal müəllim:-Yaxşı,uşaqlar,-dedi,-onda icazə verin,mən hamımızın adından Ali məhkəməyə bir məktub yazım.Xahiş eləyək ki,Valehin işinə təzədən ayn rayonda baxılsın.-Xahiş nə üçün?-deyə Zeynal yerindən dilləndi.-Biz tələb edirik! Camal müəllim dedi:-Bizim xahişimiz elə tələb deməkdir Xasiyyətnamə ilə tikinti kollektivinin məktubu hazır olandan sonra Sərvər dedi:-Bunları poçta salmaqdansa,yaxşı olar ki,birimiz götürüb getsin Bakıya.Mən dərhal dedim:-Ərizəni özüm aparmaq istəyirəm! Bilmirəm bunu deyəndə mənim üzüm necə ifadə aldı? Səsim necə çıxdı? Qısa sükutdan sonra Sərvər:-Nə olar,-dedi.-Qoy Sarıköynək özü getsin.Valehlə də görüşər.Zeynal dedi:-Bəlkə bizim birimiz də Sarıköynəklə gedək? Mən deditn:-Lazım deyil.Sərvər dedi:-Lazım olsa,Sarıköynək Bakıdan zəng eləyər Səhəri gün aşxanada aşpaz köməkçisi işləyən Gülsüm xalagilə gedib,Valeh üçün əyirdək,yağlı fəsəli bişirdim.İki kilo qoyun əti alıb qovurdum.Pendir aldım.Tər xiyar aldım.Hamısını səliqə ilə bir çantaya yığdım.Axşam saat yeddidə Sərvər öz maşınında məni dəmiryol stansiyasına apardı.Şəhərə səhər tezdən düşmək üçün avtobusla yox,qatarla getməyi münasib bildim.Bu balaca yarımstansiyada qatar cəmi dörd dəqiqə dayanırdı.Kassada bilet olmadı.Dedilər ki,geridəki stansiyalarda yerlərin hamısı satılıb.Qatar da gəlib haqladı.Sərvər aşağı-yuxarı yüyürüb vaqonların qapısında görünən bələdçilərlə danışdı,yer olmadı.Gördüm ki,bir vaqonun qabağında ortaboylu,dolubədənli bir bələdçi qadın dayanıb.Elə birdən-birə arvada qanım qaynadı.Ona yaxınlaşıb:-Axşamınız xeyir,-dedim.Qadın da:-Axşamınız xeyir,-deyib maraqla mənə baxdı.Mən tərəddüd etmədən dedim:-Vacib iş üçün Bakıya gedəsiyəm,bilet yoxdur,bəlkə məni birtəhər özünüzlə aparasınız? Qadın xəfıfcə gülümsəyib başını buladı.-Yaman pis oldu,-deyə ümidsiz halda səsləndim.Qadın soruşdu:-Nə vacib işdir ki?-Bilirsiniz,nişanlımı şərə salıb tutublar,indi Bakıya şikayətə gedirəm.-Nişanlın tələbədir?-Xeyr,fəhlədir.Özüm də fəhləyəm.-Oğlanın qardaşı-zadı yoxdur ki,sən gedirsən?-Xeyr,nə onun,nə də mənim heç kəsimiz yoxdur.Yemək də hazırlamışam,qalıb xarab olacaq.Bu zaman zəng vuruldu.Mən naəlac halda çantamı götürüb uzaqlaşmaq istəyirdim ki,qadın dedi:-Çıx vaqona.Mən cəld vaqona qalxdım.Əlimdə çanta pilləkənin başında dayandım,xeyli aralıda yoğun bələdçi kişini dilə tutan Sərvəri səslədim.Sərvər sevinə-sevinə yüyürüb gəldi:-Deyəsən yer düzəldi? Mən başımla təsdiq edərək:-Xudahafiz!-dedim.Qatar tərpəndi.Sərvər yerdən mənə əl eləyə-eləyə qışqırdı:-Çatan kimi teleqram vur! Qadın məni bələdçilərin kupesinə apardı.İçəri girəndən sonra soruşdum:-Bəs,bilet məsələsini neyləyəcəyik? Arvad paltarını dəyişə-dəyişə:-Sən,-dedi,-o barədə narahat olma.Mən nəzarətçidən xahiş edərəm,bir söz deməz.0,qıyqacını başına örtəndən sonra mehriban səslə soruşdu:-Sənin neçə yaşın var? Dedim:-On səkkizə keçmişəm.-Bəs,nişanlın neçə yaşındadır?-On səkkiz.Məndən beş-altı ay böyükdür.-Tikintidə nə iş görürsünüz?-Mən qaldırıcı kranda işləyirəm,nişanlım da şoferdir.Sonra arvad dedi:-Mənim adım Ceyrandır.Sənin adın nədir?-Sarıköynək.Qadın gülümsədi:-Nə qəribə adın var.Gərək ki,bülbülün cinsinə «sarıköynək» deyirlər.-Bəli.Ceyran xala iri samovarı qaynadıb çay dəmlədi.Stəkanları qaynar suda yuyub sildi,yanlarına çay qaşığı qoydu.-İcazə verin,-dedim,— mən də kömək eləyim.-Sən qonaqsan,-dedi,-otur,istəyirsən paltarını dəyiş.Çantadan xalat çıxarıb geydim.Yumşaq vaqon adamla dolu idi.Sərnişinlərin çoxu da Ceyran xalanı tanıyırdı.Biri gəlib konserv qutusu açan istəyirdi,biri şüşə ağzı açan.Arvadın yaraşıqlı,xoş sifəti,xanım-xatın hərəkəti xoşuma gəlirdi.Drnaqları,əlləri gül kimi təmiz idi.O,sərnişinlərə çay verib qurtarandan sonra lap zorla boş stəkanları əlindən alıb:-Bu dəfə mən yuyub təmizləyəcəyəm,-dedim.İşsiz otura bilmirəm.O daha bir söz demədi,kııpedə oturub papiros yandırdı.Mən stəkanları tərtəmiz yuyub sildim.Samovarın başına su tökdüm.Yan-yörəsinə dağılmış suyu sildim.Sonra gedib Ceyran xalanın yanında oturdum.O,papirosundan bir-iki qullab alandan sonra soruşdu:-Nişanhnı nə üste dolaşdırıblar? Dərd məni öldürürdü.Əhvalatı olduğıı kimi,nə vardı,hamısını danışdım,fəhlələrin,Camal müəllimin verdiyi kağızlaır çıxarıb göstərdim.Ceyran xala başını buladı:-Görürsən.Kim deyər ki,bizdə də belə işlər olur? Mən sənə inanıram,qızım.Sərnişinlər yatandan sonra da xeyli söhbət elədik.Mən Valehlə öz tərcümeyi-halımızı danışdım.Ceyran xala da özü haqda bəzi şeylər danışdı.Ərini çox istəyirmiş.Əvvəllər əri də onu istəyirmiş.Ancaq neyləyəsən ki,evləndiklərindən iki il sonra oğlan başqa bir qadına aşiq olaraq,Ceyran xaladan ayrılıb gedib.Ceyran xala onu pisliklə xatırlamırdı,deyirdi:-Qızıl kimi oğlan idi.Zavodda başına and içirdilər.Özü çilingər idi.Amma mühəndisdən az bilmirdi.Mən soruşdıım:-Sonra ərə getmədiniz?-Ayrılandan dörd il sonra ərə getdim.Ancaq tez də ayrıldıq.Baxıb gördüm ki,hamısı birdir.Cavaddan sonra heç kəsə ürəyim yapışmayacaq.Ona görə də daha ərə getmədim.İlk oxun daşa dəyəndən sonra istəyir qeyrisi pərvanə olub başına dolansm,əvvəlkinin yerini vermir.Ceyran xala susub papiros yandırdı:-Mən ikiüzlülüyü,aldatmağı sevmirəm.Elə ona görə də daha ərə getmədim.Bəlkə ayrısı gedərdi,mən getmədim.İşləyib qızımı böyütdüm.Oxutdum.-İndi haradadı qızınız?-Daşkəsəndə olur,fransız dili müəlliməsidir.Əri də mühəndisdir.Arvad gülümsəyib əlavə etdi:-Bir oğulları da var.Birlikdə şam eləyəndən sonra o mənə:-Sən yat,-dedi,-mənim hələ növbəm qurtarmayıb.Mən yatağa uzandım.«İlk oxum daşa dəyəndən sonra.» Bu çox ağır sözdür.Bu,heç bir zaman mənim ağlıma gəlməmişdi ki,biz də ayrıla bilərik.Valehlə mənim birlikdə keçirdiyimiz həyatın sonu yox idi.Bizim üçün gecə-gündüz yox idi.Bəlkə də,buna görə,hələ indiyə qədər yurd-yuvamızın olmamağı bizi narahat eləmirdi.Narahat eləmirdi demək də düz olmaz.Demək istəyirəm ki,biz özümüzü yoxsul,pəjmürdə hesab eləmirdik.Mən bilmirəm yoldaş Məcidovun uzunsaçlı oğlu özünü nə hesab edirdi? Ancaq mənim gözümdə Valeh ondan on dəfə artıq olmaqdan başqa,ondan sanballı idi.Mən bu böyük dünyanı Valehsiz ağlıma gətirə bilmirdim.Ancaq mənə elə gəlirdi ki,dünya min nəfər Rövşən kimisini itirsə,veciınə olmaz.Deyə bilərsiniz ki,«sən Valehi sevirsən,əlbəttə,ona görə sənə heylə gəlir».Mən də istərdim siz inanasınız ki,Valehi mənim gözümdə,qəlbimdə bu qədər yüksəldən təkcə ona olan istəyim,sevgim deyildi.Burada,nə isə,məndən asılı olmayan,mənim anlaya bilmədiyim başqa bir sirr vardı.Bir dəfə biz Bakıdan gələn opera artistlərinin oynadıqları «Leyli və Məcnun»a baxırdıq.Tamaşadan sonra çox zarafatcıl,məzəli bir qız olan yoldaşımız Kəklik dedi:-Heç bilmirəm Leyli,başında quşlar yuva salan bu Məcnunda nə görmüşdü.İbn-Səlamda oturmurdu ki,gündə ona platforma tufli,xəz dublyonka alsın.Biz də gülüşdük.Kəklik indi gəzdiyi oğlanı,bənna Yusifı sevəndən sonra həmişə söz düşəndə deyir:-Yusifin bir gülüşünü dünyalara dəyişmərəm,nə olsun ki,kasıb oğlandı,heç nəyi yoxdu.Valehlə keçən günlərimiz indi mənə bir yuxu kimi gəlirdi.Həyəcanla,qorxu ilə düşünürdüm ki,görəsən,o günlər bir də geri qa-yıdacaqmı? Bu anlarda mən Valehlə çayın qırağındakı mağaramızda bir-birimizə sarınıb sərbəst oturmaqdan savayı dünyadan heç nə istəməzdim.Heç ev-eşik də istəməzdim.Ancaq azad olaydıq.Azad! Azad! Bizim yerlərdə sığırçın,bülbül çox olur.Əvvəllər,mən Valehlə çayın bu tərəfındəki yabanı yasəmənlikdə gəzəndə heç o quşlarm pırıltı ilə ora-bura uçmalarına,istədikləri ağaca qonub,kefləri istədiyi qədər oxumalarına fıkir verməzdim.İndi isə.İndi isə,onlara baxanda ürəyim kövrəlirdi.Valehin dustaq olmağı gözümün qabağına gəlir,məni qəm-qüssə basırdı.Deyirəm,nə olardı,biz də bu quşlar kimi qanadlı olaydıq.İstədiyimiz yerə uçaydıq.Lap gedib insan ayağı dəyməyən meşələrdə,alınmaz qalalara bənzəyən sərt qayalı,sıldırımlı dağlarda olaydıq.O zaman yoldaş Məcidov da Valehi nahaqdan tutdurub dustaq elətdirə bilməzdi.Mən inanıram ki,Valehin heç bir günahı yoxdur.Bəs,dünya elə haqsızlığa necə dözür ki,o cür oğlanı tuturlar? Üç il! Üç il! Qatar hərəkət etdikcə,təkərlər relslərə dəyib taqqıldadıqca,elə bil,kim isə eyni dəmir soyuqluğu ilə,eyni dəmir saymazlığı ilə bu sözləri hey təkrar edirdi.Elə bil ki,Valehlə mənim bir zaman dəryalar kimi dərin bir hisslə sevdiyimiz bu həyatda indi soyuq dəmir tıqqıltısı kimi hey təkrar olunan bu qorxunc səslərdən başqa heç nə yoxdur! Qazamat.Mən ilk dəfə bu sözü aşıqların Qaçaq Nəbi haqqında oxuduqları mahnıda eşitmişdim.Aynalı tüfəngi ata bilmirəm,Qazamat istidir yata bilmirəm.Mənim bu günümdə gələsən,Nəbi,Qazamat dalını dələsən,Nəbi! Qaranlıqda tez-tez görünən stansiya işıqları məni bu mürgü aləmindən təkrar qorxulu real həyata qaytardı.Oh! bu zil qaranlıqdan süzülüb gələn işıqlar.Oradan eşidilən səslər.Nə üçün onlar bu qədər soyuq,bu qədər biganədirlər? Mən heç əvvəllər dünyada belə cansıxıcı işıqlar,belə yad,soyuq insan səsləri olduğunun fərqinə varmamışdım.Sən indi haradasan,Valeh?! Yuxudasanmı,Valeh?! Yoxsa,sən də mənim kimi soyuq işıqlar görursən.Yoxsa,sən də mənim kimi bu cür yad,bu cür buzlu insan səsləri eşidirsən?! Yat,Valeh.Yat,qurban olum.Elə bilmə ki,təksən! Mən varam.Sərvər var,Zeynal var,Eldar var.Sən bircə görsəydin ki,o biri yoldaşlarımız da səni necə müdafiə edirdilər.Biz atasız,anasız,qohum-əqrəbasız olsaq da,tək deyilik,Valeh.Yat,iki gözüm.Mən bilirəm ki,sən harada olsan,oranın yaraşığı,isti işığısan.Qatar Bakıya çatanda mən şeylərimi götürüb,Ceyran xala ilə xudahafizləşdim.O,ünvanını verib:-Bax,-dedi,-bizə gələrsən.Danışarsan görək nişanlının işi necə oldu.-Çox sağ olun,-dedim,-sizi görməyə mütləq gələcəyəm.-Gözləyəcəyəm.Darıxma.Taksiyə minib «Azərbaycan» mehmanxanasına getdim.Növbətçi arvad heç üzümə baxmadan dedi:-Yerimiz yoxdur.Mən dedim:-Dustaq işi üçün gəlmişəm.Bakıda qohumumuz yoxdur.Mümkünsə,yer düzəldin.Arvad üzümə çımxırdı:-Niyə başa düşmürsən? Dedim ki,yerimiz yoxdur.Orada skamyada oturub nə isə gözləyən yaşlı bir kişi birdən ayağa qalxıb növbətçi arvada yaxınlaşaraq,qəribə,amiranə bir ifadə ilə ona dedi:-Uşağa yer ver,ay qız!-Yer yoxdur!-deyə arvad üzünü yana çevirib,ağızucu cavab verdi.Kişi təmkinini pozmayıb,eyni sakit,sərt ifadə ilə dedi:-Yer var! İndicə pasportun arasına bir beşlik qoyub sənə verən şlyapalı kişiyə dedin ki,get bir saatdan sonra gəl.Arvad kişiyə istehzalı,arxayın bir nəzər salıb:-Bilməmişdik,-dedi,-səni bura şpion qoyublar.Kişi sakit,sərt ifadə ilə dedi:-Mən şpion deyiləm,sözünü geri götür!-Əşi,sən Allah,baş-beynimi aparma.Qoy işimizi görək,-deyə arvad iri dəftəri açıb qabağına qoydu.Kişi cibindən balaca bir kitabça çıxarıb arvada göstərərək dedi:-Hökumət adından tələb edirəm,sözünü geri götür! Kişinin uzatdığı kitabçam görəndə,arvadın rəngi ağappaq oldu.(Kişi deputat imiş.)Cəld ayağa qalxıb,acınacaqlı bir yalvarışla:-Bağışlayın,-dedi,-min dəfə üzr istəyirəm.Kişi eyni təmkinlə dedi:-İndi üzr istəyirsən,mən gedəndən sonra belə əlsiz-ayaqsızları görəndə (mənə işarə elədi),yenə də cəllada dönəcəksən.Şikayət dəftərini gətir bura!-And içirəm,bir də heylə qələt eləmərəm.-Sənə dedim ki,şikayət dəftərini gətir bura!-Dörd uşağım var.Dul arvadam.Mənim başımı kəsməyin,-deyə arvad hönkürtü ilə ağladı.Kişi nifrətlə üzünü çevirib,qapıya tərəf yönəldi.Sonra birdən ayaq saxlayıb,arvada dedi:-O uşağa otaq ver.-Baş üstə,baş üstə! Kişi çıxdı.Arvad məndən soruşdu:-Necə yer istəyirsən?-Bir nəfərlik otaq.Arvad tələsik otağın nömrəsini yazıb verdi.Mən otağın pulundan əlavə ona bir manat artıq verdim.O,üzümə baxmadan manatı stolun üstünə qoyııb,zəif səslə dedi:-Lazım deyil.Arvad yenidən ağlayıb əlləri ilə üzünü örtərək stula oturdu.Mən manatı götürməyib,üçüncü mərtəbəyə qalxdım.Arvadın hərəkəti məni lap dilxor eləmişdi.Paltarımı dəyişib əl-üzümü yuyandan sonra,Valehə gətirdiyim yemək şeylərini götürüb getdim.Orada mənə dedilər ki,bu gün görüş günü deyil.Nə qədər ora-bura qaçdım,olmadı.Şeyləri növbətçiyə verib gözlədim.Bir azdan sonra Valehdən cavab aldım.O balaca kağız parçasının üstündə yazmışdı:«Çox sağ ol,Sarıköynək.Məndən nigaran olma.Özün bilirsən ki,mən mum kimi əriyən deyiləm.Sabah görüş günüdür.Sən özündən muğayat ol.Darıxma».Mən trolleybusa qalxıb,azad adamlar içinə daxil olanda,Valehin o soyuq divarlar arasında haqsız yerə dustaq olmağı məni bir də təzədən yandırıb cızdağımı çıxartdı.Trolleybus şəhərə daxil olan kimi düşüb birbaş Ali məhkəməyə yüyürdüm.Böyük stolun arxasında oturan ortayaşlı kişi məni diqqətlə dinlədikdən sonra gətirdiyim ərizəni,kağızları ahb nəzərdən keçirdi.Sonra mülayim ifadə ilə dedi:-Yaxşı,qızım,sən get tikintiyə,ərizənə cavab gələr.Yerimden tərpənmədim,elə bil ki,kişinin sözlərindəki qeyri-müəyyənlik bütün damarlarımı boşaltdı.Bütün gücüm canımdan çıxdı.Mən əlacsız halda dedim:-Sizdən xahiş edirəm,çox xahiş edirəm,bizim ərizəmizə tez baxılsın.Mən cavab almamış gedə bilməyəcəyəm.Kişi bir neçə saniyə mənə diqqətlə baxandan sonra Ceyran xalanın vaqonda verdiyi sualı verdi:-Niyə oğlanın işi üçün məhz sən gəlmisən? Atadan,qardaşdan bir kəsi yoxdur onun?-Xeyr.Məndən başqa heç kəsi yoxdur! Kişi bu dəfə lap mehriban ifadə ilə soruşdu:-Yaxşı,neçə gün gözləyə bilərsən?-Nə qədər tez olsa,o qədər yaxşıdır.Tikintidən üç-dörd günlüyə buraxıblar.-Yaxşı,iki gündən sonra gəlib cavab alarsan.Özün də qorxma.Əgər,nişanlının təqsiri yoxdursa,heç kəs onu həbsxanada saxlaya bilməz.Kişinin mülayim rəftarı,sözləri məni həyəcanlandırdı.-Bilirsiniz,o yoldaş Məcidov.-nə isə demək istədim.Ancaq qəhər məni boğduğu üçün cümləni tamamlaya bilmədim.Kişi nə demək istədiyimi başa düşüb:-Get,qızım,-dedi,-əgər,Məcidovun özünün bu işdə zərrə qədər günahı olsa,cavab verəcəkdir.Ölkə özbaşına deyil.-Çox sağ olun.Mən çıxmaq istəyəndə soruşdu:-Burada qalmağa yerin-yurdun varmı?-Bəli,var.-Yaxşı,get.Küçəyə çıxanda hiss elədim ki,axşam vaqonda Ceyran xala ilə yediyimin üstündəyəm.Dalda küçələrin birindəki kafeyə girərək,qayğanaqla bir stəkan kofe gətirtdim.Sonra kafedən çıxaraq,iti addımlarla mehmanxanaya gəldim.Mən nə mağazalara,nə muzeyə,nə kinoteatrlara,heç yerə getmək istəmirdim Yol uzunu özümü Valehə mümkün qədər gümrah göstərməyə hazırlayırdım.Valeh məni qızılquş balası kimi qarşıladı.Gülə-gülə,zarafatlaşa-zarafatlaşa:-Sarıköynək,vallah,Əflatunsan.Buraları necə gəlib tapdın?-0 məni öpmədi.Adamların yanında o mənim əlimdən tutmağı da xoşlamazdı.Amma mən heç nəyə baxmayıb onun boynuna sarıldım.Amma ağlamadım.Özümü saxladım.O,uşaqların hamısını,Camal müəllimi soruşdu.Mən də Camal müəllimin onun haqqında verdiyi xasiyyətnaməni,fəhlələrin məktubunu,necə ərizə yazdırdığımızı,yolda Ceyran xala ilə tanış olmağımı,Ali məhkəmədəki böyük vəzifəli kişinin məni necə yaxşı qəbul etdiyini bir-bir danışdım Səhəri gün Ali məhkəmədə mənə bildirdilər ki,iş yenidən istintaq üçün respublika prokurorluğuna göndərilmişdir.Mən oradan birbaş qaçdım respublika prokurorluğuna.Öyrəndim ki,Valehin işini tapşırıblar müstəntiq Yusifova.Ortayaşlı,dolubədənli,çəhrayısifət bir adam olan bu müstəntiq də məni çox mehribanlıqla qarşıladı.Ancaq dərhal hiss elədim ki,bu mehribanlıq srağagün Ali məhkəmədə məni qəbul eləyən yüksək vəzifəli kişinin mehribanlığından deyil; hiss elədim ki,Yusifov bir anın içində mənirn bütün bədənimi,üz-gözümü nəzərdən keçirdi.Bu andan da göy gözləri aramsız gülümsəməyə başladı.Mənim harada oxuduğumu,nə iş gördüyümü,Valehi nə vaxtdan tanıdığımı nöqtə-bənöqtə xəbər aldı.Sonra gözləri gülə-gülə soruşdu:-O oğlanla nə vaxt nişanlanmısınız?-On altı yaşımızdan.-Nə tez?-deyə o gülüb,bir az aralıda oturan,nə vəzifədə olduğunu bilmədiyim kişiyə baxdı.Sonra yenə də gozləri gülə-gülə soruşdu:-Deyirsiniz qohum-əqrəbanız yoxdur,bəs,sizi kim nişanladı? Doğrusu,onun bu sual-cavabından dilxor oldum.-Bəyəm,-dedim,-ata-anası,qohumu olmayanlar nişanlanmırlar? 0,bir anlığa ciddiləşdi.Ancaq mən bu bir anda onun göy gözlərinin dərinliyində,nə isə,qəddar,amansız bir şey hiss elədim.Sonra o,yenə də gözləri ilə gülə-gülə dedi:-Mən işlə hələ tamam tanış olmamışam.Sabah gəlin,bəlkə sizdən də bəzi şeyləri soruşmaq lazım oldu.-Baş üstə,-dedim,-ancaq,yoldaş Yusifov,xahiş edirəm işə mümkün qədər tez baxasınız.O güldü:-Nişanlınız sarıdan darıxırsınız?-Mən işdən üç-dörd günlüyə icazə almışam.-O barədə narahat olmayın.Nə qədər ləngisəniz,kağız verərik.Burada hara düşmüsünüz?-Mehmanxanaya.-Hansı mehmanxanaya?-«Azərbaycan»a.-Kiminlə?-Tək.-Biradamlıq otaqdasınız?-Bəli.Bu suallar mənə birtəhər görünsə də,fikirləşdim,yəqin müstəntiqin bunları da bilməsi lazımdır ki,soruşur Səhəri gün o elə geyinmişdi ki,elə bil,toya,konsertə gedəcəkdi.Hiss olunurdu ki,dəlləkxanadan təzə çıxıb.Özündən də dəbdə olan fransız ətrinin iyi gəlirdi.(Kişilərin ətirlənməsindən xoşum gəlməzdi.)O,iş barədə məni sorğu-suala tutmağa başladı.Mən də Məcidovun oğlu ilə aramızda olan söhbəti,onun təklifini olduğu kimi danışdım.Sonra Yusifov,Valehlə mənim münasibətimizə keçərək yenə də gözləri gülə-gülə soruşdu:-Siz Valehlə nə vaxtdan yaşamağa başlamısınız?-Biz Valehlə lap balacalıqdan,yeddi-səkkiz yaşımızdan bir yerdə yaşamışıq.Omıncu sinfə qədər,uşaq evində.-0 cür yaşamağı soruşmuram,-deyə o,sözümü kəsdi.Mən bu anda yenə onun göy gözlərində o amansız qəddarlığı duydum.-Nə vaxtdan onunla əlaqədəsiniz?-Mən sizə dedim ki,yeddi-səkkiz yaşından.-Necə yəni yeddi-səkkiz yaşından? Mən cinsi əlaqəni soruşuram.Mən qıpqırmızı olduğumu hiss edərək:-Ayıb deyil,-dedim,-belə şey soruşursunuz? 0,yenə də gözləri ilə gülə-gülə:-İstintaqda heç bir sual ayıb deyil,-dedi,-lazım olmasaydı,soruşmazdım.Təkrar edirəm,siz nə vaxtdan Valehlə cinsi əlaqəyə başlamısınız? Bir xeyli susandan sonra onun üzünə baxmadan cavab verdim:-Mən bakirə qızam.0,gülə-gülə dedi:-Mən səni həkimə göndərə bilərəm!-Hara göndərirsiniz,göndərin!-Bu dəfə mən acığımı güclə boğaraq cavab verdim.O dedi:-Yaxşı.sənə inanıram.Sonra gülən gözlərini bütün bədənimdə gəzdirərək,qəribə bir ifadə ilə əlavə etdi:-Ayrı adam inanmaya da bilər.Siz belə gözəl,müasir bir qızsınız.Bu saat mənim bütün fıkrim,xəyalım,bütün varlığım,bütün ürəyim ancaq Valehlə məşğul idi.Mən müstəntiqə dedim:-Siz mənə də,Valehə də inanın.Onun günahı yoxdur.Bizə kömək eləyin.0,gülə-gülə dedi:-Arxayın olun.Bu dəfə mən otaqdan ümidlə çıxdım.Mən Yusifovun həyasız baxışları,namünasib sualları barədə düşünürdüm.Valehin işi barəsində dediyi «arxayın ol» sözləri məni qanadlandırmışdı.Məndə bir gümrahlıq,bir ruh yüksəkliyi yaratmışdı.Qastranomdan kolbasa,çörək,bir şüşə də qatıq alıb gəldim mehmanxanaya.Axşam öz otağımda uzanıb «Bakı» qəzetinə baxırdım.Birdən telefon zəng vurdu.Təəccüb elədim.Çünki burada olduğum müddətdə heç kəs mənə zəng vurmamışdı.Yəni,heç zəng vurası bir adamımız da yox idi.«Kim isə,yəqin,səhv düşüb» deyə ikinci zəngdən sonra dəstəyi götürüb soruşdum:-Kimi istəyirsiniz?-Sarıköynək xanım,sizsiniz?-Bəli,mənəm.-Tanımadınız? Səs mənə tanış gəlsə də,təəccüb içində olduğum üçün tanıya bilmədim.-Xeyr.-Bay! Olmadı ki,yoldaş Yusifovdur.-Yoldaş Yusifov?-Elədi! Necəsiniz?!-Çox sağ olun,yoldaş Yusifov.Nə buyurursunuz? Ürəyim elə döyündü ki.Dedim,yəqin,kişi,Valehdən mənə xoş bir xəbər verəcək! Səs gülə-gülə cavab verdi:-Mən Valehdən bəzi şeyləri təcili soruşmalıyam.Sizin də iştirakınız lazımdır.İyirmi dəqiqədən sonra aşağı,vestibülə düşün,maşın gəlib sizi götürəcək.-Baş üstə!-deyə mən həyəcan içində cavab verdim.-Hələlik,-deyə yoldaş Yusifov dəstəyi asdı.Saata baxdım.Doqquza az qalırdı.Tələsik geyinib,vestibülə düşdüm.Bir an ağlıma gəldi ki,görəsən,yoldaş Yusifov Valehi belə gec niyə danışdınr? Sonra fıkirləşdim ki,yəqin belə lazımdır.Bəlkə gündüz yoldaş Yusifovun başqa işləri çox olur? Birdən yoldaş Yusifov özü vestibülə daxil olub,gülə-gülə mənə əl verdi.Biz bayıra çıxanda gördüm ki,təzə bir «Jiquli» dayanıb.Yoldaş Yusifov maşının qapısını açıb mənə dedi:-Buyur,əyləş.Tamamilə şüursuz halda maşına əyləşdim.Yusifov keçdi sükanm arxasına.Maşın tərpənib sürətlə yola düşdü.Mən ancaq indi hiss elədim ki,yoldaş Yusifovdan bərk spirt iyi gəlir.Mən ondan soruşdum:-Maşını həmişə özünüz idarə eləyirsiniz?-Bəli.Maşın özümündür.Valehi şərə salan uzunsaçlı oğlanın,eynilə bu rəngdə olan «Jiquli»sini xatırlayıb daha dinmədim.Biz şəhərdən çıxıb qaranlıq asfaltla getməyə başladıq.Yoldaş Yusifov gülə-gülə soruşdu:-Valehdən ötrü çox darıxmısınız? Mən cəsarətlə cavab verdim:-Bəli.O,eyni ifadə ilə dedi:-Darıxmayın,birtəhər düzəldərik.-Çox sağ olun.-İnsaf deyil ki,sizin kimi gözəlin nişanlısı tutulsun.Nə üçünsə lap əvvəldən mənə gözəl deyüməsini xoşlamırdım.Ona gorə də,«axı,mənim gözəlliyimin işə nə dəxli var?» deyə diişünüb cavab vermədim.Yoldaş Yusifov radionu açdı.Zeynəb «Segah» oxuyurdu.Ürəyim birtəhər oldu.Biz ikimiz də-Valeh də,mən də Zeynəbin «Segah» oxumağını yaman sevərdik.Həmişə ona qulaq asanda,elə bilərdim ki,Valehi yenicə görürəm.Yenicə sevirəm.Biz «Segah»a qulaq asdıqca,mən əlimi Valehin günəşdə,ayazda qaralmış əlinin üstündə saxlayardım.«Segah»a qulaq asdıqca,mən,eyni zamanda anlaşılmaz bir qəriblik,yaxud kədərli ayrılığa,Leyli ilə Məcnunun taleyinə bənzər bir şey hiss edirdim.Budur,indi yoldaş Yusifovun maşınında «Segah»a qulaq asdıqca,ayrılığı,dünyalara dəyişmədiyim o oğlanın ayrılığını ürək ağrısı ilə,əzabla,yana-yana hiss edirdim.Yoldaş Yusifov nəşə ilə dedi:-Zalım qızı yaman oxuyur.Mən dedim:-Yol nə çox uzandı,yoldaş Yusifov? Bəyəm,biz Ramana tərəfə getmirik? 0,gözündən gülə-gülə cavab verdi:-Ora gedirik.Ancaq dünən bir sənəd yadımdan çıxıb bağda qalıb.Tez onu götürüb qayıdarıq.Bir qədər susduqdan sonra eyni nəşə ilə əlavə etdi:-Tələsməyin,hər şey öz istədiyiniz kimi olacaq.-Bağışlayın,-dedim,-bağınıza hələ çox qalıb?-Yox,az qalmışıq.Fikirləşdim ki,yəqin o sənəd bizim işlə əlaqədardır.Ona görə də,daha heç nə soruşmadım.Biz dəniz sahilində tək-tək işıqları görünən bir qəsəbəyə daxil olduq.Maşın bir-birindən aralı tikilmiş evlərin arası ilə irəliləyərək,xeyli kənarda daş barılı geniş bağın dəmir darvazası qarşısında dayandı.Yoldaş Yusifov düşüb darvazanı taybatay açdıqda,mən dedim:-Yoldaş Yusifov,niyə bir də maşını içəri aparırsınız?-Bura dələduzlarla doludur.Maşını bir dəqiqə də bayırda qoymaq olmaz.O,bu sözləri deyə-deyə maşını həyətə sürərək düşüb darvazanı bağladı.«Biz nə qədər burada qalacağıq ki?!» deyə öz-özümə düşündüm.Yenə də ağlıma heç nə gəlmirdi.Ancaq,bununla bərabər,mən,nə isə,qorxu hiss edərək tamam şüursuz halda maşından düşdüm.Yoldaş Yusifov qaranlıqda yavaşca mənim qolumdan yapışıb:-Gedək,-dedi.Mən də qolumu usdufca onun əlindən aralayaraq:-Eybi yoxdur,-dedim,-mən burada gözləyirəm.Siz gedin,sənədi gətirin.O,təkrar qolumdan yapışaraq:-Burada niyə durasınız? Gedək,bizim daçanı da görün.Bir stəkan da borjom içib çıxarıq.O,bu sözləri deyə-deyə məni evin pilləkəninə tərəf çəkirdi.Onun əlinin istisi çılpaq qolumu yandırdı.Mən dartınaraq:-Vallah,mən susuz deyiləm,susuz deyiləm,-deyə özümü itirmiş halda təkrar etdim.Nə danışdığımı bilmirdim.Mənə elə gəlirdi ki,yoldaş Yusifov bu qaranlıqda gülümsəyə-gülümsəyə məni nağıllarda eşitdiyim tilsimli qalaya çəkir.O,nə üçünsə,indi tez-tez nəfəs ala-ala:-Qəribə qızsınız,-dedi.-Yoldaş Yusifov adam yeyən-zad deyil ki? O məni,demək olar ki,lap zorla dartıb balkona çıxararaq,qapını açıb işığı yandırdı.Sonra gözlərindən gülə-gülə:-Buyurun içəri,-dedi.Mən yenə də:-Vallah,susuz deyiləm,yoldaş Yusifov,-dedim.O,əlimdən yapışaraq,məni çəkib otağa saldı və bu anda üzü ciddi bir ifadə aldı.Mən yenə də onun göy gözlərinin dərinliklərində o qəddar,soyuq amansızlığı duydum.Məni içəri salandan sonra məxmər divanı göstərərək dedi:-Əyləşin! Qeyri-ixtiyari divanda oturdum.İndi onun gülən gözlərinin baxışlarında arxayın,yırtıcı bir hal var idi.O,nazik pencəyini çıxarıb stulun üstünə atdı.Papiros qutusu boyda tapançasını azca yan tərəfə çəkib gülə-gülə soruşdu:-Necədir,daçamız xoşunuza gəlir? Mən otaqda heç bir şeyə nəzər salmamışdım.İndi də heç nəyə baxmadan cavab verdim:-Çox gözəldir.Artıq,məsələnin nə yerdə olduğunu başa düşməyimə baxmayaraq,yenə də ondan soruşdum:-Yoldaş Yusifov,bəs,gedəcəyimiz yerə gecikmirik? Saat ona az qalıb.-Eh,-dedi,-bəyəm bizim üçün vaxt-saat var? Sonra əlavə etdi:-Nigaran olmaym,yoldaş Yusifov üçün bağlı qapı yoxdur.Sonra,aralıq qapını açaraq,o biri evin də işığım yandırdı,soyuducudan bir şüşə şampanski,qara kürü,kolbasa,iki qədəh gətirib stolun üstünə düzdü.İndi bu yiyəsiz evdə haray-həşir salmağın mənasız olduğunu bilirdim.Ona görə də,üzümə mümkün qədər xoş bir ifadə verməyə çalışaraq zarafatyana:-Yoldaş Yusifov,-dedim,-mən görürəm ki,biz çox ləngiməli olacağıq.Sonra məni mehmanxanaya qoymazlar ha.-Ağızları nədir? İstəyirsən tapşırım o mehmanxananın direktoru sizin qabağınızda mil dursun.Bu sözlərdən sonra o,şampanski şüşəsini partladıb qədəhləri fışıldayan sərin şampanski ilə doldurdu:-Gəlin,əyləşin! Mən gülümsəyərək soruşdum:-Bəs,istintaq? Görünür,mənim təbəssümüm onu daha da ürəkləndirdi.Yaxınlaşıb çılpaq qolumdan tutaraq,stolun ətrafında oturdu.Özü də stulunu mənim lap yanıma çəkib oturdu.Şampanla dolu qədəhin birini götürüb mənə uzadaraq:-Tutun!-dedi.Mən qədəhi alandan sonra öz qədəhini də götürərək,gülə-gülə dedi:-Nişanlınızı bir həftəyəcən məndən istəyin.Ancaq.(O,sağ qolunu arxadan gətirib mənim çiynimə qoydu.)Ancaq mən ölüm o barədə bikef olmayın.Ona işvəli nəzər salaraq,gülümsəyə-gülümsəyə:-Bax,sizə inanıram ha!-dedim.-Inanın.Mən sizə yalan demərəm.Sizdən ötrü ölürəm.O məni öpmək istəyəndə,gülə-gülə üzümü qaçırdıb:-Yavaşın,-dedim,-tələsməyin,icazə verin mən bir əl-üzümü yuyum.O məni buraxmaq istəməyərək:-Lazım deyil,-dedi,-siz onsuz da gülsünüz,çiçəksiniz.Mən gülə-gülə dedim:-Lazımdır.tualet hardadır?-A.a.-deyə o,həyasız bir ifadə ilə ayağa qalxdı.-Tualet həyətdədir,gedək.-Yox,yox.Özüm taparam.-Tək qorxarsınız,-deyə o,eyni həyasızlıqla davam etdi.-Tualet həyətin aşağısındadır.Qoy gəlim,durum yanınızda.-Kəndli qızı deyiləm? Nədən qorxacam?-Yaxşı,yaxşı.O,nəşə ilə güldü.-Getdim.Mən həyətə düşüb,gözüm qaranlığa alışsm deyə,bir neçə saniyə dayandım.Sonra quma bata-bata tələsik gedib həyətin aşağı tərəfində daş barının yanında tualeti tapıb qapısını bərkdən şappıldadıb örtdüm ki,yoldaş Yusifov eşitsin.Sonra diqqətlə evə,bağa baxdım görüm yoldaş Yusifov gəlmir ki?! Onun evdən çıxmadığına əmin olandan sonra barıya yaxınlaşdım.Daş barı mənim boyumdan xeyli hündür idi.Darvazadan da çıxmaq olmazdı.Otağın qapısı açıq olduğu üçün işıq düz darvazanın üstünə düşürdü.Mən barının dibi ilə irəlilədim və azacıq gedəndən sonra barıya bitişik bir ağac gördüm.Dərhal ağaca dırmaşıb barının üstünə çıxdım və aşağını nəzərdən keçirdim.Sonra barıdan o biri tərəfə sallanıb,yumşaq qumun üstünə tullandım.Ayağa qalxıb,haraya getdiyimi bilmədən qaçmağa başladım.Tez-tez yıxıhb-qalxırdım.Bəzən lap ayağımın altmdan nə isə qaçırdı.Bəzən çılpaq dizimə nə isə batırdı.Ancaq mən heç nəyə fıkir vermədən qaçır,qaçırdım.İnsan onu parçalayıb yeməyə hazırlaşan canavardan necə qaçırdısa,mən də heylə qaçırdım.İndi qəsəbə evlərindəki işıqların çoxu sonmüşdü.Tək-tək eyvandan işıq gəlirdi.Mən,Yusifovun maşına minib ardımca gələcəyindən qorxaraq,asfalt yola dönmədən,daşlı,qumlu çöllərlə qaçırdım.Ancaq qəsəbədən çox aralanmırdım ki,birdən o gəlsə,qaçıb özümü evlərdən birinə salım.Dayanıb bir neçə saniyə nəfəsimi dərərək,diqqətlə geriyə baxır,sonra yenə də qaçırdım.Mən heç nə,heç nə düşünmədən qaçırdım.Elə bil ki,qaçdıqca Yusifovun daima gülən göy gozləri,çəhrayı yanaqları məni təqib edirdi.Mən hiss edirdim ki,bu qumlu çöllərdə artıq o məni tapıb tuta bilməyəcək.Ancaq,bununla bərabər,yenə də qaçırdım.Sonra gəlib elektrik lampaları ilə işıqlanmış yol ayrıcına çıxdım.Asfalt yola düşərək getməyə başladım.Bərk qaranlıq idi.Yoldaş Yusifov məni aldadıb apardığı qəsəbə hayanda qalmışdı,bilmirəm.Tez-tez qayıdıb geriyə baxırdım.Lap uzaqdan bir maşın işığı görəndə,qaçıb yolun qırağında gizlənirdim.Deyirdim,birdən yoldaş Yusifovun maşını olar.Maşın gəlib aralanandan sonra çıxıb yenə də yoluma davam edirdim.Bir neçə qəsəbə keçdim.Hamı yatmışdı.Qəsəbələrin küçələrində yiyəsiz itlər veyillənirdi.0 qədər yorulmuşdum ki,oturduğum yerdən qalxa bilmirdim.Bir dəfə yenə də uzaqdan maşın işığı görüb,əncir ağacının daldasında gizlənəndə lap ayağımın böyründən uzun bir ilan sürünüb keçdi.Mən qabaqlar ilandan yaman qorxardım.Bir ilandan,bir də canavardan.Rəhmətlik nənəmdən eşitmişdim ki,bunlar ikisi də namərd heyvan-dılar.Yol acı bağırsaq kimi uzanırdı.Mən hey gedir,heç bir şey haqqında da fikirləşmirdim.Uzaqda Bakının hədsiz-hesabsız işıqları görünəndə ürəyimə birdən-birə ümidə bənzər bir hiss gəldi.Elə bil ki,qaranlıq göyün altında sayrışan o yüz minlərcə işıq şadlıqla mənə deyirdi:«Qorxma,Sarıköynək,hər şey yaxşı olacaq».Sonra mən düşündüm ki,o işıqların arasında yəqin ki,həbsxananın da işıqları var.Yəqin ki,Valeh indi yatır.Valehin xəbəri yoxdur ki,bu əhvalatdan sonra Yusifov onun işini elə buracaq ki,bizim şikayətimizdən heç nə çıxmayacaq.Bəs,mən neyliyə bilərdim? Bu qaranlıq çöllərdə qurd-quşun,ilan-çayanm məni basıb yeməsinə razı olardım,amma Valeh kimi oğlanın nişanlısının namusunun Yusifovun ayaqları altına salınmasına razı olmazdım! «Razı olmazdım!» deyə birdən dəli kimi qışqıraraq təkrar etdim.Yoluma davam etdim.Elə bil ki,yoldaş Yusifova olan qəzəbim,nifrətim məndə anlaşılmaz bir ümid doğurdu! Mən,hətta,onun indi necə yanıb-töküldüyünü düşünərək ləzzətlə gülümsündüm də! İti addımlarla gedə-gedə «yan,əclaf,-deyirdim,-Allah vurmuşdu səni! Valehə lap on il də iş verilmiş olsaydı,sən onun nişanlısına sahib ola bilməzdin! Axı,Valeh azadlıqda olsaydı,sənin o tapançanı alıb güllələrinin hamısını doldurardı qarnına! Binamus!» Şəhərə girəndə hava hələ işıqlanmamışdı.Bu vaxt mehmanxanaya getsəydim,növbətçinin ağlına yüz fikir gələrdi.Səhərə qədər küçələrlə veyllənmək də yaxşı deyildi.Doğrusu,o qədər yorulmuşdum ki,daha ayaqlarım sözümə baxmırdı.Bütün bunlardan başqa mən belə vaxtımda bir insan ünsiyyəti istəyirdim.«lstəyirdim» demək azdır,şiddətli ehtiyac hiss edirdim.İnsanla danışmaq ehtiyacı! Yoldaş Yusifovun balta kimi dişləri var idi.Hərdən mənə elə gəlirdi ki,Yusifov gözlərindəki o gizli amansızlıqla balta dişləri ilə adamı parçalayıb yeyə də bilər.Mən insan ünsiyyəti istəyirdim! Amma bu böyük şəhərdə mənim heç bir tanışım yox idi.Birdən yadıma vaqondakı Ceyran xala düşdü.O mənə demişdi ki,bizə də gəl.Ünvanı da yadımda idi.Mən heç çəkinmədən Ceyran xalagilə getdim.Ürəyim alışıb-yanırdı.Mən dərdimi bir insana danışmaq istəyirdim.Əgər,bu dünyada Valeh,mən,Sərvər,Zeynal,Eldar,Güllübəyim xala,Camal müəllim varsa,bizim tikintidəki başqa fəhlə yoldaşlarımız varsa,demək,başqa yaxşı adamlar da var! Biz,yəni,Valehlə mən,Cavanşiri,o uzunsaçlı oğlanı,Məcidovu,tat Musanı görənə qədər dünyada belə murdar adamlar da olduğunu heç ağlımıza gətirmirdik.Belə adamlar görməmişdik.İndi də Yusifov.Təzə binanın ikinci mərtəbəsinə qalxıb zəngi basdım.Cəsarətlə basdım.Axı,Yusifov kimi bir canavarın əlindən qaçıb qurtaran insan nədən çəkinəcək? Mən zəngi bir də basdım.İçəridən Ceyran xalanın sakit,yumşaq səsi eşidildi:-Kimdir?-Mənəm,Ceyran xala! Bir an səsimin kövrəkliyinə təəccüb etdim.Ceyran xala qapını açıb məni görəndə,bütün cəhdimə baxmayaraq,hönkürtü ilə ağladım.Arvad əlimdən tutub içəri çəkərək:-Nə olub,ay qız?-deyə qorxmuş halda soruşdu.Məni gətirib divanda oturdu:-Hardan gəlirsən? Dizlərini nə qanadıb? Mən yana-yana ağlayır,cavab verə bilmirdim.Ceyran xala yarım stəkan su gətirib mənə verdi:-İç! Suyu içib,stəkanı qaytarandan sonra bir az sakit oldum.Ancaq birdən-birə özümü o qədər yorğun,o qədər süst hiss elədim ki,otura bilməyib,üzüqoylu divana yıxılıb gözlərimi yumdum.Yuxuda gah Yusifovun göy gözlərini,gah daima ağaran balta dişlərini,gah da ayaqlarımın yanı ilə sürünən ilam görürdüm.Sonra bunlar hamısı bir-birinə qarışıb,qorxulu bir hərc-mərclik yaradırdı.Mən,nədənsə,qorxurdum.Nə isə,təlaş içindəydim.Yuxudan ayılan kimi cəld qalxıb divanda oturdum.Bir an mənə elə gəldi ki,hələ də Yusifovun bağındayam.Ceyran xala o biri otaqdan gəlib mənə diqqətlə baxaraq soruşdu:-Hə,necəsən? Mən key halda gözlərimi ona dikərək susurdum.Arvad yod-pambıq gətirərək mənim yanımda divanda əyləşib dedi:-Ayaqlarını aşağı sal görüm.Ceyran xala dizlərimin cızılan,qanayan yerlərinə yod sürtdü.Yod yaraları göynədəndə mən tamam ayıldım.-Bağışlayın,Ceyran xala,-dedim,-yuxunun şirin vaxtı gəlib sizi oyatdım.-Mənə heç bir əziyyəti yoxdu.De gorüm,axı,sənə nə olub? Elə bil ki,bu sual dünyanın bütün kinini,qəzəbini doldurdu mənim canıma.Mən Yusifovla olan əhvalatı ona danışdım.Bəzən o qədər əsəbiləşirdim ki,nəfəsim tutulurdu.Ceyran xala isə,heyrət içində oturub,dinməz-söyləməz qulaq asırdı.Mən yana-yana dedim:-Rayonda Məcidov öz vəzifəsindən,pulundan istifadə eləyib,o cür oğlanı nahaqdan tutdurdu,burda da Yusifov belə eləyir.Ceyran xala nə isə fikirləşdi.Sonra ayağa qalxıb dedi:-Dur əl-üzünü yu,çay iç.Qalxıb vanna otağında əl-üzümü yuyub,saçlarımı daradım.Üstümün toz-torpağını təmizlədim.Sonra gəlib stulda oturdum.Ceyran xala stolun üstünə kərə yağı,pendir,çörək,alma cemi qoymuşdu.Zorla beş-altı tikə yeyə bildim.Sonra dedim:-Ceyran xala,mən istəyirəm gedəm lap yuxarılara şikayət eləyəm.Ceyran xala ciddi ifadə ilə dedi;-Hələ ora çox var.Çay iç.Ceyran xala mənim stəkanıma çay süzəndən sonra qalxıb telefon dəstəyini götürərək zəng elədi.-AIo! Ay qız,xahiş edirəm yoldaş Muradzadəyə deyin ki,dəstəyi götürsün.Qız nə isə dedi:-Eybi yox,siz deyin danışan Ceyrandır.vaqon bələdçisi.Qısa pauzadan sonra Ceyran xala danışmağa başladı:-Salam,yoldaş Muradzadə,kefiniz necədir? Sağ olun.Mən də yaxşıyam.Yoldaş Muradzadə,rayondan bir qız gəlib,xahiş edirəm onu özünüz qəbul edib şikayətinə qulaq asasınız.İş o qədər təəccüblüdür ki,məsələni telefonda sizə olduğu kimi çatdıra bilmirəm.Xahiş edirəm qızın özünü dinləyəsiniz.Bəli,qız burada,mənim yanımdadır.Xeyr,təsadüfən vaqonda tanış olmuşuq.Hə.hə.çox sağ olun.Arvad dəstəyi yerinə qoyub mənə dedi:-Bu gün saat üçdə gedərsən respublika prokurorluğuna,yoldaş Muradzadənin yanına.Rayondan başlanmış ta bu gecəyə qədər olan bütün əhvalatı olduğu kimi danışarsan ona.-Yəni,bir şey çıxar?-Danışarsan,baxarıq.-O,Yusifov kimi eləməz ki?-Yox!-deyə Ceyran xala acıqlı cavab verdi.-Sən elə bilirsən ki,dünya elə o Yusifov kimi əclaflardan ibarətdir? Get sənə nə cür deyirəm,heylə elə.Sonra arvad iki açar gətirib birini mənə verərək:-Mənim qapımın iki açarı var,-dedi,-birini özüm götürürəm,birini də sənə verirəm.Mən bu gün işə gedib,sabah yox,birigün səhər gələcəyəm.İstəyirsən mehmanxananın haqq-hesabını ver,gəl qal burda.Mehmanxanada tək qalmağım məni sıxırdı.Ona görə də,Ceyran xalanm təklifinə sevindim.-Çox sağ olun,-dedim,-gələrəm.-Bax,o yan tərəfdəki çarpayıda yata bilərsən,-deyə Ceyran xala yataq otağındakı çarpayılardan birini göstərdi.Sonra paltarını geyə-geyə əlavə etdi:-Qızım da gələndə onun üstündə yatır.Özün də darıxma.Ceyran xala redikülünü götürüb getdi.Mən otaqlarda hərlənir,saat üçü səbirsizliklə gözləyirdim.Birinci dəfə gəldiyim bu yad otaqlara qarşı özümdə qəribə bir ünsiyyət hiss edirdim.Bəlkə də,bu,Ceyran xalanın onları ürək açıqlığı ilə,səmimiyyətlə mənə etibar eləyib getməsindən idi? Nə üçün də etibar eləməsin? Məgər,mən də,Valeh də,tikintidəki yoldaşlarımız da etibarlı adamlar deyilikmi? Məgər,Yusifovun yerinə Valeh olsaydı,ya da bizim uşaqlardan biri olsaydı,eləmi hərəkət edərdi? Saat üçə qədər mən heç yerdə duruş gətirib otura bilmədim.Otaqların,onsuz da,təmiz olan döşəmələrini,pəncərə şüşələrini yuyub güzgü kimi panldatdım.Soyuducunu açıb buzunu əritdim.Saat üçə on dəqiqə işləmiş evdən çıxdım.Gözləmə otağına daxil olub,qaraqaş,qaragöz qəşəng qıza adımı,familiyamı dedim.O:-Bir dəqiqə gözləyin,-dedi.Sonra içəri girdi və çıxıb gülümsəyə-gülümsəyə mənə dedi:-Buyurun! Fikrimdən bir an keçdi ki,bu cür gözəl,mehriban qıza rast gəlməyim,onun məni belə hörmətlə qarşılamağı gərək yaxşı əlamət olsun.Ürəklə girdim içəri.Ancaq geniş palıdı stolun arxasında əyləşmiş oğlanı görəndə,elə bil ki,bütün cəsarətim yox olub getdi.Elə qapının ağzındaca dayanıb qaldım.Ürəyimə bir qorxu,bir ümidsizlik çökdü.Halbuki oğlanda qorxulu heç nə yox idi.Ancaq o,təhərsiz dərəcədə gözəl idi.Baxanda iyirmi beş yaşdan artıq vermək olmazdı.Əynində nazik parçadan son dəbdə tikilmiş təzə kostyum,zolaqlı ipək köynəklə enli qalstuk vardı.Mən belə qorxu içində donub qalmağımın səbəbini sonralar da özüm üçün aydınlaşdıra bilmədim.O,nəzərdən keçirdiyi kağıza qol çəkib kənara qoydu və başını qaldırıb mənə baxdı.Birdən lap uşaq kimi gülümsəyib:-Niyə orada durursunuz? Gəlin,gəlin,əyləşin,-deyə qabağındakı uzun stolun yanında yer göstərdi.«Ay Allah,bunun gülüşü bizim Sərvərin gülüşünə necə bənzəyir?» deyə fikrimdən keçdi.Mən birdən-birə ürəklənərək,irəliləyib əyləşdim.O soruşdu:-Hansı rayondansınız? Dedim.-Oxuyursunuz,yoxsa.-Xeyr,orta məktəbi qurtarandan sonra tikintidə işləyirəm.-Hansı tikintidə? Dedim.-Hə.Eşitmişəm.Bir ay,ay yarım bundan qabaq həmin tikinti haqqında qəzetdə bir oçerk də var idi.Telefonlardan biri zəng vurdu.O,dəstəyi götürüb bir neçə saniyə qulaq asandan sonra:-Yox!-deyə cavab verdi.-Necə demişdimsə,elə də olacaq.Bu qısa danışıqda onun gözəl üzü təəccüblü dərəcədə sərt bir ifadə aldı.Sonra dəstəyi yerinə qoyub,əvvəlki mülayim ifadə ilə mənə müraciət elədi:-İndi sizə qulaq asıram.Nə sözünüz var,hamısını danışın.Aradan qısa bir süküt keçdi:-Niyə danışmırsınız?-Heç bilmirəm,-dedim,-əvvəl hansından başlayım,burdakı əhvalatdan,yoxsa rayondakından?-Hansı əvvəl olub,ondan başlayın.Özünüz də tələsməyin.Nə olub,hamısını danışın.Lap yaxşı olar ki,əvvəl öz tərcümeyi-halımzdan başlayasınız.Neçə yaşınız var?-On səkkiz.(Mən qəsdən yaşımı altı-yeddi ay artırdım.)-Danışın.Tərcümeyi-halımı üç-dörd cümlə ilə deyib qurtarmaq olardı.Am-ma mənim Valeh'ə bağlı ömrüm dünyalara sığmayan bir aləm idi.Bir nağıl idi.Sözlə-sazla deyilib qurtarmayan bir nağıl.Ancaq mən yoldaş Muradzadəyə üç-dörd cümləlik tərcümeyi-halımı danışdım.Sonra mən uzunsaçlı oğlanla olan əhvalatı nağıl elədim.Yusifovun əhvalatına keçəndə,bütün bədənim uçunmağa başladı.Muradzadə mənə su verdi.-Əsəbiləşməyin,için,-dedi.Mən onun uzatdığı stəkanı alıb,bir qurtum su içəndən sonra stəkanı yerə qoyub,hər şeyi olduğu kimi danışdım.Muradzadə əvvəl çox təəccüblə qulaq asırdı.Yusifovun məni aparıb bağ evinə saldığı yerə çatdıqda,nazik köynəyini çıxarıb,tapançasını mənə göstərdiyini deyəndə Muradzadənin rəngi qaçdı.Siqaret çıxarıb yandıranda gördüm ki,əlləri titrəyir.Sonra tanımadığım qaranlıq çöllərdə qaçdığımı nağıl eləyəndə oğlan yerində otura bilməyib qalxdı.Bir-iki dəfə o yana-bu yana getdi.Mən də nəfəsimi dərmək üçün susdum.Sonra o gəlib yerində oturaraq:-Danışın! Danışın!-dedi.Üzündə bir damcı qan qalmamışdı.Mən əhvalatı nağıl eləyib qurtaran kimi üstündə telefon aparatları olan balaca stolda hansı düymənisə basdı,dərhal cavab eşidildi:-Buyurun,yoldaş Muradzadə! Mən,Yusifovun səsindəki ifadəyə təəccüb elədim.Mən ondakı əclaflığı görməsəydim,bu ifadəyə görə onu nəcib,yaxşı bir adam hesab edərdim.Muradzadə ona dedi:-Valeh Eyvaz oğlunun işini götür,gəl bura.-Baş üstə,yoldaş Muradzadə! Bir azdan o,devikmiş halda içəri girib məni görəndə sapsarı oldu.Muradzadə xəncər kimi iti nəzərlərini ona zilləmişdi.Mənim isə,bütün bədənim uçunurdu.Mən külqabını götürüb onun başına çırpmaqdan özümü zorla saxlayırdım.O,işi gətirib Muradzadənin qabağına qoyandan sonra dik dayandı.Mənə tərəf baxmağa cəsarət eləmirdi.Muradzadənin isə,nəzərləri hələ də ona sancılıb qalmışdı.Birdən Muradzadə soruşdu:-O belindəki nədir?-Bir şey yoxdur,yoldaş Muradzadə.-Aç tapançanı,qoy bura!-Nə üçün,yoldaş Muradzadə? Muradzadə əlini stola çırparaq qışqırdı:-Əmr edirəm,tapançanı qoy bura! Mənə elə gəldi ki,bu bir dəqiqənin içində Yusifov kiçilib cücəyə döndü.O,dinməz-söyləməz,papiros qutusu boyda olan tapançanı açıb qoydu stolun üstünə.Muradzadə məni göstərərək ondan soruşdu:-Bu qızı tanıyırsan?-Bəli,dünən nişanlısının işi üçün gəlmişdi.-Nişanlısının?-Bəli.-Demək,sən bilirdin ki,o oğlan bunun nişanlısıdır?!-Qız özü belə deyirdi.Hələ də ayaq üstündə dayanrmş Muradzadə ona acıqlı nəzər salıb,birdən boğulurmuş kimi qışqırdı:-Binamus! On səkkiz yaşında fəhlə bir qız uzaq Azərbaycan kəndindən şikayətə gəlir,sən də onunla o cür rəftar edirsən?!-Mən bu qıza heç nə eləməmişəm.İstintaqda bir az sərt danışdığım üçün şər atır.Yusifovun bu alçaqlığına heç də təəccüb etməyərək,həyəcanla ayağa qalxıb,nə isə,acı bir söz demək istədim.Ancaq Muradzadə əlini qaldırıb mənə dedi:-Əyləşin! Mən əyləşdim.Muradzadə Yusifova dedi;-Mən o oğlanın müqəssir olub-olmadığını hələlik bilmirəm.Ancaq səni bu dəqiqədən etibarən öz vəzifəndən rədd edirəm! Eşidirsənmi! Rədd edirəm! Mənə elə gəldi ki,Yusifovun beli əyildi.O,zəif bir səslə dedi:-Axı,belə qanun olmaz,yoldaş Muradzadə.Bir qızın sözü ilə.Şahidsiz-sübutsuz belə eləyirsiniz.Muradzadə çox aydın,sərrast ifadə ilə onun özünü kəsdi:-Mən öz hərəkətimin məsuliyyətini daşıyıram.Sənin kimi yaramazlar qanundan kənardır.Get,işlərini təhvil ver.Ancaq onu da bil ki,cəzan bununla qurtarmır.Sonra Muradzadə zəngi basdı.Göyçək qız içəri girəndə ona dedi:-Gövhər,gedin Kərimova deyin,Yusifovdan işləri təhvil götürsün! Gövhər,bir Yusifova,bir də mənə təəccüblə baxıb çıxdı.Sapsarı saralmış Yusifov dedi:-Yoldaş Muradzadə,belə şey olmaz.Mən şikayət eləyəcəyəm!-Get,hara şikayət eləyirsən,elə! Muradzadənin sözləri o qədər qəti idi ki,Yusifov daha danışmağın mənasız olduğunu görüb otaqdan çıxdı.Muradzadə ciddi ifadə ilə mənə dedi:-Siz də gedin,mən bu gün işlə tanış olacağam.Biri gün gələrsiniz,yenə də danışarıq.Mən qalxıb ona nə deyəcəyimi,necə təşəkkür edəcəyimi bilmədim.-Çox sağ olun,-deyib çıxdım.MURADZADƏNİN MÜƏLLİFƏ DEDİKLƏRI:Mən o qıza inanmaya bilməzdim.Ona görə də,bütün günü əsəblərim sakit olmurdu.Yusifovun namussuz hərəkəti mənim kişilik qüruruma toxunurdu.Valeh Eyvaz oğlunun işini evə aparıb diqqətlə oxudum.Tikinti fəhlələrinin,direktorun ona və qıza verdikləri xasiyyətnamələri nəzərdən keçirdim.Səhər oğlanı həbsxanadan gətirtdim.Mərdanə görünüşü,cəsarətli danışığı,yaşının azlığına baxmayaraq,mühakimələrinin sərrastlığı xoşuma gəldi.Mən,qızda olduğu kimi,bu oğlanda da dərin bir səmimiyyət hiss elədim.O mənə dedi:-Xahiş edirəm bizim işimizi təzədən istintaq üçün o rayona göndərməyəsiniz.Soruşdum:-Nə üçün? Dedi:-Çünki orada Məcidovun bir sözü iki deyil.O nə desə,məhkəmə də,müstəntiq də onu deyəcək.Özümü saxlaya bilməyib oğlana acıqlandım.-Bu nədir?-dedim.-Siz elə danışırsınız ki,elə bil,o rayonda hökumət-zad yoxdur.Oglan çox sakit tərzdə cavab verdi:-Bildiyimi dedim.Mən Gövhəri içəri çağırıb dedim:-Bakı Sovetinin deputatı Ceyran xanıma zəng vur,xahiş elə ki,onlarda qonaq qalan qızı tez tapıb bura göndərsin.Gövhər cavab verdi:-Yazıq qız bayaqdan mənim yanımdadır.Oğlan bir mənə baxdı,bir qıza.Sonra birdən qaşqabaqla Gövhərə dedi:-Yazıq niyə olur? Bilmirəm,qız içəri girib oğlanı görərkən gözlərinin aldığı ifadəni nəyə bənzədim ki,siz onu olduğu kimi təsəvvür eləyəsiniz.Balası qəfəsə salınmış pələngi gözümün qabağına gətirib fikirləşirdim ki,yəqin ana pələngin gözləri də bu qızınkı kimi birdən-birə qəfıl odla alışıb-yanır.Qızdan soruşdum:-Nişanlınızı zaminə götürə bilərsinizmi? 0,gözlərini oğlandan çəkib təəccüblə mənə baxaraq dedi:-Siz Valehi mənə zaminə verirsiniz?-Vaxta ki,oğlanın burada sizdən başqa bir yaxın adamı yoxdur,bəli,sizə zaminə verirəm.Birdən o lap bir uşaq sadəlövhlüyü ilə soruşdu:-Doğru deyirsiniz? Mən sərt ifadə ilə cavab verdim:-Doğru deyirəm,ancaq istənilən vaxt oğlan dərhal gəlməlidir.Qız bir neçə saniyə mənə baxaraq,birdən hönkürüb elə yanıqlı-yanıqh ağladı ki,doğrusu,ürəyimin başına od düşdü.Bayaqdan bəri məğrur bir görünüşlə dayanıb bütün bu danışıqlara qulaq asan oğlan:-Yaxşı,Sarıköynək,-dedi,-bəsdir,dəli olmamısan ki.Mən işçilərdən birini çağırıb tapşırdım ki,qızdan iltizam alıb,oğlanı onun zamininə versin.Valeh eyni görkəmlə məndən soruşdu:-Bəs,bizim işimizə təzədən harada baxacaqlar?-0 barədə sonra bilərsiniz.İndi gedin tikintiyə,işinizə davam eləyin.Qız bir neçə saniyə mənə baxıb:-Ömrünüz uzun olsun,yoldaş Muradzadə,-dedi.Mən də hövsələsiz halda ayağa qalxaraq:-Yaxşı,sağ olun,-dedim.Mən insanların,xüsusən bu cür köməksiz insanların,onlara elədiyim yaxşılığın müqabilində təşəkkürlərinə dözə bilmirəm.Haqlı yaxşılığı həyatın zəruri qanunu hesab edirəm.ALDI SARIKÖYNƏK:Mən indi adamların bir-birinin qeydinə qaldığını,bir-birinə kömək eləməyini hər zamankından yüz dəfə artıq qiymətləndirirdim.Əlbəttə,əvvəllərdə də nankor deyildim,ancaq indi haqlı yaxşılığın nə demək olduğunu lap dərindən hiss edirdim.Biz küçəyə çıxanda Valeh əlimdən tutub:-Sarışka,-dedi,-darıxırdın?-Valeh,gəl indi o barədə danışmayaq.Valeh dedi:-Yaman acmışam,harada bir tikə çörək yeyək?-Gedək restorana.Özü də lap yaxşısına.0,zarafatyana soruşdu:-Yəni,çox pullusan?-Gedək,gedək,-deyib onun əlindən çəkdim.-Pulumuza nə gəlib?-Hansı restorana gedək?-İnturistə Zal ağzına qədər adamla dolu idi.Dənizə açılan pəncərənin qabağındakı stolun arxasında əyləşdik.Mən yaxşı yeməklər,bir şüşə şampan sifariş verdim.Biz yeyib-içdikdə mən dil qəfəsə qoymurdum.Gözlərini mənə zilləyən kişiləri zərrə qədər vecimə almırdım.İndi mənim kişim,igidim yanımdaydı.Qoy kim nə qədər baxır baxsın,daha yaxşı,qoy görsünlər ki,bu oğlanın necə nişanlısı var.Ceyran xala ilə tanışlığım,onun Muradzadəyə zəng eləməyi Valehi çox maraqlandırdı.Biz yeyib-içəndən sonra dəniz kənarı ilə gəzə-gəzə gəlib çıxdıq Ceyran xalanın evinə.Mən qapını açaraq:-Buyur,-deyə öz evim kimi zarafatla Valehi içəri dəvət elədim.O,evə diqqətlə nəzər yetirib:-Yaxşı olar ki,-dedi,-mən bir əl-üzümü yuyum.-Yu.Gecə də çimərsən.Valeh köynəyini çıxarıb başını,bədənini verdi soyuq suyun altına.Mən də çantamdan onun üçün təzə qolsuz köynək,məhrəba çıxartdım.Valeh qurulanıb köynəyini dəyişdi.Mən də yuyunub-qurulanandan sonra çaydanı su ilə doldurub qoydum qazın üstünə,sonra Valehə dedim:-Sən bu çarpayıda (öz yatağımı göstərdim)uzan,mən də bu dəqiqə gəlirəm.Ceyran xalanın evinin böyründə ərzaq mağazası var idi.Oraya yüyürub tort,konfet alıb stolun üstünə düzdüm.Valeh əllərini başının altında çarpazlayaraq uzanıb yuxulamışdı.Usdufca onun yanında oturub üzünə tamaşa elədim.Mən yatdığı yerdə Valehi çox az görmüşdüm.Mənə elə gəldi ki,bu neçə gündə o,xeyli kişiləşib.İndi onun üzündə elə bir ifadə var idi ki,elə bil,bütün bu məhkəmələrdən,istintaqlardan,həbsxanalardan,bütün bu Yer planetindən,çoxdan,lap çoxdan uzaqlaşmışdı.Elə bil,məndən də xeyli zamandır ayrı düşmüşdü.Elə bil,birlikdə keçirdiyimiz günlər onun günəşdən,ayazdan yanmış üzündə,uzun kirpiklərinin qapanışında həmişəlik bir kədər qoyub getmişdi.Heç bilmirəm bu qüssəli hisslər haradan gəlib ürəyimə çökürdü.Birdən mən ağlamaq istədim.Ancaq ağlamamağa çalışaraq,əyilib dodaqlarımı onun saçlarına toxundurdum.Mən tale,bəxt haqqında çox şey eşitsəm də,onun nə olduğunu bilmirdim,ancaq indi ona,yəni,öz taleyimə ürəyimdə deyirdim:«Bax,mənim bu böyük dünyada bu oğlandan başqa heç kəsim yoxdur.Anam,atam,bacım,qardaşım,əmim,dayım,heç bir kəsim.Bunun da məndən başqa heç bir kəsi yoxdur.Bizi bir-birimizə çox görməsinlər,bir də,heç bir zaman biz,lap bir günlüyə də olsa,bir-birimizdən ayrı düşməyək».Mənə elə gəlirdi ki,taleyim də gözəgörünməz canlı bir insan kiıni haradasa dayanıb,mənə qulaq asır,mən də bundan bir təskinlik,bir arxayınlıq tapıram.Elə bu zaman qapıda açar səsi eşidildi,cəld ayağa qalxdım.Ceyran xala əlində yol çantası gəldi.Çarpayıda uzanmış o-lanı görəndə,dayanıb təəccüblə ona baxaraq,yavaşca soruşdu:-Bu kimdir?-Valeh.Mənim nişanlım.-Aaa.Bu ki,lap uşaqdır.Sonra gülümsəyib,pıçıltı ilə soruşdu:-Buraxdılar?-Muradzadə mənə zaminə verib.-Sənə?-Bəli.Sonra Ceyran xaladan xahiş elədim ki,Yusifov əhvalatını Valehə deməsin.O,etiraz etdi:-Demək lazımdır.Nişanlılar arasında gərək gizli şey olmasın! O,paltarını dəyişib çıxanda,Valeh oyanıb çarpayıdan qalxmışdı.Ceyran xala gülümsəyə-gülümsəyə ona yaxınlaşıb:-Tanış olaq,-deyə əl uzatdı.Sonra birlikdə oturub çay içdik.Ceyran xala mənə dedi:-Bir danış görüm,axı,əhvalat necə oldu? Mən Muradzadənin Yusifova necə divan tutduğunu danışanda,Valeh soruşdu:-0 müstəntiq sənə neyləmişdi ki?-Allah vurmuşdu onu!-deyə mən cavab verdim.-Elə alçaq mənə neyləyə bilərdi? Sonra Yusifovun məni aldadıb,bağ evinə aparmaq əhvalatını olduğu kimi danışdım.Görürdüm ki,mən danışdıqca,Valehin gah rəngi qaçır,gah qəzəblə dodağını dişləyir.Onun belə hirslənməyi ürəyimi ağrıtsa da,fıkirləşirdim ki,Ceyran xala düz deyir,qoy Valeh hər şeyi bilsin.Pis adamı da tanımaq lazımdır.Mən danışıb qurtarandan sonra Valeh Ceyran xaladan üzr istəyib siqaret yandırdı.Mən papirosun ziyan olduğunu bilirəm.Ancaq neyləyim ki,Valehin çəkməyi xoşuma gəlirdi.Harada yaxşı siqaretə rast gəlirdim,Valeh üçün alırdım.Ceyran xala zarafatyana Valehə dedi:-Nişanlın gözəl qızdır.Belə şeylər olar.Sən darılma.Muradzadə onun cəzasını yaxşı verib.Sonra ciddi ifadə ilə əlavə etdi:-Hələ bu harasıdır.Mən Bakı Sovetinin sessiyasında Yusifov kimi yaramazları illərlə o sistemdə saxlayanlar barədə danışacam.Əgər,meydan verməsələr,Yusifovlar belə qudurmazlar! Özləri hər yerdə əxlaqdan,şüurdan danışırlar,amma gözlərinin qabağında Yusifovları görmürlər.Valeh dinmirdi,mən Valehin xasiyyətini bilirdim.Bilirdim ki,o bu saat ürəyində nələr çəkir.Birdən Valeh siqaretini külqabına basıb qəzəblə mənə dedi:-Sən gərək bir bıçaq götürüb gedib,lap idarəsində o alçağın qarnına soxaydın!-Yox! yox! Nə danışırsan?! Hökumət onun cəzasını verəcək Səhəri gün axşam qatarı ilə qəsəbəmizə yola düşdük.Ceyran xala mənimlə qucaqlaşdı.Valehin də əlini sıxıb zarafatyana dedi:-Ümidvaram ki,bizim oğlumuz bir də həbsxana üzü görməyəcək.Valeh də zarafatla cavab verdi:-Çalışarıq.Qəsəbəyə qayıtmağımız təkcə yoldaşlarımızı deyil,hamını sevindirdi.Kim görürdüsə,təbrik edirdi.Axşam uşaqlar (Sərvər,Zeynal,Eldar və iki nəfər də başqa oğlan)beş-altı şüşə pivə alıb aşxanada bizimlə birlikdə Valehin gəlməyini bayram elədilər.Hətta,Camal müəllim də bizimlə bir stəkan pivə içib,məni təbrik elədi.Sonra da:-Uşaqlar,-dedi,-çalışın həmişə qanuna arxalanın.Təklikdə haqsızlığın qabağını almaq olmaz.Zeynal da zarafatyana dedi:-Yoldaş Məcidovun bir işarəsi ilə qanunu elə dama basırlar ki,heç cınqırın da çıxmır.Camal müəllim siqaret odlayıb:-Yox,-dedi,-düz demirsən.Əgər,qanunun keşiyində duran qorxaq,ikiüzlü,yaltaq olmasa,heç kəsin cinayətini ört-basdır eləməz! MURADZADƏNİN MÜƏLLİFƏ DEDİKLƏRİ:Hələlik,mənim əlimdə tutarlı bir sübut olmasa da,təkrar edirəm ki,oğlanın nişanlısının səmimiyyətinə inanırdım.Bu əhvalatla tanış olandan sonra məni,birinci novbədə,maraqlandıran qızla oğlanın dili ilə desək «yoldaş Məcidovun məsələsi» idi.Mən özüm də Valeh kimi,Sarıköynək kimi,həyatın axını ilə təzə-təzə tanış olurdum.İyirmi ilə yaxın təhsildən sonra dovlət idarəsində cəmi iki il idi ki,işləyirdim.Əvvəl orta,ali təhsil,sonra aspirantura,dissertasiya müdafıəsi.Ona görə də,Məcidovun haqqında bu gənclərin danışıqları məni hədsiz dərəcədə təəccübləndirdi.Doğrudanmı,bizim cəmiyyətimizdə belə şəxsiyyətlər peyda olmuşdur? Doğrudanmı,onlar xalqın hesabına milyonlara sahib olmaqla bərabər,hətta,bəzi dövlət işçilərinə də təsir eləyə bilirlər? Nahaqdan günahsız adam tutdururlar? Dediyim kimi,bu suallar mənim üçün son dərəcə maraqlı idi və nəyin hesabına olursa-olsun,mən onları aydınlaşdırmalı idim.Bütün bunlar dürüst təhqiqat tələb edirdi.Ona görə də,mən səssiz-küysüz «K» rayonuna getdim.Rayon Partiya Komitəsinin katibi cavan bir oğlan idi.Bu rayonda işlədiyi səkkiz ay idi.Biz oradan-buradan söhbət eləyəndən sonra o məndən soruşdu:-Nə əcəb gəlmisiniz?-Bəzi işləri nəzərdən keçirmək istəyirəm,-dedim.Hələlik mən nə üçün gəldiyim barədə konkret bir söz deyə bilməzdim.Ona görə də,Sabir sovxozu haqqında elə-belə söz salıb dedim:-O gün qəzetdə tərifləmişdilər ki,sovxoz meyvə-tərəvəz,ət-süd planlarını,həmişə olduğu kimi,bu il də artıqlaması ilə yerinə yetirib.Cavan katibin üzü sərt bir ifadə aldı:-Bəli,-dedi,-yerinə yetiriblər.Amma meyvələrinin də,tərəvəzlərinin də,süd məhsullarının da keyfiyyəti pis olur.-Bəs,deyirlər,o sovxozun direktoru çox zirək adamdı?-Zirəklik,ümumi,mücərrəd anlayışdır,-deyə katib gülümsədi.Sonra kəskin ifadə ilə əlavə etdi:-O sovxozun direktoru harınlayıb! Katib bu barədə daha bir söz demədi,mən də soruşmadım.Mənə elə gəldi ki,Məcidovun kimliyi hələ katibin özünə də aydın deyil.Ancaq,hər halda,katib onun harınlaşdığını,fəaliyyətində nəyin isə düzgün olmadığını hiss edir.Lakin katib inzibati işçi deyil.Demək,bu məsələnin aydınlaşmasında ona kömək etmək lazımdır.Mən maşına minib Sabir sovxozuna getdim,Hamı işdə olduğundan qəsəbənin arasında yalnız qocalar,uşaqlar görünürdü.Mən iri gün eynəyi taxmışdım.Bu qəsəbəyə yəqin ki,gedib-gələn çox olduğu üçün mənim kim olduğumla da maraqlanmırdılar.Hələ qəsəbəyə çatmamış gözəl axar-baxarı olan hündür yerdə tikilmiş böyük bir malikanə görünürdü.Mən maşını saxlayıb bir uşaqdan soruşdum ki,yoldaş Məcidovun evi hansıdır? Uşaq həmin binanı gostərdi.Qəsəbədə ona bərabər nə xüsusi,nə də ictimai bir bina yox idi.Mən kənardan evə tamaşa edərək:-Gözəl binadır,-dedim.Şofer də binaya heyran-heyran baxıb əlavə etdi:-Görünür,o yoldaş Məcidov çox varlı adamdır.Yoxsa,belə mülkü heç üç yüz minə tikdirmək olmaz.Mənim tikinti işlərindən o qədər də başım çıxmırdı.Ona görə də,şoferin sözünə həqiqətən heyrət edərək:-Nə danışırsan?-dedim.-Elə şey olmaz.-Necə olmaz,yoldaş Muradzadə? Hələ mən,azı,üç yüz min deyirəm.-Üç yüz min,-deyə mən öz-özümlə danışırmış kimi təkrar etdim.Şofer soruşdu:-O Məcidov dediyiniz nəçidir,yoldaş Muradzadə?-Bu sovxozun direktorudur.-Daha nə deyirsiniz? Əlbəttə,sovxoz direktoru tikdirər.Şofer bu sözləri elə dedi ki,elə bil,sovxoz direktorunun üç yüz minə ev tikdirə bilməsi tamamilə təbii bir şeymiş.Mən əsəbiləşərək:-Mahmud,-dedim,-bəs,sən fıkirləşmirsən ki,sovxoz direktorunun maaşı ayda iki yüz-üç yüz manat olduğu halda,üç yüz mini haradan alır?-Onun nə fıkirləşməyi var ki,yoldaş Muradzadə,məlum məsələdir haradan alır.Ayda yüz əlli mənim maaşımdır,yüz qırx da arvadırmın.Özümüzün də cəmi bir qızımız var.Neçə vaxtdır ki,artırıb ona bir pianino ala bilmirik.Mən dərindən nəfəs alaraq:-Yaxşı,Mahmud,-dedim,-qayıt rayon mərkəzinə Mən öz şübhələrimi aidiyyatı olan təşkilatlara bildirib icazə alandan sonra Məcidovun heç gözləmədiyi halda sovxozun anbarlarını möhürlətdim.Bakıdan təcrübəli iqtisadçılardan,kənd təsərrüfatı mütəxəssislərindən ibarət komissiya gətirib qışlaqlardakı qoyun,mal-qara sürülərindən tutmuş bağlara qədər hər şeyi dəqiq surətdə yoxlatdırdım.Vəzifəsiz zəhmət adamlarını çağırtdırıb söhbət elədim.Lakin hiss elədim ki,hələ nə qədər ki,Məcidov «taxt-səltənətdədir,heç kəs onun işləri haqqında danışmağa cəsarət eləmir.Qoca bir kəndli mənə çox sərt cavab verdi:-Ay yoldaş,-dedi,-niyə ilanı Seyidəhməd əli ilə tutmaq istəyirsən?! Hökumətsən,böyüksən,gücün çatır,çağır Məcidovun,deynən,dədən keçəl Veysəlin cındırından cin ürkərdi,eyzən onun-bunun qapısında burnunun suyunu axıdardı.İndi nə olub,sən belə ağa olmusan?! Soruş da! Soruş ki,bu dəsgahı nə ilə tikdirmisən? Arvadın olub xanım,oğlun olub Nikolay padşahının oğlu.Haradandı səndə bu qədər dövlət?! Sonra kişi istehza ilə dedi:-Bilmirəm,bacıoğlu,bəlkə bizdə heylə bir qanun var ki,hər sovxozda gərək Keçəl Veysəlin oğlu kimi bir-iki bəy əmələ gəlsin.Onda sözümüz yoxdur.Axı,bu sovxozda elə kişilər var ki,adamlıqda,mərdlikdə,qoçaqlıqda Məcidov kimisinin doqquzunu suya susuz aparar,susuz gətirər! Niyə onların heç bir dəftərdə adı yoxdur? Niyə onları heç kəs tanımır?! Bir başqa kəndli də təmkinlə dedi:-Bilirsiniz,yoldaş,biz paxıl adam deyilik.İstəyərik ki,hamı varlı dolansın.Məcidovun lap beş maşını olsun.Evi ondan da böyük olsun.Amma öz əlinin əməyilə.Yoxlama davam etdikcə,Məcidovun cinayətləri bir-bir meydana çıxırdı.Söhbət yüz minlərin,milyonların haqq-hesabından gedirdi.Hər şeydən əvvəl,mən insanın acgözlüyünə təəccüb edirdim.Fikirləşirdim ki,axı,bizim dövrümüzdə bu qədər pul,bu qədər dövlət bu kişinin nəyinə lazım idi? O bunları yığıb hansı günə saxlayırmış? Bəlkə də,mənim bu suallarım bir qədər sadəlövh görünər.Məcidovu gətirdib ittiham aktını qoydum qabağına.O,aktı çox soyuqqanlılıqla oxuyub qurtarandan sonra soruşdum:-Hansına etirazınız varsa,hansı düz deyilsə,deyin.O,eyni təmkinlə cavab verdi:-Hamısı düzdür.Sonra da əlavə etdi:-Əlbəttə,mən yoxlama olacağından xəbər tutsaydım,bunların hamısını çox asanlıqla düzəltmək olardı.-Demək istəyirsiniz ki,bu cinayətləri asanlıqla ört-basdır eləyə bilərdiniz?!-Mən bunların heç birini cinayət hesab eləmirəm.Cavab məni o qədər təəccübləndirdi ki,qeyri-iradi soruşdum:-Doğru deyirsiniz?-Tamamilə doğru deyirəm.-Nəyə görə siz bunları cinayət hesab eləmirsiniz?-Ona görə ki,mən bu sovxozda direktor olduğum on beş ildə dövlətə,yoxlama komissiyasının mənim ayağıma yazdığı puldan min dəfə artıq xeyir vermişəm.-Xeyri siz verməmisiniz,səhərdən-axşamacan ayazda,günün altında əlləşən o zəhmətkeş kəndlilər veriblər.-Onları özbaşına buraxsan,hərəsi ağzını bir yana tutar.-Əlbəttə,baxıb görəndə ki,siz onların zəhmətini talan edirsiniz,onların alın təri hesabına özünüzə xan həyatı qurursunuz,onda işləmək istəməzlər.O,istehza ilə gülümsədi:-Tək bir adam o boyda sovxozu talan eləyə bilməz.-Nə demək istəyirsiniz?-Heç bir şey.-Əlbəttə,siz bu cinayətləri tək eləməmisiniz.Sizin havadarlarınız olub.Bəlkə də,siz onlara güvəndiyiniz üçün indi belə arxayın danışırsınız.Ancaq onlar sizə heç bir kömək eləyə bilməyəcəklər.-Mən heç bir cinayət eləməmişəm! Hirs vurdu başıma.Birdən-birə mənə elə gəldi ki,bu Məcidov cinayətkar olmaqla bərabər,dünyanın ən həyasız adamıdır! Elə həmin günü onu həbs etdirdim.Məcidovun tutulmağı bütün rayonda böyük bir hay-küy qopardı.Onunla tanış olan da,olmayan da sevinirdi.Bu özü çox qəribə hal idi,demək,bu rayonda yaşayanların əksəriyyəti Məcidovun hansı yuvanın quşu olduğunu bilirmiş,hətta,onun bir gün ilişəcəyini də gözləyirmişlər.Sonra Valehin üzünə şahid duran Musanı çağırtdırdım yanıma.Onu görərkən məni ilk təəccübə salan şey bu kəndlinin üz-gözündə,bütün varlığında duyulan qorxu oldu.Elə bil ki,o,illər uzunu hansı bir qorxu hissininsə köləsi,əsiri olmuşdu.Mən qorxaq adamlara nifrət edirəm.Qorxu hissi bizim Azərbaycan kəndlilərində çox nadir təsadüf edilən bir haldır.Azərbaycan kəndlisi ən təhlükəli,ən çətin vəziyyətlərdə belə təmkinini,kişilik ləyaqətini itirməz! Ondan soruşdum:-Danış,görək Valehlə Məcidovun oğlunun əhvalatı nə cür olub? Onun alt dodağı xoşagəlməz halda titrədi:-Başına dönüm,necə olubsa,hamısını məhkəmədə demişəm.Mən sakit,bir az da sərt ifadə ilə dedim:-Məhkəmədə düz danışmamısan! Sanki görünməz bir əl onun qəddini bir az da əydi.Gözlərini yerə dikib,əlacsız halda əllərini ovuşdurdu.Mən indi mülayim ifadə ilə dedim:-Nədən qorxursan? Məcidov həbsə alınıb! Birdən o,başını qaldırdı:-Yoldaş naçalnik,boynum qıldı,qıldan da nazikdi.Biz haradan biləydik ki,Məcidovu da tutub dama basmaq olarmış.-Danış görüm,Valehin əhvalatı nə cür olub? Heç nədən qorxma.Valeh özü necə danışmışdısa,kişi də indi elə dedi.Axırda ondan soruşdum:-Axı,sən kəndli babasan.Niyə Məcidovdan o qədər qorxurdun? O sənə neyləyə bilərdi?-Səkkiz baş külfətin işləyəni bir mənəm,bir də böyük oğlumda iki il bundan qabaq ticarət texnikumunu qurtarıb,indi balaca bir mağazada müdir işləyir.Məcidov üstünə bir şər atdırıb basdırardı,gedərdi.Özümü saxlaya bilməyib:-Bəsdir,kişi!-deyə qəzəblə səsləndirn.-Məcidovları qudurdan da elə sənin kimi qorxaqlar olub Sonra Muradzadə mənə,yəni müəllifə dedi:-Bilirəm ki,sizi əsas maraqlandıran Valehlə Sarıköynəyin taleyidir.Ona görə də Məcidovun əhvalatını bütün təfsilatı ilə danışmadım.Zənn edirəm ki,hər şey sizə aydın oldu.ALDI VALEH:Doğrusu,deyim ki,həbsxanadan çıxandan sonra da uzun zaman özümə gələ bilrnirdim.Məni hər şeydən çox yandıran Musa kişinin onu haqsız söyüb,döyüb,təhqir eləyənin günahını mənim boynuma yıxması idi.Düşünürdüm ki,nə üçün gərək adi bir kəndli olan Musa kişi sovxoz direktoru Məcidovdan bu qədər qorxsun? Özü də heç bir günahı olmaya-olmaya.Əsl günahkar Məcidovun oğlu olduğu halda niyə onun əvəzinə məni tutub iş verəydilər? Niyə Məcidov bu qədər havalansın? Niyə Məcidov kimi bir vicdansız minlərlə zəhmətkeş kəndliyə ağalıq eləsin? Bu «niyələr» məni çaşdırıb key kimi eləmişdi.Ona görə,Muradzadə məni çağırıb təzədən danışdırmaq istəyəndə,doğrusu,o əhvalatı bir də təkrar nağıl eləmək istəmirdim.Ağlım kəsmirdi ki,bizim ərizəmizdən bir şey çıxa.Mənə elə gəlirdi ki,Məcidov hər şeyi tilsimə salıb.Elə bil ki,Məcidovun üzündən çəkilməyən o yağlı təbəssümdə gözəgörünməz,əcaib bir qüvvə var.Muradzadə məni zaminə buraxanda da sevinmirdim.Deyirdim,bir də təzədən o çətinliklə Sarıköynəkdən,yoldaşlardan ayrılıb həbsxanaya qayıtmaqdansa,heç burdan çıxmamaq yaxşıdır.Ömrümdə birinci dəfə idi ki,məndə belə fikirlər,belə ruhsuzluq yaranırdı.Həbsxanadan çıxandan sonra mənə elə gəlirdi ki,yaşım birdən-birə on il artıb.Elə bil ki,mənim Sarıköynəyə olan sevgim də xeyli yaşa dolub,necə deyim,bir növ,ağırlaşıb.Dünən axşam çayın qırağında Sarıköynək əlimdən tutaraq,üzümə baxmadan kədərli səslə mənə,yatsam,yuxuma da girməyən bir şey dedi:-Valeh,sənə bir söz deyəcəyəm,ancaq incimə!-İncimərəm,nə olub?-Elə bil,sən məndən soyumusan.-Dəlisən,nədir? Mən onu öpdüm.O,sinəmə qısıldı.-Bilsəm ki,sən məni əvvəlki kimi istəmirsən,bir gün də yaşamaram.-Niyə sənin ağlına belə şeylər gəlir?-Bilmirəm.Sən son vaxtlar birtəhər olmusan.-Hər nə olursa-olsun,mən bu dünya işığına səninlə baxıram.Ancaq qəsəbədə eşidəndə ki,Məcidovu həbs ediblər,əvvəl inanmadım.Yerimdə quruyub qaldım.Eldar dedi elə şey olmaz.Sərvər dinmədi.Sarıköynək də təəccüblə gah mənə baxdı,gah da uşaqlara.Təkcə Zeynal,Eldara bozardı:-Niyə damlamırlar,ə? Məcidov Allahın bacısı oğlu-zadı döyül ki? Damlayarlar,lap canını da alarlar.Sonra eşitdik ki,məni həbsə alan milis işçisinin də işi xarabdır.Bunları eşitdikcə,elə bil,şüurum təzədən özümə qayıdırdı.Elə bil,mən bir yumruqla öküzü yerə sərən Valeh olduğumu yenidən hiss edirdim.Bir səhər,Sabir sovxozunun böyründən keçib gedəndə gördük ki,Məcidovun mənzərəli döşdəki malikanəsinə böyük maşınlarla uşaq çarpayıları,balaca stol-kürsü daşınır.Biz maşını saxlayıb,gəlib-keçən şoferlərin birindən soruşduq:-Bu nə əhvalatdır? O da cavab verdi:-Yoldaş Məcidovun evini uşaq bağçasına veriblər.«Volqa»sı da onlara xidmət eləyəcək.Qabaqda gedən Zeynal;-Ay gözünə dönüm,Muradzadə!-deyib maşının sürətini artırdı,.Məcidovun özü də,arvadı ilə oğlu da tezliklə unuduldu.Elə bil ki,heç dünyada belə adamlar yoxmuş.Ancaq,doğrusunu deyim ki,Məcidovun bu günə düşməsi tamamilə ədalətli,qanuni bir iş olsa da,mənə ağır təsir eləyirdi.Hey fikirləşirdim ki,niyə gərək insan varlanmaq üçün bu qədər ağır cinayətə,saxtakarlığa əl atsın? Niyə gərək qudursun? Niyə öz sinfini,xalqını unutsun? Bəs,Fikrət müəllimin dedikləri harada qalıb? Biz yenə də,əvvəlki kimi,qəsəbimizə daş-qum,sement,başqa tikinti materialları daşıyırdıq.Yenə də,Sarıköynək qaldırıcı krandan dolayı yollara baxa-baxa mənim qayıtmağımı gözləyirdi.Mən yenə də daşla,qumla dolu maşını hamıdan qabaq sürərək lap uzaqdan Sarıköynəyin qırmızı qıyqacını görməyə tələsiyirdim.Qəsəbə isə getdikcə böyüyürdü.Mənzil alacağımız bina da getdikcə qalxırdı.Camal müəllim bir dəfə mənimlə Sarıköynəyi görəndə dedi:-Bax,o binadan iki otaq sizindir.Harasında istəyirsiniz,indidən seçin,götürün.Sarıköynək də zarafatyana cavab verdi:-Qabaqcadan seçmək bizə düşmür.Mən qayıdandan sonra Sarıköynəkdə anlaşılmaz bir vasvasılıq əmələ gəlmişdi.Biz daş karxanasından və ya meşədən bir az gec qayıdanda dərhal təşvişlə soruşurdu:-Niyə gec gəldiniz? Nə olmuşdu? Bir dəfə çaydan qum gətirməyə gedəndə Eldarın sürdüyü maşının bir yeri xarab olduğundan qaranlıq düşənə qədər ləngidik.Qəsəbəyə gəlib çıxanda gördük ki,Sarıköynək rəngi-rufu qaçmış halda dayanıb qəsəbədən bəri,yolun qırağında.Maşını saxlayıb təşvişlə soruşdum.-Burada niyə dayanmısan? Nə olub? 0,dil-dodağı təpimiş halda,titrək səslə dedi;-Sən məndən soruş,«nə olub?»,mən də səndən.Niyə gəlib çıxmadınız?-Eldarın maşını xarab olmuşdu.Gəl,çıx kabinəyə.O qalxıb yanıma oturaraq,elə sevinclə gülümsədi ki,elə bil,məni təzədən tapmışdı.Sonra əlini boynuma çəkib:-Az qalmışdı dəli olam,-dedi.-Axı,niyə?-Dedim,yenə davaya-zada düşdün,nədi.-Bəyəm,mən davakaram?-Sən davakar deyilsən! Dava özü gəlib səni tapır.Axşam gəzməyə gedəndə Sarıköynək qayğılı bir səslə:-Valeh,-dedi,-indiyəcən heç nə gözümə görünmürdü.Lap desəydilər ki,on il də bundan sonra nişanlı qalacağıq,vecimə olmazdı.Amma indi hər dəfə bu barədə fikirləşəndə,canıma,nə isə,bir qorxu düşür.-Nə qorxu?-Mən təəccüblə soruşdum.O,bir qədər susub,sonra axşam toran çökmüş meşəyə baxaraq:-Bilmirəm,-dedi,-hərdən mənə elə gəlir ki,heç biz toy eləyə bilməyəcəyik.-Niyə axı? Nə olub?-Heç bir şey olmayıb.Ancaq bu axır vaxtlar elə bilirəm,nə isə,gözəgörünməyən bir qüvvə bizim xoşbəxtliyimizi istəmir,bizə kinlə baxır.-Yəqin şeytan bizimlə ləc düşüb.-Yox.-Gözəgörünməyən qüvvə nədi? Nə vaxtdan belə mövhumatçı olmusan? Dəlinin biri dəli.Bu dünyada heç bir qüvvə bizim xoşbəxtliyimizə mane ola bilməz! Mən onu quş kimi qaldırıb qoltuğuma vuraraq (bizim belə zarafatımız onun yaman xoşuna gələrdi),üzüaşağı,düz çaya qədər birnəfəsə yüyürdüm.Həmişə belə eləyəndə o,qəhqəhə ilə gülərdi.Ancaq bu dəfə mən onu ayaq üstə qoyanda,əlləri ilə gözlərini qapadı.Mən:-Nə oldu? Bir yerin ağrıdı?-deyə onun əllərini üzündən araladım.0 gözlərini yumub dedi:-Heç yerim ağrımadı.Mən belə vaxtlarda sənə baxmaq istəmırəm.-Nə üçün?-Mənə elə gəlir ki,həmişə sənə gözüm dəyir.-Gözün dəyir? O,gozləri qapalı halda başı ilə təsdiq etdi.-Bəyəm,sən bədnəzərsən?-deyə mən yenə zarafatla soruşdum.-Kim bilir,bəlkə bədnəzərəm?-Mən ölüm,belə mövhumatları burax.Onu sinəmə sıxaraq öpdüm.Dodaqları,üzü buz kimi soyuq idi.Yay axşamının bu ala-toran qaranlığı içində qurbağaların dünya bina olandan indiyə qədər davam edib gələn qərib səsləşmələri altında mən birdən-birə özümüzü Adəmlə Həvva kimi yalqız hiss elədim.Mən özümdə qışqırmaq,bağırmaq,dünyanın bütün sevincini axşamın bu ala-toran qaranlığı içində,kim bilir,hansı naməlum zamandan bəri axıb-gedən bu çayın sahilinə tökmək ehtiyacı hiss etdim,onun əlindən tutaraq oxudum:Bulud getdi,Ay hanı,Qaşın kimi yay hanı? Gəzdim eli-obanı,Yarıma bənzər tay hanı? Sarıköynək mənim əlimdən çəkərək:-Gəl,bir az oturaq,-dedi.Sahildə oturaraq,ayaqlarımızı saldıq çaya.Su ilıq idi.-Ox,-dedim,-adamın ayağı nə yaxşı dincəlir.-Ayaqların neyləsin,bütün günü qoymursan bir dəqiqə istirahət eləsin.-İstirahət nədi?-dedim,-istirahət sözündən acığım gəlir.Elə bilirəm istirahət eləyəndə adam bütün həyatdan ayrılır.Özüm ölüm,bəzən gecə yatmaq yadıma düşəndə,ürəyim birtəhər olur.Elə bil,qəribliyə düşürəm.-Çünki məndən ayrı yatırsan,-deyə Sarıköynək əlimi sıxdı.-Yəqin ki,heylədir,-dedim.-Ah,Valeh! Bircə yuvamız olsaydı.-Səbr elə.Yuva nədir,lap yaxşı mənzilimiz olacaq.Otaqlarımızdan birini eləyəcəyik yataq otağı.Birini qonaq otağı.Sarıköynək bikef-bikef gülümsədi:-Yadındadır,Fikrət müəllim həmişə zarafatla deyərdi:«Terpi kazak,atamanom budeş».Onun səsində ilk dəfə ümidsizliyə bənzər bir şey hiss elədim.Bu mənim kişilik qüruruma toxundu.-Nə olub,qocalıb qarımamışıq ki? (Bu sözləri bir vaxt o mənə deyirdi.)Elə danışırsan,elə bil,dəryada gəmimiz qərq olub,qalmışıq taxta parçası üstündə tək.Mən belə desəm də,əlimdən başqa heç nə gəlmədiyindən,hələ də özümüzə bir daldalanacaq düzəldə bilmədiyim üçün qəzəblənirdim.Sarıköynək bunu hiss elədimi,nədi,dönüb diqqətlə mənə baxdı:-Əlbəttə,evimiz də olacaq,hələ desən uşaqlarımız da.Sarıköynək qurbağaların həyəcanlı səsləri altında gülümsədi.Deyirlər,qurbağalar məhəbbət dövrü keçirdikləri zaman belə səslə-nirlər YEDDİNCİ NAĞIL Yaxşılıq da elə,evinə də salamat get! Bir adama yaxşılıq eləyib əvəzində yamanlıq görəndə,el arasında deyərlər.«Yaxşılıq elə,evinə salamat getmə,buna deyiblər.» Fikrət müəllim isə,bu məsələni çöndərib belə deyərdi:«Yaxşılıq da elə,evinə də salamat get!» Biz Camal müəllimi qonşu rayondakı aeroporta qoyub qayıdırdıq.Camal müəllim tikintinin işi ilə əlaqədar paytaxta uçacaqdı.Xahiş etdi ki,onu mən aparım aeroporta,özü də onun «Volqa»sında.Sarıköynək də eşitmişdi ki,həmin aeroportun balaca mağazasında yaxşı şeylər olur.Ona görə dedi ki,məni də gotür.Camal müəllim təyyarəyə minib havaya qalxandan sonra biz aeroportun balaca mağazasına getdik.Sarıköynək dəbdə olan balaca bir redikül,enli kəmər,bir şüşə ətir,altı ədəd sabun,hərəmizə bir avto-qələm aldı.Sonra biz aeroportun restoranına getdik.Yaxşı çex pivəsi vardı.Mən bir-iki şüşə pivə içmək istədim.Sarıköynək qoymadı.Sonra «Volqa»ya əyləşib tikintiyə yol aldıq.Çox çəkmədi ki,hava qaraldı.Bu yol çox da işlək yol deyildi.Qarşımızda axşamın alatoran qaranlığında eyzən səssiz çöllər,sükuta dalmış təpələr keçib-gedirdi.Üfüqdəki buludlarda isə,hələ də günəşin çəhrayı,qızıl zərrələri qalmışdı.Dünya mənə nəhayətsiz dərəcədə yaxın,doğına,mehriban görünürdü.Hətta,ağlımdan keçirdi ki,bəlkə elə bu qaranlıq təpələr özləri canlıdırlar.Bəlkə onlar da görürlər,hiss edirlər.Yoxsa,niyə onlar mənə bu qədər mehriban görünürlər?! Sonra mən bu qəribə düşüncələrimə güldüm.Sarıköynək soruşdu:-Nəyə gülürsən?-Heç,-dedim,-çöllər mənə ləzzət verir.Sarıköynək dedi:-Mən də fıkirləşirdim ki,görəsən,min il bundan qabaq bu yerlərdə kimlər yaşayırmış.Təəccüblə dedim:-Möcüzədir.Sarıköynək soruşdu:-Nədir möciizə olan?-Görmürsən,ikimiz də çöllər barədə fıkirləşirik.Həmişə belə olur.Elə bil,ürəklərimiz arasında simsiz teleqraf var.Sarıköynək alatoranlıqda gülümsəyib mənim böyrümə qısıldı.Elə bu zaman bir adamın lap yolun ortasında dayanıb əlini yuxarı qaldırdığını gördük.Maşını dayandırıb soruşdum:-Nə olub? 0,yolun qırağında,iri yol çantasının üstündə oturmuş ikinci oğlana işarə elədi:-Yoldaşım bərk sancılanıb,yeriyə bilmir,çox xahiş eləyirik bizi də maşına götürəsən.-Haradan gəlib,hara gedirsiniz?-Aeroportdan gəlirik.Gözlədik maşın düşmədi.Ona görə də,elə piyada yola çıxdıq ki,bəlkə maşına rast gəldik.İndi oğlanın tərpənməyə taqəti yoxdur,xahiş edirik götür bizi.Meşəyə çatanda düşəcəyik.Neçə istəsən,verərik.İri yol çantasının üstündə oturan oğlan qarnını tutub zarıyırdı.Mən dedim:-Pul-zad lazım deyil.Keçin oturun!-Dur,ə!-deyə mənimlə danışan oğlan iri yol çantasının üstündə oturanın qolundan tutub qaldırdı.Onlar arxada əyləşəndən sonra maşını tərpədib yanakı Sarıköynəyə baxdım.Onun üzü mənə çox ciddi,həm də qayğılı göründü.Sürəti artırdım.Birinci oğlan,yəni,həmin yolun ortasında dayanan məndən soruşdu:-Haradansınız? Haradan olduğunıuzu dedim.-Bəs,aeroporta nəyə gəlmişdiniz?-Rəisimizi yola salırdıq.-Hə.Onun səsi mənə,nə isə,süni təsir bağışladı.Mən heç soruşmadığım halda o əlavə etdi:-Biz də Bakıda bir dostumuz var,onun toyuna getmişdik.Dinmədim.Xəstə oğlan da dinmirdi.Təxminən bir saatdan sonra meşənin qənşərinə çatdıqda,maşını saxladım ki,oğlanlar düşsünlər.Birinci oğlan xahiş etdi ki,onları qabaqdakı yolayrıcına qədər aparım.Yarım saat da gedəndən sonra əsas yoldan ayrılıb,meşəyə gedən dar torpaq yola çatdıqda,mən yenə də maşını saxladım.Birinci oğlan indi soyuq səslə dedi:-Dön meşəyə!-Axı,siz dediniz ki,burada düşəcəksiniz?-Dön meşəyə,bizi kəndə qədər aparacaqsan.-Apara bilməyəcəm.Gecdir,qəsəbəyə tələsirik.Bu zaman nazik,qolsuz köynəyin üstündən soyuq və sivri dəmirin kürəyimə toxunduğunu hiss edərək geri qanrılanda gördüm ki,bayaq sancılanan oğlan qəməni düz kürəyimə dirəyib.-Neyləyirsiz?-deyə Sarıköynək həyəcanla səsləndi.-Dön meşəyə!-deyə birinci əmr etdi.Sarıköynək həyəcanla dedi:-Axı,düz eləmirsiniz.Sarıköynəyə dedim:-Nə olar,eybi yoxdur,qoy lap aparaq kəndlərinə.Sonra qanrılıb ikinci oğlana dedim:-Daha bıçaq nə üçün? Mən maşını döndərib girdim meşəyə.-Bıçağı götür kürəyimdən,ətimə batır.Hara deyirsiniz,gedərik,-dedim.Eyni zamanda fıkrimdən keçdi ki,heç olmazsa,maşından salamat düşməyə imkan verəydilər.Birinci oğlan yoldaşına dedi:-Yaxşı,bıçağı götür.İkinci oğlan bıçağı kürəyimdən çəkdi.Meşə bərk qaranlıq idi.Ağacların arası ilə gedən cığır həm dar idi,həm də əyri-üyrü.Ona görə,mən yavaş-yavaş sürməyə məcbur idim.Girəvələyib qayka açan açarı ayağımın altından götürüb cins şalvarın cibinə qoydum.«Bircə maşından düşməyə imkan versəydilər» cümləsi tez-tez zehnimdə təkrar olunurdu.Birdən bıçağın şiş ucu yenə də kürəyimə dirəndi.Yolda «sancılanan» ikinci oğlan əmr etdi:-Maşını dayandır.İkiniz də düşün!-Nə üçün düşək?!-Sarıköynək həyəcanla səsləndi.Mən əlimi uzadıb Sarıköynək tərəfdəki qapını açaraq mümkün qədər toxtaq səslə dedim:-Düş.Sarıköynək düşən kimi,mən də öz tərəfimdəki qapını açıb yerə tullandım.Mənimlə bərabər onlar da düşdülər.Mən dalı-dalı bir addım geri çəkilmək istərkən ikinci oğlan bıçağı (sonradan işıqda gördük ki,bu qıhnc kimi iti fin qəməsidir)sinəmə endirdi.Mən eyni anda sol qolumu bıçağın qabağına verib,sağ əlimlə maşının açarını ilişdirdim onun gicgahına.Oğlan qaranlıqda tappıltı ilə dəydi yerə.-Valeh!-deyə Sanköynək qışqırıb bıçaqla məni vurmaq istəyən o biri oğlanı daldan tutdu.Oğlan qızın əlindən çıxmağa cəhd edərkən mən açarı yerə ataraq,onun bıçaq olan əlini tutub geriyə tərəf necə burdumsa,oğlan qulun kimi qışqırıb bıçağı saldı.Sarıköynək qışqırdı:-Valeh,sən yaralanmısan? Qolumdan axan isti qana əhəmiyyət verməyib,Sarıköynəyə dedim:-Kəməriıni belimdən aç,ver bura,tez! Oğlan çırpınıb əlimdən çıxmaq istədi.Mən qan axan sol əlimlə onun boğazından yapışmış olduğum halda sağ əlimlə qolunu təkrar burdum.Oğlan boğuq bir səs çıxardı.Mən yenə səriləni nəzərdən qaçırmayaraq,bu birinin əllərini arxasında kəmərlə möhkəm bağladım.Bu anlarda mənim bütün diqqətim canilərdə olduğundan Sarıköynəyin mənə necə kömək etdiyini görə bilmirdim.Əyilib yerdən həmin bu oğlanın bıçağını götürərək Sanköynəyə verib dedim:-Dayan bunun yanında! Tərpənsə,qəməsini sox qarnına! Sarıköynək yenə də vahimə ilə səsləndi:-Sən yaralanmısan,Valeh! Ancaq öz yaramla məşğul olmağa vaxtım yox idi.Hiss edirdim ki,yaralı qolum hərəkət eləyir.Mən ehtiyatla əyilib,yerə yıxılan ikinci oğlana diqqət yetirdim:nəfəsi gedib-gəlirdisə də,huşu özündə deyildi.Mən onu üzüqoylu çevirərək,üst köynəyini cırıb əynindən çıxartdım.Sonra şərid kimi eləyib,əllərini arxasında möhkəm bağladım.Maşının dal qapısını açaraq,onu qaldırıb çətinliklə təpdim içəri,sonra o birinə yaxınlaşıb dedim:-Tərpən,gir maşına!-Bir söz olarmı?-deyə o mənə müraciətlə dilləndi.-Nə söz?-Maşındakı sağdırsa,gəl,sən onun işini bitir,tulla meşəyə.Çamadanda otuz min manat pul var,yarısı sənin,yarısı da mənim.Bizi aparıb hökumətə verəndə sənin əlinə nə keçəcək?.Mən dedim:-Gir maşma! 0,birtəhər yoldaşının yanında oturandan sonra Sarıköynəyə dedim:-Əl fənərini gətir bura! Sarıköynək fənərin işığını qolumun yarasına salıb baxanda:-Qorxma,-dedim,-qəmə biləyimin ətinə girib.Sümüyə dəyməyib.Sarıköynək dəsmalını aeroportun mağazasından aldığı ətirlə isladıb yarama basdı və qıyqacla bağladı.Sonra mən siqaret çıxarıb çəkdim.Əl fənərini alıb,onların üstündə gəzdirərək,o biri bıçağı da tapıb götürdüm.Biz maşına əyləşəndə Sarıköynəyə dedim:-Bir saniyə də bu əclafları gözdən qoyma,qəməni əlində hazır tut.Hansı tərpəndi,sox qarnına.Faraları yandırdım,bir az qabağa gedərək,balaca açıqlıq tapıb maşını döndərdim.Əyri-üyrü torpaq yolu yavaş-yavaş keçib əsas yola çıxanda,yenə də bir siqaret yandırıb damağıma qoyaraq,maşının sürətini yüzə qaldırdım.MURADZADƏNİN MÜƏLLİFƏ DEDİKLƏRİ:Rayon prokuroru telefonla əhvalatı mənə danışanda,o qədər maraqlandım ki,işimin çoxluğuna baxmayaraq,özüm getdim «K» rayonuna.On səkkiz yaşında bir oğlanın iki peşəkar canini o cür tutub gətirib hökumətə təhvil verməsi xəbəri qəzetlər vasitəsilə,demək olar ki,bütün respublikaya yayılmışdı.Bu əhvalat mənim üçün bir də ona görə maraqh idi ki,həmin on səkkiz yaşlı oğlan köhnə dostumuz Valeh idi! Həkimlər yaralı canini çətin cərrahiyyədən sonra özünə gətirə bildilər.Canilərin yol çantasından otuz min manat pul,beş kilo tiryək çıxmışdı.İstintaq zamanı məlum oldu ki,bunlar müxtəlif şəhərlərdə cürbəcür cinayətlər eləyiblər.Onlarla əlaqədar olaraq,bir neçə cinayətkar da həbsə alındı ki,bütün bunları təfsilatı ilə sizə danışmağı lazım bilmirəm Mən zarafatla Valehə dedim:-Niyə belə hadisələr sənə rast gəlir?-Biz özümüz də təəccüb edirik,yoldaş Muradzadə.Qəribədir,elə bil ki,bu oğlan məhz həyatın pislikləri ilə əlbəyaxa olmaq üçün doğulmuşdu.İndi mənə tamam aydın idi ki,o yalnız özünün deyil,özgəsinin də alçaldılmasına,haqsız əzab çəkməsinə dözə bilmir.Heç özündən asılı olmayaraq,belə hallar onu döyüşə təhrik edir.Mən onu da fikirləşirdim ki,əgər,bu vuruşa onun gücü çatmasa,məhv olar.Zarafatla ondan soruşdum:-İndi bütün bunlardan sonra,gecə yolda sənə tanımadığın iki nəfər rast gəlib maşına götürmələrini xahiş eləsələr,yenə də götürərsən? O,heç tərəddüd etmədən cavab verdi:-Yəqin ki,götürərəm.Götürməsəm,belə çıxar ki,iki dılğır canidən gözüm qorxdu.Sonra əlavə etdi:-Qurddan qorxan,meşəyə girməz! Doğrusu,bu oğlanı öz taleyinin öhdəsinə buraxıb getmək mənə ağır gəlirdi.Əlbəttə,o gözəl bir kollektiv içindəydi.Yaxşı rəisi,yaxşı dostları,yoldaşları vardı.Lakin yenə də,mənə elə gəlirdi ki,onun təbiətini heç kəs mənim kimi hiss eləyə bilməz.Ona görə də onun həyatına müdaxilə etmək üçün özümdə vicdani bir ehtiyac hiss edirdim.Onun cəsurluğuna,təhqirə dözə bilməyən xarakterinə heyfım gəlirdi.Axı,bizim vəzifəmiz yalmz qol çəkib maaş aldığımız işi yerinə yetirməkdən ibarət olsaydı,həyatımız çox cansıxıcı olardı.İndi işlədiyim vəzifədə olandan bəri dərindən hiss etməyə başlamışdım ki,həyatın mənası məhz dəyərli insanlarla münasibətdir,lazım gəldikdə,onların nicatına çatmaqdır.Belə adamlar barədə isə,mənim özümün,necə deyərlər,xüsusi fəlsəfəm vardı.Mən dəyərli insanlığı,birinci növbədə,ləyaqətli cəsarətdə,ləyaqətli igidlikdə görürdüm.ALDI SARIKÖYNƏK:Əlbəttə,Məcidovdan,Rövşəndən,Musa kişidən sonra başa düşmüşdük ki,bizim də yan-yörəmizdə pis adamlar var.Ancaq yaxşılıq eləyib maşına götürdüyümüz halda bizim başımızı kəsmək istəyən o iki nəfər mənə hər cür yırtıcıdan da dəhşətli görünürdü.Valeh gecə qaranlıq meşədə o yırtıcılarla tutaşanda,əvvəl mənə elə gəldi ki,biz birdən-birə indiyə qədər görüb-eşitmədiyimiz anlaşılmaz,qorxunc bir aləmə düşdük.Elə bil ki,bir anlığa məni böht apardı.Mən bir neçə saniyə çaşbaş qaldım.Elə bil,biz bir də heç bir zaman öz adi həyatımıza qayıtmayacaqdıq.Ancaq Valehin o yırtıcılardan birini vurub yerə sərməsi məni ayıltdı.Dişimlə,dırnağımla nişanlımın köməyinə atıldım.Mən qız olduğumu unutdum.Elə bil,bir səs mənə hey deyirdi:«Gərək siz bu namərdlərə qalib gələsiniz!» Elə bil dünyanın bütün gücü,qüvvəti birdən-birə bizə verilmişdi.İndi hər yerdə Valehin igidliyindən danışırdılar.Mən isə,o dəqiqələrdə bu igidliyi təkcə gözümlə görmürdüm,bütün varlığımla hiss edirdim.Bu igid mənim nişanlım,mənim iki gözüm idi.Bizimlə bir məktəbdə oxuyan ata-analı qızlardan biri mənə iynə-sap gətirmişdi.Valeh bəzən uşaqlarla oynadığı,ya dalaşdığı zaman,düyməsi qırılanda,xəlvətcə tikirdim ki,tərbiyəçi arvad görüb ona acıqlanmasın.0 bilirdi ki,mənim şirin şeydən xoşum gəlir,ona görə də,bəzən bayram günlərində bizə konfet paylayanda,öz payını saxlayıb xəlvətcə mənə verirdi.İndi o mənim nişanlımdır.Mənim müdafıəçimdir! Ancaq Valeh,elə bil,heç bu camaatın tərifıni eşitmir? Bilmirəm,nəyə görəsə son günlər yenə də qaşqabaqlıdır.-Nə olub,Valeh? Bəyəm o cür igidliyi göstərən,o cür böyük cinayətin üstünü açan sən deyilsən? ALDl VALEH:-Heç özüm də bilmirəm niyə kefim açılmır.Hey fikirləşirəm ki,əgər,o əclaflar məni öldürsəydilər,sənin halın necə olardı? Sarıköynək gülümsəyə-gülümsəyə mənə nəzər saldı.Mən soruşdum:-Nəyə gülürsən?-,Fikirləşirəm ki,sənintək oğlana tapança yaraşır.Mən də zarafatla dedim:-Neyləyək,görünür,alnımıza şoferlik yazılıb.Sarıköynək dedi:-Nə olsun,şoferlik pisdir?-Özün deyirsən ki,mənə tapança yaraşır.0,ciddi ifadə ilə dedi:-Tapança bağlayanlardan sənin nəyin əskikdir? Yenə də zarafatla dedim:-Tapançam.O güldü.Bizira aramızda buna bənzər söhbət bir dəfə də olmuşdu.Tikintidə yaxşı şoferlərdən hesab olunsam da,hiss edirdira ki,indi ürəyim,nə isə,daha geniş meydan istəyir.Sarıköynəyin tapança söhbətini qəribliyə salmıram.Yəqin yenə də bizim aramızda telepatiya hadisəsi baş verirdi.Çünki,xüsusən,bu son vaxtlar,gecələr yatağa uzananda,ya uzaq yerə maşın sürəndə,özümdən asılı olmayaraq,xəyalımdan eyzən böyük sərkərdələrin işləri gəlib-keçirdi.Məsələn,biz orta məktəbdə oxumuşduq ki,Makedoniyalı İsgəndər on səkkiz yaşında böyük bir qoşun hissəsinə başçılıq edirmiş.Şah İsmayıl on yeddi-on səkkiz yaşlarında sərkərdə adlanırmış.Mən elə hey gənc Napoleonun bayrağı qapıb,hücum eləyən ordunun qabağınca yüyürərək dolu kimi yağan güllənin altında Arkul körpüsünü keçməyi haqqında düşünürdüm.Düşünürdüm ki,yoldaşları Yuli Sezara sui-qəsd eləyəndə,yəqin ki,yanında heç bir silahı yoxmuş ki,özünü müdafiə eləyə bilməyib.Elə düşünməyin ki,mən iki dılğır caninin nəfəsini kəsdiyim üçün indi yekəxanalıq edib daha şoferliyi bəyənmirdim.Xeyr! Hamı görürdü ki,mən yenə də həmin şoferəm! Ancaq mənə əyan olmuşdu ki,həyat bizim məktəb pəncərəsindən gördüyümüz kimi təkcə Fatma nənənin hanasındakı əlvan rənglərdən ibarət deyil.Həyatda yırtıcılar,əclaflar da var.Ona görə də,lap düzü budur ki,indi yük maşınında hər gün haradasa onların yanından biganə keçib getmək mənə birtəhər,ağır gəlirdi.Əlbəttə,mən bunu heç kəsə,hətta,Sarıköynəyə də demirdim.Heç özüm də etiraf eləmirdim.Ona görə də,dilxor olurdum.Məsələn,o vaxt mən Rövşənlə dalaşandan sonra milis kapitanının hərəkəti yadıma düşəndə,məni od götürürdü.Kapitanın yerinə mən olaydım,Məcidov da nahaqdan adam tutduraydı,ya da Musa kimisini qorxudub yalandan şahid elətdirəydi.Həmin əhvalatdan bir neçə gün sonra mərkəzi qəzetlərdən birində mənim haqqımda böyük bir oçerk çıxmışdı.Oçerkdə on səkkiz yaşlı bir şoferin (yəni,mənim)iki qansız caninin gecə qaranlıq meşədə necə qollarını bağlayıb gətirib milis idarəsinə verdiyim yazılırdı.Özü də,elə düzgün nağıl edilirdi ki,elə bü,yazıçı özü də o gecə bizim yanımızda olub,hadisəni gözü ilə görmüşdü.Yoldaşlarım,mədən müdiri,tikinti adamları məni təbrik edir,Sarıköynək sevincindən bilmirdi neyləsin.Amma mən,belə hallarda başqasının,bəlkə də,hiss etdiyi sevinci duymurdum.Öz-özümə deyirdim; «Axı,nə olsun ey? Yəqin ki,meşədəki hadisə kimi bir vuruş bir də mənə rast düşməyəcək.0 bir təsadüf idi,oldu,getdi.Uzağı bir-iki aydan sonra yaddan çıxacaq,mən də elə adicə şofer baba olub qalacağam.Heç kəs də bilməyəcək ki,papaq altında necə oğullar var».Fikirlərim belə məqama çatanda hirslənirdim.Kiminləsə dalaşmaq istəyirdim.Sarıköynəyin məni o qədər əzizləməsi də,heç dəxli olmadığı halda məni əsəbiləşdirirdi.Bunun üçün də sonra özümü danlayırdım:«Başına hava-zad gəlməyib ki?».Bu gün köşkdən təzə qəzət alıb nəzərdən keçirəndə gördüm ki,universitetə qəbul barədə elan çıxıb.Birdən fikirləşdim ki,görəsən,oxumaq istəsəm,mən hansı fakültəni seçərdim? Riyaziyyat? Yox,riyaziyyat Sarıköynəyin işidir,biz məktəbdə oxuyanda o,riyaziyyatı hamıdan yaxşı bilirdi,Ədəbiyyat? Yox! Duzsuz şeirlərdən,adamın başında taxta kimi taqqıldayan quru romanlardan zəhləm gedirdi.Tarix? Düzdür,böyük müharibələr,böyük sərkərdələr haqda məlumatları oxumağı hər şeydən çox xoşlayırdım.Amma tarixçi olub məktəblərdə nağılçılıq eləmək,nə bilim,arxivlərdə eşələnmək dilxorçu iş idi.Kimya? Yox! Səhərdən axşamacan laboratoriyada qurdalanmaq mənim işim deyil.Hüquq? Hüquq? Hə! Bu,başqa məsələ! Prokuror,hakim! Əclafların,namussuzların,canilərin nəfəsini kəs ki,kəsəsən! Birdən qəribə bir ruh yüksəkliyi ilə xəyal məni apardı.Özümü Muradzadə kimi böyük bir rəis təsəvvür elədim.Vicdansız işçiləri,Məcidov kimilərinin ağalığını necə tar-mar elədiyimi,oğulları necə azad elədiyimi gözümün qabağına gətirib qanadlanırdım.Sonra.Sonra,yenə dilxorçuluq.Hüquq fakültəsində oxumaq həvəsi məni qanadlandırırdı.Öz-özümə deyirdim:«Nə üçün bu barədə bir hərəkət eləməyəsən? Hökumət bizə haracan desən oxumaq hüququ verib,imkan yaradıb.Tərpən! Bir şey çıxar çıxar,çıxmaz yenə də dəyirman durur,dəyirmançı durur».Mən hamıdan,hətta Sarıköynəkdən də xəlvət Bakıya-Muradzadəyə zəng elədim:-Salam,yoldaş Muradzadə.Danışan Valehdir.O,zarafatyana cavab verdi:-Qəhrəman Valeh?! Salam! Nə var,nə yox? Nişanlın necədir?-Sağ olun,hamımız yaxşıyıq.-Nə əcəb zəng eləmisən? Yoxsa yenə.-Narahat olmayın,yoldaş Muradzadə,dava-dalaş yoxdur.Sizinlə məsləhətləşmək istəyirdim.-Buyur! Onım səsindəki xoşhallıq məni daha da ürəkləndirdi.-Universitetə qəbul elanı çıxıb.İstəyirəm mən də hüquq fakültəsinə ərizə verəm.-Nə üçün məhz hüquqa?-İnzibati işlərə lap uşaqlıqdan həvəsim var.-Yoxsa,prokuror olmaq istəyirsən?-deyə o,zarafatyana soruşdu.Mən cəsarətlə dedim:-İstəyirəm,yoldaş Muradzadə.-Nə olar,atalar deyib:«Niyyətin hara,mənzilin də ora».Həvəsin var,ərizə ver! Tikintidə işlədiyin neçə vaxtdır?-Az qalıb iki il olsun.-Ərizə verə bilərsən.-Ancaq,yoldaş Muradzadə,bir iş var.-Nə iş?-Deyirlər,ora girmək çətindir.Deyirlər,ya gərək pulun olsun,ya da adamın.Muradzadə bir neçə saniyə dinmədi.Sonra sərt səslə dedi:-Qələt eləyirlər.Dünya rüşvətxorlardan ibarət deyil.İmtahanlara yaxşı hazırlaş,vəssalam.Nişanlın orada qalacaq?-Xeyr,o da riyaziyyata ərizə vermək istəyir.(Mən bilirdim ki,əgər,biz oxumağa gedəsi olsaq,o belə də eləyəcək.)-Yaxşı,Bakıya gələndə mənə xəbər verin.-Baş üstə!-Di sağ ol!-Çox sağ olun,yoldaş Muradzadə! Oxumağa getmək barədə fıkrimi Sarıköynəyə açanda,o,qayğılı-qayğılı üzümə baxdı.-Nə oldu,nə fıkirləşirsən?-Birinci onu fikirləşirəm ki,biz lap imtahan versək də,girə bilərikmi? Axı.-Başa düşürəm.Hər deyilənə də inanmaq olmaz.Təki biz imtahan verək.Ondan sonra görüm kimin hünəri var mane olsun.Sarıköynək gülümsədi:-Mane olanda neyniyəcəyik? Bu da sənin üçün xəncər-bıçaq davası deyil ki!-Sənə deyirəm ki,heç kəs mane ola bilməz!-Yaxşı,tutaq ki,ali məktəbə girdik,şəhərdə evimiz yox,qohumumuz yox,harada qalarıq? Yenə də sən bir yataqxanada,mən də birində? Sanköynəyin səsində elə bir pərişanlıq hiss elədim ki,öz fikrimdən dönə biləcəyimdən qorxub tez dedim:-Bəlkə balaca bir otaq kirələdik.Mən də özümə bir iş taparam.Muradzadə yoldaş da oradadır.-Muradzadə yoldaş bizə nə qədər kömək eləsin?-deyə Sarıköynək kədərlə gülümsədi.Mən yenə də telefonla danışdığımı xəbər verməyib dedim:-Nə olar.Fikrət müəllim həmişə demirdi ki,adam adama gərək kömək eləsin? Sonra ötkəm ifadə ilə əlavə etdim:-Mən həm oxuyaram,həm də işləyərəm.Sən də həm oxuyarsan,həm də biş-düş eləyərsən,olar əla!-Deməli.-Deməli nə?-Deməli.-Deməli,birinci gedəcəyik ZAQS-a.Sarıköynəyin rəngi xəfifcə qaçdı.Qeyri-iradi mənim əlimdən tutdu.Onun əlini bərk-bərk sıxaraq dedim:-Bu dünyanınkı odur ki,mus-mus deyincə,birdəfəlik Mustafa deyəsən! Nə vaxtacan sən o tayda olacaqsan,mən bu tayda?! Onsuz da bizim bir-birimizdən başqa heç kəsimiz yoxdur.Lap tutaq ki,ali məktəbə girə bilmədik,nə çox şəhərdə tikinti,zavod.Bizim üçün nə təfavütü var,fəhlə babayıq.-Bəlkə qiyabiyə girək? Buradan ayrılmaq mənə ağır gəlir.-Eh! Qadın ki,qadm! Amerikaya köçmürük ki? Kefımiz istəyəndə gələrik.Qaldı qiyabi,yox.Oxuyanda gərək əməlli-başlı oxuyasan.Birdən susub diqqətlə ona baxdım;-Nə olub sənə? Sən əvvəllər belə suyu üfurə-üfürə içən deyildin?-Düzü,Valeh,bu işlərdən gözüm qorxub.Deyirəm,birdən yenə də oralarda davaya-zada düşərik.Qərib yerdi.Mətı əlimi havada yelləyib:-Ay dəli,-dedim,-dava-şava iş-peşə deyil ki? Bir də,bura bax,Bakı nə vaxtdan qərib yer olub?-Bu tikintidəki adamlarla bir ailə kimiyik.Üz-gözümüz öyrəşib.Dərindən nəfəs alıb:-Oradakılara da öyrəşərik,-dedim.-Biz ki,lap körpəlikdən heç tanımadığımız adamlara isinişməyə adət eləmişik.O,mütəəssir halda mənə baxıb bir söz demədi.Mən də birtəhər oldum.Ancaq özümü onda qoymayıb qəsdən dedim:-Gedək,Sarıköynək,hər şey yaxşı olacaq!.Sonra biz Camal müəllimin yanına getdik.O mənə diqqətlə qulaq asıb dedi:-Vaxta ki,oxumağa belə həvəslənirsiniz,mən də etiraz eləmirəm.Əlbəttə,universitetə girsəniz,yaxşı olar.Çox cavansınız.Sonra gülümsəyib əlavə etdi:-Ne etməli,dünyanın işi belədir,nə qədər bir yerdə işləyirsən,işlə,axırı ayrılıqdır.Mən möhkəm inamla dedim:-Biz oxuyub qurtarandan sonra yenə də bura gələcəyik.Sarıköynək də əlavə etdi:-Vicdan haqqı biz bu tikintidəki adamları öz ailəmiz hesab edirik.-Eybi yoxdur,hərdən gələrsiniz.-Mütləq!.Bir neçə gündən sonra tikintidən haqq-hesabımızı aldıq.Gedəcəyimiz günün axşamı gəzə-gəzə getdik Əmir qayasına.Orda hər şey-vaxtilə qayanın altına döşədiyimiz qurumuş ot,ocaq üçün doğradığımız odunlar,divarlardakı yazılar,elə bil ki,əbədi sükut içindəydi.Ancaq mənim kövrək hisslərlə aram yox idi.Yəni,belə hissləri özümə yaxın qoymurdum.Ona görə də şən səslə dedim:-Əlvida,Əmir qayası! Biz getdik oxumağa! Gələn görüşə qədər! Gördüm yenə də Sarıköynək tutulub.Hiss eləyirdim ki,bizim vaxtilə gəzib dolandığımız hər yer səfər ərəfəsində qızı kövrəldir.Ona görə də,mən qəsdən hay-küy salıb şənlik edirdim.Gülməli sözlər danışırdım.İndi də qəfıl Sarıköynəyi götürüb üzüaşağı çaya qədər qaçdım.Sarıköynəyin gözləri yaşarmışdı.Biz çayda əl-üzümüzü yuduq.Səhər çörəkxanaya gedib Güllübəyim xala ilə görüşdük.Oğlu bir neçə gün qabaq yenə də çıxıb getmişdi.Arvad ikimizin də üzündən öpüb dedi:-Güllübəyim xalanızı yaddan çıxarmayın.Kağız yazın.Yerinizi-yurdunuzu bildirin.Sonra Camal müəllimlə,başqa dostlarla vidalaşdıq.Zeynal,Sərvər,Eldar bizi gətirdilər stansiyaya.Yol çantalarımızı özləri götürüb vaqona çıxartdılar.Sərvər dedi:-Uşaqlar,özünüzdən muğayat olun! Valeh,sən bir az tündməcazsan.Dava-şavaya qoşulma.Zeynal dedi:-Bax,toyu bizslz eləməyəsiniz ha! Eldar dedi:-Şəhər yeridir.Hər nə lazım olsa,yazın.Üçüncü zəngdə bizimlə görüşüb düşdülər.Qatar tərpəndi.Pəncərə qabağında dayanıb onlara baxırdıq.Onlar əl eləyirdilər.Qatar stansiyadan uzaqlaşdı.Onlar daha görünmədilər.II HİSSƏ SƏKKİZİNCİ NAĞIL SARIKÖYNƏKLƏ VALEHİN ALI MƏKTƏBƏ GİRMƏSI ALDI VALEH:Kövrək hisslərlə aram olmasa da,sözün düzü,tikintidən,yoldaşlardan,Əmir qayasından,dərə ilə axan o çaydan,yönü bəri baxan dağlardan,maşınımdan ayrılmaq birdən-birə məni qüssələndirdi.Görürdüm ki,Sarıköynək də eyni hah keçirir,amma mən özümü elə aparırdım ki,guya,bu ayrılıq qətiyyən vecimə deyil.Hər şeydən artıq öz maşınımdan ayrılmaq ürəyimi kövrəldirdi.Tikintidən haqq-hasabımızı alandan sonra mən maşınımı qaraja aparıb,tərtəmiz yuyub sildim.Lap güzgü kimi parıldatdım.Ürəyimdə ona deyirdim:«Mən səni dağda-daşda çox qovmuşam.Vaxt ohıb ki,sürətini lap yüksəyə qaldırmışam,amma sən məni heç vaxt yar-yoldaş yanında xar eləməmisən.Heç vaxt yolda qoymamısan.» Elə bil ki,o dilsiz-ağızsız maşın da mənim ürəyimdən keçənləri eşidirdi.Elə bil ki,o da mənim kimi kövrəlirdi.0 biri briqadada işləyən cüvəllağı Kəriş məni bu cür görüb irişə-irişə:-Ə,Valeh,-dedi,-maşını elə canı-dildən yuyursan ki,elə bil,təzədən keçəcəksən rulun dalına.Bəs,oxumağa getmirsiniz? Qaşqabağımı töküb cavab vermədim.Kəriş də gördü ki,sözündən xoşum gəlmədi,sivişdi.Bilirdi xasiyyətimi.Amma o vaxt məni tutub Bakıya göndərəndə heç belə olmurdum.Nə isə,«Xudahafız,ay maşm,-dedim,-səndən həmişəlik ayrılıram.Gedək görək o tanımadığımız adamlar arasında başımıza nə gəlir.».Bəli,qatar sürətlə gedirdi.Mən də bir yerdə duruş gətirib dayana bilmirdim.Gah pəncərənin qabağına gedib,fıştırıq çala-çala qabağımızdan gəlib,keçən çöllərə baxırdım,gah jurnala baxan Sarıköynəyin yanında oturub onu güldürməyə çalışırdım.Yəni,ona hiss elətdirmək istəyirdim ki,bizim tikintidən,üz-gözümüzün öyrəndiyi adamlardan,yerlərdən ayrıhb getməyimizdə bikef olmalı bir şey yoxdur.Sarıköynək də,düzdür,zarafatlarıma gülürdü,amma hiss edirdim ki,ürəkdən gülmür.Axırda özümdən çıxıb dedim:-Mən ölüm burax bu dilxorçuluğu,az! Nə olub,axı,İsfahana-zada getmirik ki? Sarıköynək də gülümsəyib dedi:-Mən dilxor deyiləm,getməyimizə də peşman olmamışam.-Onda azarlı kimi gülmə! Məni cinləndirərsən,bu saat o zurnaçıya bir «Koroğlu» vurdurub düşərəm ortalığa! (Bizim vaqonda,yalan olmasın,yüz əlli kilo ağırlığında,dəri papaqlı,uzunboğaz çəkməli bir zurnaçı ilə,boynunun damarları çıxmış arıq bir nağaraçı gedirdi.)Sarıköynək zurnaçının üfürülmüş sifətinə baxıb pıqqıldadı.Mən də üstünü götüriib,tay onu bikef olmağa qoymadım.Əslinə baxsan,heç Sarıköynək də qəm-qüssəyə can verən qız deyildi.Ancaq,nə qədər də olsa,qadın tayfasıdı,dayna.Bir də ki,düzü,o vaxt mən tutulanda baş verən əhvalatlardan sonra qız bir cür səksəkəli olmuşdu.O,əhvalatlar barədə söz düşəndə,deyirdim:-Gördünmü,Muradzadə onlara nə toy tutdu! Ölkə özbaşına deyil ki! Sarıköynək də mənə deyirdi:-Düzdür,amma o da var ki,iş gedib Muradzadəyə çıxana qədər bizimki bizə dəydi axı.Mən də acıqlanıb deyirdim:-Sənin sözündən belə çıxır ki,biz gərək tısbağa kimi qınımızdan çıxmayaq?! Dəli olma,mən ki,varam,nədən qorxursan?! O da əlimdən tutub deyirdi:-Özümdən qorxmuram,Valeh.-Bəs,mən sarıdan niyə qorxursan? Nə olacaq mənə? Dəyirmanın boğazından ölü salsalar,ayağından diri çıxaram! Mən belə danışanda,Sarıköynəyin uçmağa qanadı olmurdu,qatar Bakıya yaxınlaşırdı.Biz Bakıda yaşamamış olsaq da,o böyük şəhərə qarşı ürəyimdə lap uşaqlıqdan-necə deyim-bir sevgi,bir doğmalıq vardı,bir əzizlik vardı.Qərara almışdıq ki,hələlik yataqxanada qalaq,əgər,ali məktəbə girə bilsək,şəhərin ucqarlarmda-zadda balaca,ucuz bir ev taparıq.Ancaq Ceyran xala qoymadı,dedi:-Nə olub? Dünya qoz qabığına girməyib ki.Otaq tapana qədər qalarsınız burda,mən həftənin üç-dörd gününü evdə olmuram.Biz çox çək-çevir elədik,ona əziyyət vermək istəmirdik.-Yaxşı,yaxşı,-dedi,-mənə qətiyyən əziyyəti yoxdur,təmiz uşaqlarsınız.Qalın burda.Söhbətə adam axtarıram.Nə əziyyət? Arvad bu sözləri elə ürək açıqlığıyla dedi ki,daha çevirmək qanacaqsızlıq olardı.Səhəri gün Ceyran xala yola çıxdı,bizə də tapşırdı ki:-Bax,buranı öz eviniz hesab eləyin.Sıxılıb eləməyin.Biz o günü yuyunub dincəldik.Axşam paltarınızı dəyişib getdik dəniz qırağına.İstirahət günü idi,bulvarda iynə atsan yerə düşməzdi.Özü də oğlanlar-qızlar bizə baxmamış yanımızdan keçmirdilər.Mən zarafatyana Sarıköynəyə dedim:-Üz-gözümüzü çöl havası yandırıb,bunlar da yəqin deyirlər,görəsən,Ərəbistandan-zaddan gəlmişik,nədi.Ona görə belə zənnlə baxırlar.Sarıköynək gülüb qoluma girdi:-Yox,-dedi,-gün yandırdığı üçün deyil.-Bəs,nə üçündü? Sarıköynək gülümsəyib altdan-yuxarı mənə baxdı.-Deyirlər,görəsən bu qız bu qəşəng oğlanı hardan tapıb.-Yəni ki,əksinə də.Sarıköynək dedi:-Düzünü bilmək istəyirsənsə,onlar elə ikimizə də maraqla baxırlar.Axı,biz qızlar belə şeyləri tez duyuruq.-Siz qızlarınkı elə-belə boş şeylərdi.-Yox,Valeh.Sözün düzü,mən bu insan seli içində itib-batmağımızı istəmirəm.İstəyirəm ki,adamlar bizim yanımızdan saymazyana keçməsinlər.-Ay sağ ol.Səni heç belə şöhrətpərəst bilməzdim.Sarıköynək gülüb dedi:-Mən şöhrətpərəst deyiləm,ədalətpərəstəm! «Ədalətpərəst» sözünü mən birinci dəfə eşidirdim.Özü də bunu Sarıköynəyin dilindən eşitmək mənə məzəli göründü.Gülüb dedim:-Sağ ol,ədalətpərəst!-Bəs necə? Qabağımızdan keçən qəşəng oğlanlan sıraya düzsən,birinci yeri sən tutarsan!-Yenə də qəşəng?-Neyləyək,-dedi,-çirkin oğlan olaydın,çirkin deyəydik.Gecə bulvardan çox kefi kök qayıtdıq,yolda da bir kilo ağ çörək,iki parça kağıza bükülü pendir,üç yüz qram şit yağ,bir banka alma riçalı alıb gəldik evə.Mən özümü duşun altına verib çıxanacan Sarıköynək çayı dəmləyib,aldığımız şeylərdən balaca boşqablarda qoymuşdu stolun üstünə,biz doyunca yeyib-içəndən sonra Sarıköynək qabları tərtəmiz yuyub qoydu yerinə.Sonra ikimiz də pəncərənin qabağında oturub xeyli söhbət elədik,eyzən də gələcəkdən.gələcək işlərimizdən.İşlərimiz deyəndə ki.Heç özümüz də bilmirdik ki,gələcəkdə bizi nə gozləyirdi.Ali məktəbə girə biləcəyikmi? Axı,biz məktəbə girsək də,gərək özümüzə bir işdən-zaddan tapaq ki,dolana bilək.Sarıköynək dedi:-Yaxşı olardı ki,sən sabah gedib Muradzadə yoldaşı görəsən.İş barəsində bir məsləhət alasan.Yoxsa,burada bizi kim tanıyır ki.Bir az fkirləşib dedim:-Yaxşı,ikimiz də gedərik.Düz deyirsən.-Mən utanıram,sən tək gedərsən.-O ki,çox sadə adamdı,niyə utanırsan?-Bilirəm sadə adamdı.Amma nə üçünsə ondan utanıram.Mən ciddi deditn:-Yox,bir yerdə gedəcəyik!.Muradzadənin katibəsi,o göyçək qız-Gövhər bizi köhnə dost kimi qarşılayıb,kefımizi soruşdu.Sonra dedi ki:-Yoldaş Muradzadənin yanında adamlar var,bir az əyləşin.Biz oturduq.Mən papiros çıxarıb yandırdım,gördüm Gövhər pıçıltı ilə Sarıkoynəkdən soruşdu ki,«Toyunuz olub?» Sarıköynək də gülümsəyib başını buladı.Adamlar çıxandan sonra Gövhər içəri girib bizim gözlədiyimizi xəbər verdi,çıxıb dedi:-Buyurun.Muradzadə:-Xoş gördük sizi!-deyə ayağa qalxıb,əvvəlcə Sarıköynəklə,sonra də mənimlə əl tutuşdu.O cür böyük vəzifədə olan adamın bu cür rəftarını görəndə adam özünü nişanlısının da yanında başıuca hiss eləyir.Bizimlə söhbətdən sonra Muradzadə soruşdu:-İkinizin də gündüz oxumağınız sizin üçün maddi cəhətdən çətin olmaz ki? Mən dedim:-Gərək dərsdən sonra mən özümə bir iş tapam.0,bir az fıkirləşib dedi:-Gündüz dərsindən sonra iş tapmaq çətin olar.Mən dedim:-Bizim yerli bir oğlan burada gündüz oxuyur,gecə də ocağçı işləyir.Muradzadə başını ağır-ağır tərpedib dedi:-Ağır olar.İnstitutda oxuduğum zaman mənim başıma gəlib.Yuxusuzluq adamı gic eləyir.Bir ay dözürsən,iki ay dözürsən,sonra dərs-zad da başına girmir.Lunatik adamlar kimi olursan.Sarıköynək dedi:-Mən də Valehə deyirəm ki,çətin olar sənə.Muradzadə soruşdu:-İmtahanlara hazırlaşmısınızmı? Sarıköynək həyəcanla dedi:-Qəsdən kəsməsələr,imtahan verərik.Muradzadə qaşqabaqla dedi:-Əlbəttə,vicdansız adamlar da olur.Ancaq qorxrmayın,ürəklə imtahan verin.Qəsdən kəsə bilməzlər.Mən ötkəm söz eşidəndə,elə bil ki,coşuram.-Biz hazırlaşmışıq,özümüz də lap ürəklə imtahan verəcəyik!-Muradzadə zarafatyana dedi:-Sizin kimi qəhrəmanlar başqa cür də hərəkət eləyə bilməzlər.Sonra Sarıköynəyə dedi:-Valeh cinayətkarların əlindən yanıqlı olduğu üçün hüquq fakültəsinə girmək istəyir,bəs,siz? Sarıköynək cavab verdi ki:-Mən də inşaat institutuna.Muradzadə məndən soruşdu:-Bəs,yer məsələniz nə cürdür? Yataqxanada qalacaqsınız?-Xeyr,-dedim,-istəyirik kirayə də olsa,balaca,ucuz otaq tapaq.Muradzadə yəqin hiss elədi ki,mən Sarıköynəklə bir yerdə yaşamağımızı nəzərdə tuturam.Soruşdu ki:-Evlənmisiniz?-Xeyr,-dedim.Muradzadə dedi:-Evlənmək lazımdır.Mən cəld dedim:-Evə məəttəlik,yoldaş Muradzadə.Tapan kimi evlənəcəyik.-İndi harada qalırsınız? Dedim:-Ceyran xalagildə.-Məndən Ceyran xanıma salam deyərsiniz.Özünüz də tez-tez zəng eləyib,imtahanlarınızın gedişini mənə xəbər verərsiniz.-Baş üstə,-deyərək qalxdım.Sarıköynək də qalxdı.Muradzadə soruşdu:-Bəlkə başqa sözünüz də var?-Xeyr.-dedim.-Çox sağ olun.O,qalxıb ikimizlə də əl tutuşub dedi:-Heləlik.Biz küçəyə çıxanda mənə elə gəldi ki,bu ara-sıra tələsən adam seli bizə çoxdan tanışdır.Elə bil,biz elə onların arasında doğulmuşuq.İkimiz də həvəslə daban alıb əvvəl Sarıköynəyin sənədlərini aparıb verdik instituta,sonra da mənimkini aparıb verdik universitetin hüquq fakültəsinə.Sonra ayından-oyundan alıb,zarafatlaşa-zarafatlaşa gəldik evə.Sarıköynək donmuş ətdən,dilxor olsa da,ləzzətli bir sous bişirdi.Sarıköynəyin hər işi möcüzə idi.O da mənim kimi həmişə yataqxanada yaşayıb,həmişə aşxanada yeyib-içib,di gəl,elə xörəklər bişirirdi ki,dadından doymaq olmurdu.Eldar deyərdi ki,«Siz ölmüyəsiz,Sarıköynəyin xörəyini yeyəndən sonra iki-üç gün adam aşxana bişmişini yemək istəmir.» Tikintidə olduğumuz zaman hərdən ət,qab-qacaq götürüb gedərdik Əmir qayasına,Sarıköynək də bizim üçün gah dolma bişirərdi,gah çəkməplov,gah çığırtma.Həmişə də köməkçisi Eldar olardı.Ocaq qalamaq,meşəli dərədəki bulaqdan su gətirmək işlərini də Zeynalla mən görərdik.Sərvər də oturub qəzetə,jurnala baxardı,deyərdi «mən ağsaqqalam.Adam ağsaqqalı işlətməz».Yemək bişib süfrə hazır olanda dördümüz də-yəni,Sarıköynək,Zeynal,Eldar,bir də mən gəlib Sərvərin qabağında cərgə ilə durub deyərdik:-Ağsaqqal ağa,buyuracaqsınız.Sərvər də təntənə ilə bizə baş əyib,əyləşirdi süfrənin başında,yeməyin şirin yerində Sərvər Eldara göz vurardı.Eldar da qızğın yeməkdə olan Zeynala deyərdi:-Ə,Zeynal,ağsaqqala bir stəkan təzə bulaq suyu! Biz də gülüşərdik.Biz sousu yeyəndən sonra oturub çay içəndə mən dedim:-Sabah gedək ZAQS-a!-Sarıköynək başını buladı:-Yox! Dedim:-Axı niyə? Dedi:-Öz evimiz olsun,sonra! Dedim:-Əcəb hövsələ sahibisən.Dedi:-Neyləyim? Dedim:-Gözlə aşıq Valeh.Dedi:-Ahın dağlara-daşlara! Dedim:-Dağlar-daşlar orada qaldı.Dedi:-Oy,Valeh.Elə dedin,ürəyim qubar elədi.Orda indi gün enir Qoşqarın dalına.Dəli çay da (Əmir qayasmının qabağında meşəli dərədən axan o çayın adı idi)daşıb qıjıldayır.Bir azdan İsaq-Musaq quşu başlayacaq səslənməyə Lap birinci gün,yəni,yazıdan imtahan verəndə maraqlı bir hadisə oldu:möhkəm bədənli,qarabuğdayı bir adam olan ədəbiyyat müəllimi üzümə baxıb soruşdu:-Nəçisən? Dedim:-Fəhlə.Şoferəm.Dedi:-Deyəsən,mən sənin şəklini hansı qəzetdəsə görmüşəm.Dedim:-Pis şofer deyildim.Ancaq şəklimi ona görə vurmamışdılar.Dedı:-Bəs,nəyə görə vurmuşdular? Dedim:-Bizi öldürmək istəyən iki tiryək alverçisini tutub hökumətə vermişdim.-Hə,oxumuşam,çox maraqlı əhvalat idi.Yəqin elə ona gorə də şəklin yadımda qalıb.Sonra məni o biri iki müəllimə göstərib dedi:-Bilirsiniz bu kimdir? Yadınızdadır,qəzetdə bir oçerk çıxmışdı ki,on səkkiz yaşında bir şofer,yaxa ələ verməyən iki canini necə tutub? Nə qədər tiryəklə,pulla birlikdə aparıb verib hökumətə?-Bu odur?-deyə müəllimlərdən biri maraqla mənə baxdı.-Bəli,-deyə qarabuğdayı müəllim cavab verdi.Üçüncü müəllim,bir növ,şübhə ilə məndən soruşdu:-Yəni,o qəzetdə yazılanların hamısı düz idi?-Yəqin ki,düz olardı.Qəzet durub yalan yazmayacaqdı ki? Qarabuğdayı müəllim bərkdən güldü.Fikirləşdim ki,nahaq yerə sərt cavab verdim.Bu müəllim birdən məni kəsər.Biz başladıq yazmağa.Bəxtimdən mənə Molla Pənah Vaqif haqqında düşmüşdü.Onun qoşmalarını elə uşaqlıqdan xoşlayırdım.Həmin qarabuğdayı,xoşsifət müəllim ortada gəzib yazılara baxırdı.Mənim yazımda əlini bir cümlənin üzərinə qoyub yavaş səslə dedi:-Burada vergülü buraxmısan.Əlbəttə,bu kiçik kömək idi.Amma məni daha da ürəkləndirdi.Sonralar o müəllimi heç yaddan çıxarmadım.Biz yazını qurtarıb bayıra çıxanda,uşaqlar başıma toplaşıb başladılar mənim quldurlarla necə əlbəyaxa olmağım barədə suallar yağdırmağa.Qərəz,mən,az bir vaxt ərzində,demək olar ki,bütün universitetdə məşhur oldum.Yazı imtahanını qurtaran kimi qaçdım inşaat institutuna.Gördüm ki,Sarıköynək də elə təzəcə yazıb çıxıb.Dedi:-Ordubadinİn «Qılınc və qələm» romanı düşmüşdü.Yazdım,verdim.Gərək pis olmasın.«Qılınc və qələm» romanını ikimiz də oxumuşduq.Hətta,Sarıköynək onu başdan-ayağa Güllübəyim xalaya nağıl da etmişdi.Yazı imtahanını müvəffəqiyyətlə verməyimiz bizi daha da ürəkləndirdi.Ancaq kişi gərək düz danışsın:Sarıköynək də,mən də hiss eləyirdik ki,müəllimlər bizi dolaşdırmağa çalışmırdılar.Hələ,deyəsən,bir az da kömək eləyirdilər.Bəlkə də bu,ondan idi ki,ikimiz də tikintidən əla xasiyyətnamə ilə gəlmiş fəhlə idik.Bəlkə də,ondan idi ki,suallara düzgün cavab verirdik.Amma,istəsəydilər,dolaşdırıb kəsə bilərdilər.Belə işlər olduğunu da eşitmişdik.İkimiz də ali məktəbə daxil olandan sonra Sarıköynəyin sevinci yerə-göyə sığmırdı.Mən isə,həmişəki halımda idim.Sarıköynək təəccüblə soruşdu:-Valeh,sən sevinmirsən? Mən çiyinlərimi çəkdim:-Burda fovqəladə nə var ki?-Nə danışırsan,Valeh? İkimizin də istədiyimiz ali məktəbə girməyimiz,bəyəm,zarafat işdi? Görmədin,nə qədər uşaq kəsildi? Əlbəttə,bu işə sevinməmək olmazdı.Güllübəyim xala həmişə deyərdi ki,insan gərək naşükür olmasın.Ancaq mənim xasiyyətimdə axmaq bir cəhət vardı ki,onu ancaq özüm bilirdim:heç bir müvəffəqiyyətim axıra qədər tnəni sevindirə bilmirdi; tezliklə mənə lap adi bir iş kimi görünürdü.0 vaxt təsərrüfat müdirini güləşdə məğlub eləyəndə də,Rövşəngilin taxtı-tacı tar-mar olanda da,iki qansız canini o cür tutub hökumətə verəndə də belə oldu.Sarıköynək bu dünyada yeganə adam idi ki,onun sevgisi həmişə məni fərəhləndirirdi.Elə bil ki,həmişə Aya,ulduza çıxmağa çağırırdı Qəbul siyahısında öz adlarımızı görən kimi,əvvəlcə Sərvərə,Zeynala,Eldara teleqram vurduq.Sonra qaçdıq Muradzadənin yanına.İkimizin də ali məktəbə girdiyimizi xəbər verəndə,o,elə şad oldu ki,elə bil,biz onun doğma bacı-qardaşı idik.Dedi:-Afərin sizə! Indi qaldı ev.Bilirsiniz,uşaqlar,burada ev məsələsi o qədər də asan deyil.Böyük şəhərdi,əhalinin də sayı ildən-ilə artır,nə qədər tikilir,yenə bəs eləmir.Özü də gərək növbəyə durasan.Bir az fikirləşib zəngi basdı.İçəri girən Gövhərə dedi:-Məni şəhər evlər idarəsinin rəisi Salamovla calaşdır.Muradzadə Salamova dedi:-Mənim yaxşı tanıdığım bir oğlanla bir qız-iki cavan fəhlə çoxdan nişanlıdılar,ancaq ev dərdindən ailə qura bilmirlər.Bəlkə onlara bir kömək eləyəsiniz? Salamov telefonda nə isə dedi.Muradzadə:-Çox sağ olun,-deyib dəstəyi yerinə qoydu.Sonra bizə dedi:-Elə indi gedin şəhər evlər idarəsinin müdiri Salamovun yanına.İmkanı olsa,kömək eləyəcək.Sonra Muradzadə nə üçünsə gülümsəyib əlavə elədi:-Valeh,sən bir az dəymə-düşərsən,əgər,gəl-get olsa,inciməzsən.Biz razılıq eləyib çıxdıq.DOQQUZUNCU NAĞIL SALAMOV BİZƏ NECƏ EV VERDİ.Biz qaranəfəs qaçdıq Salamovun idarəsinə.Sarısaç,qolları çılpaq,mini tumanlı katibə qız sol əlində balaca güzgü tutaraq,sağ əlilə dodağına pomada sürtürdü.Sarıköynək soruşdu:-Yoldaş Salamovun yanına girmək olar? Sarısaç qız gözinü güzgüdən çəkməyərək,elə pomada sürtə-sürtə dedi:-Salamov zanitdi.Otaqda çoxlu adam var idi.Hamı sükut içində oturub sarısaç qızın dodağına pomada sürtməyinə tamaşa edirdi.Elə bil,zalım uşağının hamısı qəsdən kohnə paltar geymişdi,hava bərk isti olduğundan onların üzündən tər axırdı.Onlara baxanda adamın ürəyi qısılırdı.Düz bir saat gözləyəndən sonra mən qalxıb,indi redikülündən çıxardığı konfetin kağızını açmaqda olan katibəyə asta səslə dedim:-Bizi yoldaş Salamovun yanına göndəriblər! Qız sözümü qurtarmağa imkan verməyərək çəmkirdi:-Gözüm aydın.Nə olsun göndəriblər? Naçalnik zanitdi.Nə üçünsə mən qeyri-iradi dönüb orada oturan,kim bilir,nə vaxtdan gözləyən adamlara baxdım.Onların üzləri mənə daha da cansıxıcı göründü.Mən Sarıköynəyə işarə elədim ki,«qalx!» Sonra sarı-saç qıza əhəmiyyət verməyib,girdik müdirin kabinetinə.Gördük qarnı özündən yarım metr irəlidə olan nəhəng Salamov qabağında pürrəngi çay telefonla gülə-gülə,narın-narın danışır.Mən ürəyimdə təəccüb etdim.Bu Salamov Məcidova nə yaman oxşayırdı.» Birdən Salamov üzünü döndərib bizi görəndə ovqatına soğan doğrandı.Əlini telefonun ağzına qoyub bağırdı:-Ə,niyə icazəsiz soxulursunuz içəri? Mən dedim:-Yoldaş Məcidov,biz içəri soxulmuruq,daxil oluruq.Salamov təəccüblə gözlərini bərəldib yenə bağırdı:-Məcidov kimdi,ə? Mən dedim:-Bağışlaym,səhv etdim,Yoldaş Salamov,bizi Muradzadə göndərib.Mən Valeh Eyvaz oğluyam.-Hə,-dedi.Salamovun tər damlası yuvarlanan dəyirmi kök sifəti narın-narın gülümsədi.Telefon dəstəyini ağzına tutaraq-yəqin ki,qadın xeylağına-narın-narın dedi:-Bir azdan zəng edərəm.Sonra dəstəyi yerinə qoyub,qan dolmuş yağlı gözləri ilə Sarıköynəyə diqqət yetirərək məndən soruşdu:-Ev üçün harada növbəyə durmusunuz? Dedim:-Tikintidə növbədəyik.Soruşdu:-Hansı tikintidə? Dedim:-«K» rayonundakı böyük tikintidə.Soruşdu:-Bəs,onun bizə nə dəxli var,cavan oğlan? Dedim:-Dəxli yoxdur,Muradzadəyə deyin! Salamov yenə də quzuya dönüb narın-narın gülümsədi.-Misal üçün deyirəm də,qardaşoğlu.Hi-hi.Yəqin yoldaş Muradzadənin qohumusunuz? Mən lap hövsələdən çıxıb dedim:-Əşi,biz Muradzadə yoldaşın heç nəyi deyilik.Tikintidə fəhləyik,indi girmişik ali məktəbə.O mənim sərt danışmağımdan inciməyib,yastı-yastı dedi:-Daha neyləyək? İldə-ayda bir dəfə yoldaş Muradzadə məndən xahiş eləyib.Gərək bir şey düzəldək də.Ev verilməyi barədə biz şəhər qayda-qanununu bilmirdik.Yəqin ona görə də,Sarıköynək dedi:-Mümkünsə,bizə verəcəyiniz evin ünvanını deyin,gedək baxaq.Salamov qızarmış yağlı gözləri ilə qıza baxıb şit-şit güldü:-Bacıqızı,yoğurmadınız,yapmadınız,hazırca kökə tapdınız,hələ bir dadlı-dadsızlığını da axtarırsınız? Mən dedim:-Bəli,dadına baxsaq,pis olmaz.Salamov mənim sözümdən alındısa da,üzə vurmadı.Tərdən islanmış dəsmalını çıxarıb lak kimi parıldayan yanaqları ilə yuvarlanan tər damlalarını silə-silə mənim üzümə baxmadan dedi:-İndi başım qarışıqdı.Üç gündən sonra gələrsiniz.Mən soruşdum:-Üç gündən sonra saat neçədə? Salamov:-Sən nə punktual oğlansan,-deyib bərkdən güldü.Sonra əlavə elədi ki:-Saat 12-də.Biz gözləmə otağına çıxanda,sarısaç katibə balaca güzgünü sol əlində tutub,sağ əli ilə kirpiklərinin tərdən pozulmuş tuşunu düzəldirdi.Şikayətçüər də böht içində oturub ona tamaşa edirdilər.Yarıqaranlıq otağın havası adamı boğurdu.Biz küçəyə çıxanda,birdən Sarıköynəyi gülmək tutdu.-Sən kişiyə «yoldaş Məcidov» deyəndə gözlərini elə bərəltdi ki,gülməyimi güclə saxladım.-Mən qəsdən heylə deyirdim.-Başa düşürdüm.Amma,doğrudan da,Məcidova oxşayırdı.-Bu əclafların hamısı bir qəlibdən çıxıb.Yazıq adamlar səhərdən oturub gözləyirlər.Bu da telefonda hansı arvadlasa məzələnir.-Yəqin qorxurlar ki,səslərini çıxarsalar,Salamovun qəzəbi tutar,onlara ev verməz.Mən yana-yana dedim:-Elə onlar qorxduqları üçün o günə düşüblər.Nə üçün qapını açıb bu bürokratın otunu-suyunu vermirlər,niyə qorxurlar?!.Gecə Sarıköynəklə Ceyran xalanın balkonunda oturub çay içirdik.(Ceyran xalanın evi dördüncü mərtəbədəydi.)Bakının milyonlarla işıqları,elə bil,yerin qaranlığına tökülmüş rəngbərəng ulduzlar idi,sahildən dənizə uzanan sarı,yaşıl,qırmızı işıq zolaqları dalğaların üzərində titrəşir,qıvrılıb açılırdı.Sağ tərəfımizdə Nəriman Nərimanovun,aşağılarda isə,Nizaminin heykəlləri işıq verirdi.Akademik teatrın qabağında Füzulinin heykəli də işıq içindəydi.Dənizdən sərin meh əsirdi.Gündüzkü bərk istidən sonra bu sərinlik bizə ləzzət verirdi.Sarıköynək bu işıq dənizi içində qalxıb uzaq-uzaq əsrlərdən bizə baxan Qız qalasına tamaşa edirdi.Görürdüm ki,qızın fıkri çox uzaqdadır.Axı,Sarıköynəyin hərdən şair kimi belə xəyala getməyi vardı.Sonra o məndən soruşdu:-Valeh,deyirəm,görəsən,o Qız qalası haqqındakı əfsanə doğrudan olub?-Boş sözdür,-dedim,-adam da öz qızına aşiq olarmı? Heylə ata lap xan olmayıb,şah da olsaydı,camaat boğazına kəndir salıb sürüyərdi!-Bəs,onu niyə tikiblər?-Camal qalasını,Ərk qalasını,Şuşa qalasını niyə tikiblər,onu da heylə.İgid babalar o qalalardan yadelli düşmənlərə o qədər divan tutublar ki.Min rəhmət olsun onlara! İkimiz də Qız qalasına baxa-baxa susduq.Birdən elə bil ki,mənə bir acıq gəldi.Siqaret çıxarıb yandırdım.Bir nəfəs alandan sonra dcdim:-Bir yad adam gəlib,Salamovun qapısında oturub mürgü döyən ev istəyənlərə baxsa,deyər bunlar nə əfəl adamlardı.Tay deməzlər ki,onların əcdadı heylə aciz-avara olmayıb! Haqsızlığı görəndə qılınc çəkib! Sarıköynək mənə baxıb gülümsədi:-Yad adam,-dedi,-heylə əfəllərə baxınca qoy sənə baxsın.Zeynala,Sərvərə baxsın,yoldaş Muradzadəyə baxsın.Xoşum gəldi Sarıköynəyin sözündən.Ona görə yox ki,bizim haqqımızda heylə tərifli söz deyirdi.Ona görə ki,dediyi düz idi.Doğrudan da,axı,bütün mərdlikləri,igidlikləri babalar özləri ilə aparmayıblar ki Üç gündən sonra düz saat on ikidə olduq Salamovun idarəsində.Sarısaç qız bu dəfə qəribə bir kinayə ilə üzümüzə baxıb dedi:-Naçalnik olacaq pererivdən sonra.Dedim:-Axi,bizə deyib 12-də gələk?! Sarısaç,çiyinlərini qısıb dedi:-Bilmirəm sizə nə deyib.Sonra qabağındakı çaya qənd salıb,başladı qarışdırmağa.Ordakı adamlar da dinməz oturub sarısaç qızın çayını qarışdırmasına tamaşa edirdilər.Biz çıxıb düz saat 2-yə qədər həyətdə var-gəl elədik.Salamov gəlib çıxmadı.Mən yaxındakı köşkdən qəzet alıb gətirdim.Oxuduq,Salamov gəlmədi.Bərk acdığımızdan Sarıköynək gedib yarım kilo ağ çörək alıb gətirdi,yedik,Salamov gəlmədi.Səhərdən onu gözləyən adamlar yavaş-yavaş dağılışıb getdilər,Salamov gəlmədi! Sarısaç qız istehzalı baxışları ilə bizdən intiqam ala-ala yanımızdan keçib getdi,Salamov gəlmədi!.Səhər düz doqquzda yenə də yol aldıq evlər idarəsinə.Yenə də eyni adamlar.Yenə də mini tumanı dizdən yuxarı çəkilmiş sarısaç qız oturub sol əlində tutduğu balaca güzgüyə baxa-baxa dodaqlarına tünd qırmızı pomada çəkirdi.Rəisin qapısı açıq olduğu üçün gördük ki,Salamov hələ təşrif gətirməyib.Gözlədik.Gözlədik.Salamov gəlib çıx-madı.Darıxdıq.Düzü,gözləməkdən çox məni oradakı adamların sir-sifəti,ağır,tutqun baxışları darıxdırırdı.Elə bil,zalım uşağı anadan,elə bu cür,üzlərini tük basmış,qaşqabaqlı doğulmuşdular.Axır ki,saat on birə işləyəndə Salamov dəsmalla qıpqırmızı peysərinin tərini silə-silə gəlib heç kəsin üzünə baxmadan katibəyə dedi:-Lyuba,bu gün mən heç kəsi qəbul eləyə bilməyəcəm.Mən içəri soxulub dedim:-Yoldaş Salamov,demişdiniz dünən gələk.Gəlib iş qurtaranacan gözlədik.O,əsəbi-əsəbi gülümsəyib:-Raysovetiıı iclasını qoyub gələ büməzdim ki.-Bəs indi?-Dedim də,bu gün qəbul eləyə bilməyəcəm.Gedirəm Baksovetə.0,stolun yeşiyindən nəyisə götürüb,içinə dörd adam yerləşən pencəyinin cibinə qoyub qalxdı.Sonra yəqin ki,Muradzadəni yadına salıb şirin-şirin dedi:-İstirahət günündən sonra bir şey düzəldərik.Mən dedim:-Bu gün hələ çərşənbədi.Salamov qapıya tərəf gedə-gedə dedi:-Ev almaq asan deyil,bacıoğlu.Muradzadə yoldaş xahiş eləyib,bir şey düzəldəcəyik.O bu sözləri deyib,məndən qabaq kabinetdən çıxdı.Biz indi başa düşürdük ki,nəyə görə Muradzadə deyirmiş:«Get-gəl olsa,darıxmayın».-İndi ki,belə «get-gəl»ləri Muradzadə bilir,bəs,niyə bunları məhşər ayağına çəkmir? Sarıköynək dedi:-Görünür,belə şeylər biz düşünən qədər də asan deyil.Hiss elədim ki,mən qızışıb özümdən çıxmaqla deyil,deyəsən,Sarıköynək haqlıdır.Amma yenə də o fikirlə barışa bümirdim ki,«asan deyil».Dedim:-İş də orasındadır ki,gərək asan olmayanı eləyəsən.Yadındadırmı,qar qurşağacan yağıb yolu-rizi bağlayanda da biz o uçurumlu yollarla daş-qum daşıyırdıq?! Sarıköynək hərarətlə dedi:-Sən nə danışırsan,Valeh,heç inanmaq olar ki,Muradzadə çətinlikdən qorxsun? Demək istəyirdim ki,yəqin Salamov kimi süründürməçilər göbələk kimi çoxdur.Ona görə də,onların hamısını yerinə oturtmaq asan deyil.Hövsələsiz halda dedim:-Düzü,belə şeyləri fıkirləşəndə başımda hər şey bir-birinə qarışıb dönür horraya!.Həftənin birinci günü yenə də varid olduq evlər idarəsinə.Yenə yarıqaranlıq otaqda sükut içində oturmuş adamlar.Yenə də sol əlinin iki barmağı ilə pirojna tutub,sağ əli ilə çayını qarışdıran sarısaç qız.Mən adamların birindən soruşdum:-Yoldaş Salamov buradadı? (Qəsdən katibədən soruşmadım.)Kişi başını tərpətməklə təsdiq elədi:-Buradadı.Mən kabinetə girəndə gördüm ki,Salamov qoz sındırıb yeyir.Yenə də mənim icazəsiz girməyimdən dilxor oldusa da,üzə vurmayıb dedi:-Həkimlər məndə şəkər tapıblar.Ona görə qoz yeyirəm.Sonra qozun qabıqlarını yığıb zibil yeşiyinə tökərək ağzındakı ləpəni çeynəyə-çeynəyə zəngi basdı.Yenə də basdı.yenə də.Nəhayət,sarısaç qız naz-qəmzə ilə daxil olduqda,Salamov şirin-şirin ona baxıb dedi:-Lyubıçka,o Kərimovu mənim üçün bir tap.Lyubıçka mənə tərəf tərs bir nəzər salıb çıxdı.Salamov yenə də iki qozu koppuş əli ilə bir-birinə sıxıb sındırdı.Mən də sükut içində dayanıb Salamovun qoz yeməyinə tamaşa elədim.Axır ki,Lyubıçka gəlib xəbər verdi ki,Kərimov idarəsində yoxdu.Harasa çıxıb.Salamov başıaşağı qozun ləpəsini çıxara-çıxara dedi:-Zalım oğlu idarədə oturur ki.Sonra qozun ləpəsini ağzına qoyub,başını qaldırdı:-Sabah gəl,bacıoğlu Üç «sabah»dan sonra Salamovun kabinetinə uzundraz,arıq bir kişi əlində tüstülənən papirosla daxil olub,salamsız-kalamsız dik dayandı.Bir dəfə də kişi bizə tərəf baxmadı.Salamov uzun kişiyə dedi:-Kərimov,apar Doqquzuncu paraleldəki evi ver bu uşaqlara.Kərimov qətiyyən bizə baxmadan soruşdu:-Bəs o.nə olsun?-Qoy hələ gözləsin.Bunları yoldaş Muradzadə göndərib,Kərimov,başa düş! Kərimov papirosundan bir qullab alaraq,Salamova tərs nəzər salıb,tənə ilə dedi:-Ver deyirsən,verərəm.Ancaq onun cavabını özün verəcəksən.Salamov altdan-yuxarı Kərimova baxıb,yana-yana dedi:-Kərimov,Allaha bax! Kərimov çevrilib çıxdı,yoldaş Salamov tələsik bizə dedi:-Siz də tərpənin,o uzunu əldən buraxmayın.Sonra tapmazsınız.Biz də sehrlənmiş kimi cəld çıxıb Kərimovun ardınca yüyürdük.Kərimov dəvə kimi yırğalana-yırğalana yeriyərək,gözlərini yerə zilləyib,Salamovun qarasına yağlı sözlər deyirdi:-Əclafın oğlu əclaf! Əlinin papağını Vəlinin başına qoyur.Hamıya paçka basır.Kərimov acıqlı-acıqlı gedir,biz də sükut içində onun ardınca addımlayırdıq.Birdən mən elə bil ki,böht aləmindən ayrıhb soruşdum:-Yoldaş Kərimov,indi bizi hara aparırsınız? Kərimov xeyli sükut içində yeriyəndən sonra bizə baxmadan acıqlı-acıqlı dedi:-Hara aparacam? Gedirik sizə verilən evə! Bir xeyli gedəndən sonra soruşdum:-Hələ çox qalıb? Kişi özündən çıxdı:-Əşi,bir taksi tutsanız dünya dağılmaz ki?-Yaxşı,dayanın taksi tutaq.Özünüz də Salamovun acığını bizim üstümüzə tökməyin.O,papiros yandırıb çəkərək dinmədi,mən yoldan keçən taksini saxlayıb,Kərimova dedim:-Keçin,şoferin yanına! Doqquzuncu paralelin lap yuxarısında,şəhərin lap qurtaracağında balaca,köhnə bir darvazanın ağzında düşüb,qabaqca Kərimov,ardınca da biz girdik həyətə.Olduqca dar,balaca həyətdə ikimərtəbəli bir bina ilə birmərtəbəli bir ev var idi.Asfalt çoxdan köhnəlib parçalandığından çalalar əmələ gəlmişdi.Birmərtəbəli evin divarına bitişmiş tualetdən əlində aftafa,qırxıq başı açıq,gümrah bir qoca kişi çıxıb istehza ilə soruşdu;-Kərimov,bəs,bu evi aşpaz Həbibə boyun olmuşdun,nə oldu? Kərimov dinmədi.Aftafalı kişi kinli-kinli gülümsəyib,ikimərtəbəli evin pilləkəninə qalxdı.(Sonradan bildik ki,bu kişi evlərin keçmiş sahibi Ağabəşirdi.Özü də Nikolay vaxtı sayılan qoçulardan olub.Amma indi papaqçılıq eləyir.)Kərimov cibindən çıxardığı açarla evin köhnə sınıq-salxaq qapısına vurulan balaca kilidi açdı.İçəri girəndə bizi qıvşımış rütubət iyi vurdu.Düzdür,bu iki otaq idi,amma ikisi bir yerdə on bir-on iki kvadrat metr ancaq olardı.Tavanı alçaq,pəncərələri də balaca olduğundan içəri yarıqaranlıq idi.Ensiz arakəsməyə bitişik dörd-beş metr həcmində torpaq evcikdə də su kranı vardı.Otaqlardan birində köhnə,sınıq bir stol qalmışdı.Görünür,buradan köçənlər fikirləşiblər ki,onu aparmağa dəyməz.Biz üçümüz də sükut içində dayanmışdıq.Sarıköynəklə mən bir-birimizə baxırdıq.Kərimov soruşdu:-Həə.Nə deyirsiniz? Mən dedim:-Fikirləşib sizə xəbər verərik.(Doğrusu,ev lap xarabaya oxşayırdı.)-Yaxşı,gedək.Kərimov bağlayıb yenə də açarı qoydu cibinə.Sonra küçədə bizi dilə tutaraq dedi:-Görürəm,cavan uşaqlarsınız,bu işləri bilmirsiniz.(Hansı işləri?)Vaxta ki,Muradzadə kimi böyük adam sizi tapşırıb,demək,bundan yaxşı ev ala bilərsiniz.Öz aramızda qalsın,o Salamov quldurun biridir.Sizə kələk gəlir.-Nə kələk?-deyə mən soruşdum.Kərimov bu dəfə də özündən çıxdı.-Rəhmətliyin oğlu,siz ev alacaqsınız,məni niyə davaya çəkirsiniz?! Nə kələk? Bu sözləri deyib Kərimov dəvə kimi ləngər vura-vura getdi.Ancaq birdən geri dönüb bizə dedi:-Gedib məni Salamova satmayın.Satsanız da,bir şey eləyə bilməz mənə.Özünün min zibili var.Bizim cavabımızı gözləmədən dönüb tini buruldu.Biz də getmək istəyərkən,bayaqdan bəri ikinci mərtəbənin balkonunda dayanıb bizə tamaşa eləyən on yeddi-on səkkiz yaşlı qəşəng qız düşüb yanımıza gələrək çəkinə-çəkinə soruşdu:-Buranı sizə verdilər? Sarıköynək dedi:-Bəli,vermək istəyirlər.Qız soruşdu:-Nə iş görürsünüz?-İnstituta təzə girmişik.-Bilirsiniz,Kərimov buranı ayrı adama satmaq istəyir.(Necə yəni satmaq istəyir? Məgər,bu Kərimovun atasından qalıb?)Ona görə də,razı deyil siz gələsiniz.Mən dedim:-Yaxşı,Sarış,gedək.Biz qəşəng qızla xudahafızləşdik.Küçə ilə bir xeyli dinməz gedəndən sonra dedim:-Bu gözəl Bakıda heylə külxanalar olduğunu heç ağlıma gətirməzdim.Sarıköynək dinmədi.Pərt idi.Mən onu ürəkləndirmək üçün dedim:-Allah vurmuşdu Salamovu.Eybi yoxdur,gözləyək,Muradzadə yoldaş gəlib özü onunla-haqq-hesab çəksin! (Muradzadə dünən məzuniyyətə getmişdi.)-Muradzadə ay yarımdan sonra gələcək.Ev barədə bəxtimiz gətirmir,güc deyil ki.Mən hirslənib dedim:-Aaz,mən ölüm,bu bəxt-məxt sözlərini yadından çıxart! Bizə nə olub,axı? Durub qoca arvadlar kimi bəxtimizdən şikayətlənək? Əldən-ağıza qalmamışıq ki?! Sarıköynək bikef gülümsəyib dedi:(Mən Sarıkoynəyin bu cür gülüşünə də dözə bilmirəm.)-Bilirsən,Valeh,doğrusu,mən utanıram.Axı,Muradzadə nə qədər bizi müdafiə eləsin?! Gedək,hər nədi o evin orderini alaq,özümüz əhəngdən,qumdan tapıb balaca təmir elərik.Sözün düzü,Sarıköynəyin «ütanıram» deməsi mənə bərk toxundu.Muradzadə də kişidir,mən də kişiyəm.Niyə görə mənim nişanlım ondan utansm? Sarıköynək haqlıdır:yenə də Muradzadə bizim üstümüzdə əsəbiləşəcək.Yenə də həngamə başlanacaq Ancaq Doqquzuncu paraleldəki o yarımxaraba evin orderini alanda özümü saxlaya bilməyib Salamova dedim:-Xudahafız,Salamov! Bizimki qalsın.Universiteti qurtarıb prokuror olana.Əgər,o vaxtacan o biri diinyaya təşrif aparmasanız,sizinlə haqq-hesab çəkərəm! Salamov təəccüblə mənə baxıb dedi:-Adə,mən səndən təşəkkür gözləyirdim,indi məni hədələyirsən? Mənimlə nəyin haqq-hesabını çəkəcəksən?-O haqq-hesabı ki,görüm nə qədər adamı on günlərlə qapıda gözlətmisən? Nə qədər adamı get-gələ salmısan? Salamov üzünün tərini silə-silə dedi:-İndi belə havalı danışmağına baxma,bacıoğlu,prokuror olanda quzuya dönəcəksən.ONUNCU NAĞIL ALDl SARIKÖYNƏK:Biz tezdən durub çaydan-çörəkdən yeyib-içib,iş paltarımızı mənim yol çantama qoyaraq qaçdıq Doqquzuncu paralel küçəsinə.Evi təmizləməyə başlarkən çox təəccüblü bir şeyə rast gəldik:bizdən qabaq burada olanların qoyub getdikləri köhnə yazı stolunu götürüb bayıra tullamaq istəyəndə gördük bütün yeşikləri doludur cürbəcür heyvan,quş sümükləri ilə.Bunu belə görəndə ətim ürpəşdi.Keçmiş ev sahibinin qızı (adı Sənubər idi)öz balkonlarında dayanıb bizim işləməyimizə tamaşa edirdi.Mən açıq pəncərədən işarə ilə onu çağırdım.Qız içəri girəndə yeşiklərdəki sümükləri göstərib soruşdum:-Sənubər,bu nə əhvalatdı? Görəsən,bu sümükləri niyə yığıb belə saodayırmışlar? Qız gülüb dedi:-Sizdən qabaq burada yaşayanlar onlan hansı idarəyəsə aparıb sa-tırdı.Evləri təmizləyərkən ikinci qəribə hadisə pişik boyda siçovulların döşəmədəki yırtıq-deşiklərdən çıxıb bizə məhəl qoymadan evin ortasında meydan sulamaları idi.Valeh onlara baxıb hirsləndikcə mən də onu sakit eləməyə çalışırdım.Biz gedib böyük tikintilərdən birindən xahiş eləyib,bir qədər əhəng,sement,qum alıb gətirdik.Sonra bir qədər şüşə əzib,qırıntılarını siçovullar çıxarı deşiklərə dolduraraq möhkəm sementlədik.Sonra divarların uçub-tökülən yerlərini səliqə ilə suvayıb düzəltdik.Onlar quruyandan sonra adamın üst-başına sıvaşmasın deyə əhəngə duz qatıb divarları yaxşı-yaxşı ağartdıq.Döşəməni qırmızı rənglə rənglədik.Valeh sınıq şüşələri çıxarıb pəncərələrə bütöv şüşələr saldı.Divarlar,döşəmə tamam quruyandan sonra pəncərələri,qapıları tərtəmiz yudum.Sonra vaxtilə tikintidə aldığım pərdələri vurdum pəncərələrə,iki pəncərəmiz küçəyə,bir pəncərəmiz isə həyətə baxırdı.Sonra pulumuzu haqq-hesab eləyərək,ayağımızı yorğanımıza görə uzadıb,iki ucuz taxta çarpayı,çox da böyük olmayan bir tualet güzgüsü alıb balaca otaqlardan birini elədik yataq otağı-biz tikintidə olanda mən Güllübəyim xala ilə köməkləşib iki dəst yüngül yorğan-döşək düzəltmişdim.Özümə cehiz.Yununu Güllübəyim xalanın əmisi oğlu çoban Rəşid vermişdi.Sonra iki kətan çarpayı örtüyü də alıb saxlamışdım.Yorğan-döşəyi çarpayıların üstünə salıb,örtükləri də çəkdim üzlərinə.Sənubər mənalı tərzdə gülümsəyib dedi:-Lap qiyamətdir! (Ata-anası evdə olmayanda Sənubər gəlib mənim işlərimə tamaşa eləyirdi.)Sonra Valehlə axtarıb ucuz qiymətə bir ortalıq stolu,altı ədəd stul,balaca bir divan alıb o biri otağa qoyaraq onu da elədik Valehlə Sarıköynəyin yemək otağı.Mətbəx üçün də ucuz bir stol,iki sadə kətil,bir-iki qazan,saplıca,altı ədəd derin,altı ədəd dayaz boşqab aldıq.Mənim özümün də çoxdan alıb saxladığım çəngəl-bıçağım,çay,xörək qaşıqlarım vardı.Sonra,mətbəxdə qab-qacaq qoymaq üçün,Valeh taxta tapıb divarda iki taxça düzəltdi.Valeh tez-tez deyirdi:-Pul olsaydı,fılan şeyi də.fılan şeyi də alardıq.Mən də deyirdim:-Darıxma,Valeh.Pulumuz da olacaq.Hər şey də alacağıq.Bu həyətdə bizim üçün xoşagəlməz şey ev sahibi,keçmiş qoçu,indisə papaqçı Ağabəşirlə onun qardaşı qızı Zabitənin lap birinci gündən bizə yaman düşmən kəsilmələri idi.Ox,o Zabitə.Arıq,sivriburun,gözləri traxomalı bir arvad idi.Elə bizi görməyəndə də üz-gözündən zəhrimar yağırdı.Əri Ağasi də hardasa susatan idi.Birinci mərtəbədə,həyətdən yarım metr aşağı,zirzəmi kimi otaqlarda yaşayırdılar.Zabitənin,yaşı,yəqin ki,səksəni keçmiş qoca anası da onlarda olurdu.Bu da qəribə bir qarı idi.Ömründə heç kəsin üzünə baxmazdı.Heç kəslə kəlmə kəsib danışdığını eşitməmişdik.Həmişə həyətdən yarım metr aşağı olan artırmada kohnə cındır palazın üstündə oturub gözlərini qırpmadan boşluğa dikərdi.Ancaq qızı Zabitə onu döyəndə qar gözlərini boşluqdan çəkməyərək,əcaib bir səs çıxarırdı,bu səs də nə üçünsə məni vahimələndirirdi.Zabitə isə,qarını,demək olar ki,hər gün döyürdü.Bir dəfə bişmişi daşıranda.bir dəfə pişik südü içəndə.bir dəfə oğlu Nemət şalvarını isladıb yaş paltarda gəzəndə.Bunların da hamısını mənə xəlvətcə Sənubər danışırdı.Özünün də Zabitədən zəhləsi gedirdi.Sənubər çox yaxşı qız idi.Keçən il orta məktəbi qurtarandan sonra atasıgil onu bibisi oğlu zərgər Gülbalaya nişanlamışdılar.Qız ali məktəbə girmək istəyirmiş,ancaq nə atası razı olub,nə də Gülbala.Gülbala bizdən bir ev aşağı olurdu.Ortaboylu,çantaraq,yekəburun,barmağında iri qızıl üzük olan bir oğlan idi,peşəsi eyzən tində dayanıb özündən kiçik oğlanlara lağlağı danışıb gülmək idi.Bilmək olmurdu ki,bəs,bu zərgərliyi nə vaxt eləyir? Ancaq çox pullu görünürdü.Gündə bir dəst kostyum geyinirdi.Sənubər deyirdi ki,«qızıl,daş-qaş alveri eləyir».Sənubərin onu görməyə gözü yox idi.Mən soruşdum:-Indi ki,istəmirdin niyə nişanlanırdm? Qız məyus cavab verdi:-Kim idi mənimlə hesablaşan? Dedim,istəmirəm,dedilər,eybi yoxdur,sonra istəyəcəksən,öz bibinin oğludur.Mən qızdan soruşdum:-Axı,necə oldu ki,belə böyük şəhərdə səni ali məktəbə də girməyə qoymayıb,istəmədiyin oğlana getməyə məcbur edirlər? Qız dedi:-Bilirsənmi,atam,onsuz da,tərs adamdır.Bacım da onu lap acıqlandırdı.-Nə üçün? Bacın neyləyib ki?-Bacım Tibb institutunda oxuyurdu.O vaxt rəhmətlik dayım atamı razı salmışdı ki,icazə versin,qızın həvəsi var,girsin Tibb institutuna.Dayım özü də həkim idi.Bacım institutda özü ilə bir qrupda oxuyan Kəlbəcərli bir oğlanı istəyirdi.Atam qızın ona getməyinə razı deyildi.Ancaq bacım institutu qurtaran kimi həmin oğlana qoşulub getdi.İndi rayonda xoşbəxt yaşayırlar.Bir qızları da var.Mən soruşdum:-İndi sizə gəlib-gedirlər?-Nə danışırsınız?! Atam öldürər,hərdən gəlib mehmanxanaya düşürlər.Biz də anamla xəlvətcə gedib orada görüşürük.-Anan razı idi bacın getsin o oğlana?-Çox razı idi,oğlan olduqca yaxşı oğlandır.Həm sizin nişanlınız kimi yaraşıqlı,həm xasiyyəti gözəl.Özü də bacımı o qədər istəyir ki,day nə deyim.-Dcmək,atanız qorxdu ki,sən də ali məktəbdə bir kəndli oğlanla tapışıb çıxıb gedərsən?-deyə mən zarafat elədim.Qız dərindən nəfəs ahb dedi:-Yəqin ki.-Yaxşı,-dedim,-atanız bizə niyə qanlı-qanlı baxır? Qız gülümsəyib dedi:-Görünür,kişiyə ağır gəlir.Mən təəccüblə soruşdum:-Nədi kişiyə ağır gələn? Qız dedi:-Bilirsinizmi bu evlərin hamısı keçmişdə atamın olub.Mən dedim:-Hə.Demək kişi evlərin dövlətə keçməsinin aciğını bizdən çıxır.Yaxşı,bəs,bu Zabitə bizdən nə istəyir? Onun niyə bizi gorməyə gözü yoxdu?-Zabitə elə hamı ilə elədi.Anamla da,mənimlə də küsülüdü.Sonra mən Sənubərdən soruşdum:-Bəs,indi Gülbala ilə sizin işiniz necə olacaq?-Heç necə.Anama demişəm,gedib özümü dənizə ataram,amma ona getmərəm!-Qəribə işdir,-deyə mən lap əsəbiləşdim.-İndiki zamanda da belə iş olar? Necə yəni,özümü dənizə ataram,bu nə axmaq sözdür?! 0 oğlanı istəmirsən,şax üzünə de! Nə ixtiyarı var səni zorla alsın?! Bilsələr,onun dərisinə saman təpərlər!-Məni öldürərlər.Qız bu sözü elə qorxu ilə dedi ki,mən lap təəccüb etdim.-Ay qız,-dedim,-heç sənin yanından yel olub ötə də bilməzlər.Cəsarətin olsun! Ölkə özbaşına deyil!-Yox,-deyə qız başını buladı.-Sən bilmirsən Gülbalagil,atam necə adamlardı.Gülbalanın bir qardaşı var,adam vurmaq üstə bu saat həbsxanada yatır.Bir qardaşına da pullu Gülağa deyirlər.Nə istəsə,eləyər.-Bizim böyük vəzifədə tanışlarımız var,istəyirsən səni aparım onun yanına,çağırıb o Gülbalanın da,qardaşının da,lap yeddi arxa dönəninin də dilindən iltizam aldırsın ki,səninlə işləri olmayacaq! Qız «yox» mənasında başını buladı.Fikirləşdim ki,hər halda bıı qız haqqında düşünmək lazımdır.Hərçənd Valehin «yazıq» sözündən acığı gəlir,ancaq bu,doğrudan da,yazıqdır.Vaxta ki,bu qədər acizlik göstərir,demək yazıqdır,demək möhkəm köməyə möhtacdır.Bu həyətdə Zabitəgillə yanaşı,alt mərtəbədə qırx dörd-qırx beş yaşlarında ortaboy,qarabəniz,xoşsifət bir kişi olan şofer Vəlinin ailəsi də yaşayırdı.Arvadı Məsmə bacının şoferdən dörd uşağı var idi.Böyük qızı Firuzə,isə qabaqkı ərindən idi.Özü də gündüz zavodda işləyib,gecə də oxuyurdu.Orta məktəbin sonuncu sinfmdə idi.Məsmə bacı balacaboy,əri kimi xoşsifət bir qadın idi.Lap birinci gündən bizimlə salamlaşıb kefımizi soruşurdu.-Qonşuyuq,-deyirdi,-hər nə lazım olsa,qızım,utanma,mənə de.Məsmə bacıgil Bakının Əmircan kəndindən idilər.Hiss edirdim ki,Məsmə bacının Zabitə ilə söz-söhbəti olmur İndi demək olardı ki,evimiz,necə deyim,özümüzə gorə hazır idi.Valeh balaca evciklərə baxıb dedi:-Sarış,rəhmətlik Soltan bəy demişkən,indi lazımdır üç manat pul,bir kəllə qənd,bir molla! Elə bu vaxtlarda da Ceyran xala gəldi.Biz başımıza gələn macəranı ona nağıl elədik.Evimizi görmək istədi.Mən də buna çox sevinib xahiş elədim ki,Ceyran xala evimizə baxmağa gələndə ən yaxşı paltarını geysin.Qoy o qonşular görsünlər ki,bizim necə adamımız var.Ceyran xala da gülüb dedi:-Baş üstə.Özü də qəşəng geyindi,deputat,dəmiryol əlaçısı nişanlarını taxdı.Biz də yuyunub geyindik.Biz,kasıb olsaq da,həmişə dəblə geyinərdik.Sonra Valeh bir taksi tutdu,minib qalxdıq Valehlə Sarıköynəyin «malikanəsinə».Axşam sərini düşdüyü üçün hamı küçə qapısında oturmuşdu,biz təntənə ilə daxil olduq həyətə.Görürdüm ki,Zabitə qucağında uşağı,traxomalı gözlərini qıyıb Ceyran xalaya necə maraqla baxırdı.Ceyran xala xanəmizi nəzərdən keçirib:-Afərin!-dedi.-Qoçaq uşaqlarsınız.Lap çiçək kimi eləmisiniz.Hələlik olarsınız,sonra sağlıq olsun,daha yaxşısı olar.Mən də söz verirəm ki,toyunuzda sizə bir soyuducu alım.Bakıda onsuz keçinmək olmaz.Ceyran xalanın gəlişi,bizim barəmizdə belə danışmağı məni lap ürəkləndirdi.Nə gizlədim,o qədər sevindim ki,az qaldım arvadın boynunu qucaqlayıb üzündən öpəm.Soyuducu barədə Valehlə çox götür-qoy eləmişdik.Hayana çevirirdik,pulumuz çatmırdı.Valeh dedi:-Çox sağ olun,Ceyran xala.Niyə xərc çəkəsiniz? Birtəhər keçinərik.Onsuz da,sizə əziyyətimiz çox dəyir.Ceyran xala:-Yaxşı,yaxşı,-dedi.-Yekəxanalıq eləmə.Nə xərcbazlıqdır,goruma aparmayacağam ki? Bir qızımdır,o da ailəsi ilə xan kefındə yaşayır.Dedim ki,soyuducusuz dolana bilməzsiniz.Bakıda beş-altı ay isti olur.Sonra Ceyran xala məsləhət gördü ki,toyumuzu tez eləyək.Özü də toya qədər mən qalım onlarda.Yəni,məni Ceyran xalanın evindən gəlin köçürsünlər.Ceyran xala dedi:-Toy olmamış ikiniz də gəlib burada qalsanız,qonşular söz edərlər.Geri qalmış adamlardır.Biz də heylə elədik.Qoy buradan gerisini Valeh danışsın.ALDI VALEH:Gecədən xeyli keçənə qədər Ceyran xalanın balkonunda oturub söhbət elədik.Sonra mən xudahafızləşib təkcə gəldim öz evimizə.Özü də pula qənaət eləyib,beş-altı kilometr yolu piyada gəldim.Pəncərələri açıb evin havasını dəyişdim.Mətbəxdəki kranı açdım.Xeyli su axandan sonra stəkanı doldurub içdim.Şollar suyu həm sərin idi,həm də dadlı.Biz dağ adamları soyuq bulaqlara adət elədiyimiz üçün yaxşı suyu qiymətləndirirdik.Hava bərk isti idi.Soyunub işığı söndürdüm.Üstüaçıq uzandım çarpayıda.Ağlım kəsən vaxtdan bəri birinci dəfəydi ki,öz xüsusi evimizdə yatırdım.Birinci dəfəydi ki,mən dost-aşnadan ayrı yatırdım.Axı,mən uşaq evində də,tikintidə də yoldaşlarımla bir mənzildə yatardım.İndi mənə elə gəlirdi ki,tamam yeni bir aləmə düşmüşəm.Bu aləmdə bizi nə gözləyirdi? Elə bil,o naməlum gələcək tamam bir duman içindəydi.Elə bil,ona yaxınlaşmaq məni üşəndirirdi.Hamı bilir ki,mən çətinlikdən-fılandan qorxan oğlan deyiləm.Amma,indi,elə bil ki,nə isə məni vahimələndirirdi.Bir qadın xeylağı olan Ceyran xalanın gəlməsi birdən-birə məndə anlaya bilmədiyim bir ruh yüksəkliyi doğurdu.Elə bil ki,mən özüm də bir kömək,bir arxa gözləyirmişəm,mən bu hissdən xəcalət çəkdim.«Sənə nə olub,a Valeh?!-dedim.-Uşaq evində on dörd-on beş yaşına çatanda,lap elə tikintidə işə başlayanda göylə gedirdin.Gah Napoleon kimi Arkul körpüsündə bayrağı qapıb qoşunun qabağında düşmən üstünə cumurdun! Gah admiral olub bir karvan gəmini Xristofor kimi naməlum yerlərə aparırdın! Sonra Yer planetində artıq kəşf edilməmiş sahə olmadığını düşünüb kosmonavt olub,Marsa uçurdun,özü də Aya yox,Marsa! Çünki amerikalı Armstronq ilk dəfə Aya qədəm basmışdı.Sən isə,keçilmiş cığırlardan keçmək istəmirdin.İndi nə olub,ə? Yoxsa,bu evin yırtıq-deşiyindən çıxıb ortaya meydan sulayan siçovullar,zirzəmidən başını uzadıb traxomalı gözlərini kinli-kinli sizə zilləyən Zabitə,qızı döyəndə əcaib səs çıxarıb,Sarıkoynəyi vahimələndirən şüursuz qarı,siçovul kimi qızıl üstündə yatan məcidovlar,salamovlar gözünü qorxudub? Fikrət müəllim demişkən,cəsarət lazımdır,qoca! Cəsarət! Napoleon,Suvorov kimi qılıncı çəkib qabağa düşmək lazımdır,qoca! Ar olsun qorxub geri çəkilənlərə!» Nəhayət,pəncərədən sərin meh əsdi,hava birdən-birə sərinləndi.Mən nazik adyalı üstümə çəkəndə,çarpayımın,evimizin təmizliyi,pəncərədən düşən Ay işığında ağaran təmiz divarlar mənə ləzzət verdi,mən hərdən zühur elədiyini bilmədiyim bir fərəhlə,bir ruh yüksəkliyi ilə şirin yuxuya getdim.ON BİRİNCİ NAĞIL VALEHLƏ SARIKÖYNƏYİN TOYU ALDI VALEH:Sentyabrın birində dərslərimiz başlandı.Sarıköynəklə məsləhətləşib,sentyabrın on beşində toy eləmək istədiyimizi Ceyran xalaya dedik.Arvad bir az fikirləşib soruşdu:-Sentyabrın on beşinə qədər hazırlaşa bilərsinizmi? Mən zarafatyana dedim:-Nə hazırlaşmağı var ki? Rəhmətlik Soltan bəy demişkən,bir kəllə qənd,üç manat pul,bir molla! Ceyran xala gülüb dedi:-Soltan bəy xəsisin biri idi.Bizə nə olub? Lap yaxşı toy eləyəcəyik.Demək,qərara alırıq:sentyabrın on beşində!-Bəli,-deyə mən təsdiq etdim.Yəqin məsələydi ki,böyük toy eləməyə bizim gücümüz çatmazdı,ona görə də,Sarıköynəklə fıkirləşdik ki,tikintidəki yoldaşlarımızı,bir də Güllübəyim xalanı (arvad neçə dəfə demişdi ki,bax,mənsiz toy eləsəniz,inciyərəm)çağıraq.Ceyran xalanın evində balaca bir məclis düzəldək,gecə də Sarıköynəyi götürüm aparırn evimizə,ona görə də,zəng eləyib tikintidəki yoldaşlarırmzın üçünü də çağırdıq telefona.Dəstəyi «ağsaqqalımız» Sərvər götürmüşdü.Mən əhvalatı danışıb dedim:-Üzümüzə gələn bazar axşamı sizi gözləyirik,toy olacaq bazar günü.İmkanınız olsa,gəlin.Sərvər dedi:-Əvvəla,təbrik edirik! İkinci,necə yəni imkanınız olsa? Lap yad kimi danışırsan.De görək toy üçün nə gətirək? Nə lazımdır? Mən dedim:-Heç nə lazım deyil,özünüz gəlsəniz bəsdir,qərara almışıq ki,balaca bir məclis düzəldək.Sərvər mənim sözlərimi Zeynalla Eldara təkrar etdi,Zcynal dəstəyi Sərvərdən alıb salam-zad vermədən soruşdu:-O nə sözdür,Valeh?! Necə yəni balaca bir məclis? Neçə vaxtdır gözləyirik sizin toyunuzu.Sən ölmə,heylə şey yoxdur,lap əməlli-başlı toy eləyəcəyik.Yoxsa,xərcindən qorxursan,ə? Nə olub,ə,biz ölməmişik ki! Mən dedim:-Axı,onsuz da,burada bizim toya çağırmalı yaxın adamlarımız yoxdu.-Sən ölmə,interesni adamsan.Orda yoxdu,burada ki,var! Bəs,bu tikinti camaatı nədi,ə? Mən dedim:-Tikintidən çox adam çağırardıq.amma.,birincisi budur ki,Ceyran xalanın otaqları balacadı,ikinci də,özünüz bilirsiniz də.tələbəlikdir.-Ə,Valeh,deyən şəhər səni dəyişdirib.Ə,Ceyran xalagilin həyəti var?!-Var,necə bəyəm? Zeynal mənim sualımı cavabsız qoyub dedi:-Şənbə günü bizi gözləyərsən! Dəstəyi Sərvər alıb dedi:-Sən ölmüyəsən,indi ki,belə qorxaq tərpənirsən,Eldarın anasını da gətirəcəyəm.Biz onun danışmağına Sarıköynəklə bir qulaq asırdıq.Sarıköynək bərkdən gülüb dəstəyə dedi:-Sərvər,bax,Güllübəyim xalanı da gətirərsiniz! Sonra Eldar dəstəyi alıb dedi:-Valeh,zurnanı da gətirəcəyəm.Dedim:-Gətir.Dedi:-Yaxşısı budur,elə züytutan Bəbəşlə nağara vuran Zəlimxanı da gətirim.Sarıköynək ağzını dəstəyə tutub dedi:-Gətir! Sərvər dəstəyi Eldardan alıb dedi:-Dəstəyi ver gəlinimizə.Mən dəstəyi Sarıköynəyə verib,özüm də qulağımı tutdum.Sərvər deyirdi:-Azz.Bizim qəşəng gəlinimiz,nə olub? Haçandan belə utancaq olmusan?! Kişin yekəxananın biridir,sən niyə dinmirsən görək neçə dəvə yükü düyü,neçə batman un lazımdır? Neçə erkək,neçə cöngə lazımdır? Axı,bu,qoç Koroğlunun toyudu! Sarıköynək də cavab verdi:-Əziz ağsaqqalımız,Sərvər! Bəs,sən bilmirsən ki,qoç Koroğlu indi gündə iki yüz qram sosiska,bir stəkan kofe ilə təam edir?! Gülüşdülər.Sonra uşaqlar bir-bir Sarıkoynəklə də danışdı.Bu əhvalatdan sonra biz Ceyran xala ilə məsləhətləşib iyirmi-iyirmi beş adamlıq toy ehtiyatı gördük.Ceyran xala da işini elə qurdu ki,şənbə-bazar günləri evdə olsun.Sonra bizi apardı ZAQS-a.Ancaq orda qeyd olunub çıxanda bilmədim nə üçün Sarıköynək ağladı? Ceyran xala da onun üzündən öpüb ağlamağının səbəbini soruşmadı.Sonralar mən dəfələrlə o vaxt ağlamağının səbəbini soruşdumsa da,Sarıköynək təkcə onu dedi ki:-Bilmədim,Valeh.ürəyim birtəhər oldu.Sonra Sarıköynək Ceyran xala ilə gedib özü üçün ağ gəlinlik donu,ağ fata aldı.Ağ ayaqqabını çoxdan alıb saxlayırdı.Mənə də bir üst köynəyilə bir cüt qalstuk aldıq.Təzə kostyumum var idi,keçən il tikintidə almışdım.Sarıköynək də mənim üçün çoxdan bir cüt platforma ayaqqabı alıb saxlayırdı ki,«bunu toyumuzda verəcəyəm».Sözün düzü,toyumuza belə hazırlaşdıqca,mənim də ürəyim birtəhər olurdu.Elə bil ki,biz nədənsə həmişəlik ayrılırdıq.Cavanlığımızdanmı? Deyə bilmərəm,çünki,biz hələ çox cavan idik.Qocalığa hələ çox var idi.Ancaq onu deyə bilərəm ki,mən bəzən axşam çağları bizim dağlara baxanda da belə olardım Şənbə günü bir də gördük Ceyran xalagilin həyətinə içi adamla dolu bir yük maşını ilə bir «Volqa» girdi.Yük maşınının kuzovunda Zeynal,Eldar,bizim tikintidən olan başqa yoldaşları gördük.Sarıköynəklə mən yüyürdük aşağı,Eldarın yüz əlli kilo ağırlığında cavan anası Nazlı xala yük maşınının kabinəsindən,o biri yoldaşlar da kuzovdan,«Volqa»dan düşdülər:Camal müəllim,Güllübəyim xala,Sərvər,bir də kim olsa yaxşıdır.O vaxt mənimlə güləşən təsərrüfat müdiri Rəcəb müəllim! Rəcəb müəllim məni görən kimi əlini yuxarı qaldırıb fərəhlə qışqırdı:-Salyut,Valeh! Doğrusu,bizim toyumuza gəlməyi,məni bu cür açıq ürəklə salamlamağı mənə ləzzət verdi.Nazlı xala,Güllübəyim xala və Camal müəllimdən başlayaraq hamı ilə görüşdük.Sərvər,Zeynal və Eldardan başqa bizim tikintinin cavanlarından nağaravuran Zəlimxan,həmişə toylarda «Dəli tərəkəmə» oynayan çilingər Qaqaş,balabanda züytutan Bəbəş,gözəl səsi olan Səyyadla onun zarafatcıl sevgilisi Kəklik də gəlmişdilər.Ceyran xala da evdən düşüb qonaqlara «xoşgəldin» elədi.Mən onu qonaqlarla tanış elədim.Camal müəllim dedi:-Sizi görməyimizə çox şadıq.Ceyran xanım,Sarıköynəklə Valeh sizin haqqınızda bizə çox danışıblar.Ceyran xala gülümsəyib dedi:-Onlar sizin haqqınızda da mənə danışıblar.Demək,biz çoxdan tanışıq.Sonra Rəcəb müəllim komanda verdi:-Hə,uşaqlar,maşın boşaldılsın! Cavanlar maşından iki qoyun,həsir səbətlərdə cürbəcür yemək şeyləri ilə bərabər bir çadır da düşürdülər.-Uşaqlar,bu çadır nədi?-deyə mən soruşdum.Təsərrüfat müdiri Rəcəb müəllim dedi:-O çadır mənim ideyamdır! Budur ey,bu həyətdə quracayıq.Ceyran xala dedi:-Nə üçün? Məncə evə yerləşərik.Rəcib müəllim lap köhnə tanış kimi dedi:-Ceyran xanım,bilirik ki,siz bizim bu gözəl cavanlardan ev əsirgəməzsiniz.Ancaq xahiş eləyirək icazə verəsiniz,çadır quraq.Bizim bu uşaqlar qızışanda tappıltılarına binadakılar dözməz.Heç bir saat çəkmədi ki,həyətdə yığcam bir çadır qurduq.Mən dedim:-İndi qaldı stol-kürsü,qab-qacaq məsələsi.Rəcəb müəllim dərhal əlini yuxarı qaldırıb dedi:-Salyut! Xahiş edirik özündənbəy o barədə narahat olmasın,«Bənövşə» kafesinin direktoru mənim qardaşlığımdır.Səhər maşını aparıb hər nə lazımdı gətirəcəyik.Elə bu zaman zarafatcıl Kəklik nə dedisə,Sarıköynək qəhqəhə ilə güldü.Rəcəb müəllim baxıb dedi:-Yaşasın müasir gəlinlər! Biz də gülüşdük.Sonra uşaqlar gətirdikləri qoyunları həyətdəki su kranının yanında kəsib soyandan sonra çıxartdılar evə.Bütün bu işlər qurtarandan sonra Camal müəllim dedi:-Uşaqlar,gedək bəylə gəlinin təzə evlərinə baxaq.-Gedək! Gedək!-deyə uşaqlar sevinclə səsləndilər.Hamımız maşınlara doluşub,qalxdıq Doqquzuncu paralel küçəsinə,bizim qapıda düşüb səs-küylə doluşduq həyətə.Qonşular təəccüb içində tamaşa edirdi.Mən qapını açdım.Zeynal dedi:-Bu nədi,ə Valeh? Əmir qayası bundan geniş idi.Sərvər dedi:-Ə,Zeynal,sənə dünyada şey bəyəndirmək olmaz.Lap yaxşıdır.Təsərrüfat müdiri Rəcəb də dedi:-Sağlıq olsun,Valeh,prokuror olanda üstünə də pul qoyub şəhərin lap mərkəzində geniş ev alarsınız.Zeynal təsərrüfat müdirinə sataşdı:-Rəcəb müəllim,yəni,deyirsən prokuror olanda o qədər pulu olacaq da! Biz gülüşdük.Rəcəb təntənə ilə Sarıköynəklə mənə dedi:-Əziz dostlarımız,bu balaca evdə sizə xoşbəxt həyat arzu edirik,qoy bura bülbüllər aşiyanı olsun! Uşaqlar şənliklə əl vurdular.Sonra mənimlə Sarıköynəyi gətirib Ceyran xalagildə qoydular,özləri isə,gecələmək üçün getdilər şəhərə.Kəklik də nişanlısı ilə getdi.Biz yuxarı çıxanda Güllübəyim xala,Nazlı xala,Ceyran xala birlikdə mətbəxdə oturub sabahkı toyun hazırhğını görürdülər.Həddindən artıq kök olan Nazh xala bərk istilənirdi.-A başınıza dönüm,-deyirdi,-bu istidə necə nəfəs ahrsınız? Mən də zarafatla dedim:-İsti nə gəzir,əşi? O dağlara öyrənmisən deyən bura sənə isti gəlir.Nazlı xala lap ürəkdən dedi:-Qurban olum o dağlara! 0 soyuq bulaqlara! Sonra mənə baxıb əlavə etdi:-Sənin sağ əlin o biri yoldaşlarının başma.Mən dedim:-Amin! Sən oralardan Eldar üçün yaxşı bir qız tap.-Baş üstə! Qıza nə gəlib,ancaq istəyirəm ki,mənim gəlinim də Sarıköynək kimi gözəl olsun! Gözəldən xoşum gelir.Birdən Nazlı xala şövqə gəlib asta səslə oxudu:Ətir can bəslədim güllər içində,Zalım oğlu,bir yaylağa gəlmədin.Nazlı xala Qarabağın Afşar obalarından idi.Afşarın bir hissəsi də Arazın o taymdadır.Bəlkə Nadir şah Afşar da onlardan imiş.Afşarlar keçmişdə tərəkəmə imişlər,özləri də qaranlıq,çovğunlu gecələrdə qoyun sürülərindən qoyun,ilxılardan at oğurlamağı bacarmayanlara qız verməzlərmiş.Elə indi də bəzi kəndlərinin qoyun-quzusu yayda yaylağa gedirdi.Biz zarafatla Eldara sataşanda ki,«ə,anan niyə belə cavan,qəşəng qalıb?» Cavab verərdi ki,«anam bir yay da aranda qalmayıb,eyzən yaylaqlarda,soyuq bulaqların üstündə,güllərin,çiçəklərin içində can bəsdiyib».Nazlı xala qoyunçuluq fermasının məşhur sağıcılarından idi.Lap cavan vaxtında əri vəfat eləmişdi,binəva Eldar da heç atasının üzünü görməmişdi.Biz tikintidə Nazlı xalanın qaymağını,suluğunu çox yemişik.Bir də görərdin ki,budu atla gəldi,tərkində də yekə bir xurcun.İndi Nazlı xalanın,Güllübəyim xalanın bizim toyumuza gəlmələri məni də,Sarıköynəyi də elə sevindirirdi ki,elə bil,öz analarımız gəlmişdi Səhər mən Ceyran xalagilə gedəndə gördüm ki,Rəcəb müəllim qardaşlığının kafesindən stol-kürsü,qab-qacaq gətirib,məni görən kimi sağ əlini yuxarı qaldırıb şən səslə qışqırdı:-Salyut,özündənbəy! Sonra bizə əmr verdi:-Stol-kürsü düzülsün çadıra! Biz əmri yerinə yetirəndən sonra özü səliqə ilə süfrələri saldı,özlərilə tikintidən gətirdikləri gülləri,çiçəkləri də vazlara qoyub düzdü stolların üstünə,sonra mənə dedi:-Çıxaq,görək biş-düş əhvalatı nə yerdədir? Mətbəxdə qadınlar,Sarıköynək,Kəklik vurhavur bişirib-düşürməkdəydilər.Qızlar salat düzəldirdilər.Nazlı xala ilə Güllübəyim xala yarpaq dolması bükürdülər.Ceyran xala boşqabları təmizləyirdi.Rəcəb müəllim gülməli bir əda ilə iy çəkib,böyük qazana işarə elədi:-Bu,səbziqovurmadır.İyindən bildim.(Qızlar gülüşdü.)Düyü də arıtlanıb,hazırdır,salat qayrılır,dolma bükülür,çox əla.Bizim qəşəng gəlinimiz! Xahiş edirəm bir dəqiqə bura zəhmət çəkəsiniz.Qabaqda Rəcəb müəllim,arxasında da Sarıköynəklə mən getdik otağa.Rəcəb müəllim cibindən balaca qızıl bir medalyon çıxararaq Sarıköynəyə verib,bu dəfə zarafatsız,səmimi bir əda ilə dedi:-Mənim xanımım bu kiçik hədiyyə ilə sizi təbrik edir,arzu eləyir ki,xoşbəxt olasınız.Nişanlınızı da təbrik edir,deyir,ikisi də bir-birinə layiqdir.Özü də çox istərdi ki,toyunuzda iştirak eləsin,ancaq bilirsiniz də,uşaqlar balacadırlar,qoyub gələ bilmədi.Sarıköynək təşəkkür etdi,mən də təşəkkür etdim.Biz qayıdıb aşağı düşəndə Rəcəb müəllim dedi:-Hər şey öz qaydasındadır,əla toy olacaq! Tikintidə hamı maraqlanırdı.Səni inandırım ki,yaxında olsaydı,hamı tokülüb gələcəkdi.Hə.Yaxşı yadıma düşdü.Su almaq lazımdır.Badamlı! Zeynal,qalx maşına! Zeynal soruşdu:-Nə üçün,Rəcəb müəllim?-Badamlı! Salyut! Bunu deyib Rəcəb müəllim Zeynaldan qabaq çıxdı kabinəyə,mən də kuzova qalxmaq istəyəndə Rəcəb müəllim dedi:-Sən lazım deyilsən.Mən cibimdən pul çıxarıb Rəcəb müəllimə uzatdım.O pulu almaq istəyəndə,Zeynal əlimi kənar edərək:-Yaxşı,ə,-dedi,-suya pulumuz çatar.Sarıköynək,Ceyran xalaya demişdi ki,öz dostlarından da kimi məsləhət bilir,dəvət eləsin.Sonra biz Sarıköynəklə məsləhətləşib,Doqquzuncu paraleldəki qonşumuz şofer Vəli ilə Məsmə bacını,onun böyük qızı Firuzəni də dəvət elədik.O həyətdə bizə insan kimi münasibət göstərən bir onlar idi,bir də Sənubər.Sənubəri də dəvət eləyib dedik:-Ananla gəlin! Qız dedi:-Oy,atam qoymaz Tikintidən gələn dostlarımız səhər işdə olmalı idi.Ona görə də,Camal müəllimin xahişi ilə toyu axşam saat altıda başladıq.Çadır dolu idi.Ceyran xalanın dostlarından,qohumlarından da gələnlər var idi.Şofer Vəli ilə arvadı,qızı gəlmişdi.(Firuzə deyirdi ki,Vəli onu öz qızlarından az istəmir.)Bizim məşhur sazəndələr-zurnaçı Eldar,züyçü Bəbəş,bir də nağaravuran Zəlimxan-yanaşı oturmuşdu.Heyf ki,Muradzadə yox idi.Uzunmüddətli məzuniyyətə getmişdi.Sonra Sərvərlə mən qalxdıq evə.Sarıköynək ağ gəlinlik paltarında elə gözəl görünürdü ki,adam lap heyran qalırdı.Ceyran xala dedi:-Yeznəmiz girsin gəlinin qoluna.Bizim kənd toylarında belə şey olmur.Ona görə də,mən,Sarıköynəyin qolundan tutub Sərvərin,Ceyran xalanın,Firuzənin müşayiəti ilə toy mağarına enəndə özümü birtəhər hiss edirdim.Kəklik də bizim qabağımızda qırmızı lent bağlanmış güzgü aparırdı.Biz toy məclisinə daxil olanda hamı ayağa qalxıb əl vurdu.Eldarın dəstəsi «Koroğlu» çaldı.Uşaqlar görünməmiş həvəslə qışqırırdılar:«Qoşa yaşayın!» Zeynal da tapançasını çıxarıb,part-part sıxdı havaya! Biz keçib oturandan sonra Sərvər ayağa qalxıb dedi:-Əziz dostlar! Bu gün bizim tikintinin iki cavanı ailə qurur.Onların adından da,bizim tikinti adamları adından da hamınıza xoş gəlmisiniz deyirəm! Zalım Sərvər hər şeyi bilirdi.Lap şəhər qaydası ilə sözünə davam eləyib dedi:-Biz təklif eləyirik bu gözəl məclisimizin tamadası bizim hörmətli Camal müəllim olsun.Camal müəllim bizim tikintinin rəisi,hamımızın da dostudur.Camal müəllim gülümsəyib ayağa qalxdı:-Sizi inandırım ki,mən ömrümdə tamada olmamışam,ona görə də,təklif edirəm tamadamız Rəcəb müəllim olsun! Rəcəb müəllim yerində tərpənib özünü şax tutdu.Bizim yoldaşlar sevinclə səsləndilər:-Olsun Rəcəb müəllim! Sərvər dedi:-Qaldırın qədəhləri tamadanın sağlığına! Hamı qədəhləri bir-birinə vurub içdi.Rəcəb müəllim cəld qalxıb adamlara baş əydi,sonra əlini yuxarı qaldırıb dedi:-Salyut! Hamı gülüşdü.Rəcəb müəllim təntənəli bir tost deyib,bizi göylərə qaldırdı.Məni misilsiz bir qəhrəman,hətta,onun özü kimi məşhur pəhləvanın kürəyini belə yerə vuran bir güləşçi kimi təqdim etdi.Nitqinin bu yerində bizim uşaqlar gülüşdü,hamı ayağa qalxıb bizim sağlığımıza içdi.Ancaq elə qədəhləri yerə qoyub,təzəcə əyləşmişdilər ki,mağarın qapısında bir milis baş leytenantı göründü,hamı təəccüblə ona baxanda,baş leytenant qəzəblə soruşdu:-Ə,kim idi burada güllə atan?! Zeynal dərhal yerindən səsləndi:-Mən idim.Baş leytenant Zeynala əmr etdi:-Bəri çıx! Zeynal da ki,qabağından yeyən deyildi:-Əgər,mən lazımamsa,siz gəlin görək nə deyirsiniz? Cavan baş leytenant acıqlı addımlarla irəliləyib Zeynala əmr etdi:-Ver tapançanı! Zeynal zarafata düzdii:-Əşi,toydur,şənlik edirik,siz də əyləşin! Baş leytenant qızarıb pörtdü:-Yoldaş,çıxarın tapançanı! Birdən Nazlı xala yerind ən səsləndi:-Ay oğlan,bir bura bax! Baş leytenant soruşdu:-Nə deyirsən,ay xala!? Zeynal hindxoruzu kimi qızarıb pırpızlandı:-«Nə deyirsən» yox,«nə deyirsiniz»? Baş leytenant hirslə Zeynala baxıb nə isə demək istədi.Nazlı xala sözünü kəsdi:-A bala,-dedi,-axı,mən arvadlığımla səsindən tanıdım ki,o yalançı tapançadı.Uşaqlar gülüşdü.Baş leytenant Nazlı xalaya dedi:-Sən otur yerində,xala! Zeynal yalançı tapançasını çıxarıb lap baş leytenantın gözünün qabağına tutanda,o,bir neçə saniyə çaşıb qaldı,sonra dedi:-Ə,sən atdığın bu deyildi.Qalx! Mənimlə gedəcəksən rayona! Ancaq bu zaman bizim yanımızda oturmuş Ceyran xala ayağa durub cavan leytenanta dedi:-Bura baxın,yoldaş sahə müvəkkili! Nə istəyirsiniz camaatdan? Niyə toyun sevincini pozursunuz? Baş leytenant çevrilib Ceyran xalanı görəndə dərhal dəyişib itaətkar,üzügülər bir oğlan oldu.Elə bil ki,gozəgörünməz bir əl onun üzündəki maskanı çıxarıb atdı.O,xilaskarlıqla dedi:-Bağışlayın,yoldaş deputat,kölgədə əyləşmisiniz,sizi görmədim.Ceyran xala dedi:-Məni gördünüz-görmədiniz,niyə adamlara inanmırsınız? Ceyran xala bunu demişdi ki,Nazlı xala o ağırlıqda gövdəsilə quş kimi ayağa qalxıb:-Bura bax,oğlan!-dedi.-Belə çıxır ki,deputat burada olmasaydı,sən nahaq yerə o cavan fəhləni qabağına qatıb rayona aparacaqdın? Demək,bu qədər adamın sözü sənin yanında bir qoz?! Mən o uzaq dağlarda,qarda-tufanda qoyun-quzu bəsləyib,yavanlıq qayırıb sənə göndərirəm ki,bizi adam yerinə qoymuyasan?! Gözünü aç,adamları yaxşı tanı! Ağlın sənə «bəli,bəli» deyənlərə getməsin.Baş leytenant özünü itirmişdi,«hazır ol» komandasında dayanıb Ceyran xalaya dedi:-Üzr istəyirəm,yoldaş deputat! Ceyran xala məzəmmətlə dedi:-Burada əyləşənlərdən üzr istəyin,böyük bir tikintinin işçiləridir,bizə qonaq gəliblər,yoldaşlarına toy eləyirlər.Baş leytenant üzünü məclisə tutub dedi:-Bağışlaym,yoldaşlar.Rəcəb müəllim dedi:-Yaxşı,üzr istədiniz-qurtardı,xahiş edirik özünüz də əyləşəsiniz.-Yox,yox.Çox sağ olun.Evlənənlərə xoşbəxtlik arzu edirəm.O,qapıya tərəf yönələndə,Camal müəllim yerindən səsləndi:-Yoldaş baş leytenant,bizlərdə toy məclisinə gələn getməz,əyləşin.Baş leytenant xoşhallıqla gülümsəyib dedi:-Onda icazə verin gedim,yarım saata gələrəm.Rəcəb dedi:-Buyurun.Ancaq gəlin.Baş leytenant çıxdı.Rəcəb müəllim şən səslə qışqırdı:-Dolsun qədəhlər,dəyişsin keflər! Bizim əzizlərimiz Sarıköynək və Valeh! Bu qədəhləri dübarə qaldırırıq sizin sağlığınıza.Qoy bayaqkı insident sizin kefinizə toxunmasın! (İnsident ha.Rəcəb müəllimin hərdən belə dəbdə olan sözləri işlətməyi var idi.)Sonra Rəcəb müəllim fılosof kimi əlavə etdi:-Həyatda belə şeylər olur,insanlar çəkişməsələr,bərkişmirlər,qaldırın qədəhləri! Çalğıçılar,«Dəli tərəkəmə!» Qara zurna-balaban,nağara ola,«Dəli tərəkəmə» ola! Zeynal qalxdı,nə qalxdı.Çəpik gurladı,o biri cavanlar da qalxıb ona qoşuldular.Ancaq mən hiss elədim ki,yanımda Sarıköynək pərtdir,başımı əyib yavaşca soruşdum:-Nə olub,Sarış? O pıçıldadı:-Heç nə.-Yox,de görüm niyə pərt kimisən? Sarıköynək zorla gülümsəyib dedi:-Toyumuzun ilk səsi nə üçün bəd qarşılandı?-Baş leytenantın gəlişini deyirsən? 0 «hə» mənasında başını tərpətdi.-Sarış,yenə mövhumatçılıq eləyirsən? Bir iş idi oldu.Baş leytenant da üzr istədi,qurtardı.Elə bu zaman gördük əynində təzə kostyum,ağ köynəklə dəbdə olan qalstuk,başı açıq,qara gur saçlı bir oğlan iri gül dəstəsi ilə daxil oldu mağara.Baxdıq ki,həmin baş leytenantdır.0,gülü gətirib bizim qabağımıza qoyaraq,pıçıltı ilə dedi:-Sizdən təkrar üzr istəyirəm.Mən razılıq əlaməti olaraq başımı tərpətdim,baş leytenant keçib oturdu.Rəcəb müəllim qışqırdı:-Doldurun təzə qonağın qədəhini! Cavan baş leytenant qalxıb qədəhini götürərək dedi:-İcazə verin bu qədəhi qaldırım bəylə gəlinin sağlığına.Arzu edirəm ki,onlar dünyanın ən xoşbəxt insanları olsunlar! Sonra Camal müəllim qalxıb,bütün tikinti işçiləri adından bizi təbrik elədi.Yenə musiqi.Yenə alqışlar.Sonra çilingər Səyyad balabanın müşayiətilə «Segah» oxudu.O,oxuduqca Zeynalla Eldar,Kəkliyə baxıb xısın-xısın gülürdülər.Çünki ayrı vaxt adam dolayan,zarafatcıl Kəklik,həmişə sevgilisi Səyyad oxuyanda ağzını büzüb elə qulaq asırdı ki,elə bil,bu saat ağlayacaqdı.Sonra yüz əlli kilo ağırlığı olan Nazlı xala sındıra-sındıra «Uzundərə» oynadı.Sonra cavanlar yallı getdi.Sonra da özündənbəylə gəlin oynadı,məclisin şənliyi buludlardan da yuxarı qalxdı Və toy qurtardı Sonra Sarıköynəklə məni əyləşdirdilər Camal müəllimin «Volqa»sına,tikintidən gələn adamlar da mindilər Zeynalın maşınına,bizi gətirdilər Doqquzuncu paraleldəki evimizə.Zeynalla Eldar böyük maşından xeyli şey düşürüb daşıdılar bizim evə.Sərvər dedi:-Biz elə buradan birbaş yönəlirik tikintiyə.Səhər gərək işdə olaq.Salamat qalın,özünüzdən muğayat olun.Rəcəb müəllim də məni öpüb dedi:-Mən bundan sonra səninlə güləşərəm,görüm necə yıxırsan?! Onda sən subay idin,tanrıya bəndəlik eləmirdin.Yoldaşlar gülüşdülər.Rəcəb müəllim dedi:-Mən ölüm hər nə lazım olsa,mənə papaq elə.Maşınlar yola düşəndə,Sarıköynək yüyürüb evdən bir stəkan su gətirib onların ardınca atdı.Mən bərkdən dedim:-Yaxşı yol! Sonra mən Sarıköynəyin qolundan tutaraq apardım evə.ALDI SARIKÖYNƏK:Səhər qalxıb Valehi oyatmamaq üçün ayağımın ucunda keçdim mətbəxə.Kranı açıb sərin su ilə əl-üzümü yudum.Çaydanı doldurub qoydum qazın üstünə.Mən anamı heç görməmişdim.Atam da güclə yadıma gəlirdi.O da yadıma gəlirdi ki,həmişə mənə baxan qonşu arvadlar deyirdilər,«lap anasıdır ki,durub.» Mən əllərimi doşümə qoyub,anamın xəyalı qarşısında gözlərimi yumub xeyli sükuta getdim,sonra pıçıltı ilə dedim:-Bax ana,mən bu gecə istədiyim oğlanın arvadı oldum,özü də sənin getdiyin qayda-qanunla.təmiz vicdanla.Sən sağ olsaydın,bizə xeyir-dua verərdin.Oğlan da xoşuna gələrdi.Çox yaxşı oğlandı o,ana! Çox.Çox yaxşıdı,ikimiz də girmişik ali məktəbə.İndi bizim evimiz də var.Özümüzə görə hər şeyimiz də.Qoy sənin ruhun şad olsun! Mən danışdıqca gözümdən sakit-sakit yaş axırdı.Valeh durub evlilik həyatımızın bu ilk səhərində məni gözüyaşlı görməsin deyə cəld üzümü yudum.Saçlarımı daradım.Ceyran xala mənə deyərdi kis «gərək kişi həmişə arvadını təmiz-tarıq,üzügülər görsün».Çayı dəmlədim,çörək,pendir doğrayıb qoydum təzə ağ örtüklü yemək stolunun üstünə.Şit yağ qoydum.Stəkanlara qənd saldım.Lap qədim mahnıda deyilən kimi.Sonra pəncərənin qabağında oturub gözlədim.Valeh oyandı.Gərnəşərək mənə baxıb gülümsədi.Sonra sıçrayıb qalxdı.Mənim üzümdən öpüb zarafatyana dedi:-Ailə həyatımızın bu ilk səhərilə səni təbrik edirəm,ey mənim vəfalı tacidarım Sarıköynək!-Mən də səni təbrik edirəm,ey şöhrətli qəhrəman! Gülüşdük,qucaqlaşdıq.Sonra Valeh o biri otaqçaya keçib səhər yeməyi düzülmüş stolu gördükdə eyni zarafatla dedi:-Eşq olsun ailə həyatına! Valeh xeyli idman eləyib əl-üzünü yuyandan sonra oturub çay içdik.Mən balaca arakəsməyə yığılmış hədiyyələrə işarə ilə dedim:-Bu bağlamaları açaq.Sağ olsun dostlarımız! Ceyran xalanın hədiyyəsi olan balaca soyuducunu (bizə heç böyüyü lazım da deyildi)açıb qoyduq metbəxə.Camal müəllim lap təzə markalı bir tranzistor,Nazlı xala bir xalça,Sərvər,Zeynal,bir də Eldar pul qoyub balaca bir televizor alıb gətirmişdilər.Güllübəyim xala mənə demişdi ki,bu cecimi sənə cehiz toxuyuram,gör çeşnisi xoşuna gəlirmi? Toyda kəsilən qoyunları,yemək şeylərini də o biri oğlanlar gətirmişdilər.Valeh dedi:-Sarış,dostlar bizə yaman xəcalət verdilər.Mən də ürəklə dedim:-Eybi yox,vaxt gələr,xəcalətlərindən artıqlamasıyla çıxarıq.Valeh də ürəklə cavab verdi:-Ona söz ola bilməz.Toya görə institutdan bizə üç gün icazə vermişdilər.Hədiyyələri yerbəyer eləyəndən sonra geyinib getdik gəzməyə.Univermaqlara baş çəkdik.Sonra sahilə gedərək gəmiyə minib bir saata qədər dənizdə gəzdik.Hava sakit idi.Biz şəhərdən uzaqlaşanda adama elə gəlirdi ki,bu dənizin axırı yoxdur.Elə bil ki,yer-göy sirlərlə dolu,bizdən xəbəri olmayan başqa bir aləm idi.Bu anlarda mənim cavan,istəkli kişimin yanımda olması,mənimlə oturması elə bil,canıma bir qüvvət,bir hərarət verirdi.Sonra mən gözümü dənizdən çəkib adamlara baxdım,əksəriyyəti gənclər idi.Bizdən qabaq stullarda dörd qız,dörd də oğlan oturmuşdu.Hamısı son dəbdə bahalı paltar geymişdi.Görünür,hallı-varlı ailədən idilər.Məlum olurdu ki,oğlanlar qızların adamlardır.Ancaq qızların gözü qalmışdı dalda,elə bil,Valehə baxmaq üçün yarışa girmişdilər.Bu fikir ağlıma gələndə gülmək məni tutdu.Valeh soruşdu:-Niyə gülürsən? Dedim:-Heç nə.,.Biz dənız gəzintisindən qayıdandan sonra da xeyli gəzdik.Sonra Valeh dedi:-Gedək restorana.Dedim:-Nə danışırsan? Otaqlarımız bizdən inciyər.Bazardan yağ,yumurta,çörək-filan alıb qalxdıq Doqquzuncu paralelə.Ev sahibinin qızı Sənubər küçə qapısında dayanmışdı.Biz yanından keçəndə,gülümsəyib pıçıltı ilə dedi:-Təbrik edirəm! Mən də onun qulağına pıçıldadım:-Sənə də arzu edirəm! Zabitə isə,asfaltdan yarım metr aşağı dəhlizdə qucağında uşaq dayanıb traxomalı gözlərini qıyaraq qanlı-qanlı bizə baxırdı.Yaxşı olar ki,bundan sonrakı əhvalatlan Valeh özü danışsın.ON İKİNCİ NAĞIL VALEHİN BALAƏMİYƏ ŞOFER OLMASI.KEÇMİŞ QOÇU AĞABƏŞİR.SİMUZƏR XANIMIN VALEHƏ AŞİQ OLMASJ ALDl VALEH:Mən çox götür-qoy eləyəndən sonra qonşumuz Vəliyə dedim ki,gündüzlər mənə bir iş tapsın.O da soruşdu:-Nə iş?-Nə iş olur-olsun,-dedim.-Özüm şoferəm.Vəli bir az fikirləşib dedi:-Bir dostum var,qaraj müdiridir,İstəyirsən gedək onun yanına.Bəlkə bir şey elədi,yaxşı adamdır,müharibədə bir yerdə olmuşuq.-Nə vaxt gedə bilərik?-Sabah günün ikinci yansında.Bir saat icazə alıb gələrəm,gedərik Qaraj müdiri,Vəli kimi qırx yeddi-qırx səkkiz yaşlarında bir adam idi.Qolunun biri,görünür,müharibədə şikəst olmuşdu.Vəli ilə lap yaxın dost kimi görüşdülər.-Hardasan,a balam?-dedi.-Niyə Aya-günə dönmüsən? Mən ölüm bu bazar,uşaqları da götür gəl bizə.Çoxdandır oturmuruq.Bir şüşə xalis tut arağım da var.Vəli dedi:-Gəlməyinə gələrəm,amma sənə bir işim düşüb.-Nə iş?-Gərək mənim bu qonşuma bir iş düzəldəsən.-Nə cür iş?-Yaxşı şoferdir.birinci dərəcəli.Müdir məndən soruşdu:-Hansı maşında işləmisən,bala?-Əsasən yük maşınında.Ancaq minik maşını da sürməyi bacarıram.-İki gündən sonra gəl mənə dəy.Soraqlaşaram,görək nə olur.Vəli ona dedi:-Ancaq gündüz işi olsun,bu oğlan gecə oxuyur.-Harada oxuyur?-deyə müdir maraqlandı.-Universitetdə.-Öz gücünə girmisən,yoxsa? Görünür,Vəli dostunun nə demək istədiyini başa düşdü:-Öz gücünə girməyəndə,-dedi,-yetim oğlandır,bunun pulu,adamı nə gəzir.-Afərin! Mütləq axtarıb bir iş taparıq.Darıxma.Sən oxumaqda ol.Biz onunla xudahafızləşib gedəndə Vəliyə dedi:-Mən ölüm niyə deyirsən? Sənin dostun mənim dostum,nə təfavütü var? İki gündən sonra gəldim.Qaraj müdiri məni kefı kök qarşılayıb dedi:-Sənə yaxşı bir iş tapmışam,özü də balıq idarəsində.-Mən yük maşını sürəcəm,Salman əmi?-Xeyr.«Volqa»-Qaz iyirmi dörd.Rəis Balaəmi Babaşovun öz maşınını.Necədir səninçün? Dedim:-Görək necə olur də.-Lap yaxşı olacaq.Balaəmini işə aparandan sonra Simuzər xanım əyləşəcək böyründə,başlayacaqsınız mağazaları gəzməyə.Qaraj müdiri bərkdən gülüb salamat əli ilə vurdu yanında dayanıb papiros çəkən adamın çiyninə,o da mənalı tərzdə gülümsədi.-Bəs,Babaşovun şoferi necə olub?-Əskər gedib.O da sənin kimi qəşəng oğlan idi.Mən Balaəminin özü ilə danışmışam.Elə bu saat get yanına.Deynən məni Salman göndərib.Sonra nəticəsini mənə xəbər verərsən.Müdir,Balaəminin idarəsinin ünvanını mənə başa salandan sonra xudahafızləşib qaçdım oraya Balaəminin intizar otağında əyləşmiş katibəsi təxminən qırx yaşında,saçları boyalı,qırmızı laklı dırnaqları həddindən artıq uzun bir qadın idi.Sarısaç qız kimi bunun da tumanı çox qısa olduğundan ətli qıçları lap yuxarıya qədər çılpaq qalmışdı,damağındakı siqaretdən bir nəfəs çəkəndən sonra mənə qəribə əda ilə nəzər salıb,mülayim tərzdə soruşdu:-Nə istəyirsən,cavan oğlan? Mən nədən ötrü gəldiyimi dedim.-A.-deyə qadın bir də məni nəzərdətı keçirdi.Sonra nə üçünsə gülümsəyib,kabineti göstərdi:-Pajalusta.Mən kabinetə daxil olub,böyük stolun arxasında əyləşmiş Balaəmi Babaşovu görəndə,öz-özümə fıkirləşdim; «Lənət sənə kor şeytan,hara gedirəm,əl toğlusu kimi bəslənmiş rəisə rast gəlirəm.Bəyəm,heç bunların arığı yoxdur?» Balaəmi də yoldaş Məcidov kimi qımıızı,ağbəniz bir kişi idi.Əynində lap təzə bahalı kostyum,boynunda lalətək açıq qırmızı qalstuk,barmağında iri qızıl üzük,sifətində taleyindən çox razı bir hal var idi.Qapqara boyanmış seyrək saçları səliqə ilə yana daranmışdı.Məni nəzərdən keçirib,komik artistlər kimi,qəribə ifadə ilə soruşdu:-Hə.İndi de görüm harada işləyirdin?-Rayonda tikintidə.-Hmm.«Volqa»da işləmək sənin üçün çətin olmaz ki?-Xeyr.-Subaysan yəqin.-Evliyəm.-Yox,əşi! Nə tez! Ha-ha.Arvadın işləyir?-Xeyr,oxuyur.Bu il girib İnşaat institutuna.-Hə.Çox gözəl.Bəs,ağızdan necəsən?-Yaxşıyam.Söyüş-zad bilmirəm.Balaəmi yenə də qəhqəhə ilə güldü.Mən də onun sal qızıl dişlərini gördüm.--Onu soruşmuram,adə.Deyirəm,yəni,bəzi şoferlər kimi dalda,xozeyinin qeybətini eləyən döyülsən ki?-Xozeyin neyləyir ki?-Məsəl üçün deyirəm.Heç nə.Neyləyəcək ki? Hə.Yox,sən mənim xoşuma gəldin.Deyəsən,bic vələdüznalardan-zaddan döyülsən.Bu sözlərlə Balaəmi zəngi basdı.İçəri daxil olan katibəyə,bizim qoca ustalar demişkən,məhrəmanə bir nəzər salıb dedi:-Sara,yaxşı oğlana oxşayır.Deyirəm,əmrini verək işləsin Mən eynilə Balaəminin dodaqları kimi gilənar rəngli təzə «Volqa»nı tərtəmiz yuyub sildim.Təkərlərini,tormozunu yoxladım.İş qurtaranda Balaəmi gəlib əyləşərək dedi:-Sür Nizamidəki böyük konditer mağazasına.Mən soruşdum ki:-Bağışlaym,o ha tərəfdədi? Balaəmi:-Ba!-deyə xeyli uzatdı.-Olmadı ki.Deyəsən,şəhərə bələd döyülsən,aşna? Mən dedim:-Lap tez bələd olaram.-Bələd ol.Bələd ol.Rəis bu sözləri mülayimliklə deyib,böyük konditer mağazasına necə getmək lazım olduğunu izah etdi.Biz mağazaya çatanda cibindən şax bir əllilik çıxarıb mənə verdi:-Düş,boyük tortlardan birini al.Orada sarı,qıvrımsaçlı qız var,ona denən Balaəmi üçün alıram,təzəsini ver.Mən mağazaya girib,sarı,qıvrımsaçlı qıza dedim:-O böyük tortlardan birini verin.Qız gedib tortu gətirəndə,rəisin sözlərini xatırlayıb dedim:-Balaəmi üçün alıram,ha?-A.a.-sarı,qıvrımsaçlı qız şirin-şirin gülümsəyərək,tortu qaytanb başqasını gətirdi:-Beş manat ver kassaya.Mən çeki gətirib ona verəndə qız dedi:-Privet Balaəmiyə.Sən onun təzə şoferisən? Mən daha qıza cavab verməyib maşına qayıdanda,Balaəmi soruşdu:-O qızdan aldın? Dedim:-Bəli.-Nə dedi?-Dedi «privet Balaəmiyə».Balaəmi şirin-şirin gülümsədi.Balaəminin yaşadığı binaya çatanda dedi:-Tortu götür gəl.Mən fikirləşdim ki,«nə üçün tortu özü götürüb aparmır?» Sonra da dedim:«Nə olar.Yaşlı adamdı,hörmət lazımdı.Bir də,yəqin ki,məni ailəsi ilə tanış etmək istəyir».Qabaqda Balaəmi,arxasınca da mən qalxdıq dördüncü mərtəbəyə.Balaəmi zəngi basdı,mən təhər-töhürdən tanıdım ki,qapını açan Salman əminin dediyi Simuzər xanımdı.Yəni,Balaəminin xanımı.Onu görəndə,birinci fıkrimdən keçən bu oldu ki,«əşi,bu dünyada nə zəngin adamlar var.» Biz kənddə olanda elə bilirdik ki,Yer üzündə Məcidovun arvadından çox qızıl-mızılı olan adam tapılmaz.Amma indi görürəm ki,Simuzər xanımın daş-qaşının yanında Məcidovun arvadınınkı heç nə.Simuzər xanımm qulaqlarında,yalan olmasın,üzüm giləsi boyda brilyant sırğalar,boynunda yeddi qat mirvari (əlbəttə,qatın sayını təxmini deyirəm),ağ biləyində daş-qaşa tutulmuş bilərzik.Barmaqlarında qiymətli üzüklər ahşıb-yanırdı.Qolları çiyninə qədər açıq xalatı bilmirəm qızıldan-gümüşdən toxunmuşdu,nə idisə,yüz rəngə çalırdı.Yaşı olardı otuz dörd-otuz beş.Əri kimi kök idisə də,qəşəng idi.Amma düzünü deyim,lap ilk görüşdən mən bu xanımm qəşəngliyindən,gözlərində nə isə.alıcı bir şey hiss elədim.Elə bil ki,o nəyə isə hücum etmək üçün həmişə hazır idi.Məni Balaəminin yanında görəndə yuxandan aşağı çox diqqətlə baxdı.Elə bil ki,gözləri qəfıl çaxan şimşək kimi bir an gur işıq saçdı.Mən tortu ona verdikdə,Balaəmi kefı kök halda mənə işarə ilə soruşdu:-Iftə,necədi təzə şoferin? («Şoferin» deyə mən təəccüblə düşündüm.)Qadm,sanki birdən on il də gəncləşib gülə-gülə dedi:-Nə cavandı bu? Özü də xanım bu sözləri qəribə sayaq,uzada-uzada dedi.Balaəmi keflə güldü:-Daha neyləyim.Qocadan acığın gəlir də.Simuzər xanım mənə dedi:-Gəl içəri.Mən:Sağ olun,-deyib Balaəmidən soruşdum.-Daha sizə lazım deyiləm ki? (İş saatım qurtarmışdısa da,yenə hörmət üçün soruşmağı lazım bildim.)Balaəmi dedi:-Bu gün dərsin saat neçədədi? Dedim:-Hər gün axşam saat yeddidə başlayır.Simuzər xanım soruşdu:-Nə dərs? Balaəmi dedi:-Studentdir də.Universitetdə oxuyur.-Yox.a?-Bəs necə? Etiraz eləmirsən ki? Simuzər xanım gözləri həmin alıcı baxışla üzümə zilləmiş halda gülümsədi:-Daha neyniyək.Cavan oğlandı,qoy oxusun.Axşamlar bizə lazım olanda rektora zəng elərsən buraxar.Balaəmi qalstukunu aça-aça dedi:-Asandır heylə şeylər.Mən təkrar soruşdum:-Gedə bilərəm? Simuzər xanım soruşdu:-Adın nədir?-Valehdir,-dedim.-Nə tələsiyirsən? Balaəmi dedi:-Təzə toy eləmiş oğlandı.Qoy getsin.-A.a.-deyə Simuzər xanım xeyli uzatdı.EIə bil,yaşı da birdən-birə on il artdı.-Bəyəm,bu evlidir?-Bəs,necə?-A.a.Nə tez?-İndiki cavanlar belədir də,-deyə Balaəmi qolsuz alt köynəyini çıxardanda onun arvada oxşayan ağ ətli bədəni mənə nə isə xoşagəlməz bir təsir bağışladı.Simuzər xanımdan da bərk ətir iyi gəlirdi,mən də ətir iyinə dözə bilmirdim.Çox ətir iyi məndə allergiya əmələ gətirirdi.Ona görə də daha dayana bilməyib soruşdum:-Səhər neçədə gəlim?-Doqquzda,-deyə Balaəmi cavab verdi.Sonra Simuzər xanımdan soruşdu:-Sənə neçədə lazımdır? Simuzər xanım gözü məndə olduğu halda şirin-şirin gülümsəyib dedi:-Baxarıq də.Mən:-Xudahafiz,-deyə cəld çıxıb,yüyürə-yüyürə pilləkənləri düşdüm.Təzə hava mənə ləzzət verdi.Maşını aparıb qaraja qoyanda yadıma düşdü ki,Fikrət müəllim deyirdi,hansı böyük yazıçınınsa əsərində yazılıb ki,«bütün xoşbəxt ailələr bir-birinə oxşayır.» Mən də indi həmin cümləni zehnimdə belə şəklə salırdım:«Bütün çox pullu ailələr bir-birinə oxşayır.» Qəti qərara gəlirdim ki,bu,doğrudan da,belədir.Mənə elə gəlirdi ki,o vaxt,yazın gözəl çağında ceyranları «QAZ-69»la qovdurub nəfəslərini kəsən kişi də,Məcidov da,Salamov da,indi bu Balaəmi də müxtəlif şəkildə zahirə çıxan eyni bir adamdır.Mən həmişə tikintidə işləmişəm.Birinci dəfəydi ki,«xozeyinlə» işləyirdim.Deyəsən,«xozeyinim» iki olacaq.Balaəminin mənə tort aldırmaq əhvalatı da xoşuma gəlmədi.Yəqin ki,bu mənim vəzifəmə daxil deyil.Eybi yoxdur.Yaşlılara hörmət lazımdır.Ancaq maaş yaxşıdır.Yəni,bizim üçün yaxşıdır.Yüz on manat.Sarıköynək də təqaüd alasıdır.Balı düşür.Birtəhər dolanarıq.Bu fıkirlərlə daban aldım evə.Səhər yeməyimin üstündə olduğum üçün yaman acmışdım.Gördüm Sarıköynək çörək,pendir,göyərti düzüb stolun üstünə məni gözləyir,mən paltarımı dəyişib,əl-üzümü yuyanacan,Sarıköynək xorəyi də çəkdi.Qabaq-qabağa oturub iştaha ilə nahar elədik.Sarıköynək soruşdu:-Kişinin təzə işi necədir? Dedim:-Simuzər xanımın ətri olmasa,deyəsən,pis deyil.Sarıköynək soruşdu:-Simuzər xanım kimdir?-Balaəminin arvadı?-Çox ətir vurmuşdu?-Yaman.Sarıköynək bərkdən güldü.Bilirdi ki,mənim çox ətir vurmaqdan xoşum gəlmir.-Sənin xanımla nə işin vardı?-Mənim onunla işim yoxdur.Deyəsən,onun mənimlə işi olacaq.-Səninlə onun nə işi ola bilər?-Görünür,onu da maşında gəzdirməliyəm.-Cavandı?-Bizdən on dörd-on beş yaş böyük olar.-Qəşəngdir?-Qəşəng olmağına qəşəngdir.Adama elə baxır ki,elə bil,bu saat ley kimi şığıyıb səni caynağına alacaq.Sarıköynək bərkdən güldü:-Gözlə səni caynağına almasın.-Sən zarafat eləyirsən,amma o arvadın qabağında mən özümü birtəhər hiss eləyirdim.-Nə cür yəni.-Belə bir cür.Gücsüz kimi.Sarıköynək bir az mövhumata tərəf meyl eləyən idi.Gördüm ki,qız üşünən kimi oldu.-Oy,Valeh,-dedi,-elə danışırsan ki,adam deyir,görən o qadın cadugərdi,nədi.Gülmək məni tutdu:-Yəqin Balaəmi də,o da cadugərdirlər ki,Simuzər xanımın üstündə bir milyonluq daş-qaş var.Yoxsa,o maaşla-zadla olan iş deyil.Elə bu vaxt birdən eşitdik ki,Zabitə kimi isə şappıltıyla döyüb,söyür.-Ay imansız,kor idin?-deyir.-Tfu sənin üzünə! Mən qalxıb pəncərə pərdəsinin yanından xəlvət baxdım ki,görüm bu nə əhvalatdı? Gördüm Zabitə bir əli ilə anasının ağ yun kilkəsinə bənzəyən saçından yapışıb,o biri əli ilə də başına,belinə çırpır,hər dəfə vurduqca da,qarıdan əcaib bir səs çıxırdı.O da dəhşətli idi ki,qarının arıq,əti salxaq üzündə bu döyülmə zərrə qədər hiss olunmurdu.Onun heç bir şey ifadə eləməyən gözü boşluğa dikilib qalırdı.Hər döyüldükcə çıxardığı o əcaib səsi mən heç nəyə bənzədə bilmirəm.Bu nə inilti idi,nə fəryad?!.Sarıköynək də mənim yanıma qısılıb pərdənin böyründən baxırdı.Rəngi ağappaq olmuşdu.Vəlinin arvadı Məsmə bacı həyətdə paltar sərirdi.Elə bil ki,o heç bu mənzərəni görmürdü.Mən hövlnak bayıra yüyürdüm:-Ay bacı,-dedim,-niyə heylə eləyirsən,qoca arvaddır.Zabitə traxomalı gözləri ilə mənə baxıb çəmkirdi:-Ərə,yeri,ərə! Sənə azarı qalmayıb,çuşkanın biri çuşka! Ağlım başımdan çıxdı.Bilmirəm,nə etmək istəyirdimsə,Sarıköynək arxadan qucaqlayıb məni içəri çəkdi,dili-dodağı təpimiş halda pıçıldadı:-Valeh,qurban olum,işin yoxdur.Elə bil ki,nəfəsim tutulurdu.Sarıköynək tələsik mənə su verdi.Mən stəkanı kənar edərək papiros çıxarıb yandırdım.Bir-iki nəfəs çəkəndən sonra pəncərənin pərdəsini geri çəkib gördüm ki,Zabitə cəhənnəm olub,gedib evə.Qarı da həmincə yerdə oturub,heç bir şey olmamış kimi yenə də heç nə ifadə eləməyən gözlərini dikib boşluğa.Şofer Vəlinin arvadı Məsmə bacı bizə gəlib ikimizə də dedi:-Nəbadə o Zabitənin işinə qarışasınız.Elə həyasızdır ki,qışqırıb aləmi tökər bura.Hələ üstəlik şər də atar.Biz bura təzə köçəndə Vəli bir dəfə getdi ki,o həyasızın əlindən anasını alsın.Bir oyun oynadı,hamımız məəttəl qaldıq.Hər gün o arvadı beləcə basıb döyür.Mən dedim:-Bəs,heylə şey olar? Heç olmazsa,hökumətə xəbər vermək lazımdır.Məsmə bacı acıqla dedi:-O qarı canı yanmamış döyülməyə adət eləyib.Qabaq sizin evdə olan Şura bir dəfə hökumətə xəbər vennişdi.Milis idarəsindən gəlib qarını danışdırdılar.Kirt dandı ki,yalandır,məni heç kəs döymür.Çox çək-çevir elədilər,boynuna almadı.-Yəqin qorxusundan danıb.-EIə Şura da milis işçilərinə dedi ki,qarı qorxusundan boynuna alnıır,kapitan da qaldı məəttəl,Zabitə də qışqıra-qışqıra Şuranı hədələyirdi ki,bizə böhtan atmağının üstündə səni məhkəməyə verəcəyik.Yazıq Şura da ondan sonra səsini çıxarmadı.Məsmə bacı mənə baxıb təkrar dedi:-İşin yoxdur,bala.Allaha and olsun,cavan adamsan,Zabitə səni elə şərə salar ki,altından çıxa bilməzsən.Tat Musa yadıma düşdü.Mən siqaret çıxarıb yandırdım.Sarıköynək rəngi qaçmış halda Məsmə bacıdan soruşdu:-Axı,o,anasını nəyin üstündə döyürdü?-Heç nə.Qazın üstündə nə zəhrimarsa bişirmiş,çörək almağa gedəndə anasına tapşırıb ki,«xörəyə bax,daşmasın».Qarı yazığın da huşu-zadı harada idi,yadından çıxıb baxsın,qazan da daşıb.Bu əhvalat bizim ikimizə də dəhşətli görünmüşdü.Biz ana üzü görməsək də,ananın nə demək olduğunu hiss edirdik.Siz bir dünyanın işinə baxın.Bu gözləri traxomalı,sivri burun Zabitə sevinməkdən ki,anası bu qədər yaşayıb,hər gün gözünün qabağındadır,əksinə,yazıq qarını o cür basıb döyür.Mən Məsmə bacıdan soruşdum:-Bu qarının oğlu-zadı yoxdur? Dedi;-Üç oğlu varmış,üçü də müharibədə həlak olub Zabİtə yarızirzəmi sement artırmada dayanıb balaca traxomalı gözlərini qıyaraq baxanda,o vaxt bizim evin yırtıq-deşiyindən çıxıb,iyrənc gözləri ilə bizə baxan siçovulları xatırladırdı.İnsan kimi şərəfli məxluğu o iyrənc heyvana oxşatmağı mənə günah hesab eləməyin.Zabitə bizi o qədər yandırmışdı ki,başqa bir müqayisə tapa bilmirəm.Onun qucağındakı uşaqdan başqa dörd-beş yaşında Nemət adlı oğlu da var idi.Bu,ağlı təndürüst uşağa oxşamırdı.Bizim tərəflərdə beləsinə «səmə» deyərlər.Nemət qəribə bir adət eləmişdi:hər gün yerindən duran kimi gəlib bizim,onsuz da,sınıq-salxaq qapıya başlayırdı mıx çalmağa.Sarıköynək də hər gün ona konfet verib dilə tuturdu ki:«Yaxşı oğlan,qapıya mıx çalma».Nemət konfeti yeyib qurtarandan sonra yenə də başlayırdı ustalığa.Sarıköynək,hətta,üç manat verib ona yaxşı bir oyuncaq da aldı ki,bəlkə onu söküb-qurmağa başı qarışa,qapıya mıx çalmağı yadından çıxarda.Ancaq Nemət səhər yenə də başladı ustalığa.Mən xəlvətə salıb,ona gözümü ağartdım ki,bəlkə qorxub daha eləməyə.Amma Nemət qəribə tərzdə gülümsəyib yenə başladı mıxı qapıya çalmağa.Axırı mən Sarıköynəyə dedim:-Əlac yoxdur,bəlkə sən birtəhər Zabitəyə deyəsən.Zabitəyə yaxınlaşıb çox mülayim halda:-Xala,-dedi,-zəhmət olmasa,Nemətə tapşırm qapıya mıx çalmasın.Vallah qapı cəhənnəm,dərs-zad hazırlaya bilmirik.Zabitə balaca traxomalı gözlərini qıyıb dedi:-A.a.Siz varsınız deyin uşağımız oynamayacaq:bilməmişdik,rayondan bura çuşkalar gəlib.Bura bax,ağəz! Özün çox balacasan ki,mənə «xala» deyirsən? Sarıköynək yenə də mülayim cavab verdi:-Mən hörmət üçün «xala» dedim.-Yeri.yeri.sizin kimi çuşkaların hörmətinə qalmamışıq.Əlbəttə,Sarıköynək onu möhkəm islada bilərdi.Ancaq yenə də ədəb gözləyib qayıtdı geri.Bu əhvalat bizim işimizi lap korladı.Zabitə başladı hey qabları bir-birinə çırpmağa.Radionun səsini qaldırdı göyə.Küçənin o biri tərəfində,bizimlə darvaza-darvazaya bir çörəksatan olurdu.Onun sarı,sısqa arvadı Maya,Zabitənin həmsöhbəti idi.Bir də görürdün Zabitə dayanıb bizim darvazada,qucağında da uşaq.Maya da dayanıb öz darvazalarında,Zabitə traxomalı gözlərini zilləyib ona deyir:-Ağəz,xəbərin var ki,çuşkalar xozeyin olub? Maya da paslı dişlərini ağardıb,guya,təəccüb edirdi:-Yox a? Biz də heç başa düşmürdük ki,Zabitə niyə bizə çuşka deyir? Şofer Vəli mənə məsləhət gördü ki,Zabitənin əmisinə,yəni,bu evlərin keçmiş sahibi Ağabəşir kişiyə deyim.Həmişə bizə qanlı-qanlı baxma-sına fikir verməyib,qərara aldıq ki,Ağabəşirə şikayət eləyək.Nə qədər də olsa,dünyagörmüş adamdır.Ancaq elə həmin gün Ağabəşir özü bizə elə hücum elədi ki,Zabite yalan oldu.Mən işdən gəlib gördüm ki,bizim evin dam;na çoxlu taxta yığıl;b,özü də taxtalar uzun olduğu üçün ucları bayıra açılan qapının üstündən gəlib dirənib yerə,elə vəziyyət yaranıb ki,biz hər dəfə evə girəndə gərək yerə çöküb güclə taxtaların altından keçəydik.Bu əhvalat mənə o qədər təəccüblü göründü ki,lap yerimdə quruyub qaldım.Ürəyimdə deyirdim:«Bəs,bu kişi fıkirləşmir ki,mən bir yana,Sarıköynək qadın xeylağıdır.Heç olmasa,ondan ayıbdır?!» Bu zaman yanımdan gəlib keçən Sənubərdən soruşdum:-Bacı,atan bu taxtaları nə üçün bura yığdırıb? Qız qızarıb cavab verdi ki:-Atam balkonu şüşəbənd elətdirmək istəyir.Daha qıza ayrı bir söz demədim.Hiss elədim ki,bu işdən o özü də utanır.Sarıköynək də dərsdən gəldi.Mən istədim taxtaları çəkəm tökəm küçəyə (əvvəl dediyim kimi,həyət çox dar olduğundan bu taxtaları ora yığmaq mümkün deyildi).Sarıköynək qoymadı,dedi:-Dayan kişi gəlsin,özünə deyək.Gözlədik,ev sahibi gəldi,mən onun qabağına yeriyib salam verdim.Sonra ədəblə dedim:-Ağabəşir əmi,görürsünüz btı taxtalar qoymur evə girib-çıxağa.Elə bunu dediyimi gördüm,kişi sözümü ağzımda qoyub bağırdı:-İndi nə buyurursunuz,siz varsınız deyin mən özümə şüşəbənd qayırtdırmayım?! Mən mümkün qədər sakit dedim:-Nə üçün qayırtdırmırsınız.Ancaq görürsünüz ki,taxtalar yolumuzu kəsib,hər dəfə gərək yerə çöməlib evə girəsən.Mən cəhənnəm,axı,qadın xeylağı var.-Nə olsun? Şah balası döyülsünüz ki! Mən yenə də acığımı boğub soruşdum:-Yaxşı,bəs,nə vaxt götürəcəksiniz taxtaları burdan?-Nə vaxt şüşəbəndi qayırtdırıb qurtarsam.Kişi bu sözləri deyə-deyə pilləkəni qalxdı.Mən altdan-yuxarı ona dedim:-Bu məhlədə,qohumunuz çoxdur,bəlkə danışasınız,taxtaları yığaq onların birinin heyətinə,lap mən özüm daşıyaram.Görünür,keçmiş qoçuluğu kişinin yadına düşdü,Yuxarıdan aşağı mənə qəzəblə baxıb dedi:-Taxtalar duracaq orda! Eşitdinmi? Mən malımı aparıb,xalqın qapısma yığa bilmərəm.Cin vurdu başıma! Mən bir anda dama çıxıb başladım uzun taxtaları bir-bir çəkib o biri tərəfdən küçəyə atmağa.Sarıköynək də aşağıda dayanıb tamaşa eləyirdi.Ağabəşir balkondan təəccüblə mənə baxıb qışqırırdı:-Ədə,qoduq,nə qayırırsan? Mən cavab verməyib,qəzəblə işimə davam elədim.Ağabəşir başıalovlu küçəyə düşüb qışqırdı:-Adə,Gülbala! Ağamehti! Harada qırılmısınız,adə? Niyə gəlib bu küçüyün boğazını üzmürsünüz?! Kişinin səsinə küçə doldu adamla.Ortaboyhı,cantaraq Gülbala dalandan başıaçıq yüyürdü:-Nə olub,dayı?-Nə olacaq,ədə?! Görmürsən öz qapıma yığdığım taxtanı bu vələdüzna daşıyıb tökür küçəyə? Harda qırılmısınız,adə?! Ağabəşir o günə qalıb ki,gədənin biri onun başına belə oyun açır?! Gülbala hərlənib həyətdən dama çıxaraq əllərini belinə vurub mənə əmr etdi:-Bura bax,ədə? 0 taxtalan küçəyə necə tollamısansa,elənçik də qaytar,yığ yerinə! Bu anda Sarıköynək də keçi kimi dırmaşıb çıxdı dama.Mən,Gülbalaya əhəmiyyət verməyib,dama çəkdiyim taxtaları tökdüm küçəyə.İş belə olduqda Gülbala:-Adə,səninlə döyüləm?-deyib iki qolumdan yapışaraq,çənəmin altından kəllə atdı.Mən başımı qaçırtdım,kəllə tutmadı.Mən sülhlə dedim:-Heç olmazsa,sən başa düş! Bu taxtalar bizim yolumuzu kəsib! Evə girə bilmirik.-Yaxşı olub kəsib.Atonnan mülk qalmışdı? Mən sakit dedim:-Yaxşı danış,küçədə eşidirlər.Oğlan yenə qəfıl kəllə atdı.Yenə də tutmadı.Gördüm xeyr,Gülbala əl çəkəsi deyil,o zaman belə anlarda sınaqlardan çıxmış döyüş üsullarıına keçib oğlanın sağ qolunu elə burdum ki,«ay! » eləyib arxasını mənə tərəf çevirdi.Mən digər əlimlə də arxadan o biri qolundan yapışıb,Gülbalanı nərdivanın başına gətirərək dedim:-Düş aşağı,əgər,düşməsən,aparıb o tərəfdən tullayacağam səni küçəyə! Gülbala qanrılıb key-key üzümə baxdı.Qəzəblə səsləndim:-Düş,cəhənnəm ol! Yoxsa tullayıram! Gülbala dinməz-söyləməz düşüb qaçdı birbaşa öz dalanlarına.Küçədə uşaqlar,gənclər bərkdən gülüşüb qışqınrdılar:-Gülbala,necədi səninçün?! Fikirləşdim ki,yəqin Gülbala qaçdı silah dalınca,xəncər-bıçaq gətirsəydi,eybi yox idi,amma eşitmişdim ki,belə «çayıllarda» bəzən tapança da olur.Ona görə də,əgər,Gülbala tapança ilə çıxsaydı,mən özümü necə müdafıə edəcəyim barədə düşünürdüm.Sarıköynək həyəcanla mənə dedi:-Valeh,düş gedək evə.Elə bu zaman,idarəsi,yaxınlıqda olan sahə milis müvəkkili tələsik gəlib küçəyə yığılanlardan soruşdu:-Nədir,niyə yığılmısınız? Bu taxta haradandı? Küçədəki oğlanlardan biri məni göstərdi.Milis kapitanı bizim binaya yaxınlaşıb dedi:-Zəhmət çək,düş bura.Mən damın üstünə çəkdiyim axırıncı taxtanı da küçəyə saldım.Sonra düşüb hər şeyi olduğu kimi kapitana danışdım.O mənimlə həyətə keçib qapımıza baxdı,nəçi olduğumu soruşdu.Sənədlərimizi nəzərdən keçirdi,sonra ikinci mərtəbəyə çıxıb Ağabəşirlə xeyli danışdı,sonra Ağabəşir də kapitanla bir yerdə düşüb getdi sahə müvəkkilinin idarəsinə,sonra taxtalan böyük bir maşına yığıb apardı.Gecə şofer Vəli mənə dedi ki,hökumətdən icazəsiz taxta alıb-satmaq qadağandır.O taxtaları hansı tikintidəsə işləyən bir prorab Ağabəşirə xəlvət satıbmış.Sonra Vəli onu da əlavə etdi ki:-Sərvaxt ol,qardaş.Gecələr evə gec gəlmə.Ağabəşirin qoçuluq havası başındadır,adamı-zadı çoxdu.Bu hadisədən sonra Doqquzuncu paraleldəki həyətdə bizim vəziyyətimiz lap qiyamət oldu.Nemət öz ustalığına davam eləyib qapını mıxla doldurdu.Zabitə qucağında uşaq asfaltdan yarım metr aşağıdakı artırmada dayanıb hey bizə gül kimi sözlər tullayırdı.Ağabəşir bizi gorəndə qoca ilan kimi fısıldayırdı.Ən dəhşətlisi də bu idi ki,Zabitə hər gün anasını döyürdü,üzü heç bir etiraz,heç bir əzab ifadə eləməyən qarı da gözlərini boşluğa dikib o əcaib səsləri çıxarırdı.Hər dəfə bu səsi eşidəndə də Sarıköynəyin rəngi qaçırdı.Bütün bunlardan başqa,Zabitə hər gün öz qaydası ilə qabları da bir-birinə çırpır,radionun səsini qaldırırdı ərşi-əlaya.Qərəz,başımıza oyun açırdı.Açıq hiss eləyirdim ki,arvad qarşısına məqsəd qoyub ki,bizi buradan kürüsün.Fikirləşirdim ki,zalım qızının əri də evdə olmur ki,bəlkə,buna acıqlana-biz onu çox az-az görürdük.Səhər tezdən gedir,gecənin nə vaxtı isə gəlirdi,bəzən evdə qalanda da həmişə sərxoş olurdu.Sənubər,Sarıköynəyə danışmışdı ki,Ağasinin (Zabitənin ərinin adı beləydi)aşnası var,öz yanında su satandır.Zabitə özü də əhvalatı bilir,amma qorxusundan səsini çıxarmır ki,Ağasi onu boşayıb gedib həmin arvadı alar.Zabitə ərini görəndə çox acınacaqlı vəziyyətə düşürdü,yava it,əzazil sahibini gorəndə necə quyruğunu qısıb susurdusa,Zabitə də ərini görəndə heylə olurdu.Ağasinin də qəribə işləri var idi,otaqda elə gəyirirdi ki,biz eşidirdik.Vəli deyirdi ki:«Anaşa çəkir bədbəxt oğlu.» Bəzən o qədər hirslənirdim ki,az qalırdım Zabitənin sümüklərini xurd-xəşil eləyəm.Ancaq yenə də deyirdim:«Lənət sənə şeytan.Nə qədər də olsa,qadındır,anadır».Zalım qızının özü də insafa gəlmirdi ki,gəlmirdi.Bir gün küçədə Ağasi çıxdı qabağıma (nə cür iş idisə,o həmişə məni görəndə gülümsəyirdi).Mən salam verib,çox mülayim tərzdə dedim:-Xahiş eləyirik,yoldaşınıza deyəsiniz,bizimlə işi olmasın.Neməti də qoymasın qapıya mıx çala,dərs-zad oxuya bilmirik.Ağasidən bərk araq iyi gəlirdi.Dumanlı gözləri ilə gülümsəyib dedi:-Boşayacam o köpək qızını,lap arxayın olun.Dedim:-Əşi,nə üçün boşayırsınız,uşaqlarınız var.Tapşırın bizi incitməsin,vəssalam.-Yox,canım üçün gərək boşayam o milisionerdən qalmış qancığı! (Zabitənin birinci əri milisionermiş.)Lap arxayın olun.Ağasi bu sözləri deyib,ləngər vura-vura getdi evinə.Səhər yenə də Nemət başladı ustalığa.Zabitə donquldana-donquldana qabları bir-birinə çırpmağa,biz ancaq gecə saat on birdən sonra,yəni,Zabitə ilə Nemət yatandan sonra azad nəfəs alırdıq.Biz illərlə həsrətində olduğumuz ailə həyatına qovuşmuşduq.Biz bu həyatın ləzzətini,gözəlliyini də duyurduq.Kasıblığımız da gözümüzə görünmürdü.Di gəl ki,Zabitə,Nemət,Ağabəşir qoymurdular bu həyatın zövq-səfasını ürək arxayınlığı ilə hiss eləyək.Mən zarafatla Sarıköynəyə deyirdim:-Deyəsən,Adəmlə Həvva buğda yeyib behiştdən çıxdıqlarına axırda peşman olacaqlar.Sarıköynək də,elə bil,nədənsə üşənib həyəcanla deyirdi:-Mən ölüm belə zarafat eləmə,Valeh.Urəyim birtəhər olur.Mən də qəhqəhə ilə gülüb deyirdim:-Ay mövhumatçı.Axı,Adəmlə Həvva nə biləydilər ki,bu dünyada yekə-yekə siçanlar olacaq.Zabitə olacaq,Ağabəşir olacaq? Gülbala olacaq? Məcidovlar olacaq? Sarıköynək də özünə ürək-dirək verirmiş kimi deyirdi:-Qoy cəhənnəm olsunlar,dünya elə onlardan ibarət deyil ki.Bizim tikintidəki yoldaşlarımız kimi,Muradzadə kimi,Camal müəllim kimi,Ceyran xala kimi,Güllübəyim xala kimi dostlarımız var! Mən dedim:-Amma onu bil ki,necə biz şüşəni əzib,evin yırtıq-deşiklərinə doldurub siçanlardan xilas olduq,heylə də gərək pis adamların nəfəsini kəsəsən,yoxsa,alaq otu kimi qalxıb dünyanı basar.Bu sözləri deyərkən özümdə dəhşətli bir kin hiss edirdim.Eyni zamanda,bu pisliklərin kökündə axmaqlıqdan başqa heç nə görmürdüm,lap Məcidovdan başlamış ta Zabitəyə qədər gördüyümüz pis adamların hərəkətlərini hayana çevirsən,ağılsızlıqdan başqa bir şey görmürdüm.Onlar lap keçmiş şahlar kimi yaşasalar da kölədirlər! Çünki pisliyə çevrilən adətləri onlar üçün səyyar həbsxanadır! Bu bədbəxt Zabitə özünün də həyatını zəhərləyir,başqalarının da.Balaəminin idarəsində işə girəndə başa düşürdüm ki,idarə rəisini,hara dedi,aparmaq mənim borcumdur.Tikintidə beləydi ki,biz səkkiz saat işləyəndən sonra papağımızı əyri qoyub gəzirdik.Kinoya gedirdik,çaya gedirdik.Quş kimi azad idik.Amma,sən demə,rəisə şofer olmaq başqa məsələymiş.Əvvəla,rəisin şoferi üçün vaxt haqq-hesabı yoxmuş.Çox vaxt iş saatından sonra da gəlməliyəm.Hətta,bəzən istirahət günlərində də! Mən,eyni zamanda,rəisin xanımını da kefi istədiyi qədər gəzdirməliyəm.Mən bunların hamısına dozürdüm.Ancaq Balaəmigilə təzə balıq,kürü-fılan gətirmək üçün tez-tez rayona getmək işimi çox çətinləşdirirdi.Mən Sarıköynəyi tək qoyub gecə rayonda qala bilmirdim.Ona gorə də balıq,təzə kürü gətirmək üçün Balaəmi məni,məsələn,Neftçalaya göndərəndə məcbur olurdum gecə qalmamaq üçün səhər dan üzü çıxıb,həmin gün də qayıdım.Bakı ilə Neftçala vətəgələrinin arası yüz altmış kilometrdən çoxdur.Ha eləyib vətəgədə Balaəminin sifarişlərini yerinə yetirənə qədər axşam düşürdü,şəhərə gəlib çıxırdım gecə saat on ikidə.Səhəri də həmin balıqdan,kürüdən müəyyən vəzifə sahiblərinin evlərinə aparmalı idim.Balaəmigil də,dostları da balıq-kürü yeməkdən doymaq bilmirdilər.Bütün bu işlərlə o qədər məşğul olurdum ki,dərslərimi hazırlamağa bir dəqiqə vaxtım qalmırdı.Bəzən gəlib evdə çörək yeməyə də macal tapmayaraq,maşını qaraja qoyan kimi qaçırdım universitetə.Mən bunların hamısına dözürdüm.Sarıköynək də dözürdü.Ancaq başqa əhvalat meydana çıxmışdı ki,bu da məni bir tərəfdən hirsləndirib özümdən çıxarırdı.Belə ki,Balaəmmin arvadı Simuzər xanım mənə göz verirdi,işıq vermirdi.Zəng eləyib ərinə deyirdi ki,gedirəm filan yerə,Valehi göndər.Maşını qoyub çıxırdım yuxarı ki,gəldiyimi xəbər verim.Zəngi basanda,Simuzər xanım gəlib,gülümsəyə-gülümsəyə qapını açıb deyirdi:-Gir içəri! Deyirdim:-Aşağıda gözləyirəm,xanım.Çıraq kimi yanan gözlərini gözlərimə dirəyərək əlimdən tutub çəkirdi içəri,sonra da gülüb deyirdi:-Valeh,bilmirəm mən səni nə vaxt əhliləşdirəcəyəm.Mən də onun ətrinin iyindən allergiyam qalxdığı üçün,hirsimi boğub deyirdim:-Nəyimi əhliləşdirəcəksiniz,xanım,vəhşi-zad deyiləm ki? Simuzər xanım yenə də qəhqəhə ilə gülüb deyirdi:-Dilbilməzsən.Xalatının da qabağı həmişə açıq olduğundan cuna kimi nazik köynəyinin altından iri döşləri-zadı açıq görünürdü.Mən bir tərəfdən özümü məcbur edirdim ki,guya,heç nə görmürəm,o biri tərəfdən boyun-boğazımın qaşınmağa başlaması məni lap dilxor eləyib özümdən çıxarırdı.Həmişə də stolun üstündə paxlava,şəkərçörəyi,bahalı konyak-filan olurdu.Hər dəfə də Simuzər xanım üz vururdu ki,«otur,bir qədəh konyak vur!» Mən də deyirdim:-Maşında içmək olmaz,xanım.O da yayıla-yayıla gülümsəyirdi:-Mən deyirəm,znaçit olar.Mən içərimdə özümdən çıxsam da,nə cavab vermirdim,nə də əlimi stola uzatmırdım.Allergiyam da ki,bir tərəfdən.ancaq Simuzər xanımın tilovuna keçməməyim elə bu acıqlı vaxtımda mənə ləzzət verirdi.Özümün özümdən xoşum gəlirdi.Öz-özümə deyirdim:«Bu axmaq qadın Valehi nə hesab eləyir? Yoxsa,elə güman edir ki,mən ki,bunun ərinin şoferiyəm,demək,su kimi hər tərəfə axa bilərəm.Bu,hələ mənim arvadımı görməyib.Görəndə başa düşər!» Ancaq mənim ram olmamağım Simuzər xanımın kefini heç də pozmurdu,deyəsən,bu xanım elə güman edirdi ki,mən rayondan təzə gəldiyim üçün açılışmamışam.Bir dəfə vətəgədən onlar üçün kürü gətirəndə,bir xeyli qara kürü ilə hisə tutulmuş bir xəşəm verib dedi:-Apar,yoldaşınla ye.Heç birini götürməyib dedim:-Sağ olun,biz nə balıq yeyirik,nə də kürü.-A.a!-deyə Simuzər xanım təəccüb elədi.-Adə,belə kürünü xaricdə qızıla satırlar.Mən xanımı yandırmaq üçün dedim:-Nə olsun,qızıl nə şeydir ki?-A.a.a! Siz bir bunun forsuna baxm.Özümü çəkib dedim:-Bizə nə olub,Simuzər xanıtn? Məgər,biz forslana bilmərik? Simuzər xanım istehza ilə gülümsəyib dedi:-Bəlkə,sənin atan-baban xanzadə olub?! Qəsdən təşəxxüslə dedim:-Nahaq istehza edirsiniz.Bəli,babam böyük xan olub.Görünür,arvad əmelli-başlı inandı.Məni təzə görürmüş kimi başdan-ayağa süzüb bu dəfə istehzasız,özü də maraqla dedi:-Deyirəm,axı,bu qürur,bu yaraşıq hardandı bu cavan oğlanda.Yenə də dəli damarım tutdu.Özümü saxlaya bilməyib dedim:-Ay xanım,niyə axı sizin sədəqə kimi verdiyiniz kürünü rədd etməyi,ya da oğurluq qızıla tüpürməyi böyük bir iş hesab eləyirsiniz? Akulalar da qara kürü verən ağ balıqlan istədikləri qədər parçalayıb yeyirlər! Elə bildim ki,Simuzər xanım acıqlanıb ağzından gələni mənə deyəcək.Ona görə,bu vuruşu nəzərə alıb,Napoleon kimi əvvəlcədən hazır oldum.Ancaq Napoleonun yeni çıxış yolu kəşf etməyinə ehtiyac qalmadı.Simuzər xanım əvvəl qəribə bir təəccüblə mənə baxdı.Sonra üzü payız buludutək tutuldu.Elə bil ki,üzümə baxmaqdan çəkinib siqaret yandırdı.Həmişəki kimi soruşdum:-Daha sizə lazım deyiləm ki? O yenə mənim üzümə baxmadan «yox» mənasında başını buladı.Nə üçünsə bu anda o mənə yazıq kimi göründü.Mən:-Xudahafiz,-deyib çıxdım.Küçədə Muradzadənin katibəsi Gövhərə rast gəldim.Biz köhnə dostlar kimi görüşdük.O dedi ki,Muradzadə yoldaş məzuniyyətdən qayıdıb.Səhəri gün öz işimdən sonra getdim ki,evləndiyimizi Muradzadə yoldaşa xəbər verim.Bilirdim ki,o bununla maraqlanır.Özü də axşam neçəyə qədər idarəsində olur.Muradzadə aşıq Valehlə Sarıköynəyin axır ki,murada çatdıqlarından şad olub soruşdu:-Salamov sizə ev verdi?-Bəlı,verdı.-Necədir? Dedim:-Şəhərin qurtaracağında yarımxaraba bir şeydi.Sarıköynəklə birtəhər ora-burasını düzəldib oluruq.Muradzadə nəsə fıkirləşib dedi:-Eybi yoxdur,hələlik olarsınız.Dedim:-Bəli,əlbəttə,hamısı birdən olmaz ki İndi də sizə nədən deyim,Simuzər xanımın ad günündən! Cümə axşamı işin axırında Balaəmi şirin-şirin gülümsəyib dedi:-Valeh,birigün xanımın ad günüdür.Gərək səhər gedəsən Neftçalaya,qonaqlıq üçün təzə balıq,kürü lazımdır.Mən deditn:-Biz söz qoymuşduq birigün teatra gedək.Balaəmi dedi:-Adə,nə teatrbazlıqdır? Elə işlərimizin hamısı teatr deyil? Sonra bərkdən nəşə ilə gülüb əlavə etdi:-Simuzər xanım səni yaman çox istəyir.Sən də gərək onun xatirinə bu dəfə teatrdan keçəsən.Cin vurdu başıma.Bir istədim deyəm:«Əşi,mən idarənin şoferiyəm,yoxsa sənin?!» Yenə də hirsimi boğub dinmədim.Bilirsinizmi,mən,hörmət üçün lap neçə istirahət günümdən də keçərdim.Ancaq baxıb görürdütn ki,bu əldə bəslənmiş quyruqlu toğluya oxşayan Balaəmi gülə-gülə məni lap nökərə döndərib.Neçə dəfə istədim ki,onun işinə tüpürüb,çıxıb gedəm! Olmadı! Pulumuz,demək olar ki,lap qurtarmışdı.Heç olmasa,bir-iki ay dolana bilmək imkanımız olsaydı,mütləq çıxıb ayrı iş axtarardım.Ancaq Sarıköynək olan qəpik-quruşu-muzu elə bölmüşdü ki,gələn maaşa qədər yüngül yemək-içməyimizə ancaq çatardı Mən əhvalatı Sarıköynəyə danışanda:-Eybi yoxdur,Valeh,-dedi,-teatra ayrı gün gedərik.Sonra kefımi açmaq üçün gülə-gülə əlavə etdi:-Elə hər istirahət günü Simuzər xanımın yubileyi olmayacaq ki.Simuzər xanımm məni girləməsini Sarıköynəyə demirdim.İstəmirdim ki,o mənim rəisim olan bir adamın arvadında belə işlər olduğunu bilsin,bu,şəxsiyyətimə toxunurdu.Balaəmi ilə Simuzər xanımın səhərdən axşamacan məni öz xüsusi işləri üçün ora-bura qovduqlarını da Sarıköynəyə demirdim,fıkirləşirdim ki,mən dözürəm,bəsdir,daha Sarıköynək niyə dilxor olsun? Atam-anam məni belə dözümlü,zehinli yaratdıqları üçün onlara rəhmət deyirdim.Gündüz dərs hazırlamağa bir saat vaxt tapa bilməsəm də,yoldaşlarımdan geri qalmırdım.Müəllimlərin mühazirələri,gecə universitetdən gələndən sonra yarım saata oxuduqlarım nöqtəsinə qədər zehnimə həkk olunub qalırdı Səhər bərk yatdığım üçün Sarıköynək oyanıb dedi:-Saat səkkizə işləyir,Valeh.Demişdin tezdən vətəgəyə gedəcəksən.Qıymırdım oyatmağa.MƏN tələsik qalxıb əl-üzümü yuyaraq,bir tikə çaydan-çörəkdən yeyib qaçdım qaraja.Yüz altmış kilometr Neftçalaya,yüz altmış kilometr də geri-demək,bu gün üç yüz iyirmi kilometr yol qət etməli idim.Tikintidə Vasya adlı bir şofer yoldaşımız var idi.Həmişə çətin yola çıxanda ruhla deyərdi:«Yezjay,starik».İndi mən də «VoIqa»ya oturub yola düzələrək öz-özümə dedim:«Yezjay,starik».Şəhərdən çıxandan sonra qarşımda açılan payız çölləri ürəyimi birtəhər elədi.Otu saralmış təpələr,palıdı rəngli qayalar,dərələr tikintidəki həyatımızı yadıma saldı.Onda neçə ton yüklə dolu maşınımın sürəti mənə ləzzət verirdi,onda məni qaldırıcı kranm zirvəsində yaylığı lalətək qızaran Sarıköynək gözləyirdi.Tikintidəki işimizin fərəhi,sevinci gözləyirdi.Ona görə də,mən qanadlanıb uçmaq istəyirdim.Onda sürdüyüm beştonluq maşınım Məlikməmmədi belində zülmətdən işıqlı dünyaya aparan Zümrüd quşu kimi mənim dostum idi,sirdaşım idi.İndisə,mən müftə kürü yeməkdən əldə bəslənmiş toğluya dönən Balaəmi üçün,harm madyana dönmüş Simuzər xanım üçün,onların kef məclisi üçün təzə balıq gətirməyə gedirəm,özümə də məlum deyil ki,nə üçün bu qədər balığı,kürünü Balaəmiyə pulsuz verirlər.Kim bilir,bəlkə mən cinayətə xidmət edirəm? Əvvəl günlər bir dəfə də Balaəmi məni bu cür balığa göndərəndə soruşurdum:-Bəs,pul verilməyəcək? Balaəmi heç vaxt kefini pozan,acıqlanan adam deyildi,Bu dəfə də kefikök halda dedi:-Adə,yeri,adə,pulu verilib,sən elə şeylərə qarışma,tez qocalarsan.Budur,indi Neftçalaya doğru belə sürətlə gedərkən fikirləşirdim ki,dünyada kimə,nəyə xidmət elədiyini bilməmək çox sarsaq işdir,mən həyatın bu naməlum sifətilə birinci dəfə üz-üzə gəlirdim.Bu da məndə anlaşılmaz bir ruh düşkünlüyü,bir biganəlik əmələ gətirirdi.İşim mənə fərəhsiz,cansıxıcı görünürdü.Həyatımda birinci dəfəydi ki,iş vaxtının qurtarmasını səbrsizliklə gözləyib tez-tez saata baxırdım.Birdən mən lap yuxudan ayılan kimi hiss elədim ki,bu indiki işim mənim ürəyimə də,bizim sevgimizin sevincinə də təsir eləyir.Elə bil,nə isə,hisslərimdə bir tənbəllik əmələ gətirir.Mən bu düşkünlüyü özümdən qovmaq üçün öz-özümə deyirdim:«Bu nədir,aşıq Valeh? Lap xarab olmusan ha! Nə olub? Həmişə bu əl toğlusuna şofer olmayacaqsan ki.Papağını hərlə,bir də gördün Sarıköynək də,sən də ali məktəbi qurtarmısınız.Müstəqil-ləyaqətli işiniz var!» Neftçalaya çataraq,Balaəminin tapşırdığı vətəgə müdirinin yanına gedib qabaqcadan yeşiyə qoyulub bağlanmış balığı,kürünü götürüb dərhal qayıtdım.Səhər yaxşı yemədiyim üçün Salyanda beş dəqiqə dayanıb bir az çörək,bir şüşə badamlı alıb tərpəndim.Səhər gec durduğuma baxmayaraq,balığı,kürünü düz vaxtında gətirib verdim.Heç bir dəqiqə dincəlməmiş Balaəmi dedi:-Nərimanov küçəsində.nömrəli mağazaya gedib müdirə deyərsən Balaəmi göndərib.Bir yeşik çex pivəsi verəcək,götürüb gələrsən.Mağazanın qabağında iki saat müdiri gözləməli oldum.Radio-qəbuledicini açıb xəbərlərə qulaq asdım.Sonra musiqi verdilər,kişi xanəndələrdən kim isə «Segah» oxuyurdu,həmişə çox sevdiyim «Segah»a bu dəfə qulaq asmaq istəmədim.«Segah» mənə həddindən artıq qəmli göründü.Özü də,elə bil,məni əsəbiləşdirirdi.Mən radionu bağlayıb siqaret yandırdım.Sonra mağaza müdiri gəlib çıxdı.Bir yeşik çex pivəsi götürüb qayıtdım Balaəminin mətbəxində vurhavur idi,cürbəcür yeməklərin ətri aləmi götürmüşdü.Balaəminin təqaüdə çıxmış aşpazı-Mürsəl əmi arıq,qaradinməz bir kişi idi,qonaqlıq olmayanda da hər gün günorta,axşam üçün neçə cür xörək bişirirdi.Balaəminin ləzzətli xörəklərə olan eşqi Məcnunun Leyliyə olan eşqindən betər idi.İndi mətbəxdə iki cavan qız da Mürsəl əmiyə kömək edirdi,-bu qızlar Balaəminin idarəsində kiçik vəzifələrdə işləyirdilər.Simuzər xanım isə daş-qaş içində alışıb-yanırdı.Əynində elə bir paltar vardı ki,deyirdin,bəs,qızıldan-gümüşdən toxunub.Özü də ortalıqda hərlənib qızların stolun üstünü düzəltməklərinə nəzarət edirdi.Qızlar da həsrətlə onun daş-qaşına baxırdı.Bu böyük stolun üstündə nələr yox idi? Çoxusunun adını mən bilmirdim.Necə deyərlər,evimizdə bişməmişdi,qonşudan gəlməmişdi.Qab-qacaq hamısı gümüşdən,büllurdan idi,qızıldan idi.Balaəmigilin zalı lap yüz adam tutardı.Bütün zal boyu elə bir xalı salınmışdı ki,mən heç yerdə bu qədər gözəl,bu qədər böyük xalı görməmişdim.Tavandan asılmış büllur lüstrün azı beş min qiyməti olardı.Rəngli televizorun üstündə minaya tutulmuş iri Çin vazında təzə açılmaqda olan böyük bir dəstə qızılgül qoyulmuşdu.Simuzər xanım pianino çalmaq bilmirdi.Amma zalın yuxarı tərəfındə böyük bir royal vardı.Qərəz,bu cəlalı,ancaq kinolarda tamaşa elədiyimiz kapitalist evlərində görmüşdüm.Mən aramsız,maşınla ora-bura qaçırdım.Gah barjom dalınca,gah İnturistdən narşərab almağa,orası da maraqlıdır ki,Simuzər xanım adam yanında özünü mənə qarşı lap keçmiş xanımlar kimi aparırdı,mənə qürurla yuxarıdan aşağı baxırdı.Elə bil,maşında özünü eyzən mənim üstümə yıxan Simuzər xanım deyildi.İndi mənə «Adə,a bala» deyə müraciət edirdi,bir dəfə də belə müraciət eləyəndə mən ona xəncər kimi kəskin bir nəzər salıb dedim:-Simuzər xanım,mən «adə» deyiləm! Mənim adım Valehdir! O tutuldu,təəccüb etdi.Sonra maskanı üzündən götürüb biz ikilikdə olduğumuz zaman elədiyi kimi,mənalı gülümsədi.Mən isə,eyni sərt hərəkətlə çevrilib otaqdan çıxdım.Özümə də söz verdim ki,əgər,bu xanım bir də o ədanı təkrar eləsə,maşının açarını qabağına atıb çıxıb gedəcəyəm.(Özü də bu əhvalat idarədən gəlib kömək eləyən həmin qızların yanında oldu.)Görünür,Simuzər xanım hesabını apardı,neçə dəfə yanımdan keçəndə oğrun-oğrun üzümə baxıb füsunkar cavanlar kimi irişdi,mən də qaşqabağımı sallayıb üzümü yana çevirdim.Axşam saat doqquzda,birinci,hansı böyük idarəninsə rəisi,Şirinovla arvadı Ala xanım və cavan bir oğlan gəldilər.Şirinov üç cüt bir tək qara saçını səliqə ilə yana daramış,gödək,kök bir kişi idi.Əynində bahalı kostyum,ayaqlarında platforma ayaqqabı var idi.Ala xanım ərindən yəqin ki,azı iyirmi beş yaş kiçik,boylu-buxunlu,saçları qarğıdalı saçağı rəngində boyanmış gözəl,nazik bir qadın idi.Lap son dəbdə geyinmişdi,onlarla gələn oğlanı mən ikinci dəfə görürdüm.Bir neçə gün qabaq gündüz Ala xanımla Simuzər xanımgilə gəlmişdi.Simuzər xanım da onları evdə qoyub mənimlə dərziyə getmişdi.Oğlanın,eynilə Ala xanımın saçları rəngində olan uzun saçları süni surətdə qıvrımlanıb çiyinlərinə tökülmüşdü,dodaqları,yanaqları qıpqırmızı idi,cavan arvad kimi.Dırnaqları qadın dımaqları kimi manükür edilmişdi.Əynindəkilərin hamısı ən son dəbdə olan xarici paltarlar idi.Balaəmi onları qarşılayarkən cavan oğlana xüsusi bir yaltaqlıq göstərdi.Bu da onu göstərdi ki,cavan arvada oxşayan bu oğlan hər kimdirsə,mühüm yerdəndir.Sonra çox böyük bir mehmanxananın direktoru Qüdrətovla arvadı Nanə xanım gəldilər.Qüdrətov ucaboylu,çəhrayısifət,yaraşıqlı kişi idi.Arvadı Nanə xanım isə,dünyanm ən eybəcər qadınlarından idi.Özlərinin də uşaqları olmurdu.Deyilənə görə,Nanə xanım da çox mühüm yerdən idi.Qüdrətovla Simuzər xanımın çox şirin dostluqları vardı.Hətta,Balaəmi evdə olmayanda da Qüdrətov onlara gəlirdi.Sonra böyük universal mağazanın direktoru Mehbaliyev gəldi.Əlliyə yaxın yaşı olan yaraşıqlı kişi idi.Bu vaxtacan evlənməmişdi.«Subaylıq soltanlıqdır» deyib,keflə yaşayan kişilərdən idi.Qadınların gözünün işığı idi.Sonra hansı böyük vəzifə sahibininsə arvadı,əlli-əlli beş yaşlarında ucaboylu,ağbənizli kök bir qadın olan Məhəbbət xanım şoferin müşayiəti ilə gəldi-hədiyyəni şofer götürmüşdü.O dəqiqə hamı ayağa qalxdı.Balaəmi bu qadının qarşısında incəlib lap iynənin ulduzundan keçdi.Mehbaliyev ikiqat olub qadının ağ,kök əlindən öpdü.Məhəbbət xanım balkonda yanımdan keçəndə mənə baxaraq gülümsəyib soruşdu;-Necəsən,qəşəng oğlan? Mən dinmədim.Gülümsəmədim də.Məhəbbət xanım eyni təbəssümlə əlavə etdi:-Yamanca forslu oğlansan,lap keçmiş knyaz balalarına oxşayırsan.Simuzər xanım bərkdən gülüb dedi:-Məhəbbət xanım,siz səhv eləməmisiniz,bu,doğrudan da,xan nəslindəndi.-0! Belə e! Birdən-birə mənə elə gəldi ki,bu daş-qaş içində olan xanımlar dünyanın lap səfeh adamlarıdı.Mən bunların hamısını ona görə tanıyırdım ki,evlərinə təzə balıq,təzə kürü daşımaqdan zəhləm getmişdi.Vətəgələrdə balıqçıların necə ağır zəhmət çəkdiyini görrmüşdüm.Onu da bilirdim ki,balıqçılar özləri,bəlkə,heç ildə iki-üç dəfə qara kürü yemirdilər,amma bu ağalar qara kürüsüz araq içmirdilər.Qızıl balıq,qara kürü bunların süfrəsinə öz ayaqları ilə,pulsuz-parasız gəlirdi.Yanaqları qırmızı,sarısaç oğlan nazlı cavanlar kimi əzilə-əzilə Məhəbbət xanımdan soruşdu:-Tyotya Mila,dayının dişi indi necədi,ağnsı.kəsdi? Məhəbbət xanım ağzını açmamış adamlar bir-birinə dəyib dalbadal sual yağdırdüar:Balaəmi təşvişlə:-Necə? Bəyəm,yoldaş Mayılovun dişi ağrıyır? Mehbaliyev:-Neçə vaxtdır? Qüdrətov:-Vicdan haqqı,heç xəbərimiz olmayıb.Şirinov:-Məndə yaxşı xarici dərman var.Əgər,ağrısı kəsməyibsə,gedim bu saat aparım.Məhəbbət xanım bu hörmətli şəxslərə yuxarıdan aşağı istehzalı bir təbəssümlə baxıb dedi:-Ağrısı kəsib.narahat olmayın.Bu əhvalatdan mənə məlum oldu ki,nazənin oğlan həmin vəzifəli adamın yaxın qohumudur.Sonra mənim tanımadığım üç kişi ilə üç qadın da gəldi.Böyük çıraqban zalda qonaqlıq başladı.Zalın iri pəncərələri böyük eyvana açılırdı.Biz şoferlər də eyvanda oturub içərini görürdük.Nəhayət,ağalar və xanımlar keçdilər stol başına.Çəngəl-bıçaq cingiltiləri,gülüşlər,tostlar bir-birinə qanşırdı.Balaəminin idarəsində işləyən həmin cavan qızlar mətbəxdən hey yemək-içmək daşıyırdılar.Şoferlərdən biri mənim kimi cavan,üçü isə,orta yaşda idi.Oradan-buradan söhbət edir,papiros çəkirdilər.Mənim danışmağa həvəsim yox idi.Yaşlı şoferlər bazarda yuraurtanın,göy-göyərtinin qiymətindən-filandan danışırdılar.Heç kəsin içəridəki vurhavurla işi yox idi,elə bil,ora başqa aləm idi.İçəridə isə,vur-çatlasındı.Sədaqət,dostluq haqqmda qızğın tostlar deyilirdi.Bu qızğın tostlardan sonra öpüşürdülər,gah Ala xanım royal çalır,nazənin sarısaç oğlan da cavan fərə banlamasına oxşayan qəribə səslə dəbdə olan mahnılardan oxuyurdu.Bəzən də Balaəmi özü çırtıq vura-vura oxuyurdu:Aç xurcunu,kəs almanı,Ver yara dilim-dilira,dilim.O biri kişilər də xorla təkrar edirdi:Dilim.dilim.dilim.Aşpaz Mürsəl məcməyidə bir yekə nimçə plov,çörək-fılan gətirib bizim qabağımızdakı stola qoyaraq dedi:-İrəli oturun,zəhmətkeş qardaşlar! Qazanın lap yağlı yerindən çəkmişəm.Bir neçə dəqiqə heç kəs yerindən tərpənmədi,hamının üzündə ağır bir ciddiyyət peyda olmuşdu.Nəhayət,yaşlı şoferlərdən biri dedi:-Nə fıkrə getmisiniz,uşaqlar,irəli oturun,kişi zəhmət çəkib gətirib.Şoferlər irəli oturub pəncərədən düşən işıqda yeməyə başladılar.Həmin birinci şofer məndən soruşdu:-Niyə irəli oturmursan,bala? Dedim:-Mən toxam.Sonra qalxıb papiros çəkmək üçün dəyirmi eyvanın o biri tərəfınə keçəndə gördüm ki,Ala xanım ayaq üstə küncə qısılıb,sarısaç oğlan da onun qarşısında dayanaraq asta-asta öpüşürlər.Mən bu səhnəyə heç də təəccüb etməyərək,qayıdıb şoferlərin yanına gəldim.Ala xanımın əri Şirinovla Balaəmi patefonda çalınan məzəli oyun havasına oynayaraq,qəribə komik hərəkətlər göstərib,məclisdəkiləri qəhqəhə ilə güldürürdülər.Elə bu vaxt Simuzər xanım mənə dedi:-Valeh,səni telefona çağırırlar.Sözün düzü,bərk qorxdum,dedim,yəqin Sarıköynəyə bir şey olub.Yoxsa,gecə vaxtı bu şəhərdə məni telefona kim çağıra bilər? Tələsik Simuzər xanımın ardınca girdim otağa,gördüm telefonun dəstəyi aparatın üstündədir.-Bəs,dəstəyi kim üstə qoyub?-deyə həyəcanla Simuzər xanıma baxdım.Otaqda lampa yanmırdı.Pəncərədən düşən işıqda onun gözləri məşəl kimi yanırdı.Əlimdən tutub məni otağın qaranlıq tərəfindəki divana tərəf çəkərək,nəfəsi tutula-tutula pıçıltı ilə dedi:-Səni mən çağırdım.Gəl otur burada,soz deyirəm.Və o,qəfil məni dartaraq özü ilə birlikdə yıxdı divana,boynumu qucaqlayıb dəli kimi dalbadal öpməyə başladı.-Burax! Burax! Boğuldum!-deyə mən dartınıb onun çılpaq qolları arasından çıxdım.-Nə üçün boğulursan,adə?-deyə o,təəccüblə pıçıldadı.-Ətirdən,ətirdən!-deyə mən şaşqınlıq içində səsləndim.-A.a?!.Külbaş!-deyə Simuzər xanım qalxıb əlimdən yapışdı.-Mənim vurduğum fransız ətrindən Bakıda heç kəsdə yoxdur! Mən əlimi onun od kimi yanan əlindən qoparmağa çalışıb təntimiş halda dedim:-Vay! Vay! Bədənim başladı gicişməyə.O,bilaixtiyar əlimi buraxaraq,yana-yana soruşdu:-Bədənin niyə gicişir,ədə?-Ətirdən! Ətirdəndi!-deyib qaçdım bayıra.Simuzər xanımdan bərk spirt iyi gəlirdi.Bu da bir tərəfdən mənə pis təsir eləyirdi.Birinci dəfəydi qadın tayfasından spirt iyi gəldiyini duyurdum.Mənə elə gəlirdi ki,araq içən arvad tayfası arvadlıqdan çıxır.Həyəcan içindəydim.Mən ətir,odekolon iyindən bədənimə gicişmə salan allergiyamdan indi çox razı idim.Əgər,o olmasaydı,düzü,Simuzər xanım mənə hücum eləyəndə mən də sarsaqlaya bilərdim.Nə qədər möhkəm olsam da,kişi xeylağıyam.Ancaq onu da deyim ki,Simuzər xanımın qolları arasından belə xilas olmağım mənim kişilik qürurumu da artırırdı.Şoferlərin yanına gələrək,siqaret çıxarıb yandırdım,yaşlı şoferlər mürgüləyirdi.Cavan şofer işıqlı Bakı gecəsinə tamaşa edirdi.Heç kəs zaldakı vurha-vura baxmırdı.Heç kəsin fikri orada deyildi.Yaşlı şoferlərə baxıb birdən heç dəxli olmadığı halda fikirləşdim:«Demək,bunların ömrü elə-belə də keçib-gedəcək!» Bu fikir məni qüssələndirdi.Həyat birdən-birə mənə qarcnaqarışıq göründü.Mən özü-özümə deyirdim:«Yəni,doğrudanmı,hər biri bir ailə sahibi olan kişilərin ömrü içəridəki sərxoş sürüyə xidmət eləməklə qurtaracaq.Yəqin ki,bunların məktəbdə oxuyan uşaqları,atalarının bu gecəyarısı kef çəkən ağalarının qapısında oturub mürgülədiklərini görsələr,çox xəcalət çəkərdilər!» Gecə saat birə az qalmış məclis qurtardı.Maşınsız gəlmiş Şirinovla Ala xanımı,bir də onların əziz-xələfı olan uzunsaçlı oğlanı mən aparmalı oldum evlərinə.Əvvəlcə hey öz-özünə mızıldanıb nə isə oxuyan sərxoş Şirinovla Ala xanımı apardım,yolda Şirinov başladı bərkdən xoruldamağa.Yaşadıqları binaya çatanda Ala xanımla uzunsaçlı oğlan onu güclə oyadaraq,dartıb maşından çıxardılar.Şirinov səntirləyə-səntirləyə evə tərəf yönəldikdə,Ala xanımla nazənin oğlan məni də saya salmayıb bir neçə dəfə ağız-ağıza öpüşdülər.Sonra Ala xanım ərinin dalınca qaçdı,nazənin oğlan isə,gəlib mənim yanımda əyləşərək əmr etdi:-Sür Nizami küçəsinə! Özü də başladı o zaman dəbdə olan caz rəqsini fıtdə çalmağa.Mən,qırx-əlli metr binadan aralanandan sonra maşını saxlayaraq,oğlan tərəfdə olan qapını açıb,ona əmr etdim:-Düş! 0,təəccüblə üzümə baxıb soruşdu:-Nə üçün? Nizamiyə hələ iki-üç kilometr var.Mən sakit,ancaq sərt səslə təkrar etdim:-Düş,cəhənnəm ol! Elə bil ki,nazənin oğlan qulaqlarına inanmadı:-Nə dedin? Axmağın biri axmaq,deyəsən,biz içmişik sən piyan olmusan! Sür! Mən sağ əlimlə onun boynundan yapışıb məngənə kimi necə sıxdımsa,oğlan əcaib bir səs çıxarıb nə üçünsə rusca:-Pusti! Pusti!-deyə zingildədi.Var gücümlə itələyib onu maşından saldım.Ağzıüstə yerə sərildi və qalxanda yenə də rusca:-Vot,sumaşedşiy!-deyə səslənib əlavə etdi.-Gör sənin başına nə oyun gətirəcəklər! (Özü də «gətirəcəm» yox,«gətirəcəklər!»)Mən maşından düşüb ona tərəf yeridikdə,gədə uzun,arıq qollarını gülməli tərzdə yellədə-yellədə götürüldü.Dayanıb onun ardınca baxdım.0,bu gülünc qaçışı ilə mənə olduqca iyrənc göründü.Lap elə bu anda xəyalımdan gəlib keçən Ala xanım da murdar ət kimi məni iyrəndirdi.Eyni zamanda,nazənin oğlanla olan bu əhvalat əsəblərimi dərman kimi dincəltdi.Maşını qaraja qoyub qalxdım beş-altı kilometr aralıda olan Doqquzuncu paralelə.Pərdənin yanından baxıb gördüm ki,Sarıköynək stolda başını açıq kitabın üstünə qoyub yuxulayıb.Qapını usdufca vurdum.Gəlib açdı.İşıqda yuxulu-yuxulu üzümə baxıb gülümsədi,mən ürəyimdə əmələ gələn kövrəkliyi büruzə verməmək üçün özümü tox tutub dedim:-Niyə yıxılıb yatmırdın? O,sualımın üstündən keçib,eyni yuxulu təbəssümlə soruşdu:-Qonaqlığınız necə keçdi? Mən keçirdiyim ani kövrəklikdən sonra birdən-birə içərimdə baş qaldıran qəzəbimi saxlaya bilməyib dedim:-Xəyalına gətir ki,bir dəstə qarğa bir leşin üstünə qonub qarıldaşa-qarıldaşa bayram edirdi.Sarıköynək,elə bil,indi yuxudan ayıldı:-Oy,Valeh,nə pis dedin.-Pis dedim,çünki ayrı bir söz tapa bilmədim.Mənə bir az pendir-çörək gətir.Sarıköynək qonaqlıqdan niyə ac gəldiyimi soruşmadı.Cəld mətbəxdən xörək-çörək gətirib qoydu stolun üstünə.-Gündüz pamidor-badımcan qovurmuşdum.Bu saat çay dəmləyim.Gündüz institutdan gələndə gördüm küçədə hind çayı satılır,ikisini aldım,əla növdür.-Dəmlə,-dedim.Ayrı vaxt olsaydı,bir stəkan soyuq şollar suyu içməklə də kifayətlənərdim.Amma indi öz cavan,ağıllı arvadımın dəmlədiyi çayı onunla qabaq-qabağa oturub içmək istəyirdim.Balaəminin qonaqlığındakı qarıldaşmadan sonra,Simuzər xanımın hücumundən sonra,Ala xanımla nazənin oğlanın əhvalatından sonra bu mənə təəccüblü dərəcədə gözəl görünürdü.Mənim necə iştaha ilə yeməyimin Sarıköynəyə ləzzət verdiyini hiss edirdim.Sonra Sarıköynək iki stəkan əla dəmlənmiş çay gətirdi.Elektrik işığında qanovuz kimi parıldayan bu armudu stəkanlara baxdıqca,mənə elə gəlirdi ki,biz,yəni,Sarıköynəklə mən,bayaq Balaəminin evində gördüyüm aləmdən min işıq uzaqda,tamam ayrı bir planetdə yaşayırıq.Sarıköynəklə belə qabaq-qabağa oturub söhbət etdiyimiz zaman Zabitənin qışqırığını,ya qarının döyüldüyü zaman çıxardığı o əcaib səsi eşidəndə də buna bənzər hal keçirirdim.Biz yatanda saat üçə işləyirdi.Səhər saat səkkizdə isə,Sarıköynək dərsə,mən də işə qaçmalı idik.Mən bu gün qonaqlığa şey daşımaqdan macal tapıb sabahın dərslərinə baxa bilməmişdim.Bunu düşünəndə qonaqlığa yığışanların kefli-kefli gülən üzləri gəlib gözümün qabağından keçirdi.Bu məndə kin,nifrət doğururdu.Mənə elə gəldi ki,gənc arvadımın gecə saat ikiyə qədər oturub gözündən yuxu tökülə-tökülə mənim yolumu gözləməyindən,mənim bu gün imkan tapıb dərslərimi hazırlaya bilməməyimdən zövq alırlar.Özümü sakit etməyə çalışıb ürəyimdə dedim:«Eybi yoxdur,Valeh,usta Qədir deyərdi ki,pis günün ömrü az olur.Təslim olmaq acizlərin,qorxaqların işidi.Sənə nə olub,aşıq Valeh?! O sürünün qabağında gərək sən özünü Koroğlu kimi yenilməz hiss eləyəsən?! Sabah maşında vaxt tapıb dərslərinə baxarsan.Bu gecəki hadisədən sonra yəqin ki,Simuzər xanım də səndən əl çəkər.».Ancaq o gecəki əhvalatdan sonra Simuzər xanım məndən qisas almağa başlamışdı.Doğrudur,indi maşında mənimlə yanaşı oturmurdu,arxada otururdu.Amma yəqin ki,mənim acığıma o qədər ətir vururdu ki,maşında az qalırdım,doğrudan da,boğulam.Bundan başqa,xanım mənimlə yaman sərt rəftar edirdi.Balaəmini aparıb idarəyə qoyan kimi məni çağırtdırırdı.Düz bir saat aşağıda gözlətdirirdi,elə bilirdi ki,bu məni yandırır.Amma daha bümirdi ki,bu mənim üçün lap yaxşıdı.Bu bir saatın içində mən xeyli dərs hazırlayırdım.Sonra gəlib təntənə ilə arxada əyləşərək əmr edirdi:-Sür filan yerə! Mən də dinməz-söyləməz sürürdüm fılan yerə! Bir dəfə fılan yerdə də işini qurtardıqdan sonra əmr etdi ki,sürüm bazara.Sürdüm.Bazara çatanda dedi:-Düş,zənbili götür (həmişə maşında son dəbli zənbil olurdu),dalımca gəl! Soruşdum:-Mən nə üçün gəlim,xanım? Cavab verdi:-Bazarlıq eləyəcəyəm.Mülayimcə dedim:-Yox,xanım,onu bacarmayacağam.Simuzər xanım təəccüblə üzümə baxdı:-Necə yəni bacarmayacağam? Mən eyni sakitliklə cavab verdim:-Doğrudur,xanım,bizim tikintidəki qoca işçilərdən eşitmişəm ki,keçmişdə ağa,xanın yanınca nökər hərlənərmiş,hətta,o xanımlar hamama gedəndə də boğçalarını nökərlər götürərlərmiş,amma,indi,bilirsiniz ki,nə ağa var,nə də nökər.Ona görə də,zəhmət çəkin zənbili özünüz götürün,gedin bazara.Hər dəfə Simuzər xanım mənə söz deyəndə,üzümə elə baxırdı ki,elə bil,nə isə,qəribə bir şey görəcəkdi.İndi də üzümə o cür baxıb dedi:-Adə,qorxmursan ki,Balaya səni qovduraram? Gicgah damarlarımın bərkdən vurduğunu hiss elesəm də,girdiyim roldan çıxmayaraq eyni zarafatyana ifadə ilə cavab verdim:-Xeyr,xanım,əvvəla budur ki,qorxmuram.İkinci də budur ki,məni işdən çıxartmaq olar,amma qovmaq olmaz.«Qovmaq» bekara sözdür,xanım,onu işlətməyi sizə məsləhət görmürəm.Xanım dedi:-Belə yekə-yekə danışmaqda,yoxsa,babanın xanlığı yadına düşüb,adə?! Bilaixtiyar gülərək dedim:-Nə üçün,xanım,babam o zamanın xanıydı,biz də bu zamanın xanıyıq.-Bağışla bilməmişdik,-deyə Simuzər xanım istehza elədi.-Bəlkə böyüklərə qohumsan? Yenə də gülümsəyib,qəsdən mənalı tərzdə dedim:-Heylə dərinlərə getməyin,xanım.Mən şofer babayam,vəssalam.Mən bu cür xanımların xasiyyətində buqələmunlar kimi bir hal olduğunu heç bilməzdim.Simuzər xanım bazardan nə isə alıb qayıdanda üzümə baxıb,həmişəki kimi şirin-şirin gülümsəyirdi.Özü də bu dəfə arxada deyil,keçib yanımda əyləşərək dedi:-Sür görək,xanzadə.Maşın tərpənib yola düşəndə işvə ilə yanakı üzümə baxıb dedi:-Heç bilmirəm səninlə mən neyləyim? Görürdüm ki,xanım birdən-birə yenə də sarı simə keçir,özümü onda qoymadım.Birdən o,yavaş səslə soruşdu:-Mən sənin xoşuna gəlmirəm?! Gözümü yoldan çəkməyərək gülümsəyib dedim;-Siz kimin xoşuna gəlməzsiniz,xanım? Sonra Eldarın həmişə gözəl qadın tayfası görəndə zarafatyana işlətdiyi ifadəni xatırlayıb əlavə etdim:-Siz,dünyaya meydan oxuyan gözəl bir xanımsınız! Onun,həqiqətən də,gözəl üzü birdən-birə tutuldu.Elə bil ki,yenə də bir anlığa dönüb başqa bir adam oldu,üzümə baxmadan «ah» çəkib dedi:-Hamıya meydan oxusaydım,bu günə qalmazdım.Düzü,onun bu halına,bu sözünə lap məəttəl qaldım.Təəccüblə soruşdum:-Nə günə qalmısınız ki,xanım? O,qabağa baxmaqda davam edərək cavab vermədi.Biz bir qədər sükut içində gedəndən sonra özümü saxlaya bilməyib,istehza ilə dedim:-O gecə qonaqlar Balaəmi ilə sizin bir-birinizə olan məhəbbətiniz haqqında gözəl sözlər deyirdilər.Belə çıxırdı ki,Balaəmi ilə siz bir-birinizə çox sədaqətlisiniz.Özünüz də dünyanın lap xoşbəxt adamlarısınız.Simuzər xanım əsəbiləşdi:-Bəsdir,sədaqət sözündən mənim zəhləm gedir.-Nə danışırsınız? Elə gözəl sözdən də adamın acığı gələrmi? Simuzər xanım eyni əsəbiliklə dedi:-Yaxşı sözdür,saxla özünə,mənə lazım deyil.Yanakı Simuzər xanıma baxdım:onun qabağa zillənmiş gözlərində indi amansız bir kin,bir qəzəb vardı.Özü də həmin bu qəzəb onun gözlərinə təhərsiz bir gözəllik vermişdi,birinci dəfəydi Simuzər xanımı belə görürdüm.Elə bu zaman ikinci bir maraqlı hadisə də oldu.Döngəni burulub başqa küçəyə keçəndə gördüm Sarıköynək əlində portfel gedir.Maşınla arxadan yetirib siqnal verdim.O,diksinib kənara çıxaraq,maşına baxmadı.Maşını saxlayaraq,pəncərədən başımı çıxarıb dedim:-Ey,xanım qız,xahiş olunur həmişə yolun kənarıyla gedəsiniz! Sarıköynək məni görüb yüyürdü üstümə.-Deyəsən,bu gün tez çıxmısınız?-Hə.Bir dərsimiz olmadı.Professor gəlməmişdi.Sonra Simuzər xanıma tərəf dönərək zarafatyana dedim:-Valehin həyat yoldaşı Sarıköynək! Heç bilmədim nəyə görə qadının rəngi qaçdı.Həm də,elə bil,özünü itirən kimi olub:-Eləmi?-dedi.Sonra Sarıköynəyə dedim:~ Mənim rəisim Balaəminin yoldaşı Simuzər xanımdı.Sarıköynək gülümsəyib dedi:-Sizi görməyimə çox şadam,Simuzər xanım.(Mən ürəyimdə dedim:«Afərin,Sarıköynək! Gör şəhər qaydasını necə götürüb!»)Simuzər xanım,elə bil,birdən canlanaraq,Sarıköynəyə dedi:-Oturun.Sarıköynək dedi:-Çox sağ olun,piyada gedərəm.Mən də dedim:-Gəl,min maşına.Sarıköynək keçib arxada oturdu.Sirnuzər xanım o qədər maraqla,o qədər diqqətlə ona baxırdı ki,elə bil,qız tamam ayrı bir dünyadan gəlmişdi.Simuzər xanım məndən soruşdu:-Bəyəm,yoldaşın da oxuyur? Dedim:-Bəli,inşaat institutunda.Yenə də acıq götürdü məni.Hələ indiyə qədər bir dəfə də olsun Simuzər xanım maraqlanıb soruşmamışdı ki,yoldaşın necədir? Simuzər xanım iltifat eləyib indi məndən soruşdu:-Yoldaşm buralıdır?-Xeyr,-dedim,-öz yerimizdəndir.Şəhərə bir gəlmişik.-Heç kənddən gələn qıza oxşamır,-deyə Simuzər xanım bir cür gülümsədi.Daha bu dəfə özümü saxlaya bilmədim.-Deyəsən,siz çoxdan kənd,rayon görməmisiniz.Bu saat kənd cavanları şəhərdəkilərdən heç nədə geri deyillər.Bu anda maşın bizim evimizə yaxın yerdən keçirdi.Ancaq mən hörmət üçün Sarıköynəyə dedim:-Aparaq Simuzər xanımı qoyaq,sonra səni gətirərəm.Sarıköynək dedi:-Nə cür lazımdı.Ancaq Simuzər xanım razı olmadı:-Mən tələsmirəm,-dedi,-əvvəl Sarıköynəyi aparaq.Mənim arvadımın adını onun belə səmimi deməyi xoşuma gəldi.Sarıköynəyə dedim:-Eybi yoxdu,əvvəl aparaq səni qoyaq.Qapıya çatanda Sarıköynək düşüb,daxmamızın bekaralığından çəkinməyərək,Simuzər xanıma dedi:-Buyurun,qonağımız olun.Simuzər xanım bir az duruxdu.Sonra maşından düşərək dedi:-Vaxta ki,bura qədər gəlmişik,qoy evinizi də görüm.Mən də düşüb zarafatla dedim:-Simuzər xanım,qorxuram bizim evimizi gorəndən sonra öz evinizi bəyənməyəsiniz.Təbii məsələdir ki,biz həyətə girən kimi Zabitə qucağında uşaq evdən çıxaraq sivri burnunu uzadıb,traxomalı gözlərini qıyaraq müşahidə eləməyə başladı.Sarıköynək bizim sınıq-salxaq qapımızı açıb Simuzər xanıma dedi:-Buyurun.Simuzər xanım içəri girib əvvəl otağa bir neçə saniyə nəzər salandan sonra nazik payız paltosunu çıxarmayıb,Sarıköynəyə dedi:-Zəhmət olmasa,bir stəkan su verin içim,gedim.Sarıköynək dedi:-Əyləşin,beş dəqiqəyə çay dəmlərəm.Mən zarafatyana dedim:-Simuzər xanım belə evlərdə əyləşməyə öyrənməyib.Mən «belə kasıb evlərdə» demək istədim,amma demədim.Çünki «kasıb» sözündən zəhləm gedir.Mən bu sözə həmişə bir acizlik,yazıqlıq rəmzi kimi baxırdım.Mən belə fikirləşirəm ki,qoçaq adamın,cəsarətli adamın heç bir şeyi olmasa da,yenə ona kasıb demək düz deyil.Simuzər xanım dərhal paltosunu çıxarıb divanın üstünə ataraq gülə-gülə Sarrıköynəyə dedi:-İndi ki,Valeh belə düşünür,oturacağam,hələ desən,çay da içəcəyəm.-Bu saat!-deyə Sarıköynək yüyürdü mətbəxə.Mən də stul çəkib oturdum xanımın qabağında.O yenə də mənə bir neçə saniyə diqqətlə baxandan sonra yavaş səslə dedi:-Deyirəm axı,bu (yəni,mən)nə üçün bizə məhəl qoymur.Gül vurmusan.Mən ömrümdə belə şirin gözəl görməmişəm.Sonra gülümsəyib gərgin zarafatla əlavə etdi:-Qorxmursan şəhərdə bunu əlindən alarlar?-Onu mənim əlimdən alan hələ anasından olmayıb! Simuzər xanım qısa sükutdan sonra soruşdu:-Balaəmi bura gəlib?-Xeyr.-Yoldaşını da görməyib? Bu suallardan bir şey başa düşməyərək soruşdum:-Görəndə nə olacaqdı ki? Arvad mənim üzümə baxmayaraq dedi:-Heç nə.elə-belə soruşdum.Sonra dərindən nəfəs alıb əlavə etdi:-İkiniz də bir-birinizə yaraşırsınız.Bu dəfə o bu sözləri elə həsrətlə,elə ürəkdən dedi ki,elə bil,heç göylə gedən Simuzər xanım deyildi.Elə bil,birdən-birə dönüb dərdli bir adam oldu.-Ata-anası kənddə olur? Mən zarafatyana dedim:-Ata-analarımız çoxdan gediblər.-Hayana?-O biri dünyaya.Cənnətə.Ancaq heyf ki,nə Sarıköynək,nə də mən onların,heç olmasa,şəkillərini də yadımıza sala bilmirik.-Bəs,sizi kim saxlayıb böyüdüb?-Hökumət!-Uşaq evində?-Bəli.Mən bu cavabları verərkən təəccüb içindəydim.Simuzər xanımda,necə deyərlər,belə səmimi,insani xüsusiyyətlər olduğunu heç xəyalıma da gətirməzdim.Sarıköynək balaca armudu stəkanlarda yaxşı dəm almış ətirli çay,hətta,limon,mürəbbə də gətirdi.(Bir neçə gün bundan qabaq bir qab gilənar mürəbbəsi,beş-altı limon alıb saxlamışdı ki,birdən Ceyran xanım,ya da toyda bizimlə tanış olan adamlardan biri gələr.)Simuzər xanım Sanköynəyə dedi:-Əcəb gozəl çaydır.Gülümsəyib dedim:-Sizin aşpazınız Mürsəl əmi də yaxşı çay dəmləyir.Simuzər xanım mənim eyhamımı başa düşməyib cavab verdi:-Bir var,Mürsəl kişi dəmləsin,bir də var,bu cür gözəl.-Lap şair kimi dediniz.-Ola bilər.Sarıköynək kimi vaxtımda yaman şeir həvəskarı idim.-Doğrudan?-Hələ desən,şeir də yazırdım.Niyə təəccüb eləyirsən ki?-Doğrudan da.Bizim bu macəralı əsrimizdə elə qəribə işlər olur ki.Simuzər xanım yenə də dərindən nəfəs alaraq dedi:-Mənim qoca nənəm deyərdi:sən saydığını say,gör fələk nə sayır.-Yəqin ki,keçmiş dünyaya aiddir bu məsəl.Kimdi fələklə hesablaşan? Bizim əsrin adamları gedib Aya çıxırlar.Maşınları məcbur eləyirlər ki,desin görək Marsda canlı var,ya yox? Simuzər xanım «ah» çəkib dedi:-Maşınları məcbur edirlər,amma insan talelərini məcbur edə bilmirlər.Heç bir zaman da eləyə bilməyəcəklər! Mən hərarətlə dedim:-Eh,siz də.Tale-zad nədir?!.Sarıköynək güldü:-Valehin tale sözündən acığı gəlir.Mən eyni hərarətlə dedim:-Tale nədi axı? Tutaq ki,biri mişovul kimi qızılın üstündə yatır,ya biri əl donuzu kimi tıxıb bəslənir,amma biz pendir-çörək yeyirik,demək,onlar xoşbəxtdir,biz yox?! Biri brilyantdan.Sarıköynək stolun altından ayağımı basdı.Cümləmi yarımçıq kəsib papiros yandırdım.Simuzər xanım qəribə,iztirablı bir gülüşlə Sarıköynəyə dedi:-Sizin nişanlınızı (nə üçün əriniz yox,nişanlınız?!)fağır bir oğlan bilirdim.Demə yamanmış.Mən yenə də qızışdım:-Sizin kimi xanımlar yəqin elə bilirlər kim ki,onların ərinə şofer işləyir,demək,aciz-avaranın biridir?! Sarıköynək mənə acıqlandı:~ Yaxşı,Valeh! Simuzər xanım eyni iztirablı təbəssümlə Sarıköynəyə dedi:-İncimirəm.Əksinə,xoşuma gəlir.Axı,mən heç vaxt belə üsyankar oğlana rast gəlməmişəm.-Rast gəlməmisiniz,çünki hər şey sizin əlinizdə olduğu üçün heç nədən xəbəriniz olmayıb! Sizi xəbərdar etmək üçün zəlzələ lazımdır! Simuzər xanım birdən-birə canlanaraq qəribə bir cəsarətlə dedi:-Mən zəlzələdən qorxmuram! Sarıköynək qalxıb mənim stəkanıma çay süzmək üçün mətbəxə gedəndə,Simuzər xanım pıçıltı ilə əlavə etdi:-Zəlzələdən sən qorx ki,belə qızı itirə bilərsən.Simuzər xanım bu sözlərdən sonra qalxıb paltosunu götürdü,mən də paltonu alıb tutdum ki,geysin.O,Sarıköynəyə dedi:-Çayınız da,özünüz də,hələ desən,nişanlınız da çox xoşuma gəldi.Təəccüblə düşündüm:«Necə yəni,belə çıxır ki,mən ancaq indi Simuzər xanımın xoşuna gəlmişəm? Bəs.».Biz maşında dinməz gedirdik.Onlara xidmət elədiyim müddətdə birinci dəfəydi ki,Simuzər xanımı belə fıkirli-pərişan görürdüm.Dedim,yəqin sözlərim xətrinə dəyib.Sonra fıkirləşdim ki,xətrinə dəyər,dəysin.Qoy bilsin ki,mən onlar üçün qonaqlıqda qul kimi qapıda oturub mürgüləyən şoferlərdən deyirəm.Tüpürüm onların qonaqlarına da,qızıllarına da! Birdən Simuzər xanım məndən soruşdu:-Valeh,qonaqlıq gecəsi o oğlanla aranızda nə olub? Gözümü yoldan çəkməyərək dedim:-Özü danışmayıb?-Yox.Ancaq Ala təkid edir ki,mən Balaəmiyə deyitn,səni işdən çıxarsın.-Deyin! Ölmürəm ki,sizin işinizdən ötrü.Simuzər xanım bir qədər susub sonra incik dedi:-Kobud olma,yekə oğlansan.Əgər,Balaəmiyə desəydim,indiyəcən deyərdim.Yenə də hirs məni boğdu:-Xahiş eləyirəm minnət-zad qoymayın.Ərz elədim ki,deyin ərinizə.Ala xanımın o rəzil oynaşını maşından itələyib yerə saldığım üçün məni işdən çıxarsın! O,dərindən nəfəs alıb dedi:-Sənin sözlərin bıçaq kimi kəsir adamı.Simuzər xanım daha evəcən dinmədi Bütün bu əhvalatlar məni yandırıb-tökürdü.Tələyə düşmüş pələng kimi hey vurnuxurdum.Sarıköynək də eyzən məni məzəmmət eləyib deyirdi:-Hələ bir neçə il oxuyacağıq,Valeh.Hər gün bu qədər hirslənsən,səndə can qalmaz ki Simuzər xanım üç-dörd gün mənimlə maşında heç yerə getmədi,Sonra bir səhər Balaəmini işə aparıb qoyanda mənə dedi ki:-Simuzər xanım bazara gedəcək,qayıt evə!.Simuzər xanım gəlib maşının arxasmda əyləşərək mənə dedi:-Görürsən,Valeh,sənin qorxundan daha ətir vurmamışam.Mən də zarafatyana dedim:-Çox sağ olun,Simuzər xanım.Ancaq mən nə karəyəm ki,siz məndən qorxasınız.O,lap ciddi dedi:-O.Sən yamansan,Valeh! Doğrudan da,bu harın xanımın mənimlə rəftarında indi,nə isə,bir suçluluq hiss edirdim.EIə bil ki,o,doğrudan da,məndən çəkinirdi,Ya da,mənə elə gəlirdi.Bazardan qayıdanda şey-şüyü çox olduğu üçün mən də maşından düşüb dolu zənbili götürdüm.-Lazım deyil,özüm çıxararam,-deyə zənbildən yapışdı.Mən zənbili onun pambıq kimi yumşaq əlindən alıb düşdüm qabağa.Zənbili evə qoyub düşmək istəyərkən o dedi:-Bir az otur,gedərsən.Dedim:-Mənimlə işiniz var? O gülümsədi:-İş olmasa,oturmazsan?-Bəlkə idarədə rəisə lazım oldum?-Lazım olarsan,zəng edər bura.Mən stul çəkib əyləşdim.Simuzər xanım mətbəxə gedib bir dolu qab qara kürü,bir dolu qab da kəhrəba kimi şan balı gətirərək dedi:-0 dəfə götürmədin.Xahiş eləyirəm bu dəfə forsundan əl çəkib bunları aparasan Sarıköynəyə.Başımı bulayıb dedinı:-Çox sağ olun,o vaxt sizə dedim biz kürü xoşlamırıq.Həmçinin balı da.-Yaxşı,yaxşı,yekə oğlansan.Bu nə hərəkətdi səndə! Sonra gülümsəyib əlavə etdi:-İndi sənin xan babanın vaxtı deyil.Simuzər xanımın hələ də məni xanzadə bilməsinə gülərək cavab verdim:-Xanlıq adamın qanında olandan sonra ondan necə əl çəkmək olar? Birdən o dedi:-İndi ki,şofer olmusan.Mən ayağa qalxıb acıqlı dedim:-Mənimlə başqa işiniz yoxdur ki? Onun rəngi qaçdı.Mənə yaxınlaşıb:-Yaxşı,yaxşı,-dedi,-zarafat eləyirəm.Mən təkrar soruşdum:-Gedə bilərəm? O,əlimdən tutub mülayim səslə dedi:-Yaxşı,bağışla.Mən bu qadında əmələ gələn belə qəribə halların sirrini başa düşə bilmirdim.Ona görə də,dayanıb key kimi ona baxırdım.Mənim ona acığım tuturdu,həm də yazığım gəlirdi.Nə üçün yazığım gəlirdi? Onu da anlaya bilmirdim.Sonra heç gözləmədiyim halda ağlayaraq,əllərilə üzünü tutub stula yıxıldı.Mən təəccüblə soruşdum:-Nə olub sizə,Simuzər xanım? O mənə cavab verməyərək,çiyinləri atlana-atlana,lap yana-yana ağladı.Mən təkrar soruşdum:-Axı,nə olub sizə? O,əllərini üzündən götürüb qəzəblə dedi:-Mənə o olub ki,içim özümü yandırır,çölüm özgəni.Sən elə bilirsən ki,mən bu daş-qaş içində xoşbəxtlikdən sərməst olmuşam! Daha bilmirsən ki,dünyada məndən bədbəxt adam yoxdur.Mən yenə də eyni təəccüblə soruşdum:-Niyə heylə deyirsiniz,Simuzər xanım? O,göz yaşları içində qışqırdı:-Demə mənə xanım! Tüpürüm bu xanımlığa da,naçalnikliyə də! Bunlar mənim cavanlığımı,xoşbəxtliyimi əlimdən aldı,mən yaşamıram,nifrət eləyirəm,həsəd aparıram.-Axı,siz kimə nifrət edirsiniz? Kimə həsəd aparırsınız? O,indi kinlə alışıb-yanan gözləri ilə mənə baxaraq cavab verdi ki:-Mən öz ərimə nifrət edirəm.Sənin kimi oğlanların istəkli nişanlılarına həsəd aparıram.Axı,mən də onlar kimi gözəl idim.Mən də bütün ürəyimlə yaşaya bilərdim!-Bəs,axı,nə mane oldu? 0,dərindən nəfəs alıb dedi:-Hər nə mane oldusa.oldu.Mən təkidlə soruşdum:-Yenə də? Çiyinlərini çəkib cavab verdi ki:-Nə mənası var,olan olub.-İnana bilərsiniz ki,daşdan səs çıxar,məndən yox.O,kinli-kinli gülümsəyib dedi:-Balaəmi ala bilər! Pul onda,müəyyən-nıüəyyən adamlarla çaşka-loşkalıq onda.Baş kəsənlər onda! Mən cəsarətlə cavab verdim ki:-Əgər,Balaəmi bütün dünyanın padşahı olsaydı,yenə də məndən sirr ala bilməzdi.Nə üçün siz istəməyə-istəməyə ona getmisiniz?-Məcbur olmuşam.-Nəyə görə?-Ailəmizə görə! Ehtiyacın üzü qara olsun! Atamın beş qızı,bir oğlu var.Oğlan hamımızdan kiçik,mən də hamısından böyük.Atam böyük bir mağazada yük daşıyan fəhlə idi.Mən orta məktəbi qurtardığım ili Balaəmini həmin mağazaya müdir qoydular.Mən iş üçün tez-tez atamın yanına gedib-gəlirdim.Bir dəfə işdən sonra Balaəmi məni gördü.Atama görüm-baxımı artdı.Hər gün işdən sonra ayından-oyundan verirdi.Bəzən beşdən-üçdən pul da verirdi.Atam-anam da hey təzə müdirin yaxşı adam olmağından danışırdı.Ona görə də,böyük mağazanın müdiri Balaəminin mənə elçi düşməsi evimizdə toy-bayrama çevrildi.Mən soruşdum:-Balaəmi o vaxtacan evlənməmişdi?-Deyirlər evlənib,amma arvadın uşağı olmadığı üçün boşayıb,ancaq mən onun nə bir dəfə evlənmiş olduğunu nəzərə alardım,nə də məndən iyirmi yaş böyük olmasını.Simuzər xanım birdən-birə yenə də qəzəbləndi:-İstəmirdim onu! Zəhləm gedirdi şit gülüşündən.Mənə elə baxırdı ki,elə bil,o tökülmüş şor gözləri ilə soyundururdu.-İndi ki,istəmirdiniz,niyə gedirdiniz?-Sən tək böyümüsən,ata-ana,qardaş-bacı üzü görməmisən.Böyük bir ailə ehtiyacının nə demək olduğunu da bilmirsən! Başa düş,biz çox çətin dolanırdıq.Atamın qazancı heç çay-çörəyimizə çatmırdı.Beş qız uşağını geyindirmək,ərə vermək lazım idi.Bircə qardaşımızı oxutmaq lazım idi.Mən də evin boyük qızı idim,Bunlar mənə dərd olmuşdu.Heç kəsə deməsəm də,ürəyimdə çəkirdim.-Bəs,uşağınız olmadı?-Yox,lap Moskvaya da getdik.Məlum oldu ki,uşaq olmamağının təqsiri bunun özündə imiş.Özümü saxlaya bilməyib dedim:-Özünü istəməsəniz də dövlətini,brilyantlarını,qonaqlıqlarını istədiniz.0 mənim sözlərimdən incimədi.-Nə etməli!-dedi.-Görünür,bir şeydən yapışmaq,bir şeyə bənd olmaq lazım idi.O,bir az sakit olandan sonra əlavə elədi:-Doğrudur,əvvəllər,bu bəzəkli otaqlar,qızıllar,brilyantlar elə bil ki,gözümün qabağına pərdə çəkib hər şeyi mənə unutdururdu,məni həvəsləndirirdi.Ancaq bir-iki ildən sonra bu həvəs söndü.-Bəs,sonra necə oldu ki,Balaəmi bu vəzifəyə qalxdı?-Mən ki,sənə dedim:pul.dost.0 gecə bizə gələn Məhəbbət xanımı gordün ki? Onun əri bunun adamıdır.Mən acıqlı halda dedim:-Siz elə danışırsımz ki,elə bil,dünyada Məhəbbət xanımın ərindən böyük adam yoxdur.Onu yerində elə oturdarlar ki,heç bilməz haradan gəldi,hara getdi! O,dərindən «ah» çəkib dedi:-Hər şey sən düşünən kimi asan deyil.Sonra birdən,elə bil,onun üzünə bir vahimə çökdü.Bir neçə dəqiqə üzümə baxaraq pıçıldadı:-Söz ver ki,sənə dediklərim burada qalacaq.-İndi ki,etibar eləmirdiniz,niyə danışırdınız?-On ildir bu sirlər məni boğurdu.Axı,mən də insanam,indi heç özüm də bilmirəm ki,nə cəsarətlə mən bu sözləri sənə dedim? Bəlkə də,ondandır ki,mən birinci dəfədir ki,sənin kimi oğlana rast gəlirəm.Bəlkə də,ondandır ki,səni istəmişəm.Yaxşı,üz-gozünü turşutma.Başa düşdüm ki,sən məni istəməzsən,mənim o hərəkətim də bir axmaqlıq idi.On il Balaəmi ilə bir yatağa girmiş qadın sənin kimi təmiz oğlanın nəyinə lazımdır?-Məsələ məndə döyül.Siz indi də çox gözəlsiniz.-İnan ki,indi mənim öz gözəlliyimdən də zəhləm gedir.Elə bilirəm Balaəmidən nə isə mənə də keçib.Elə bil,mən də bu kürüləri,bu balıq kabablarını,plovları yeyə-yeyə hissiz-zövqsüz bir heyvana dönürəm.O gecə sən məni rədd eləyəndə,mənə elə gəldi ki,sən məndən iyrəndin! Onun bu sözləri məni pis vəziyyətdə qoyurdu.Etiraz etmək istəyirdim,amma bunun üçün münasib söz tapa bilmirdim.Ancaq,deyəsən,o məndən heç etiraz-filan da ummurdu.0,bir qədər susub yenə də qəribə bir vahimə ilə dedi:-Bilirsən,mənə elə gəlir ki,başdan-ayağa günah içində olduğum üçün Allah məni cəzalandırır.Mən öz xoşbəxtliyimi tapa bilmirəm! Düzü,ondan belə sözlər eşitmək ağlıma gəlməzdi.Onun,nə isə,bir dərdi olduğu yuxuma da girməzdi.Ona görə də,mən özümü bir cür,necə deyim,ağına-bozuna baxmayan bir adam kimi hiss edirdim.-Siz günah deyəndə nəyi nəzərdə tutursunuz?-Nəyi? Bu ev-eşiyi.Bu brilyantları,yəqin sən də bilirsən ki,bunlar Balaəminin maaşı ilə düzələn şey deyil.Mənim anam-atam əllərinin halal zəhməti ilə dolanan adamlar idi.Bizim evimizə haram tikə gəlməmişdi.İndisə mən.Mən soruşdum:-Papiros çəkmək olar?-Əlbəttə.Mənim adi siqaret çıxardığımı görüb bir qutu xarici siqaret gətirdi,birini özü götürüb,qalanın qoydu mənim qabağıma.-Çox sağ olun.Öz siqaretimə adət eləmişəm.Ondan çəksəm,pis öyrənərəm.Sonra balaca,ucuz alışqanı çıxarıb,siqaretimizi yandırdım.Birnəfəsə çəkəndən sonra dedim:-İndi ki,bilirsiniz bu dövlət,bu vurhavur düz yolla olan iş döyül,nə üçün tüpürüb getmirsiniz? Nə tilsim-fılanbazlıqdır? Bu çox sadə bir məsələdir.-Gedim neyləyim? Ali təhsilim yox,yaş çatıb otuz dördə.-Gedən heylə şeylərə baxmaz.Görürəm ki,siz lap bir rəssam kimi gözəl rəsm çəkməyi bacarırsınız.İstəsəniz lap oxuyub başqa bir sənət sahibi də ola bilərsiniz.Sonra xətrinə toxunmaraaq üçün zarafatyana əlavə etdim:-Bilirsiniz,biz zəhmətkeş adamlar belə şeylərə çox sadə baxırıq.0,dərindən nəfəs alıb pıçıltı ilə dedi:-Onsuz da mənə olan olub.İndi mən gecə-gündüz qardaşım haqqında düşünürəm.Balaəmi söz verib ki,onu bu il ali məktəbə düzəltsin.-Bəyəm,qardaşınız özü girə bilməz?-Adamsız,pulsuz ali məktəbə girmək olar?-Bəs,biz necə girmişik?-Nə bilim.Sonra zəif təbəssümlə əlavə etdi:-Onsuz da baxıb görürəm ki,sən bu adamlardan deyilsən.-Qardaşınızın məsələsi kiçik məsələdir.Bir il girə bilməz,o biri il girər.Əgər,siz,həqiqətən də,Balaəmidən xilas olmaq istəyirsinizsə,mən sizə kömək eliyə bilərəm! O,təəccüblə üzümə baxdı:-Sən?!.Dedim:-Bəli,mən! Nə üçün təəccüb edirsiniz?-Sən bilmirsən ki,onun necə adamları.necə əlaqələri var.Onun yumşaq görünməyinə baxırsan?! İstədiyi adamı yox elətdirə bilər!-Mən elə eləyərəm ki,Balaəminin yeddi arxa dönəni də gəlsə,nə sizə,nə də ailənizə gözünüz üstə qaşınız var deyə bilməz! Dünya özbaşına deyil.Qadının rəngi ağappaq oldu.0,tamam şüursuz hərəkətlə mənim əlimdən tutub qorxu ilə dedi:-Yox.yox.Hələ heç nə lazım deyil,xahiş edirəm bu sirr öz aramızda qalsın,elə bil ki,mən sənə heç nə deməmişəm.Sən yaxşı oğlansan.Əvvəl gündən hiss eləmişəm ki,sən heç kəsə oxşamırsan.Qoy hələlik hər şey olduğu kimi qalsın.Bəlkə Allahın mənə yazığı gəldi,özü bir şey elədi.Hirs məni götürdü:-Xətrinizə dəyməsin.çox qəribə adamsınız.Özünüz özünüzü dustaq eləyib cəza çəkməyə məcbur edirsiniz.Bəs,fıkirləşmirsiniz ki,illər keçir? Ömür gedir? O,eyni qorxu içində təkrar etdi:-Yox,Valeh,heç nə lazım deyil.Xahiş edirəm bu sirr öz aramızda qalsın.Onun buz kimi soyuq əli hələ də mənim əlimin üstündəydi.Ona yazığım gəlirdi.Hiss edirdim ki,onun bütün hərəkətləri,dərd çəkməyi səmimidir.Mən onun halına yanaraq əlavə etdim:-Əgər,siz Balaəminin bir gün o biri dünyaya təşrif aparacağını gözləyirsinizsə,səhv edirsiniz.Ona heç «Katyuşa» da kar eləməz.(Mən «Katyuşa»nın nə olduğunu müharibə veteranlarının söhbətlərindən eşitmişdim.)Qorxun ki,o özü sizi yola salsın.EIə bil ki,o daha solğun,daha zəif oldu.Mənim əlimdən yapışan əli boşaldı.Mənə elə gəlirdi ki,Simuzər xanım hələ hər şeyi demir.-Siz mənə etibar eləməkdə yanılmamısınız,-dedim.-Gələcəkdə də görəcəksiniz ki,bu,belədir.Ancaq istəyirəm ki,siz heç nədən qorxmayasınız.Cavanlığınızı boş vasvasılıqlara,qorxulara qurban verməyəsiniz,yaşınız qırxa yaxınlaşır,hələ sizin övladınız da yoxdur.Bilin ki,bərkə düşsə,hökumət də,camaat da sizin tərefinizdə olacaq,özü də hamısı birdir,əgər,Balaəmi cinayət yolundadırsa,gec-tez ilişəcək.Simuzər xanım diksinən kimi olub,vahimə ilə üzümə baxdı.Ona yazığım gəldi.Özüm onun əlindən tutaraq:-Simuzər xanım,-dedim,-vaxta ki,mənə etibar eləmisiniz,axıracan deyin.Heç nəyi məndən gizlətməyin.Elə bilin ki,qardaşımzın biri də mənəm.Özünüz də ürəyinizdə deməyin ki,rayondan təzə gəlmiş cavan bir şoferdir,nə eləyə bilər.Sonra inamla əlavə etdim:-Valeh çox şey eləyə bilər! Mən getmək üçün qalxdım.Simuzər xanım da qalxdı.Otaqdan çıxmaq istəyəndə,o qabağımı kəsib heç o köklüyünə,əvvəlki harınlığına yaraşmayan bir solğunluqla,özü də evdə heç kəs olmadığı halda nə üçünsə pıçıltı ilə dedi:-Valeh,yenə də xahiş eləyirəm səndən,nə danışmışıqsa,öz aramızda qalsm.Mən qorxuram,Valeh,beş bacının bir qardaşı var,başa düş.Bu axırıncı sözləri deyəndə gözləri yaşardı.-Başa düşürəm,nə danışmısınızsa,qalacaq bu otaqda.Ancaq təkrar edirəm ki,mən sizə hər cür köməyə hazır idim.İndi ki,istəmirsiniz,günahı öz boynunuza! Xudahafız!.Dediyim kimi,Simuzər xanımın mənə olan əvvəlki münasibəti barədə Sarıköynəyə heç nə danışmamışdım.Təkrar edirəm ki,mən belə söhbətlərin bizim ailə həyatımıza daxil olmasını istəmirdim.Ancaq Simuzər xanımın Balaəmiyə nifrətini gizlətmədim.Əgər,o,Balaəmini istəyib getmiş olsaydı,bəlkə də,indi bu nifrətə ayrı cür baxardım.Bir sirr kimi saxlayardım.Ancaq Balaəmi onu pul gücünə almışdı.Belə şeyə necə dözmək olardı?! Belə vicdansızların nəfəsini kəsmək lazımdır! Simuzər xanımla söhbətimizdən sonra o donuzu (Balaəmini)maşında evə aparanda dişim bağırsağımı kəsirdi.Öz-özümə deyirdim:«Gör sən kimə qulluq edirsən?!» Simuzər xanımın əhvalatını danışdıqca,Sarıköynəyi də od götürürdü.O,lap iyrənirmiş kimi dedi:-Heç ağlıma gətirə bilmirəm ki,istəmədiyin,nifrət elədiyin adamla necə yaşamaq olar?! Allah vurmuşdu onun qızılını,brilyantını.ON ÜÇÜNCÜ NAĞIL BALAƏMİNİN AŞİQLİYİ VƏ BAŞINA GƏLƏN QƏRİBƏ ƏHVALAT ALDI VALEH:İstirahət günü biz kinoya gedib ikinci seansa bilet götürmüşdük.Birinci seans hələ qurtarmadığı üçün foyedə gəzib kino artistlərinin şəkillərinə baxırdıq.Bir də gördük Simuzər xanımla Balaəmi də gəldilər.Simuzər xanım bizi görəndə əvvəl tutulan kimi oldu.Sonra gülümsədi.Biz başımızla salam verdik.Balaəmi də bizi gorəndə,elə bil ki,əvvəl təəccüb elədi.Gözləri bir neçə saniyə Sarıköynəyə dikilib qaldı.Sonra gülümsədi.Onun təbəssümü mənə son dərəcə iyrənc göründü.O qədər iyrənc göründü ki,mən qəsdən Sarıköynəyə demədim:«Tanış olun».Yəqin ki,mənim təhər-töhrümü Simuzər xanım da bu cür görüb Sarıköynəyi əriylə tanış etmədi.Ancaq Balaəmi şit-şit irişərək:-Valeh,yoldaşınla bizi nə üçün tanış eləmirsən?-deyib Sarıköynəyə əl uzatdı.Sarıköynək də onun duzsuz irişməyinə əhəmiyyət verməyib quru bir sifətlə əl tutuşdu.Biz getmək istədik.Ancaq Balaəmi qəmişini çəkmədi:-Valeh,-dedi,-inciyərəm səndən.Niyə yoldaşını indiyəcən gətirib bizimlə tanış eləməmisən? Sarıköynək dedi:-Simuzər xanımla tanışıq.(Yəni ki,səninlə tanış olmasam da olar!)Ancaq Balaəmi belə incə mətləblərə fıkir verənlərdən olsaydı,əl donuzuna dönməzdi,yenə də irişib dedi:-Simuzər xanım ayn,Balaəmi də ayrı.Valeh,tez-tez yoldaşını maşına oturdub gətirərsən bizə.Açıq kinayə ilə dedim:-Sarıköynək maşına minməyi xoşlamır.Elə bilməyin ki,bu kinayə Balaəminin vecinə oldu.O,bu dəfə bərkdən gülüb dedi:-Maşın xoşlamır,aeroplan göndərərik.Yəqin Balaəmi elə güman etdi ki,bu dəfə Sarıköynək onun bu duzsuz zarafatına gülümsəyəcək.Ancaq Sarıköynək onun zarafatına məhəl qoymadı.Birinci zəng vuruldu.Simuzər xanım ərinin qolundan çəkdi:-Gedək! Sarıköynək onların ardınca baxıb,Simuzər xanımın qarasına dedi:-Bir tərəfdən ərinə nifrət eləyir,o biri tərəfdən də qoluna girib kinoya gəlir.Mən də ürəyimdə Sarıköynəyin sözlərinə haqq verib fikirləşdim ki:«Doğrudanmı,bu ikiüzlülüyə,rəzilliyə səbəb indi bu qadının qardaşı sarıdan keçirdiyi qorxudur?!».Kinodan çıxanda Balaəmi dedi:-Bu gün biz Simuzər xanımla «İnturist»də nahar etmək istəyirik.Siz də gedək.Məndən qabaq Sarıköynək cavab verdi:-Çox sağolun.Balaəmi ağayana dedi:-Utanıb çəkinmək lazım deyil.Valeh bilir ki,mən yekəxana naçalniklərdən deyiləm.Mən çox demokratik adamam.Sarıköynək,Simuzər xanıma dedi:-Xudahafıziniz.Mən də əlavə etdim:Bız duzəldık yola Səhər Balaəmini işə aparanda mənə irad tutdu:-Dünən mənim sözümü yerə salmaqda yaxşı iş görmədin.-Arvadım restoran xörəyi xoşlamır.Rəis dedi:-Xoşlamasa da,vaxta ki,mən dəvət edirdim,gərək gedəydiniz.Cavab vermədim.Cavab versəydim,gərək maşını yolda qoyub gedəydim.Əlbəttə,əgər,Balaəminin mənə qarşı,Sarıköynəyə qarşı səmimi olmasına inansaydım,onun təklifini hörmətlə qarşılardım.Ancaq səhərdən-axşamacan onları maşında gəzdirən şoferləri saatlarca qapıda oturdub,içəridə özləri keflə məşğul olan ağaların demokratlığına mən tüpürürəm! Mən onun Sarıköynəyə zillənən baxışlarındakı «demokratikliyin» nədən ibarət olduğunu da hiss edirdim.Sonradan da məlum oldu ki,yanılmamışam! Kinodakı görüşümüzdən sonra Balaəminin mənə səxavəti yaman artdı.İdarəyə yaxşı xidmət elədiyim üçün məni pulla mükafatlandırdı.Bir gün də mənim necə şəraitdə yaşamağımla maraqlandı.(Qəribə idi ki,Simuzər xanım bizə gəldiyini ona deməmişdi,ona görə də,mən demədim.)İşdən çıxanda dedi:-Əvvəl sür bir sizin evinizə baxaq.Mən öz işçilərimin qayğısına qalmağı xoşlayıram.Mən də,istər-istəməz,maşını sürdüm bizim qapıya.Sarıköynək də dərsdən təzəcə qayıtmışdı.Balaəmini görəndə qızın üzü dərhal soyuq,məğrur bir ifadə aldı.Balaəmi isə zarafatından qalmadı.Gülə-gülə Sarıköynəyə salam verib dedi:-Yəqin ki,qonaq gözləmirdiniz.Bir də,axı,mən qonaq deyiləm ki.Dedim,gedim bir görüm bizim qəşəng gəlinimiz necə dolanır.Balaəmi bu sözləri deyib bərkdən güldü.(Nə üçün? Başa düşmədim.)Sonra otağa göz gəzdirib ağayana:-Da.a.-deyə xeyli uzatdı.-Zalım uşağı bu boyda şəhərdə sizə verməyə bir babat ev tapmayıblar?! Balaəmi təəssüflə başını buladı,sonra ovurdlarını şişirtdi:-Eybi yoxdur,uşaqlar,kefınizi pozmayın.Öz işçilərimiz üçün tikdirdiyimiz binada sizin üçün də kvartira düzəldərik.Məncə,hələlik,iki otaq bəsinizdir,eləmi? Mən dedim:-Bəsimizdir.Balaəmi əlavə etdi:-Şübhəsiz,mətbəxi,vanna otağı ilə.Özü də ayrıca.-Əyləşin!-deyə mən təklif etdim.Balaəmi qalın zəncirli iri qızıl saatını jiletinin cibindən çıxarıb baxdı,əyləşib gülə-gülə dedi:-Gəlinimiz bir stəkan pürrəng çay eləsə,məmnuniyyətlə içərdim.Balaəmi əyləşəndə namünasib bir əhvalat oldu.Kişi bizim ucuz taxta stuldan birdən ilan vurmuş kimi kök gövdəsi ilə tullanıb ayağa qalxdı.Stul da şalvarına yapışmış kimi onunla birlikdə yuxarı qahcdı.Mən cəld baxıb gördüm ki,bir mıx batıb kişinin yumşaq yerinə.Balaəmi «uf» eləyə-eləyə mismarı şalvarından çıxarmaq istəyəndə,Sarıköynək əli ilə ağzını tutub qaçdı mətbəxə.Balaəmi stulu şalvarından qoparıb yumşaq yerini ovuşdurdu.Mən dedim:-Əşi,bizim bu qonşunun bir oğlu var,peşəsi eyzən bizim qapımıza mıx çalmaqdı.Saxıköynək həmişə evi təmizləyəndə,yer dar olduğu üçün stulları çıxarıb qoyur bayıra.Yəqin bu dəfə qoyanda bu mıxı da o uşaq çalıb.-Yaramaz uşaq!-deyib Balaəmi yumşaq yerini ovuşdura-ovuşdura ayrı stul çəkib oturdu.Sarıköynək beş dəqiqənin içində çay dəmləyib balaca armudu stəkanlarda gətirdi.Balaəmi stəkanı yuxarı qaldırıb pəncərənin işığına tutaraq dedi:-Bəh,bəh,afərin! Heç fransızların şampanskisinə də dəyişmərəm bu çayı.Sonra Sarıköynək gilənar mürəbbəsi gətirdi.Mən hiss edirdim ki,Sarıköynəyin gözü mənə sataşanda bayaqkı hadisəyə görə gülməyini güclə saxlayır.Balaəmi dedi:-Heyf deyil,belə çayı mürəbbə ilə içəsən.Sarıköynək dinmədi.Mən kişi tayfasına qarşı Sarıköynəyin üzündə heç vaxt bu qədər soyuqluq görməmişdim.Sən demə,kişilərin ürəyini görməkdə qadınların gözü bizimkindən iti imiş.Balaəmi çayını ağır-ağır içə-içə söhbət edirdi.Heç bizə dəxli olmayan məsələlərdən,öz işilə əlaqədar böyük qayğılarından,ildə neçə milyonluq pul dövriyyəsindən,filandan danışırdı.Yəni ki,görürsünüz mən necə böyük rəisəm.Bəlkə də,bizim yerimizə başqaları rəisin necə böyük işlər görməsinə heyran olardı.Nə etməli ki,biz,yəni,Sarıköynəklə mən heyran ola bilmirdik,ancaq bizim belə söhbətlərə,söz altındakı özünü tərifləmələrə biganə qulaq asmağımız heç də Balaəmini ilhamdan salmırdı.Birinci stəkandan sonra o,gülümsəyib Sarıköynəyə dedi:-Bu lətif çaydan məmnuniyyətlə bir stəkan da içərdim.Sarıköynək stəkanı bir də doldurub gətirdi.Balaəmi stəkanı qabağına çəkib Sarıköynəkdən soruşdu:-Siz də gecə oxuyursunuz? Sarıköynək cavab verdi ki:-Xeyr,gündüz oxuyuram.-İstəsəniz,sizə də bir iş düzəltmək olar.Bir-iki saat idarədə görünüb maaşınızı alarsınız.Sarıköynək dedi:-Çox sağ olun.(Yəni ki,lazım deyil iş mənə!)Qayğıkeş Balaəmi təslim olmayıb dedi:-Bilirsiniz,istəyirəm bir yolla sizə kömək eləyək.Sarıköynək quru ifadə ilə dedi:-Mənim işləməyimə ehtiyac yoxdur.Biz istədiyimiz kimi dolanırıq.Sarıköynək bu sözləri elə dedi ki,Balaəmi zərrə qədər də hiss eləməsin biz ehtiyac içindəyik.Bu söhbətin üstündən keçmək üçün dedim:-Naçalnik,yaxşı bozbaşımız var.(Sarıköynək gündüz institutdan zəng eləyib mənə demişdi ki,yarım kilo ət alıb bozbaş asıb.)Balaəmi böyük vəzifə sahiblərinə məxsus bir məharətlə gülümsəyib dedi:-Məmnuniyyətlə yeyərdim.Ancaq nazirin müavini bizi nahara dəvət eləyib.Getməsək,inciyər.Sonra mənə müraciətlə əlavə etdi:-Onun evi bizə yaxındır.Piyada gedərik.İstəmirəm gecə sən qapıda oturub gözləyəsən.Bir ürəyimdən keçdi ki,deyim:«Axı,onsuz da,mən sizi qonaqlıqlara aparıb saatlarca qapıda gözləməyə borclu deyiləm.Niyə belə yekə-yekə qırıldadırsan?!» Yenə də özümü saxladım.Hansı yuvanın yarasası olsa da,yenə də qonaq idi.Mənim şofer qardaşlarım bunları pis öyrədiblər.Əvvəldən deməyiblər ki:«Ey cənab,bizim babalarımız ona görə inqilab eləməyibdir ki,təzədən siz yuxarı başa buyuran ağa olasınız,biz də boynunu burub,sizin qapınızda oturan nökər!» İndi başa düşürdüm ki,nə üçün biz məktəbdə oxuduğumuz zaman Fikrət müəllim təkrar-təkrar deyirdi:«Uşaqlar,öz hüququnuzu müdafıə eləməyi bacarın.Babalarımız ona gorə inqilab eləyiblər ki,insanın şərəfi özünə qayıtsın! Biri ağa,o biri qul olmasın!» Di gəl ki,mənim şofer qardaşlarım başlarını aşağı salıb nökərçiliyi müti halda qəbul edirdilər.Mən də onlara baxıb səsimi içəri salırdım.Demək,məndən cavan,təzə bir şofer meydana çıxanda,o da mənə baxacaq,demək,bu yaramaz hal bir qayda,bir ənənə şəklini almışdır.Bunları düşündükcə,elə bil ki,bizim azadlığımız üçün canlarını qoyan babalarımız deyirdi:«Biz ona gorə qan tökməmişik ki,lənətə gəlmiş «əlacım yoxdur.» sözləri sizi köləyə döndərsin! » Başa düşürdüm ki,hamı rəis,ya nazir ola bilməz.Cəmiyyət cəmiyyətdir,ancaq qoy bu cəmiyyətdəki rəislər özlərini ağa hesab eləməsinlər.Özlərindən aşağı vəzifədə olanların şərəfini tapdamağa cəsarət eləməsinlər! Qoy mitil adamların mütiliyi onları çaşdırmasın! Nahayət,Balaəmi qalxdı.Sarıköynəyə əl verib xudahafızləşdi.Sonra mən onu apardım evinə Gecə isə,Sarıköynək,Balaəminin ədalarını,iri qızıl saatını dəqiqədə bir çıxarıb baxmağını,çeçələ barmağında brilyant üzük olan əlini eyzən havada tutmasını yamsılayıb məni xeyli güldürdü.(Ona da mən fikir vermişdim ki,Balaəmi bu üzüyü idarədə taxmır,yəqin ki,idarədə çıxarıb qoyur cibinə.)Doğrusu,mən,Balaəminin bizə gəlməsinə,belə cani-dildən qayğımıza qalmasına ayrı məna verməməyə çalışırdım.Fikirləşirdim ki,bəlkə,doğrudan da,kimsəsiz cavan adamlar olduğumuz üçün bizə ca-nı yanır.Bəlkə,doğrudan,bizə təzə binada ev verəcək.Hamıya şübhə ilə baxmaq olmaz ki? İntəhası gülünc xasiyyətləri var,qoy olsun.Bizə nə? Əgər,bizə bir ev verib bu Doqquzuncu paraleldən çıxarsa,dünyanın yaxşılığını eləmiş olar.O həyətdəki ab-hava bizi boğurdu.Zabitənin müşahidələri,hey bizim qaramıza donquldanmağı,Nemətin gic-gic gülümsəyib,gah qapımıza mismar çalması,gah rezin sapandla vurub pəncərə şüşəsini sındırması,susatanın hər gecə sərxoş gəlib,dözülməz səslə qəribə şeylər oxuması,hamısından da dəhşətlisi Zabitənin hər gün anasını döyməsi,qarının da çıxardığı o əcaib səs bütün yediyimizi-içdiyimizi haram eləyirdi.Ona gorə də,Balaəminin mənzil vəd etməsi bizə bir təsəlli oldu.Mən haradan biləydim ki,bu Balaəmi,Simuzər xanımın dediyindən də murdar imiş.Onunla olan sonrakı əhvalatı xəyalıma belə gətirəndə əsəbiləşib danışa bilmirəm.Qoyun onu Sarıköynək özü nağıl eləsin.ALDI SARIKÖYNƏK:Mən o kişini lap birinci dəfə görəndən sonra Valehə dedim:«Nə üçünsə onun sözləri mənə saxta görünür».Valehi hirsləndirməmək üçün bütün hiss etdiklərimin hamısını açıb demədim.Demədim ki,Valeh gözünü ondan çəkəndə,kişi mənə necə iyrənc-iyrənc baxır,necə iyrənc-iyrənc gülümsəyir.Elə bil,göz-göz eləyib Valehdən nəyi isə oğurlayır,məni də bu oğurluğa şərik eləmək istəyir.Mən qəzəbimi zorla boğurdum.Onun üzünə tüpürüb demək istəyirdim ki,Simuzər xanım kimi gözəl arvadın əri belə hərəkət eləməz.Özü də Valeh kimi oğlanın arvadına qarşı.O,Valehlə gəlib bizim evdə çay içdiyi günün səhəri dərsdən təzəcə gəlib mətbəxdə biş-düş eləyirdim,qapı usdufca döyüldü,gedib gördüm ki,otuz səkkiz-qırx yaşlarında üz-gözü həddindən artıq boyalı,yaşına uyuşmayan dərəcədə dəblə geyinmiş bir qadındır,rusca soruşdum:-Kimi istəyirsiniz? Təmiz azərbaycanca cavab verdi ki:-Siz Sarıköynək deyilsiniz? Təəccüblə dedim:-Bəli,mənəm.Soruşdu:-Gəlmək olar? Dedim:-Buyurun.İçəri girib ətrafa yuxarıdan aşağı bir nəzər salaraq,mənirn təklifımi gözləmədən,nazik paltosunu da çıxarmadan stul çəkib oturdu.Mən hələ də məəttəl qalmışdım ki,bu qadın kimdir? Nəyə gəlib? 0 mənə baxıb gülümsəyərək dedi:-Əyləşin.Mən də stul çəkib oturdum.O,həmin açıq gülüşü ilə dedi:-Yəqin belə bir qonaq ağlınıza gəlməzdi? Soruşdum:-Bağışlayın,siz kimsiniz ki? O,yenə də şirin-şirin gülümsədi:-Məni böyük bir adam göndərib.Təəccüblə dedim:-Muradzadə.Onun üzü o dəqiqə ürkmüş bir hal aldı:-Siz onu hardan tanıyırsınız? Nə üçünsə dərhal ağlıma gəldi ki,Muradzadə ilə tanış olduğumuzu tanımadığım bu qadına demək lazım deyil,ona görə də,sözü yayındırdım:-Tanımıram.Eşitmişəm.O,təkrar öz əvvəlki halına qayıdaraq,şirin-şirin gülümsəyib dedi:-Sizə baxıram,fıkirləşirəm ki,o böyük adam sizə o dərəcədə vurulmaqda haqlı imiş.Taysız gözəlsiniz! Mən çaşbaş qalaraq təəccüblə soruşdum:-Hansı böyük adam? Siz nə danışırsınız? Nə təəccübümə,nə də sualıma əhəmiyyət verməyib mənə tamaşa eləyə-eləyə sözünə davam etdi:-Qaş.göz.boy-buxun.Bel nazik.Saatın xoş vaxtında yaranmısınız,gözəl qız! Ona qulaq asdıqca məni vahimə basırdı.Birdən mənə elə gəldi ki,qabağımdakı əcaib,cadugər bir ifritədi.«Bu nədi?-deyə özümə acığım tutdu.-Mən dəli olmamışam ki.» Özümə gələrək acıqlı-acıqlı dedim:-Bu sayıqlamaları buraxın,deyin görək niyə gəlmisiniz? O,qətiyyən halını pozmadan əlini ağzına qoyub pıçıldadı:-Şşş.Səsinizi qaldırmayın,qonşu arvad qulaq asır.Həmişəki kimi qucağında uşaq,artırmada dayanıb traxomalı gözlərini bizim tərəfə zilləmiş Zabitəyə pəncərədən ötəri bir nəzər salıb dedim:-Cəhənnəmə qulaq assın! Deyin görək sizə nə lazımdır?-Şəxsən mənə heç nə lazım deyil.Mən o böyük adamın xahişilə bura gəlmişəm.O sizə o qədər vurulmuşdur ki,bu gecə səhərə qədər gözünə yuxu getməmişdir.Mən qəzəblə dedim:-O adam da qələt eləyir,siz də! Qadın heç də halını pozmadan şirin-şirin gülümsəyib dedi:-Bilirsiniz o adam kimdir?-Bilmək də istəmirəm,-dedim,-zəhmət çəkin bayıra! Qadın yenə də mənim sözümə əhəmiyyət verməyərək,böyük bir sirr açırmış kimi dedi:-O adam sənin ərinin rəisi Balaəmidir,and içir ki,əgər,onun məhəbbətinə yaxşı cavab versən,səni də,ərini də dünya malından qəni eləyəcək,sizə tezliklə kvartira düzəldəcək.Ərinə daş-başlı bir iş verəcək.İki-üç ilin müddətində beş kişinin biri eləyəcək.And içir ki,hələ desən,sizə bir «Jiquli» maşını da alıb bağışlayacaq.Ağlım başımdan çıxmışdı.Bütün bədənim uçunurdu.Arvadın saçlarından necə yapışdığımı,qaldırıb qapıya tərəf necə itələdiyimi bilmədim,ancaq onu eşidirdim ki,arvad qışqırırdı:-Ağəz,burax,saçımı qopartdın.Bir əlim onun saçında,o biri əlimlə qapını açıb onu necə itələdimsə,arvad üzü üstə dəydi asfaltın üstünə.Elə həmin anda da qalxıb qaçaraq həyətdən çıxdı.Mən uçuna-uçuna evə qayıdıb yıxıldım divana.Haçandan-haçana özümə gələndə birdən xəyalımdan keçdi ki,bu əhvalatı bizim başımıza gətirən Valehin rəisidir.Elə bunu düşünən kimi məni qəhər boğdu.Gözümün yaşını saxlaya bilmədim.Sonra Valeh gəlib məni gözüyaşlı görməsin deyə qalxıb mətbəxə gedərək üzümü yudum.Pəncərədən gördüm ki,Zabitə böyük təəccüblə bayaqkı əhvalatı çörəksatanın arvadma danışır.Sonra Valeh gəldi.Üzümə baxan kimi soruşdu:-Nə olub? Niyə ağlamısan? Bayaqkı arvadın dediklərini olduğu kimi Valehə danışdım.Bilirdim ki,Valeh hirslənəcək.Ola bilsin ki,əlindən xata da çıxacaq.Ancaq o qədər böyük alçaqlığı öz cavan ərimdən gizləməyi acizlik,qorxaqlıq hesab elədim.Valehin rəngi qaçdı,papiros yandırıb sonra sakit səslə mənə dedi:-Heylə itin sözü ilə niyə ağlayırdın?! Mən onun əlindən yapışaraq:-Valeh,qadan alım,-dedim,-gəl ikimiz də qiyabiyə keçək,qayıdaq gedək tikintiyə.Orda biz o qədər xoşbəxt idik ki,heç bilmirdik gün haradan çıxıb,harada batır.Gedək,Valeh,qurban olum.Valeh dərin fikir içində asta-asta başını bulayıb dedi:-Yox,heç yerə getməyəcəyik! Nə axmaq söz danışırsan,durub donuz Balaəminin əlindən qaçacayıq?! Sonra birdən ruh yüksəkliyilə dedi:-Gətir çörək yeyək,təzə İtaliya fılmi gəlib,bilet almışam.O əclafın hərəkəti barədə də düşünmə!-Sən sabah yenə onu maşınla işə aparacaqsan? Valeh köynəyini çıxara-çıxara dedi:-Sən o barədə narahat olma.Ayrı yerdə iş taparam.Nə qədər pulumuz qalıb? Cavab verdim ki:-Yüz manata qədər varımızdır.Valeh yenə də təmkinlə dedi:-Xörəyimizi çək,kefini pozma.Sonra gedib toqqadan yuxarısını tutdu kranın altına.Doğrusu,Valehin o əhvalatı bu cür sakit qarşılamağı məni qorxudurdu.Axı,mən bilirdim ki,Valeh bu hövsələnin yiyəsi deyil.Hazırlaşmışdım ki,əgər,o,əhvalatı bilən kimi Balaəminin dərsini verməyə qaçsa,zorla da olsa,qoymayım.Biz nahar eləyəndən sonra yığışıb getdik kinoya.ALDI VALEH:Doğrudur,mən bütün səbrimi,gücümü toplayıb özümü Sarıköynəyə toxtaq,hətta,kefikök göstərsəm də,o gecə səhərə qədər yata bilmədim.Ancaq yata bilməməyimi də Sarıköynəkdən gizlədirdim.Səhər,həmişəki kimi,Sarıköynəklə zarafat eləyə-eləyə (hərçənd onun ürəyi açılmırdı),yuyunub çay içəndən sonra gedib qarajdan maşını götürüb apardım Balaəmigilin həyətinə.Özü də elə yerdə saxladım ki,pəncərədən o görsün,sonra əski parçasını çıxarıb maşını silməyə başladım.Nəhayət,Balaəmi düşüb gəldi.Mən qəzəbimi büruzə verməmək üçün dedim:-Əl tormozu yaxşı tutmur,gərək təmir oluna.Maşının şüşələrini silə-silə baxıb gördüm ki,Balaəmi məni çox diqqətlə,ehtiyatla nəzərdən keçirir.Yəni,görsün mən əhvalatı bilirəm,ya yox? Tormoz söhbətindən sonra hiss elədim ki,kişi mənim heç nədən xəbərim olmadığına tamam arxayın olub,kefı saz cavab verdi ki:-Maşının xozeyni sənsən,nə lazımdır elətdir,xərcindən-zadından qorxma.Yəqin Balaəmi fikirləşdi ki,madam Sarıköynək əhvalatı məndən gizləyib,demək,hələ ümid yeri var.Mən zarafatyana dedim:-Xərcindən qorxmuram,bəyəm,dünya xozeyin üçün pul deyil?! Balaəmi bərkdən güldü:-Sən zarafat eləməyi də bacarırmışsan.-Mən çox şey bacarıram,zarafat nədir ki.Gəlin əyləşin.Balaəmi:-Afərin!-deyib kefıkök halda əyləşdi maşına Lap kənar bir küçənin tinində maşını qəfıl dayandırıb dedim:-Zəhrimar.Bu da yer tapdı.-Nə oldu?-Balaəmi soruşdu.-Muftası xarab oldu,-deyib maşından düşdüm.Balaəmi də yəqin bilirdi ki,mufta dərhal düzələn şey deyil,ona görə də,maşından düşüb dedi:-Yaxşı,mən yavaş-yavaş piyada gedərəm,sən gör neyləyirsən.(Mən küçədə adam olmadığı üçün maşını burada saxlamışdım.)-Bir dəqiqə dayanın!-deyə atamdan yadigar qalan həmin balaca əyri xəncəri (başı bəlalar çəkmiş əyri xəncəri)pencəyimin qoltuq cibindən ani bir sürətlə çıxararaq,tiyəsini çəkib dirədim Balaəminin şişman qarnına.Balaəmi təəccüblə soruşdu:-Bu nə zarafatdı,adə? Dəli olmamısan ki?! Mən tamam soyuqqanlıqla dedim:-Yarım dəqiqə vaxt verirəm,şalvarı çıxart!-Şalvarı nöşün çıxarım?!-Üçəcən sayıram:bir.-Adə,pul istəyirsən verim.Daha şalvarı nöş çıxarım?-İki!-deyə mən xəncəri bir az irəli verdim.-Çıxart şalvarı! Balaəmi o yana-bu yana baxaraq,tələsik şalvarı çıxarıb,qaldı xaşa kimi gen ağ dizliyin içində.Mən bir anda şalvarı alıb maşına mindim.Balaəmiyə dedim:-İndi bil ki,başqasının arvadının yanına aradüzəldən göndərənin şalvarını belə çıxararlar! (Qədim adamlardan eşitmişdim ki,bizim tərəflərdə namusa sataşan adamın ya atının quyruğunu kəsərlərmiş,ya da şalvarını çıxarıb ötürərmişlər camaat içinə.)Balaəmi yalvardı:-Adə,məni biabır eləmə.-Yeri,Allahına şükür elə ki,səni quduz it kimi öldürmədim.Balaəminin murdar şalvarını arxa yerə tullayaraq,maşını sürüb bir qədər aralıdan çevrilib baxdım:Balaəmi başında şlyapa,əynində pencək,boynunda iri güllü qırmızı qalstuk ağ dizlikdə üzüaşağı qaçır,hardansa peyda olmuş üç-dörd uşaq da onun ardınca yüyürərək:«piyan,piyan» deyə qışqırışırdılar.Küçədən keçən adamlar da dayanıb təəccüblə bu dəsgaha baxırdı.Kimi bərkdən gülür,kimi fıt çalırdı.Birdən iki cavan milis nəfəri yüyürüb onun qabağını kəsdi.Balaəmi əlini ölçə-ölçə nə isə deyib yenə də qaçmaq istədikdə,milislərin hərəsi bir qolundan yapışdı.Mən maşını aparıb qoydum qaraja.Sonra gəldim evə.Sarıköynək hələ dərsdən qayıtmamışdı.Hirsimdən səhər çörək yeyə bilməmişdim.Çay qoydum,iki yumurta qayğanaq eləyib möhkəm yedim.İndi özümü elə yaxşı hiss eləyirdim ki.Elə bil,o əclaf Balaəmidən aldığım intiqam mənim gücümü,kişiliyimi birə on artırmışdı! POLKOVNİK HƏSƏN BƏHMƏNLİN İN MURADZADƏYƏ DEDİKLƏRİ:İki nəfər serjant idarəyə gəldikləri zaman görürlər ki,başında şlyapa,boynunda qırmızı qalstuk bir nəfər kök kişi şalvarsız ağ dizlikdə küçə ilə qaçır.Uşaqlar da «piyan,piyan» deyə düzülüblər dalına.Serjantlar kişini dayandınb soruşur ki,«bu nə haldır?» Kişi cavab verir ki,«iki nəfər qabağımı kəsib məni soyurdu.Pencəyimi də çıxarmaq istəyəndə uzaqdan gələn adamı görüb qaçdılar».Serjantlar deyir:«Gedək idarəyə,həm sizin üçün şalvar gətirək,həm də əhvalatı rəisə danışın».Kişi idarəyə gəlmək istəmədikdə serjantlar onu məcbur eləyiblər.Mən baxıb görəndə ki,ağ dizlikdə kabinetə daxil olan Balaəmi Babaşovdur,lap məəttəl qaldım.-Bu nə işdir,əşi?-soruşdum.Balaəmi əsəbi halda bizi təqsirləndirib dedi:-Asayişə belə nəzarət eləyirsiniz də.Günün günortaçağı adam soyurlar.Doğrusu,mən də çox pərt olub dedim:-Neçə ildir ki,bizim sahədə heç bir soyğunçuluq-fılan olmayıb.Darıxmaym.Caniləri göyə də çıxsalar,tapacağıq.Sonra əlavə etdim ki:-Siz əyləşin.İzahat yazın.Onacan da biz adam göndərək evdən sizin üçün şalvar gəlsin.Balaəmi haray-həşir saldı ki:-Canım,nə izahat yazacam? Buraxın bu dəftərxanaçılığı.Quldurları tapın! Mən soyuq tərzdə:-Yox,izahat yazmalısınız!-deyib Balaəminin qabağına kağız-qələm qoydum.-Əyləşin! Özüm də bir nəfər milis göndərdim ki,evdən kişi üçün şalvar gətirsin.Vəzifəmiz bizdən mümkün qədər səbrli,soyuqqanlı olmağı tələb eləsə də,mən bərk əsəbiləşmişdim.Çünki Balaəmi Babaşovun həyat tərzi bizə məlum idi.Bizə (yəni,mənə və mənim işçilərimə)məlum idi ki,Balaəmi kimi yaşamaq üçün ayda azı dörd-beş min xərcləmək lazımdır.Bizə o da məlum idi ki,bu pullar düz yolla qazanılmır.Ancaq biz onu təqsirləndirmək üçün sübut tapa bilmirdik.Mən həmişə Balaəmi və onun kimilər haqqında düşünəndə vicdan əzabı çəkirdim.Mənə elə gəlirdi ki,Babaşovun cinayətini tapıb faş eləyə bilmədiyim üçün xalq qarşısında onunla bərabər mən də günahkaram.Onun həyatındakı pozğunluqlar da mənə və mənim işçilərimə məlum idi.Biz bilirdik ki,o arvadından başqa iki də cavan qadın saxlayır.Biz bunu da ona sübut etmək üçün dəlil tapa bilmirdik.Ona görə yox ki,mən və ya mənim işçilərim bu işdə aciz idik.(Bizim fəaliyyətimiz sizə məlumdur.)Ona görə ki,Balaəmi bütün bəndi-bərəni fövqəladə bir ustalıqla bağlamışdı.Bir dəfə mən onun böyük rəislərindən birinə,bir növ,zarafatyana dedim ki:«Balaəmi Babaşov haqqında bizdə material var».-Nə danışırsan,yoldaş Bəhmənli?!-dedi.-Babaşov əvəzsiz işçidir.Siz gərək bizim qiymətli adamlarımızı demaqoqlardan,material-bazlardan qoruyasınız! İndi Balaəmi təmiz bir adam kimi bizi dəftərxanaçılıqda,quldurları tapmamaqda təqsirləndirirdi.Mən də ona demək istəyirdim ki,bizim ən böyük təqsirimiz indiyə qədər səni «tapa» bilməməyimizdir! Balaəmi təzəcə getmişdir ki,belə işlərdə çox zirək tərpənən bizim kapitan Eldar Borçalı ortayaşlı bir rus qadını ilə içəri girib xəbər verdi ki:-Yoldaş polkovnik,bu qadın əhvalatı tamam başqa cür göriib.İcazə verin özü danışsın.Qadın dedi ki,ikinci mərtəbədə olan evinin mətbəxində xörək hazırlayırmış.Birdən pəncərədən görür ki,bir «Volqa» küçədə dayandı,içindən əvvəlcə cavan bir oğlan,sonra da yaxşı geyinmiş kök bir kişi düşdü.Deyir,birdən cavan oğlan kişiyə yaxınlaşıb lap onun qabağında duraraq,nə isə dedi,sonra birdən kişi küçənin ortasında şalvarını çıxarıb verdi oğlana.Oğlan yenə də maşına oturaraq sürüb getdi,kişi də ağ dizlikdə başladı küçə aşağı qaçmağa.Mən qadından soruşdum ki,maşının nömrəsini gördünüz? Qadın nömrəni də,«Volqa»nın rəngini də söylədi.Biz qadından yazılı izahat alan kimi mən kapitana əmr etdim həmin «Volqa»nı və şoferini təcili tapsınlar.Kapitan maşını nəzərdən keçirəndə Balaəminin arxa cibində üç yüz manat pul olan şalvarını oradan tapdığı üçün mən qət etdim ki,şoferin məqsədi Balaəmini soymaq olmayıb.Bir də ki,bunun üçün o,daha xəlvət yer tapa bilərdi.Denıək,burada,nə isə,başqa bir sirr var Mən qarşımda dayanan ucaboylu,çox yaraşıqlı cavan oğlana baxaraq,nə qədər fikirləşdim ki,bunun şəkilini harada görmüşəm? Yadıma sala bilmədim.Sonra kəskin ifadə ilə ona dedim:-Danış görək sən küçənin ortasında öz rəisini niyə o günə salırdın? Özün də düz danış! O qəribə bir soyuqqanlılıqla dedi:-Qorxutmaq lazım deyil,yoldaş polkovnik,onsuz da,mən heç vaxt yalan danışmaram.Sizə göndərdiyimiz yazılı izahatda göstərdiyi kimi,hər şeyi danışdı,sonra da mən bildim ki,bu,bir neçə ay bundan qabaq anaşa alverçisi olan iki canini tutub milisə verən oğlandır! Oğlanın arvadı Sarıköynəyi danışdırandan sonra Balaəminin onun yanına gondərdiyi katibəsini də danışdırdıq.Uzun çək-çevirdən sonra boynuna aldı ki,həqiqətən Balaəmi onu Sarıköynəyin yanına göndərib.Sonra kapitan Eldar Borçalı öyrənib dürüst müəyyən etmişdir ki,Balaəminin başqa qadınlarla intim görüşü çox zaman həmin katibəsinin evində olurmuş,sonra.bizim adamlar,hələlik,real bir dəlil tapmasalar da,bu fikirdədirlər ki,Balaəmi Babaşovun çox ciddi günahları vardır.MURADZADƏNİN MÜƏLLİFƏ DEDİKLƏRİ:Əhvalatı polkovnik mənə danışandan,Valehin,Sarıköynəyin,şahid qadının izahatını oxuyandan sonra Balaəmi Babaşovun hərəkəti mənə o qədər pis təsir bağışladı ki,hirsimdən bir saat özümə gələ bilmədim.Bir saat heç nə haqda düşünə bilmədim.Polkovnik Bəhmənli ən çox hörmət elədiyim mərd adamlardan biri idi.O mənə dedi:-Yoldaş Muradzadə! Nazirin müavini Minayev məndən tələb edir ki,həmin oğlanı (yəni,Valehi)həbsə alım.Ancaq nə olursa-olsun,mən onu tutmayacağam! Lap istefaya çıxsam da,tutmayacağam! Çünki təqsir Babaşovdadır.Minayev deyir ki,guya,həmin oğlan nazirliyin ən hörmətli işçilərindən olan Babaşovu o cür bihörmət etməklə bütün nazirliyi biabır eləyib.Mən də ona dedim ki,«nazirliyi sizin hörmətli Balaəminin özü biabır eləyib!» Mən yazmaqda olduğum kağızın üstündən başımı qaldırıb sərt ifadə ilə Valehdən soruşdum:-O nə biabırçılıqdı törətmisən? O,yaşlı adamlar kimi dedi:-Mən kişiyəm,yoldaş Muradzadə,kişi arvadının,özünün namusunu müdafıə eləməyə borcludur.Onun sözündəki həqiqətin üstündən keçərək və ən çoxu da üstündən keçdiyim üçün əsəbiləşərək qışqırdım:-Başa düşmürsən ki,böyük bir dövlət idarəsinin rəisini camaat içində o cür biabır etmək nə deməkdir? O,eyni sakitliklə dedi:-Yoldaş Muradzadə,elə mən istədim camaat görsün ki,böyük bir idarəyə başçılıq eləyən necə adamdır! Bir də ki,mən ondan başqa nə cür qisas ala bilərdim?!-Qisas?!-deyə mən qeyri-iradi soruşdum.-Demək istəyirəm ki,mənim cavan,namuslu arvadımı əxlaqsızlığa çağıran əclafı başqa nə cür cəzalandıra bilərdim?!-İnsanların haqqını,namusunu qorumaq üçün hökumətin qayda-qanunları var! Anarxiya-zad deyil ki,günahkarı hər kəs özü cəzalandırsın! Özün də hüquq fakültəsində oxuyursan.-Düzdür,-dedi,-yoldaş Muradzadə,insanların haqqını qorumaq üçün hökumətimizin möhkəm qanunları var.Ancaq məsələ orasındadır ki,çox fikirləşəndən sonra baxıb gördüm ki,Balaəmiyə heç nə sübut eləyə bilməyəcəyəm! Sübut eləsəm də əhəmiyyəti olmayacaqdır.Əsəbiliklə soruşdum:-Axı,niyə elə fıkirləşirdin? Nə üçünsə o,gözlərini yerə dikərək,asta səslə dedi:-Özünüz bilirsiniz,yoldaş Muradzadə.-Mən səndən soruşuram,-dedim,-niyə elə fikirləşirdin? Birdən o,başını qaldırıb hərarətlə dedi:-Ona görə ki,yoldaş Muradzadə,vətəgədə çox kasıb bir balıqçı evinə iki kütüm apardığı üçün tutub iki il iş verdilər,amma on ildən artıqdır ki,Kürün,Xəzərin ən yaxşı balıqları,kürüləri Balaəminin evinə daşınır,vəzifəli dostlarının evinə daşınır,heç kim də ona gözün üstə qaşın var demir! Mən qəsdən soruşdum:-Nə bilirsən?-Mənim bilməyim bir yana,yoldaş Muradzadə,bütün fəhlələr də bunu bilirlər.Mən yanaraq dedim:-Bəs,niyə səslərini çıxarmırlar? Axı,buna onların haqqı var! Axı.Bərk əsəbiləşdiyimdən cümləni bitirməyib papiros yandırdım,bir neçə dəfə çəkib,bir qədər sakit olandan sonra soruşdum:-İki il verilən balıqçının adı,familiyası nədir?-Adını bilmirəm,-dedi.-Neftçalada fəhlələr danışanda eşitmişəm,Dedilər,özünün də altı baş külfəti var.Təəccüblə soruşdum:-Sən Neftçalada neyləyirdin?-Balıq,kürü gətirməyə gedirdim.-Özünüz üçün? O,qəribə ifadə ilə üzümə baxıb,qaşqabaqlı cavab verdi:-Xeyr,yoldaş Muradzadə,Balaəmigil üçün getmişdim.Onun «Volqa»sında.-Belə görünür ki,bir neçə dəfə getmisən? O dinmədi,onun cavab verməməyi mənə toxundusa da,üstünü vurmadım.Deyəsən,o bu sükutu ilə demək istəyirdi ki,«yoldaş Muradzadə,məgər,özünüz bilmirsiniz?!» Mülayim ifadə ilə dedim:-Bəs,nə üçün sən Balaəmiyə qanunsuz balıq,kürü daşıyırdın? Axı,sən gördün ki,xalq malına xəyanət elədiyi üçün bizim qanunlar Məcidova nə divan tutdu?-Amma siz onu yaxalayana qədər,azı,on beş il keçdi,yoldaş Muradzadə,bu on beş ildə o,kim bilir,nə qədər adamı bədbəxt elədi.Dövlətə,xalqa nə qədər ziyan vurdu? Bizim ədalətli qanunlarımızı vaxtında,özü də,deyildiyi kimi,həyata keçirmək lazımdır! Qanun hamı üçündür,yoldaş Muradzadə.Bizim qanun kitabımızda Balaəmi üçün bir cür,fəhlə üçün başqa cür qanun yazılmayıb ha!-Kim deyir ki,başqa cür qanun yazılıb?-Sizdə heç kim demir,amma işdə belə çıxır.Mən bilırəm,yoldaş Muradzadə,siz səhər saat doqquzdan gecə saat ona-on birə qədər işləyib ədalət uğrunda mübarizə aparırsınız.Hələ desən,sizdən qabaqkı vəzifəli adamların da səhvlərini düzəltməyə çalışırsınız.Bu barədə fəhlələr də danışır.Ancaq başınız işlə qarışıq olduğu üçün xəbəriniz yoxdur ki,Balaəmi kimi adamlar necə yaşayırlar? Onların ailələrində nələr olur.Mən ona demədim ki,«Bilirəm,əzizim,hamısını bilirəm.Amma Balaəmilər,tüfeyli əksə otu kimi cəmiyyətə elə sarılıblar ki,onların hamısını dərhal qoparıb atmaq sən düşündüyün qədər də asan deyil!» Mən sərt ifadə ilə ona dedim:-Sən bilirsən ki,bizim bu qüdrətli dövlətimizi fəhlələr,kəndlilər,namuslu zəhmət adamları qurub-yaradıb.Nə üçün indi həmin fəhlə qardaşlar qanunsuz işləri,xəyanətləri,ağalığı məhv etməkdə kənardan baxırlar? Nə üçün bu işdə hökumətə kömək etmirlər? Biri sənin özün:əgər,görürdün Balaəmi xalqa-fəhlə sinfinə xəyanət eləyir,nə üçün hökumətə xəbər vermirdin? 0,heç düşünmədən qaşqabaqla dedi:-Xəbərçilikdən,casusluqdan zəhləm gedir,mən heç vaxt namərdlik eləmərəm!-Şax üzünə deyəydin! Demək,sən də,o birisi də gözləyir ki,başqası desin! Amma bizim ata-babalarımız inqilab eləyəndə heç vaxt deməyiblər ki,«Məmmədəli ayağını irəli qoysun,mən də qoyum!» Birdəfəlik başa düş ki,bizdə namuslu bir adama edilən pislik-bütün cəmiyyətə edilən pislik deməkdir! Bir qədər susduqdan sonra ona dedim:-Yaxşı,gedə bilərsən.0,daha məndən heç nə soruşmayaraq,heç nə istəməyərək çıxdı.Doğrusu,fikrim o qədər qarmaqarışıq olmuşdu ki,mən heç bir şey haqqında aydın,qəti qərara gələ bilmirdim.Mən tək qalmaq istəyirdim.Bu oğlanın dedikləri həqiqət idi,özü də,demək olar ki,tamamilə mənə də məlum həqiqət idi.Aydındır ki,mən özüm də bu həqiqətin uğrunda mübarizə aparırdım,eyni zamanda,xalqın özünün köməyinə möhtac idim.Gözüaçıq zəhmət adamlarının köməyinə möhtac idim.Ancaq oğlan doğru deyirdi,Balaəmilər öz havadarlarının,əlaltılarının vasitəsilə işlərini elə qururlar ki,namuslu zəhmət adamları kənarda qalır; kənardan baxır,istehsalatın haqq-hesabına,sirlərinə vaqif ola bilmirlər.Vaqif olsalar da,kənarda olduqları üçün bir şey eləyə bilmirlər! Bu yalançı,saxta,cinayətkar ağalardan bəziləri onları ona görə yaxın buraxmırlar ki,özləri istedadsızdırlar,qorxurlar paxırları açılsın.Bəziləri ona görə qorxurlar ki,rüşvətxordurlar,saxtakardırlar! Valeh,Balaəminin şalvarını çıxarıb,onu camaatın içinə buraxanda,yəqin elə bilirdi ki,ondan çox amansız qisas aldı.Daha bilmir ki,üzünə tüpür,amma vəzifəsinə toxunma! Qoy arvadının namusu tapdansın,amma sandıqları qızılla,brilyantla dolu olsun.Bu düşüncələr içindəykən,birdən iki balıq üstündə həbs olunub iki il iş almış balıqçı haqqında Valehin dediyi sözlər yadıma düşdü.Mən əmr verdim ki,həmin dustağı tapıb gətirsinlər yanıma Bu,ortaboylu,arıq,üzündə zəhər kimi acı ifadə olan bir kişi idi.Ondan soruşdum:-Bəs bilmirdin ki,balıq tutmaq qadağandır? Dedi:-Bilirdim.-Bəs niyə qanunu pozurdun? Dedi:-Qanunu pozdum,tutub iki il həbs verdilər,daha nə istəyirsiniz? Azdırsa,yenə artırın.Öz əlinizdə deyil? Dedim:-Axı,niyə gərək tutulasan? Ailən var,uşaqların var.Dedi:-Uşaqların qayğısına qalırsınız? Dedim:-Əlbəttə,qalırıq.Dedi:-Çox sağ olun! Soruşdum:-Nə demək istəyirsən?!-Onu demək istəyirəm ki,icazə verin gedim,türmədə işimi çəkim.Day bunun nə çək-çeviri? Dedim:-Niyə belə tərs-tərs danışırsan? Bəlkə sənə bir köməyimiz dəydi,havayı yerə çağırtdırmamışam ki,səni.Dedi:-Təzədən mənə nə köməyiniz dəyəcək? Xəstə uşağım üçün tutduğum iki balıqdan ötrü məni oğru kimi qələmə verdiniz! Bundan sonra day mən nəyə lazımam? Aparın lap güllələyin! Mən onun üzünə baxmadan dedim:-Bütün bunlar sənin qanunu pozmağına haqq qazandırmır.O dinmədi.Üzündə də elə bir ifadə yarandı ki,elə bil,daha mənimlə danışmağı mənasız hesab edir.Özümü bu kişinin qabağında təhqir olunmuş kimi hesab etdim.Çünki onun sözlərində amansız həqiqət vardı.Çünki Balaəmi Babaşov da mühüm dövlət xidmətində idi.Biz ikimiz də,yəni mən də,Balaəmi də həmin bu balıqçıdan on dəfə yaxşı təmin olunurduq.Gözəl otaqlarda yaşayırdıq,yaxşı maaş alırdıq.Mağazadan nə istəsək götürürdük.Balaəminin kef məclisləri üçün onun şoferi vətəgələrdən təzə kürü,təzə balıq gətirirdi.Amma bizdən on dəfə az təmin olunan bu kişiyə xəstə uşağı üçün iki balaca kütüm tutmağın üstündə iki il iş verilib.Mən həmin balıqçı haqqında iş yerindən xasiyyətnamə də gətirtdim.Məlum oldu ki,vətəgənin ən yaxşı fəhlələrindəndir.Özünün də indiyə qədər heç bir günahı olmayıb.Uşaqlarının qarşısında o fəhlənin bir oğru kimi qələmə verilməsi sarıdan çəkdiyi əzab mənə hədsiz dərəcədə ağır gəlirdi.Balaəmi Babaşovun həyatı ilə həmin fəhlənin həyatı,əlbəttə,müqayisə edilməyəcək dərəcədə başqa-başqa idi və bu başqalıqda açıq-aydın bir ədalətsizlik vardı.Bu isə,bizim cəmiyyətin qanunlarına zidd idi.Əgər,Balaəmi aldığı maaşla kifayətlənsəydi,əlbəttə,«başqalıq» da bu dərəcədə qeyri-qanuni görünməzdi.Balaəminin öz maaşından yüz dəfə artıq bir təmtəraqla yaşadığı barədə bəzi şeylər mənə də məlum idi.Polkovnik Bəhmənlidə onun barəsində bir sıra çox ciddi məlumatlar vardı.Heç şübhəsiz ki,bu da «yoldaş Məcidovun» başqa cürü idi.Ancaq Balaəminin əslində kim olduğunu meydana çıxarmaq Məcidov qədər asan deyildi.Balaəmi əynində bahalı kostyum,jiletin cibində iri,qızıl saat,saçları səliqə ilə yana daranmış,üzü tərtəmiz təraş edilmiş,yanaqları qıpqırmızı,dodağında bahalı siqaret,qabağında armudu stəkanda pürrəng çay.əyləşib kabinetində.Eyni zamanda,aradüzəldən vəzifəsini daşıyan katibə də oturub qapıda,öz dərdi-səri üçün gələn adamlara deyir:«Rəis zanitdir!» Rəis isə,vəzifəcə özündən yuxarıda duran adamlara bir-bir zəng eləyib hərəsinə bir cür kompliment deyir:birinə qara kürü,birinə qızıl balıq,birinə xəşəm,birinə «xarici mal»,birinə dəbdə olan palto vəd edir.Gülür,məzəli sözlər,məzəli qaravəllilər danışır.Kişinin haqqında söz düşəndə də onun şefı çox məmnun ifadə ilə gülümsəyərək deyir:-O! Balaəmi Babaşov canlara dəyən adamdır.Əvəzsiz mütəxəssisdir.Gözəgörünməz arxlardan isə pullar «canlara dəyən» Balaəmi üçün hey axıb gəlir.Biz də ha eləyib bu gözə görünməyən arxları tapana qədər xeyli vaxt keçir.Xeyli fəhlə əməyi qızıla çevrilərək Balaəminin daxılına axır.Biz,nəhayət,bu Balaəmini ilişdirənə qədər yeni bir Balaəmi,yeni bir Məcidov peyda olur Mən Balaəmini çağırıb soruşdum ki:-Niyə polkovnik Bəhmənliyə izahat verəndə sizin şalvarınızı çıxartdıranın öz şoferiniz olduğunu gizlədiniz? (Əlbəttə,səbəbini bilirdim,mən qəsdən soruşdum.)Uzun illər böyük bir təsərrüfat idarəsində başçılıq eləyən bu rəis büzüşüb yumağa döndü,guya,günahını səmimiyyətlə etiraf edirmiş kimi yaltaq-yaltaq irişib dedi:-İstəmədim Simuzər xanım xəbər tutub,qab-qacağı mənim başımda sındırsın.Yoldaş Muradzadə,siz də kişisiniz,bilirsiniz ki,belə işlər olur.Qadına vurulmaq insanın öz əlində deyil.-Görünür,siz gözəllərə qarşı biganə qala bilmirsiniz.Deyirlər,Silva da çox gözəl xanımdır.(Polkovnik Bəhmənlidə məlumat vardı ki,Balaəminin kənarda saxladığı «sevgililərindən» birinin adı Silvadır,Özü də vaxtilə xaricdən gəlmiş xanımlardandır.)Balaəmi bu dəfə çox ciddi etiraz elədi:-Yoldaş Muradzadə,siz böhtançıların sözünə inanmayın.Mən belə bir qadın tanımıram.Onun gözünün içinə baxıb dedim:-Tanıyırsınız! Keçən yay Kislovodskidə «Qafqaz» mehmanxanasının lüks nömrəsində şairanə günlər keçirmisiniz.Oradan da Riqaya,dəniz sahillərinə getmisiniz.Deyirlər,maşından təzə çıxan yüzlükləri xəzəl kimi tökürmüşsünüz.O,key-key baxıb dururdu.Mən soruşdum:-Hə,niyə susursunuz? O,dili-dodağı təpimiş kimi:-Bir canımız var,qoymuşuq xalq yolunda,yoldaş Muradzadə,ildə-əyyamda bir dəfə gedib bir yerdə dincəlməyi də bizə çox görürsünüz.Səbrimi qısıb qəsdən mülayim şəkildə dedim:-Çox görmürəm.İstirahətə hər kəsin haqqı var.O ürəklənib:-Yoldaş Muradzadə,-dedi,-siz mənimlə elə danışdınız ki,elə bil,adi bir işçiylə danışırsınız.Mən böyük bir idarənin rəisiyəm,mənə milyonların haqq-hesabı etibar edilib.Biz mədəni adamıq,əgər,mənim fılan qadınla tanışlığım varsa,bunun mətləbə nə dəxli?! Nəyə görə məni təqib edirlər? Qaldı mənim şoferimin məsələsi.Siz onu xuliqan kimi cəzalandırmalısınız.Mən onun qadını ilə yaxın olmaq istədim,o da razı olmadı,mən də çəkilib oturdum yerimdə.Daha bu polkovnik Bəhmənli məndən nə istəyir? Birdən ondan soruşdum:-Deyirlər,Dadaş Hüseynoğlu adlı bir balıqçını həbsə alıb iki il iş veriblər? Doğrudur?-Dadaş Hüseynoğlu?-deyə o,bir qədər fikirləşib dedi.-Bəli,doğrudur.Mən soruşdum:-Bəs,siz onun taleyi ilə heç maraqlanmadınız? Deyirlər,uşağı xəstədir.Altı baş ailə sahibidir.-Mən maraqlanıb neyləyə bilərdim,yoldaş Muradzadə? Özünüz bilirsiniz ki,cinayətkarın ailəsinin çoxluğu-azlığı barədə,uşağının xəstə olub-olmadığı barədə hökumətin qanununda bir qeyd yoxdur.-Hökumətin qanunu,demək,hamıya aiddir? O,dərhal təsdiq etdi:-Əlbəttə! Buna nə söz ola bilər?!-Onda gərək biz sizi çoxdan həbs edəydik.Balaəmi mənə elə təəccüblə baxdı ki,elə bil,dəli olduğumu zənn etdi.-Dadaş oğurluq eləmişdi,mən neyləmişəm,yoldaş Muradzadə,bu nə sözdü? Mən eyni sakitliklə dedim:-Düzünü bilmək istəyirsinizsə,mən Dadaş Hüseynoğlunu oğru hesab eləmirəm,amma sizi hesab eləyirəm,siz dəhşətli oğrusunuz! O güldü:-Hi-hi! Siz nə tünd zarafat eləyirsiniz,yoldaş Muradzadə.-Siz qarda,çovğunda əlləşən insanların əməyini kürül-kürül oğurlamaqla kifayətlənməyib,cavan,namuslu bir fəhlənin namusunu da oğurlamaq istəyirdiniz! Sizin ara düzəldəniniz ona deyirmiş ki,Balaəmi səni brilyanta,daş-qaşa qərq eləyəcək.Mən özümü saxlaya bilməyərək əlimi stola çırpıb qışqırdım:-Haradandı sizdə o qədər pul,o qədər daş-qaş?! Cavab verin,haradandı?! Siz nə cəsarətlə insanı pulla satın almaq istəyirsiniz?! 0,sapsarı saraldı,üzərinə xlor turşusu damızdırılan salyanoz kimi büzüşdü.Ruhu bədənini tərk etmiş kimi mənasız nəzərlərlə mənə baxdı.Mən ondan iyrənərək müstəntiqi çağırıb dedim:-Aparın bu kişidən izahat alın,qoyun danışsın,görək cavan fəhlə Valeh Eyvazoğlunun cavan,namuslu arvadını necə satın almaq istəyirdi! Və o qədər daş-qaş bunda haradandı? Yarım milyon qiyməti olan yaylaq mülkünü dəniz qırağında nə ilə tikdirib? Balaəmi cansız halda kəkələdi:-Yo.yoldaş.Mən sərt ifadə ilə dedim:-Müstəntiq sizi gözləyir,gedin!.Həmin bu dəqiqələrdə,Balaəminin evində,bağında polkovnik Bəhmənli axtarış aparırdı.Polkovnik Bəhmənli,«Min bir gecə» nağıllarındakı kimi,bir xəzinəyə rast gəlmişdi və bu onun otuz beş illik fəaliyyətində ən çox zövq aldığı bir tapıntı idi.Polkovnik,Balaəminin dəniz kənarındakı bağında olan ikimərtəbəli evinin divarından otuz kilo qızıl,bir torba brilyant-almaz,yüzlərlə üzük (bu üzüklər haradan idi?),nə qədər mirvari çıxarmışdı.Qızılm çox hissəsi sal kərpic halında idi.Sonra onun evindəki seyfindən iki yüz min manat pul tapılmışdı.Mütəxəssislər onu da dürüst müəyyən etmişdilər ki,Balaəminin dəniz kənarındakı yaylaq mülkü yarım milyondan yuxarıya başa gəlmişdi.Bu bağda içində rəngbərəng balıqlar üzən hovuzdan tutmuş fin hamamına qədər hər şeyi var idi.Sonrakı istintaqların birində mən ondan soruşdum:-Axı,bu qədər qızıl,daş-qaş sənin nəyinə lazım idi? Cəmi iki nəfər adam idiniz.Onsuz da yaxşı yaşayırdınız.Dövlət sizin üçün hər cür şərait yaratmışdı.0 qızıl kərpicləri neyləyirdiniz? Harada xərcləyəcəkdiniz?-Düzünü bilmək istəyirsinizsə-dedi,-mən özüm də hey fikirləşirəm ki,axı,o zəhrimarlar mənin nəyimə lazım idi? Cavab tapa bilmirəm Polkovnik Bəhmənli coşğun bir ilhamla işləyirdi,yeni cinayətin üstünü açanda,elə bil,kişinin ürəyindən tikan çıxırdı.Balaəminin işi isə,çözələnə-çözələnə gedib çox uzaqlara çıxdı.Polkovnik Bəhmənli öz operativ dəstəsi ilə kəşf etdi ki,Balaəmi,eyni zamanda,saxta yollarla təşkil edilmiş bir sexin də şəriklərindən imiş.Həmin sexdə qadın qıyqacı hazırlanıb başqa şəhərlərə göndərilirmiş.Sexin hər bir üzvünə külli miqdarda pul gəlirmiş.Balaəmi və onun kimilərinin daxili aləminə nüfuz eləyib,cinayətlərinin psixoloji əsasını dürüst dərk etməyə cəhd edərkən aydın gördüm ki,bu heç də mürəkkəb bir proses deyil,sadəcə olaraq,vəhşi,yırtıcı bir ehtirasdır.Və bu ehtiras dövlətli və ya kasıb olmaqdan,ac və ya tox olmaqdan asılı deyil.Deyirlər,canavar bir sürü qoyunun içinə girəndə on-on beşini dalbadal boğazlayıb tullayır.Halbuki onlardan ancaq birini aparır.Ona görə də,mən,Balaəmi kimi cinayətkarların psixolojisi barədə baş sındırmağı havayı zəhmət hesab elədim.Sonra işin gedişi ilə əlaqədər olaraq,Balaəminin arvadı Simuzər xanımı da danışdırmalı oldum.Teatrlarda,konsertlərdə bu qadını görmüşdüm,yəni,heç onu görməmək də olmazdı.Başdan-ayağa ləl-cəvahir içində olan,həmişə birinci lojalarda əyləşən bu gözəl qadını yəqin ki,şəhərdə görməyən tapılmazdı.Keçmiş aristokrat xanımlar kimi o,bir nömrəli lojada əyləşib binoklla,açıq,saymazyana bir əda ilə eyzən zalı,o biri lojaları nəzərdən geçirirdi.Indi mən onu görərkən insanın birdən-birə bu qədər dəyişməsinə heyrət elədim.Üzündə elə vahiməli ifadə vardı ki,mən məcbur oldum deyim:-Qorxmayın.Nə üçün qorxursunuz? O dinmədi.Üzündəki dəhşət də çəkilmədi.Əynində tünd parçadan sadə paltar vardı.Keçmiş ləl-cəvahirdən heç nə yox idi.Elə bil ki,keçirdiyi qorxu-iztirab onun gözəlliyini də korlayıb eybəcərləşdirmişdi.Doğrusu,qadın tayfasının birdən-birə bu dərəcədə acınacaqlı hala düşməsi mənə toxundu.Mən ondan soruşdum:-Simuzər xanım,ərinizin işləri barədə,özü barədə nə fikirləşirsiniz? 0 bir qədər toxtamış halda dedi:-Hamısı birdir,mən desəm də,inanmayacaqsınız.Dedim:-Nədən bilirsiniz?-Bilirəm ki,heç kəs inanmaz! Dedim:-Hər halda,danışmağınız məsləhətdir,bəlkə mən inana bildim.O susurdu,hiss edirdim ki,danışmağa çətinlik çəkir.Nəhayət,dedi:-Bilirsinizmi? Əgər,mən həqiqəti indi,yəni,o tutulandan sonra desəm,əvvəla namərdlik olar,sonra da belə çıxar ki,özümü qurtarmaq üçün belə danışıram.Ancaq Balaəmi tutulmamışdan çox qabaq,onunla münasibətimizi bir adama danışmışam.Soruşsanız,o sizə deyər,özünü də siz yaxşı tanıyırsınız.yalan danışan oğlan deyil.Mən maraqla soruşdum:-Kimdir oğlan? Simuzər xanım kinli-kinli dedi:-Balaəminin,arvadını ələ keçirmək istədiyi oğlan! Bizim şofer Valeh!-Simuzər xanım,bəs,necə oldu ki,siz öz şoferiniz Valehə elə ürək qızdırıb sirr verdiniz? O,xeyli susdu.Sonra mənim üzümə baxmadan cavab verdi ki:-İnsan dərdini bir adama deməsə,bağrı çatlayar.Mən mümkün qədər mülayim ifadə ilə soruşdum:-Nə üçün siz ərinizdən soruşmurdunuz ki,bu qədər pul haradandır?-Mən elə bilirdim ki,boyük vəzifədə olan adamlar gərək elə belə də yaşasınlar.O öz işləri barədə mənə heç nə demirdi.İnanın ki,bağda tapılan qızıl külçələrindən xəbərim yox idi.Elə bil ki,birdən-birə mənim üzərimə ağır bir qüssə çökdü.Bu qadınla danışmaq mənə mənasız göründü.Ancaq mən ona baxıb düşünürdüm ki,mağazalarda yük boşaltmaqla çörək pulu qazanan bir kişinin qızının bu cinayət bataqlığına düşüb,bu cür şüursuz,günahkar,zavallı bir məxluqa çevrilməsinin,vaxtında xilas ola bilməməsinin təqsiri kimdədi? Nədədi? Nə vaxta qədər Balaəmi kimi oğrular insanın ləyaqətini,ürəyini,mənliyini satın alacaqlar?! Nə qədər ki,Balaəminin başqa cinayətləri açılmamışdı,onun tərəfdarları tələb edirdilər ki,Valeh həbsə alınsın.Bir-birinin dalınca Balaəminin cinayətləri açılanda isə,elə bil,qurbağa gölünə daş atdın.Susub əl çəkdilər.Sonra başladılar iclaslarda Balaəminin əleyhinə odlu nitqlər söyləməyə.Ancaq keçməz! Mən bu şeflərdən əl çəkəsi deyiləm! Aydınlaşdırmalıyam ki,onlar nə üçün bu qatı cinayətkarı müdafiə edirdilər? ON DÖRDÜNCÜ NAĞIL VALEHİN OCAQÇI İŞLƏMƏSİ.ALTINCI MƏRTƏBƏDƏKİ QIZ.DALANDAR İSİ DAYININ KEÇMİŞ ŞÖHRƏTİ ■ ALDI VALEH:Doğrusu,mən Muradzadənin yanından incimiş çıxdım.Ona görə yox ki,məni bərk danladı.Ona görə ki,hamı başa düşməsə də,gərək Muradzadə yoldaş biləydi ki,mən o əclaf Balaəmidən qisas almaya bilməzdim! O məni hara göndərirdi,gedirdim.Nə iş buyururdusa,yerinə yetirirdim.İstirahət günü deyirdi:«gəl»,gəlirdim.Demək,üstəlik,mənim namusuma da əl uzatmaq istəyirdi.Allah vurmuşdu onu! Qoy o əldə bəslənmiş donuz görsün ki,analar necə oğullar doğub.Özüm də qəti qərara gəldim ki,bir də minik maşınında işləməyim.Mən görürdüm ki,idarə başçısının maşınını sürən gərək onun özünün,ailəsinin nökərçiliyini də eləsin.Universitetdə bizimlə məvazi kursda olan Hidayət mənim iş axtardığımı bilib dedi:-Ocaqçı işlədiyim binanın qonşuluğundakı doqquzmərtəbə binaya da növbətçi ocaqçı lazımdır.Yetmiş manat da maaşdır.Mən dedim:-Bəs,az deyil? Oğlan dedi:-Günəmuzd iş yeri də bilirəm.Istəsən,gedəndə sənə də deyərəm.-Nə işdi?-Vağzalda,limanda yük boşaltmaq.Hər dəfə dörddən-beşdən çıxır.Hidayət əvvəl məni apardı ocaqçılar idarəsinə.Müdir dedi ki,«Bala,bəzən gecə saat on ikidən səhər altıya qədər,bəzən də səhər altıdan gündüz on ikiyə qədər işləyəcəksən.» Razı oldum.Oğlan soruşdu:-Yük boşaltmağa da getmək istəyirsən? Dedim:-İstəyirəm.-Onda,-dedi,-boş vaxtlarını yazıb verərsən mənə,gedəndə sənə deyərəm.Beləliklə,yeni iş həyatım başladı,ancaq hiss edirdim ki,Sarıköynək üzə vurmasa da,ürəyində dərd çəkir.Mən ocaqçı işləyəcəyimi xəbər verəndə:-Oy,Valeh-dedi,-yuxusuzluq səni əldən salacaq.-Nə olub? Mum deyiləm ki,əriyib töküləm.Odur ey,Hidayət məndən də cansızdır.Hələ gedib vağzalda yük də boşaldır.Qızın dərdini artırmamaq üçün özümün də onunla birlikdə yük boşaltdığımı,yüz kiloluq tayı çiynimə alıb apardığımı demədim Doqquzmərtəbə binanın altındakı ocaqxanada məndən iyirmi beş yaş böyük Nüsrət dayı ilə işləyirdik.Ailəsi böyük olduğu üçün o,iki növbə işləyirdi.Özünün də sınıq-salxaq bir motosikleti vardı.Əmircanda yaşadığı üçün işə motosikletlə gəlirdi.Mən gecə növbəsində olanda saat on birdə dərsdən çıxıb qaçırdım evə.Kasıbın olanından yeyib-içəndən sonra:«Qapını möhkəm bağla,yat»,deyə Sarıköynəkdən ayrılıb qaçırdım ocaqxanaya.Gecənin bu vaxtı ondan ayrılıb getməyim mənim üçün heç də asan deyildi.Yəqin məsələdir ki,Sarıköynək üçün də çətin idi.Öz-özümə:«Eybi yoxdur,-deyirdim,-pis günün ömrü az olar».Ocaqxana ilə bizim evin arası beş-altı kilometrdən çox idi.Mən də ki,aylıq maaşımın yarısını taksiyə verə bilməzdim.«Sağ olsun qılçalarım,-deyirdim-uzundraz oğlanam.» Qulliver kimi addımımın birini burada,birini orada qoyub,on beş-iyirmi dəqiqəyə çatırdım ocaqxanaya.Bu zaman məndə bir ruh yüksəkliyi əmələ gəlirdi.Elə bil ki,bu saat görünməmiş bir qüvvə ilə əcaib şəkillərdə xəyalıma gələn Balaəminin üstünə atılacaqdım! «Ay qırmızıpeysər donuz! Sevinmə ki,mən əziyyət çəkirəm.Sən öləsən heç vecimə də deyil! » Mən ocaqxanaya daxil olub şən səslə:-Salam,Nüsrət dayı,-deyirdim.-Dur,özünü ver evə! Kişi gedəndən sonra cihazları yoxlayıb başlayırdım sabahın dərslərini hazırlamağa.Martın axırları olsa da,havalar bərk soyuq keçirdi.Ona görə də,ocaqxananın istisi mənə əziyyət vermirdi.Gurhagur yanan qaza baxdıqca,Əmir qayasında qaladığımız ocaq yadıma düşürdü.O,ulu babalarımızın yandırdığı ocaq idi.O ocaqda yanan meşə odunları necə ətir verirdi.Onların alovu bizim arzularımızı,xəyallarımızı çəkib haralara aparırdı.Gələcək,adama bir nağıl kimi şirin görünürdü.Biz o gələcəyə tez çatmaq üçün bir-birimizi həvəsləndirirdik.Meşə ağaclarının çatırtısı,qaranlıq dərədən axan çayın yavaş şırıltısı ürəklərimizdə dönüb bir aləm olurdu.Budur,indi biz o gələcəyə yaxınlaşırıq.Meşə odunlarını nəhəng çuqun borularla axıb gələn,gur-hagur yanan qaz əvəz edirdi.Onun kəskin tini vardı,bu tin meşə odunlarının ətri deyildi! Bu,mənim xəyalımı qəribə nağıllara deyil,yeni mədəniyyətin,ecazkar texnikanın xariqələrinə çəkib aparırdı; insanın gedib Aya çıxmasını,onun cəhənnəm yanğınından sönüb qalmış daşları,külü üzərində kəzməsini xatırladırdı.0 meşələrdə,dağlarda mən özümü cavan pələng kimi qüvvətli hiss edirdim.Amma indi bu doqquzmərtəbə evin altında,bu dəhşətli texnikanın qarşısında,bəzən mənə elə gəlirdi ki,təzə yarpaqlayan söyüd budağı kimi kövrəyəm.Göyə qalxan doqquzmərtəbə evdəki həyat mənə xeyli uzaq,xeyli anlaşılmaz görünürdü,ancaq qoy ordakılar çox da öyünməsinlər.Mən orada oldum.Mən orada yaşayan Balaəmiylə arvadının bir-birini necə aldatdıqlarını gördüm.Balaəminin qonaqlıqlarındakı ağaların saxta gülüşmələrini,yaltaq təriflərini eşitdim.Bəlkə,elə buna görə də,mənim,bəzən bu doqquzmərtəbənin ağırlığmı,vahiməsini hiss eləməyimə acığım tuturdu.Amma bu barədə Sarıköynək mənimlə razılaşmırdı.Deyirdi:-Hamını Balaəminin arşını ilə ölçmək olmaz.Hələ hirsin soyumayıb,onun üçün belə düşünürsən.Mən gecə bu zirzəmidəki ocaqxanaya Tarlenin Napoleon haqqındakı kitabını gətirərək,dərslərimi hazırlayandan sonra onu açıb,lap cavan,arıq,çəlimsiz bir oğlan olan qəhrəmanın,məsələn,Arkol körpüsündəki vuruşunu təkrar-təkrar nəzərdən keçirirdim.UIu babam Qaradolaqlı Aydəmirin Arazdan Qarabağa gedən yoldaşının Yelli gədikdə Ağaməhəmməd şahın qoşununa tutduğu divanı,onun Qırat kimi məşhur alapaça ürgəsinin üstündə necə qılınc çaldığını gözümün qabağına gətirirdim.Elə bil ki,qorxmazlığım,ötkəmliyim təzədən özümə qayıdırdı.Hamı bilirdi ki,mənim özümü öyməkdən,«burada mənəm,Bağdadda kor xəlifə» deməkdən zəhləm gedirdi.Amma belə dəqiqələrdə öz-özümə deyirdim:«Nə qədər qəm çəkirsən,zalım Valeh! Səni tanıyanlar bilir ki,bəd ayaqda yüz düşmənin qabağısan!» Gündüzlər işləyəndə hərdən ocaqxanadan çıxıb böyük qaz borusunun yanındakı skamyanın üstündə oturub papiros çəkirdim,uşaqlarla oynayan yeddi-səkkiz yaşlarında Yaşar adlı oğlan da məni görən kimi yüyürüb gəlirdi yanıma.Bəzən ocaqxanaya da girirdi.Biz möhkəm dost olmuşduq.Həmişə mənə cürbəcür suallar verərdi:hardan gəlmişəm.bizirn meşələrdə ayı çox olur,yoxsa canavar? Öz qaydası ilə mən də ona bizim yerlərdəki dağlardan,meşələrdən cürbəcür nağıllar uydurub danışırdım.Qədirxan qocanın ayılarla necə dostluq elədiyi onu hamısından çox maraqlandırırdı.Bir gün də bu uşaq böyük maraqla məndən soruşdu ki,«sən iki qulduru necə tutub dustaq eləmisən?»-Hardan bilirsən?-deyə mən təəccüblə soruşdum.O dedi:-Nana danışıb,mənim bacım.Mən onun bacısını universitetdə görmüşdüm,yəqin ki,orada oxuyurdu.Buna baxmayaraq,yenə də soruşdum ki:-Bacın haradan bilir?-Universitetdə danışırlar.Deyir,orada hamı səni tanıyır.Mən də öz «qəhrəmanlığıma» əcaib bir don geydirərək oğlana nağıl elədim.Bayırda oturub papiros çəkəndə bacısının balkondan mənə maraqla baxdığını,hətta,qəsdən düşüb həyətə gələrək kiminləsə söhbət eləyə-eləyə fıkrinin məndə olduğunu hiss edirdim.Yəqin məsələdir ki,mən də özümü onda qoymurdum.Bir də,axı,elə bütün qızlar adama,necə deyərlər,müştəri gözü ilə baxmır ki.Mən bu xanım qızların yaşadıqları gözəl binanın zirzəmisində ocaqçı olduğum üçün özümü onlara qarşı lap təkəbbürlü aparırdım.Heç birinin üzünə baxmırdım.Mən öz qürurumla onlardakı ağalıq,xanımlıq iddiasını öldürürdüm.Onların özündə də olmasa,öz ürəyimdə öldürürdüm! Ona görə də,mən,onların yaşadıqları gözəl binanın zirzəmisində,ayda yetmiş manata ocaqçılıq eləsəm də,yenə özümü,Sarıköynəyi onların oğlanlarından,qızlarından əskik tutmurdum.Hələ desən,lap artıq tuturdum.Yaşarın atası,görünür,harada isə,böyük vəzifədə işləyirdi.«Volqa» ilə gəlib-gedirdi.Bəlkə də çox yaxşı adam idi,kim bilir.Bəlkə Sarıköynək haqlıdır.Bacısı iyirmi beş-iyirmi altı yaşında,o qədər də yaraşıqlı olmayan bir qız idi.Anaları da ortayaşlı xanım arvad idi.Yaşarı məktəbə aparıb gətirəndə tez-tez görürdüm.Hava pis olanda Yaşar dərsə maşınla gedib-gəlirdi.Qadın bilirdi ki,Yaşar mənimlə dostdur.Ona görə də,mən,bayırda oturub papiros çəkdiyim zaman gəlib keçəndə mənə salam verirdi.Mən də o həyətdə ancaq ona,bir də dalandar İsi dayıya salam verirdim.Bayırda qar-tufan olanda İsi dayı da,görünür,darıxdığı üçün tez-tez ocaqxanaya gəlib keçmiş günlərindən,milis idarəsində kapitan olduğu vaxtlardan şirin bir həsrətlə söhbət edərdi.İndi özü kimi qoca arvadı ilə doqquzmərtəbə evin altında balaca otaqda olurdular.Özləri də ər-arvad həmin evin həyətində dalandar işləyirdilər,qapı-bacanı çiçək kimi saxlayırdılar.Gecə böyük binada əl-ayaq tamam çəkiləndən sonra İsi dayı darvazanı bağlayıb,mənim yanıma söhbətə gəlirdi.-Yuxum yoxdur,-deyirdi.-O vaxt (yəni kolxozlaşmanın ilk dövrlərində)rayonda kolxoz əleyhinə çıxan banditlərlə mübarizədə o qədər yuxusuz gecələr keçirmişik ki,yuxusuzluğa adət eləmişəm.Az qala qırx il bundan qabaq Dəstəfur tərəfdə milis rəisi işləyərkən qaçaq Şirini tutduğu vaxtlar həyatının ən gözəl günləriymiş.-Ey,-deyə kişi ilhamla danışırdı.-Birdən elə olurdu ki,Dəstəfur meşələrində dörd-beş gecə qaçaqları mühasirədə saxlayırdıq.İgid oğlanlar da var idi içlərində.Şirin özü yaralı ola-ola günlərlə atışırdı,təslim olmurdu.O günlərdən İsi dayıda yadigar ancaq bir «Voroşilov atıcısı» nişanı qalmışdı ki,kişi həmişə bayram günlərində yeganə babat kostyumunu geyib onu taxardı.Dediyim kimi,İsi dayı özü o keçmiş fəaliyyətindən nəşə ilə danışardı.Amma o danışdıqca,nə üçünsə məni qəm-qüssə basırdı.Bir dəfə Yaşar mənə bir iri boşqab turşuqovurmalı plov gətirib dedi:-Mənim ad günümdür.Plovu elə-belə göndərsəydilər,heç şübhəsiz,geri qaytarardım.Amma Yaşarın ad günü idi,dedim,yaxşı düşməz.Ancaq xörəyə də əlimi vurmadım,fikirləşdim ki,«neyləyim bunu».Elə bu zaman İsi dayı gəlib çıxdı.Mən plovu göstərib dedim:-İsi dayı,əyləş ye,pay göndəriblər.-Niyə özün yemirsən?-Mənim düyü bişmişi ilə aram yoxdur,-dedim.-Xahiş edirəm,buyur.İsi dayı əyləşib plovu qabağına çəkərək:-Xahiş nə üçün?-dedi.-Allahın nemətidir,ye deyirsən,yeyərik.İsi dayı,yuxarı mərtəbədən gələn plovu böyük bir iştaha ilə yeyirdi.Ancaq qəribədir ki,kişinin bu iştahası yenə də məni qüssələndirirdi.Yenə də mən özümü kədərli hiss edirdim.Kişi yeyib qurtarandan sonra:-Sağ olsunlar,-dedi.-Çoxdan idi belə ləzzətli xörək yeməmişdim.Əlbəttə,Yaşar bilmədi ki,plovu mən yox,İsi dayı ötürüb.Ancaq bu əhvalatdan sonra mən Yaşarın bacısını görəndə çox soyuq görkəm alırdım,hiss eləyirdim ki,o mənə,nə isə,xoş bir söz demək istəyir.Yəqin ki,qardaşı ilə dost olduğum üçün.Onu da hiss edirdim ki,bu plov əhvalatından sonra məndə əmələ gələn dəyişikliyə qız təəccüb edirdi.Bunun belə olduğunu düşünmək də mənə ləzzət verirdi.Mən gündüz ocaqxanadan çıxan kimi Hidayətlə qaçırdım vağzala.Yük vaqonlarının bələdçiləri,vağzal işçiləri bizi tanımışdılar.Özləri də zirək tərpənməyimizdən razı idilər.Odur ki,çox həvəslə bizə iş verirdilər Mən özümü Sarıköynəyə elə göstərməyə çalışırdım ki,guya,qətiyyən yorulmamışam.Amma yuxunun öhdəsindən gələ bilmirdim.Gecə söhbətin şirin yerində bir də görürdüm ki,Sarıköynək qolumdan tutub məni oyadır:-Dur soyun,yerində yat,Valeh.ALDI SARIKÖVNƏK:Valeh özü qətiyyən üzə vurmasa da,hiss edirdim ki,yorulur.Özü də onu əldən salan yuxusuzluq olurdu.Bu da ürəyimi ağrıdırdı.Bilmirdim neyləyim? Əlimdən o gəlirdi ki,evə gələn kimi ayaqlarını yuyurdum,çay-çörəyini verirdim,dərsə geyib getdiyi nimdaş kostyumunu,dəsmalını hər gün ütüləyirdim.Sizdən nə gizlədim,fərli bir tikə olanda; boğazımdan keçmirdi,saxlayıb Valehə verirdim.Qatığı çox sevdiyi üçün hər gün tezdən durub yarım litr süd alıb,onun üçün qatıq çalırdım.Ceyran xala vaqonda gedib-gələndə yollarda ucuz qiymətə aldığı meyvədən-zaddan bizə də gətirirdi.Hətta,bəzən ət də gətirirdi.Bəzi nanəcib adamların hərəkətləri olmasaydı,bu kasıblığı vecimizə almazdıq.Di gəl ki,qulağımızın dibində Zabitə vardı.Kənarda da ki,Balaəmi kimiləri.Heç bilmirsiniz Valeh onun işinə nə qədər can yandırırdı,səhərdən-axşamacan sükanın dalından düşmürdü.Eyzən Salyandan,Neftçaladan onlar üçün balıq,kürü daşıyırdı.Axırda da ki,heylə.Bir tərəfdən də institutda yekəpər bir müəllim mənə göz verib,işıq vermirdi.Deyirdilər,məşhur vəkil Ağalarovun oğludur.Həmişə çalışırdı ki,məni dolaşdırıb kəssin,mən də minnətçi düşüm.Öz-özümə fikirləşirdim ki,görəsən,bəs,bu müəllimin vicdanı hardadır.Ancaq bir gün qrup yoldaşlarım haqq-hesabını möhkəm çəkdilər.O,qış sessiyasında bütün suallara cavab verdiyim halda məni kəsdi.Sinif nümayəndəmiz Bahadur adlı əlaçı bir oğlan idi.Həmişə də lap dalda oturardı,ayağa qalxıb dedi:-Müəllim,siz Sarıköynəyə düz qiymət vermədiniz.-Ə,axmağın biri!-deyə müəllim ona tərəf yeridi.-Sən nə cəsarət eləyib mənə belə söz deyirsən?! O zaman bütün tələbələr ayağa qalxıb dedilər:-Müəllim,biz sizin dərsinizə qulaq asmaq istəmirik! Belə deyib hamımız gurultu ilə çıxdıq sinifdən.Uşaqlar onun məqsədini başa düşürdülər.Rektor ortayaşlı,ağıllı bir adam idi.Tələbələr də onun xətrini istəyirdilər.Bahadurla dörd nəfər də başqa yoldaşımız rektorun yanına gedib nə demişdilərsə,özü bizim yanımıza gəlib xəbər verdi ki:-Ağalarov daha burada kurs aparmayacaq! O gündən sonra biz Ağalarovun üzünü görmədik,mən də bu əhvalatı Valehə demədim.İnanın ki,bəzən mən özüm özümə yana-yana deyirdim:«Kaş,bircə tez qocalaydıq,bu adamlar bizdən əl çəkəydi».Biz Doqquzuncu paraleldə hər nə görürdüksə,gecə Zabitə ilə Nemət yatandan sonra görürdük.Ancaq o vaxt,elə bil ki,üstümüzdən ağır bir yük götürülürdü.Elə bil ki,biz ancaq o vaxt azad nəfəs alırdıq.Elə bilməyin ki,hər şeyi Valehdən gizləmək mənim üçün asan idi.O vaxt mən heç yerdə qərar tapıb dayana bilmirdim.Başqa çarəm yox idi.Bilirdim ki,Ağalarovun əhvalatını eşidəndə,Valeh dinc durmayacaq.Axı,bu onun əlində deyildi.Mən Balaəminin məsələsini Valehə danışanda çox yalvardım ki:-Daha onunla işin yoxdur.Qoy cəhənnəm olsun.Bir qələtdi elədi,cavabını da aldı.Valeh də mənə söz verdi,ancaq,görünür,sonra özünü saxlaya bilməyib Yazıq Sənubərin işi də bu Doqquzuncu paraleldə mənə bir dərd olmuşdu.Bildiyiniz kimi,atasıgil onu Gülbalaya nişanlamışdılar,qız isə deyirdi:«İti görüm,qurdu görüm,Gülbalanı görməyim!» Gülbala da başında təvərəsi tabaq boyda şapka,əynində naşı dərziyə tikdirilmiş bahalı kostyum həmişə tində dayanıb qıza göz verib,işıq vermirdi.Sənubər onun qorxusundan heç yana çıxa bilmirdi.Mən acığımı saxlaya bilməyib qızı danlayırdım:-Yaxşı,istəmirsən,birdəfəlik aç,ata-anana de! O da cavab verirdi ki:-Gülbala məni bir gün də sağ qoymaz.Hirslənib deyirdim:-Ay qız,bu Gülbalanı nə Koroğlu qayırıb salmısan ortalığa?! Beləlikfə,nə qədər çalışırdımsa,Gülbalanın qorxusu qızın ürəyindən çıxmırdı,hər gün Zabitədən xəlvət yanıma gəlib evlərində Gülbala sarıdan olan söz-söhbəti mənə danışırdı.Özü də çox həssas,ürəyi nazik qız idi.Gülbalanın qorxusundan kitabxanaya-zada da gedə bilmirdi.Mən onun üçün cürbəcür romanlar alıb gətirirdim.Bir dəfə lap hirslənib ona dedim ki:-Bizim çox böyük vəzifədə yaxşı bir tanışımz var,Valehin xətrini istəyir.Gəl səni aparım onun yanma,hər şeyi aç de.Qızı vahimə götürdü:-Yox.yox!-dedi.Mən soruşdum:-Bəs,bunun axırı nə olacaq?-Heç nə,-dedi.-Toya bir-iki gün qalmış gedib özümü atacağam dənizə.-Ay axmaq!-deyə mən yanıb-tökülürdüm.-Sən özünü dənizə atanda Gülbalaya nə olacaq?! Qız dedi:-Mənim ki,canım qurtarar.Lap əsəbiləşdim:-Yekə qızsan,-dedim,-bu nə sözdür? Hansı dövrdə yaşayırsan?! Ağıllı,qəşəng qızsan.Məktəb qurtarmısan.Nə olub sənə? Nə üçün nadan bir oğlanın əlində əsir olmusan?! Sizi inandırım ki,əgər,bu anlarda o,Gülbaladı nədi,qabağıma çıxsaydı,üstünə atılıb üz-gözünü parçalayardım! Əclaf! Sənə gərək Valeh kimi oğlanlar qənim olsun! Gördün,o günü xoruzlanıb Valehi,guya,vurmaq üçün dama çıxanda səni necə yerə saldı,camaatın gözü qabağında.Kişi idin,cavab verəydin.İndi yazıq bir qızın gününü qara eləmisən.Qız,canı yanmış da,nə qədər deyirəm qorxma ondan,biz olan yerdə sənə heç nə eləyə bilməz,yenə də olmur.İstirahət günləri biz Valehlə geyinib kinoya-zada gedəndə görürdük elə həsrətlə baxır ki,düzü,ürəyim birtəhər olurdu.Neçə dəfə təklif elədim ki,gəl,sən də bizimlə gedək kinoya,gəzməyə,dəniz qırağında konsert var-ora.Dedi:«Yox,xuliqan yoldaşları var Gülbalanın,küçədə dava salarlar».Deyirdim:«Dava salar,cavabını alar! Sən qorxma!» Kimə deyirsən?! Bir dəfə biz tək olanda qız mənə xəyallarından danışırdı:-Kaş,-deyirdi,-mən də Valeh kimi bir oğlan istəyəydim,o da məni istəyəydi,razı olardım ki,lap uzaq kəndlərdən birində onunla balaca bir daxmada yaşayaydıq.Bu dəfə,keçmiş nənələr demişkən,ərənlər qızın xəyallarını çin elədi.Göydən bir oğlan düşdü ki,«Gülsənubərin sevgilisi» onun yanında yalan oldu.Qoyun buradan gerisini Valeh danışsın.ON BEŞINCI NAĞIL GÜLSƏNUBƏRİN NAĞILI ALDI VALEH:Novruz bayramının axşamı idi.Mən ocaqxanada işimi qurtaran kimi evə qaçdım ki,pul verim Sarıköynəyə,gedib bazardan bir az düyüdən-zaddan alıb plov bişirsin.Biz uşaq evində olanda bayram axşamı keçirməyin nə demək olduğunu bilmirdik.Sonra böyüyüb tikintidə işləyəndə birinci dəfə Güllübəyim xala bizi bayram axşamı plova qonaq elədi.Plovdan sonra süfrəyə çətənəli qovurğa,şahtut qurusu,noğul qoydu.Özü də bizi qabaqcadan xəbərdar elədi ki,«uşaqlar,Novruz bayramının axşamı gərək fərəhli sözlər danışasınız,çünki adətdir,bu axşam qapı pusarlar ki,görək nə danışırlar.» Sarıköynək soruşdu:-Bu,onların nəyinə lazımdı? Güllübəyim xala bizi başa saldı;-Novruz axşamı qapı dinləyənlər,əgər,fərəhli söz eşidərlərsə,demək,təzə ildə işləri avand olacaq.Biz də o axşam Sarıköynəklə məzəli sözlər danışıb,Güllübəyim xalanı güldürdük.Yəqin ki,qapı dinləyənlər də talelərindən razı qayıtdılar.O Novruz axşamı Güllübəyim xalanın balaca,səliqəli evində bizə elə gəlirdi ki,kəndə yeriyən yumşaq axşam qaranlığı ilə birlikdə bizim həyatımıza da,nə isə,bir fərəh gəlir.Novruz bayramı barədə keçmişin dindar adamlarının nə düşündükləri bizə məlum deyildi.Biz,yəni,-mən,Sarıköynək,Sərvər,Zeynal,Eldar-Novruz bayramını ona görə əziz tuturuq ki,bu bayramda yaz gəlirdi.Çöllərdə novruzgülü açırdı.Adamlar təzə paltar geyirdi.Hamı ev-eşiyini təmizləyirdi.Adam ürəyində bir şadlıq hiss eləyirdi.Bir neçə gün bundan qabaq Sarıköynək mənə dedi ki,Novruz bayramı yaxınlaşır.Bayram axşamı gərək plov bişirəm.Ona görə,mən də yarımaylıq maaşımı alıb götürüldüm Doqquzuncu paralelə ki,verim Sarıköynəyə,getsin bazara.Evə çatanda gördüm Zeynalın yük maşını dayanıb bizim küçə qapımızda.İçəri yüyürüb gördüm bizim dostlar-Sərvər,Zeynal,Eldar-əyləşib çay içirlər.Biz qucaqlaşıb görüşdük!-Siz ölməyəsiniz,uşaqlar,-dedim,-indi gələ-gələ fıkirləşirdim ki,«görən bu bayram axşamı uşaqlar neyləyir».Sonra pulu çıxarıb Sarıköynəyin qabağına qoyaraq dedim:-Sarış,qaç bazara,plov əhvalatına bax! Bayram axşamını dostlarla bir yerdə keçirək.-Plov tədarükünü dostlar özləri görüblər!-deyə Sarıköynək mətbəxə işarə elədi.Mən qəfəs-mətbəxə (mətbəximiz o qədər balaca idi ki,mən adını «qəfəs» qoymuşdum)keçərək:-Bu nədi,ə,uşaqlar?! Dünyanı yığıb gətirmisiniz?-dedim.Zeynal qalxıb mətbəxə gələrək dedi:-Bax,o yumurta ilə düyünü,qovurğanı,tut qurusunu Güllübəyim xala göndərib.Özü də deyirdi ki,məzuniyyət götürən kimi gəlib uşaqları görəcəyəm.Pendirlə yuxanı Eldarın anası Nazlı xala göndərib.Bu quzunu da Sərvərlə mən almışıq.Biz yemək otağına qayıdanda dedim:-Çox sağ olun,uşaqlar! Zeynal da mənə irad tutdu:-Siz ölməyəsiniz,bu Valeh deyən lap dəyişilib.Sonra məzəmmətlə mənə dedi:-Ə,Valeh,mən ölüm,bu təşəkkürü-zadı qatla qoy cibinə.Bəyəm,biz özgəyik? Sarıköynək də mənə dedi:-Sən əvvəlcə Sərvəri təbrik elə.İndi böyük adamdı.-Doğrudan? Yoxsa,Sərvəri prokuror qoyublar? Zeynal da zarafatı belə yozdu ki:-Prokuror səni qoyacaqlar.Sərvər indi bizim rəislərimizdən biridir.Yavaş-yavaş çay içməkdə olan Sərvər gülümsəyib:-Yaxşı,Zeynal,-dedi,-dolama.Eldar dedi:-Day niyə dolayır,ə.Düzdür də.Sonra mənə dedi:-Sərvər indi bizim üstümüzdə prorab işləyir.Mühəndis-prorab.Zeynal da gülümsəyib dedi:-Düzdür,özü xeyli naz elədi ki,hələ institutda bir ilim var.Mədən müdiri əl çəkmədi,dedi:«eybi yoxdur,dərsini də oxuyarsan.Gərək biz öz işçilərimizdən mütəxəssislər də yetişdirək».-Biz gərək bunu qırmızı Azərbaycan şərabı ilə qeyd eləyək!-deyə mən üç-dörd şüşə içki almaq üçün qapıya tərəf yüyürdükdə,Sarıköynək qolumdan tutub saxladı:-Bayram axşamı şərab içməzlər.Novruz gül-çiçək bayramıdır.Mən dedim:-Şərab da gözəl üzümdən çəkilir də.Sərvər dedi:-Ata-baba qaydasıdır,lazım deyil,sabah vurarıq.Burada korluq çəkmirsiniz ki? Mən dedim:-Adəmlə Həvva behiştdən çıxandan sonra yəqin məsələdir ki,çətinlik olacaqdı.Ancaq özünüz bilirsiniz ki,Sarıköynəklə mən pişik kimi altıncı mərtəbədən yıxılsaq da,arxamızı yerə verən deyilik.Yetmiş manat mənim maaşımdır,otuz beş də Sarıköynəyin təqaüdü,xərclə ki,qurtaracaq.Kefımiz kök,damağımız da çağ.Mənim zarafatıma baxmayaraq,uşaqların üzü tutuldu.Sarıköynək bunu hiss etdiyi üçün dərhal lap şən əhvalla dedi:-Hələlik pal-paltarımız var,yemək-içməyimizə də pulumuz çatır.Tələbəlikdir də.Mən də yüksək pafosla əlavə etdim:-Axı,yemək-içmək bizim nəyimizə lazımdır? Biz gələcəyin romantikası ilə qidalanırıq! Sərvər ciddi dedi:-Yox,tələbələrə bir az kömək lazımdır.Zeynal da özünü çəkib dedi:-Nə olub,ə? Ölməmişik ki? Nahaq indiyəcən xəbər verməmisiniz.Mən dedim:-İndiyəcen işimiz pis deyildi.Mən,Balaəminin yanında şofer işləyib,ayda yüz on manat alırdım.Eldar soruşdu:-Bəs,niyə buraxdın şoferliyi?-Çünki,-dedim.-Balaəminin şalvarını çıxarmalı oldum.Sarıköynək:-Mən qaçım plovu süzməyə,-deyib,yüyürdü mətbəxə.Zeynal soruşdu:-Necə yəni şalvarını çıxarmalı oldun?! Mən əhvalatı nağıl eləyib,Balaəminin dizlikdə camaatın içində küçəaşağı qaçdığı yerə çatanda,Zeynalla Eldar qəhqəhə ilə güldülər.Sərvər isə,diqqətlə qulaq asıb dedi:-Vəzifə adamını o cür biabır eləmək yaxşı deyildi.Zeynal hindxoruzu kimi pırpızlanıb dedi:-Siz ölmüyəsiniz,keçmə bu Sərvərin liberallığından dayna.Lap yaxşı eləyib,heylə vəzifə adamına hələ o da azdır.Sarıköynək,bu gün dərsdən çıxanda aldığı nərgizləri balaca şüşə vazda gətirib qoydu stolun üstünə.Mən dedim:-Bayram axşamıdır.Sarış,çıraqların hamısını yandır.Sarıköynək də hamısını yandırıb balaca evimizi çıraqban elədi.Stolun üstünə pendir,təzə yuxa,yaz göy-göyərtisi qoydu.Sonra plovumuzu çəkib gətirdi.Köhnə beş dost oturub bayram plovunu ləzzətlə yedik.Sonra Sarıköynək əla çay dəmlədi.Nə vaxtdansa saxlamış olduğu konfetləri stola qoydu.Gilənar mürəbbəsi qoydu.Zeynal balaca armudu stəkanı qabağına çəkib dedi:-Zalım Sarıköynəyin səliqəsinə söz yoxdur.Mən də dedim:-Allah sənə də Sarıköynək kimi bir «zalım» yetirsin,Zeynal.Hamımız gülüşdük.Gecədən xeyli keçənə qədər oradan-buradan,tikintidə bizdən sonra olan əhvalatlardan-zaddan xeyli söhbət elədik.Əgər,Zabitə qapımızı dinləyirdisə,yaxşı sözlər eşitdiyi üçün,yəqin ki,bu gecə bizi söyməzdi.Sonra yerimiz dar olduğu üçün uşaqlar getdilər mehmanxanaya,maşın qaldı bizim küçə pəncərəsinin ağzında.Səhəri həm istirahət günü idi,həm də Novruz bayramı.Uşaqlar bir dəstə təzə qərənfıl,bənövşə alıb gətirmişdilər.Çay-çörəkdən sonra biz oğlanlar getdik şəhərə.Sarıköynək getmədi.Dedi:-Mən qalım evdə nahar hazırlayım.Siz də restorana-zada getməyin,gəlin evdə nahar eləyək.Sərvər şən səslə dedi:-Əla fıkirdir.Dərhal başa düşdüm ki,Sərvər niyə bərkdən,özü də qeyri-adi sevinclə cavab verdi.Sənubər bizim həyət pəncərəsinin qabağında dayanıb şofer Vəlinin qızı ilə söhbət edirdi.(Hava yaxşı olduğu üçün pəncərə açıq idi.)Sərvərin də gözü onda idi.Mən onu da hiss eləyirdim ki,Sənubər də şofer Vəlinin qızı ilə danışmağına baxmayaraq,bütün fikri Sərvərin yanındaydı.Bu tərəfdən də Zeynal özündən çıxmışdı.Sənubərə baxa-baxa gah əlini nazik qumral bığmın çəkirdi,gah cod saçlarını geri eləyirdi.Gah da özünü hindxoruzu kimi dartırdı.Amma Sənubərin gözü oğrun-oğrun Sərvərdə idi.Eldar da əhvalatı başa düşmüşdü.Zeynal işarə ilə mənə göz vururdu.Zeynal gördü ki,xeyr,qız buna məhəl qoymur.Birdən qızarıb:-Sən ölmüyəsən,-dedi,-bu Sərvərdən bizə macal yoxdur! Biz gülüşdük.Sarıkoynək açıq pəncərədən Sənubərə dedi:-Qızlar,gəlin içəri! Sənubər qızarıb gülümsədi.Əgər,qucağında uşaq artırmada dayanıb,traxomalı gözlərini qiyıb bizə fıkir verən Zabitə olmasaydı,yəqin ki,Sənubər gələrdi.Sərvər pıçıltı ilə Sarıköynəkdən soruşdu:-Kımdı bu qəşəng qız? Sarıköynək dedi:-Ev sahibinin qızıdır.Sonra da onu da əlavə etdi ki,çox yaxşı qızdır.Zeynal yana-yana dedi:-Siz ölmüyəsiniz,gərək bu Sərvərlə qızların gözünə görünməyəsən.Eldar Zeynalı qızışdırmaq üçün bizə göz vurub dedi:-Elə bil,bu Sərvər,Zeynalın qız barədə qənimidir.O vaxt mədən müdirinin bacısı qızıyla olan əhvalat yadınızdadır də.Onda da Sərvər Zeynalı damaq elədi.Biz yenə də gülüşdük.Zeynal hindxoruzu kimi pırpızlanıb:-Ə,nə çoxdu dünyada qız!-dedi.O vaxt mədən müdirinin bacısı qızı tikintiyə təcrübəyə gələndə birinci Zeynal təzə kostyumunu geyib at salladı.Qız da Sərvərdən yapışdı.İndi də Sənubər.Elə bil,zalım Sərvər qızı birdən-birə ovsunlamışdı.Biz qapıdan çıxıb şəhərə yollananda Sərvər lap Sənubərin yanından keçərək qıza baxıb gülümsədi.Elə bil,qızın da gözləri hipnoz olmuş kimi oğlana dikilib qaldı.Biz küçəyə çıxanda Zeynal dedi:-Sən ölmüyəsən,bu şəhər qızları adama elə baxırlar ki,elə bil,neçə ilin tamarzısıdırlar.Eldar bizə göz vurub soruşdu:-Hansı adama,Zeynal? Biz gülüşdük.Sərvər ağsaqqalsayaq dedi:-Yol böyüyündür,Zeynal,tələsmə,qoy mən ortadan çıxım,ondan sonra tapşıraram qızlar sənə də baxsınlar.Biz gedib saat üçə qədər gəzdik.Mağazalara girdik.Uşaqlar özlərinə ayından-oyundan aldılar.Sonra da üç şüşə şərab alıb qayıtdıq.İçəri girəndə gördük Sənubər də oradadı.Sarıköynək onu oğlanlarla tanış elədi.Sərvər qızla əl tutuşanda,yenə də lap gözlərinə baxıb gülümsədi,qız da qızarıb gülümsədi.Zeynal da tanış olanda hindxoruzu kimi özünü çəkdi,yəni ki,«sənə məhəl qoymuram».Eldar dedi:-Əcəb dolma iyi gəlir.Sarıköynək də cavab verdi ki,Sənubərlə köməkləşib sizin üçün narlı-dəsgahlı bir kələm dolması bişirmişik ki,uzun iş.Eldar həvəslə dedi:-Kələm dolması,qırmızı şərab.Bəh! Bəh! Sərvər isə,qızı əməlli-başlı söhbətə tutmuşdu.Qız da ona baxaraq,bəzən gülümsəyə-gülümsəyə,bəzən də ciddi cavab verirdi.Zabitə də öz adətincə yarımzirzəmi artırmada qucağında uşaq dayanmışdı.Qan da bir qədər ondan aralı köhnə qalın şalına bürünərək yerə çömbəlib,heç bir şey ifadə eləməyən gözlərini boşluğa zilləmişdi.Biz nahara əyləşəndə Sərvər,Sarıköynəkdən xahiş elədi ki,Sənubəri də dəvət eləsin.Sarıköynək də cavab verdi ki:-Dəvət elədim.Gəlmək istəyirdi,ancaq qorxdu ki,Zabitə atasına xəbər versin.Sərvərdə bəzən obrazlı danışmaq da vardı.Gülümsəyərək «ah» çəkib dedi:-Yazıq Sənubərgülü çox pis həyətdə bitib.Sarıköynək də obrazlı cavab verdi:-Ona görə də,o gülü bu üfunətli həyətin tilsimindən qurtarmaq lazımdır.Mən də obrazh əlavə etdim:Sənubərgülünə bəzən yasəmən də deyirlər.-Elə bir qəhrəmanlığı da biz ancaq dörd şahzadənin böyük qardaşı Sərvərdən gözləyirik.Bu tilsimi ancaq o sındıra bilər.Sərvər də qəhrəmanlıq pafosu ilə cavab verdi:-O tilsimin keşiyində yeddibaşlı əjdaha belə dayanmış olsa,mən onunla vuruşa hazıram! Sarıköynək dedi:-Zarafat bir yana,qızın Sərvərdən yaman xoşu gəlir.Eldar dedi:-Ə,Zeynal,incimə ey.Dünyanın işidir də.Biz gülüşdük.Sarıköynək davam etdi;-Eyzən məndən soruşurdu,kimdir o oğlan? Nəçidir? Eldar:-Demədin injenerdir,rəislərdəndir? Sarıköynək:-Dedim.hamısmı dedim.Eşidəndə ki,sabah tezdən gedirsiniz,yaman bikef oldu.Zeynal yana-yana dedi:-Pah atonnan! Kişinin qızı əməlli-başlı aşiq olub ki! Sərvər,Sarıköynəkdən soruşdu:-Görəsən,oradan məktub yazsam,acığı tutmaz ki? Sarıköynək dedi:-Nə danışırsan,uçmağa qanadı olmaz,keçməli qız deyil,Sərvər.Mən qədəhimi yuxarı qaldırıb dedim:-İçək Doqquzuncu paraleldəki bu dəhşətli həyətdə baş qaldıran məhəbbətin sağlığına.Biz qədəhlərimizi bir-birinə toxunduraraq içdik.Sonra tikintidə olduğumuz zaman həmişə belə yığıncaqlarımızda oxuduğumuz mahnını ağız-ağıza verib oxuduq.Mən qurbanam gözlərə,Şirin-şirin sözlərə.Bir qonaq gəl bizlərə,Oarabaın maralı.Sən bulaq üstə gələndə,Qıyqacı baxıb güləndə.Aldm səbri qərarım,Qarabağın maralı.O günə qurban kəsərəm,Gəlməsən,səndən küsərəm.Gəzərəm səndən aralı,Qarabağın maralı.Elə biz mahnı oxumaqda ikən Eldar mənə göz vurdu.Mən də başımı əyib,pəncərədən balkona baxıb gördüm ki,Sənubər məhəccərə söykənərək məzlum-məzlum qulaq asır Sərvərgil gedəndən sonra Sənubər lap bikef görünürdü.Qız həyətdə ora-bura gedib gəlir,elə bil ki,bir yerdə qərar tapıb dayana bilmirdi.Sənubərlə mənim tanışlığım ancaq «salamdan» ibarət idi.Onun bütün sözü-söhbəti Sarıköynəklə idi.Ona görə də,yaxşı olar ki,Sərvər barədə qızın nə düşündüyünü,nə dediyini Sarıköynək özü danışsın.ALDI SARtKÖVNƏK:Doğrudan da,Sərvərin səhər tezdən yoldaşları ilə çıxıb getməsi qıza yaman təsir etmişdi.Deyirdi ki:-Hələ işıqlanmamışdı,onların maşmlarının necə tərpənib getdiyini eşidirdim.Mən də dedim ki,Sərvərin səndən yaman xoşu gəlir.Elə bil,qıza dünyanı bağışladılar! Qızarıb məndən soruşdu:-Doğru deyirsən? Mən gülüb cavab verdim ki:-Biz (yəni,Valehlə mən)nə deyiriksə,doğru deyirik.Qız bir qədər fıkirləşib məyus dedi:-Kim bilir.Bir də nə vaxt bura gələrlər.Mən zarafatyana soruşdum:-Necə? Sən istəyirsən gəlsinlər? O,bikef-bikef gülümsəyib dedi:-Mənim istəməyimlədir bəyəm? Mən eyhamla dedim:-Sənin istəməyindən,əlbəttə,çox şey asılıdır.O,üzümə baxıb gözləmədiyim bir cəsarətlə cavab verdi ki:-İstəyirəm!-Vaxta ki,istəyirsən,gələrlər! Sonra onu da əlavə etdim:-Sərvər sən düşündüyündən də yaxşı oğlandır.Daha başqa söz demədim.İstəyirdim ki,sevgililər özləri sirlərini bir-birinə açsın.Sərvər demişdi ki,Sənubərə məktub yazacaq.Özü də bizim ünvanımıza,mən də o məktubu səbrsizliklə gözləyirdim.Nəhayət,məktub gəldi.Sərvər,Sənubərə məktubunu ayrı bir zərfdə qoymuşdu,bizim məktubun arasına,mən də zərfı açmadan,Sənubəri işarə ilə (Zabitənin gözündən iraq)çağırıb verdim ona.Qızm rəngi qaçdı.Heyrət edirmiş kimi bir məktuba,bir də mənə baxdı.Sonra heç bir söz demədən zərfı götürüb,qaçaraq bayıra çıxıb,qalxdı öz evlərinə.O,məktubu tək oxumaq istəyirdi.O,cavan ömründə birinci dəfə ürəyində baş qaldıran gözəl hisslərlə tək qalmaq istəyirdi.Biz qızlar üçün bu dünyada sevdiyin oğlanın məktubundan gözəl,əziz nə var? Mən özüm də bu məktubun gəlişinə sevinirdim.Özüm də qəlbimdə anlaşılmaz bir fərəh hiss edirdim.Elə bil ki,bu məktubun gəlişi Sənubəri əziz bir adamım,bir rəfiqəm kimi mənə daha da yaxınlaşdırırdı,mənə doğma edirdi.Sənubərin tez xoşbəxt olmağını,çox,lap çox xoşbəxt olmağını istəyirdim.Bir azdan o,yüyürərək düşüb gəldi bizə.Onun gözləri alışıb-yanırdı.Məktubu qoynundan çıxarıb dedi:-0 yazıb ki,məni sevir! Mən başqasına yazılan sevgi məktubunu oxumağı xoşlamırdım.Mənə elə gəlir ki,bu zaman o sevgi nəyi isə itirir.Gülümsəyib ona dedim:-Təbrik edırəm! ,məyus nalda dedı:-Sağ olun.Ancaq nə olsun ki?-Necə yəni nə olsun,yoxsa,sən istəmirsən?-İstəyirəm! Çox istəyirəm!-deyə o,birdən-birə canlandı.-Ancaq kimdir,mənim istəyimlə hesablaşan?! Mən acıqlı-acıqlı dedim:-Sən məcbur elə hesablaşsınlar!-Nə cür?-0 barədə sonra fıkirləşərik.Hələlik de görüm,Sərvərə cavab yazmaq istəyirsən?-İstəyirəm.Ancaq,görəsən,məktubum ələ düşməz ki?-Yox,ələ düşməz.Zarafatyana əlavə etdim:-Biz etibarlı adamlarıq.Yaz gətir,mən göndərim.Ancaq özünü yaxşı yoxla! Əgər,lap çox istəyirsənsə,yaz.-İndi yazım gətirim?-deyə o,elə sevinclə soruşdu ki,elə bil,bütün qorxularını bir anda unutdu Bundan sonra Sərvərlə Sənubərin məktublaşmaları başladı.Elə bil ki,bu məktubların təsiri altında qız yazda üzərinə səhər şehi düşən Sənubər gülü kimi təravətlə açılırdı.Mən onun yuxarı balkonda bizim bayram günü ağız-ağıza verib oxuduğumuz mahnmı tez-tez dodaqaltı zümzümə elədiyini eşidirdim.Mən mətbəxdə iş görəndə tez-tez qaçıb yanıma gəlirdi.Mənə kömək eləyə-eləyə Sərvərin ona necə məhəbbət sözləri yazdığını həyəcanla nağıl eləyirdi.Bir dəfə də çəkinə-çəkinə məndən soruşdu:-Sən Valehin canı,orada-kənddə Sərvərin sevgilisi-zadı yoxdur ki? Mən də boşqabı su kranı altında tutub yuya-yuya cavab verdim:-0 dəfə sənə dedim ki,yoxdur!-Məni qınama,-dedi.-Vallah,adam heç inana bilmir ki,o cür gözəl oğlanın indiyə qədər sevgilisi olmasın.Mən yuduğum qabı təmiz dəsmalla silib şkafa qoyaraq dedim:-Bilirsənmi,Sərvər ağıllı,ciddi oğlandır.Əgər,sənə heylə səmimi məktublar yazırsa,səninlə evlənmək istəyirsə,səni sevir.Sənin üçün də əsas məsələ budur,heylə deyilmi? Qız sevinclə mənim üzümdən öpərək,balaca tozsoranı qapıb döşəmənin tozunu almağa başladı.Biz Valehlə səhər tezdən durmağımıza baxmayaraq,gecələr xeyli oturub söhbət edirdik,axı,bu ailə həyatı bizim aylarla,illərlə arzusunda olduğumuz həyat idi.Biz indi tez-tez Sərvərlə Sənubərin məhəbbətindən,qızın Doqquzuncu paraleldəki bu həyatdən xilas olub-ola bilməyəcəyindən danışırdıq.Bilirdim ki,Sərvər də Valeh kimi çox ailəcanlı olacaq.Ancaq son vaxtlar Valeh gecələr bərk yorğun olurdu.Əvvəllər,biz tikintidə olanda,gecə lap saat neçəyə qədər gəzib dolansaq da,mən Valehin bir dəfə də olsa,əsnədiyini görməmişdim.Amma indi gecə evə gələn kimi onu yuxu basırdı,hiss eləyirdim ki,yorğunluğunu gizlətmək üçün qəsdən gülümsəyir.Ürəyimin başına od düşürdü.Elə bilirdim ki,Valehi bu cür yoran təkcə o lənətə gəlmiş ocaqxanadı,sən demə,iş başqa cür imiş.Bir gün institutda bizimlə bir sinifdə oxuyan Sevindik adlı oğlan gülə-gülə mənə dedi:-Sarıköynək,sənin yoldaşın mənim dostum imiş ki.Mən təəccüblə soruşdum:-Doğrudan?-Bəs nə.Biz onunla bir yerdə işləyirik.Dünən sizi gendən küçədə gördüm.-Bəyəm,sən də ocaqxanada işləyirsən?-Yox.mən vağzalda yük boşaldıram.Valeh də tez-tez mənimlə bir yerdə işləyir.Yaman qoçaq oğlandır! Biz ha eləyib bir yeşik qaldırıb aparana qədər o,ikisini aparır.Elə bil ki,bütün damarlarım boşaldı.Bütün qüvvəm bədənimi tərk elədi.Yaxşı ki,bu anda yoldaşlarımdan biri Sevindiyi çağırdı,o mənim nə hala düşdüyümü hiss eləmədi.Axırıncı saat idi dərsimiz.Mən mühazirə oxuyan professora baxırdımsa da,onun nə danışdığını eşitmirdim.Mən müqəvvaya dönmüşdüm.Həmişə dərsdən çıxanda yolun bir hissəsini rəfıqələrimlə bir yerdə gedirdik.Bu dəfə onları gözləməyərək oğurlanıb tək getdim.Necə yeridiyimi də bilmirdim.Əlim yerdən,göydən üzülmüşdü.Demək,Valeh buna görə o cür yorulurmuş.Mən evdə dərs kitablarımı stolun üstünə tullayıb çarpayıya yıxıldım.Özümdə təəccüblü bir halsızlıq hiss edirdim.Elə bil,hər gecə Valehdə hiss elədiyim yorğunluqların hamısı mənim canıma keçmişdi.Fikrimdə tamam mexaniki şəkildə bir cümlə tez-tez təkrar olunurdu:«Biz hələ beş il oxumalıyıq.Beş il oxumalıyıq.Beş il.» Bu vəziyyətdə nə qədər qaldığımı bilmirəm.Birdən yadıma düşdü ki,Valeh indi gəlib dərsə getməlidir.Durub çaydan-çörəkdən hazırlamaq lazımdır.Elə ayağa qalxmışdım ki,Valeh girdi içəri,məni heylə görüb soruşdu:-Nə olub,Sarış,xəstələnmisən? Mən onun qabağında dayanıb,altdan-yuxarı üzünə baxırdım.Birdən,heç gözləmədiyim halda,gözümün yaşı sel kimi açıldı.O,qollarımdan yapışıb təkrar soruşdu:-Nə olub? Başımı qaldırıb ondan soruşdum:-Vağzallarda yük boşaltmağını nə üçün məndən gizlədirsən? O,zarafata salıb cavab verdi ki:-Kişi hər şeyi arvada deməz.Bundan ötxü ağlayırsan? Mən göz yaşları içində qışqırdım:-Sən yorulub həlak olursan! O,eyni zarafatla əlini ağzıma qoyub dedi:-Şışş.Zabitə artırmada dayanıb.-Cəhənnəmə dayansın! Özünə yazığın gəlmir,mənə yazığın gəlsin!-Bəsdir! Bəsdir,dəlinin biri dəli,bizə nə olub yazıq olaq! Və o,tikintidə elədiyi kimi,məni yuxarı qaldıraraq,otağın içində fırlandı.Mən zəif səslə dedim:-Burax,Valeh.O məni yerə qoyub dedi:-Sarış,utanmırsan? Ağlamaq nədir? Bir az çox işləməklə mənə nə olacaq? Əksinə,bu mənim üçün,bir növ,məşqdir,universitetdə güləşə hazırlaşıram.Yarış keçirəcəyik.Mən həyəcanla dedim;-Heç bir güləş-zad lazım deyil,pəhləvan olmayacaqsan.0 yenə də zarafatyana dedi:-Nə bilirsən,bəlkə oldum.Məgər,pəhləvan deyiləm? Mən eyni həyəcanla dedim:-Özünü əldən salırsan.Ocaqxanadan aldığın pul bəsimizdir.Birtəhər dolanırıq.Burax o yük boşaltmağı,Valeh!-Axı,sən haradan bildin ki,mən vağzala gedirəm?-Bizim bir tələbə də səninlə yük boşaldır.-Görürsənmi,demək,işləyən tələbə təkcə mən deyiləm.-Onlar sənin qədər işləmirlər.Sənin qədər yuxusuz qalmırlar.Bir də yük boşaltmağa getməyəcəksən!-Yaxşı,tikintilərdən birində şofer yeri axtarıram.yük maşınında.Tapan kimi daha vağzala-zada getməyəcəyəm.-Xeyr,indidən getməyəcəksən! Qoymayacayam! Valeh bu dəfə ciddi:-Axı,yetmiş manatla dolanmaq olmaz,Sarış.-Nə üçün? Otuz manat da mən ahram,hələlik bəsimizdir.O,zarafatyana dedi:-Xərclə ki,qurtaracaq.Mən ürəkli cavab verdim:-Eybi yoxdur! O,ciddi ifadə ilə dedi:-Bilirsən,Sarış,adam subay olsa,gündə lap yarım kilo yavan çörəklə də dolanar.Amma.Axı,biz ailəyik.Mən təkrar etdim:-Eybi yoxdur,yenə də dolanacağıq.Kim acından ölüb? Özün də qaşqabağını sallama.Gəl otur,çörək ye,dərsinin vaxtıdır.Mən qırx qəpik verib dörd dəstə ispanaq alıb günəbaxan yağında soğanla qovuraraq üstünə də iki yumurta vurmuşdum,çay dəmləmişdim.Hesablamışdım,bizim bu naharımız düz bir manat on qəpiyə başa gəlmişdi.Əlbəttə,mən daha bundan da ucuz yemək düzəldə bilməzdim.Düzü,mən dərslərim haqqında o qədər fıkirləşmirdim,nə qədər ki,ucuz başa gələn yemək barədə hər gün baş sındırırdım.Mən kitablardan,qəzetlərdən öyrənməyə çalışırdım ki,görüm məsələn,göy-göyərti,kartof,yumurta kimi nisbətən ucuz şeylərdə hansı vitaminlər var və onların faizi nə qədərdir.Məsələn,mən öyrənmişdim ki,göylərdən ən çox vitamin ispanaqda,kərəvəzdə,quzuqulağında,keşnişdə,göy soğandadır.Ona görə də,bunlardan cürbəcür yeməklər ixtira edirdim.Gah kətə bişirirdim,gah kükü,gah qovurma,özü də sarımsaqlı qatıqla.Öyrənmişdim ki,kartofu qabıqlı soyutrna bişirəndə keyfıyyətini o qədər də itirmir,ona görə də yanm kilo kartofu,soyutma bişirərək üç yüz qram da duzlu balıq alıb,soğanla qoyurdum kartofun yanına.Özü də bunu Valeh çox xoşlayırdı.çayımız da ki,həmişə olurdu.İntəhası tez-tez ət ala bilmirdik.Bunun da eybi yox idi,mən zarafatla Valehə deyirdim:-Nə olsun,Tolstoy kimi böyük yazıçı da heç ət yemirmiş.Valeh də zarafatla əlavə edirdi ki:-Əşi,ət adamı tez qocaldır Nahardan sonra dedim:-Valeh! Söz ver ki,daha yük-zad daşımağa getməyəcəksən.Valeh zarafatyana dedi:-Söz verirəm.-Denən,sən öl getməyəcəyəm? O ciddi dedi:-Sən öl nədi,az? Sən ölüncə qoy düşmənin boynu sınsın! Sənə söz verdim,qurtardı.Mən ayaqlarımın ucunda qalxaraq onu öpdüm.O da ikiəlli mənim belimdən tutaraq,maşallah,quş kimi yuxarı qaldırıb havada silkələyərək dedi:-Fikir çəkmə,Sarış! Hər şey yaxşı olacaq.-Sən fıkir çəkmə! Bu dünyada sən varsan,mən heç nəyin dərdini çəkmirəm.Heç sən ağlına da sığışdıra bilməzsən ki,mən səsinlə nə qədər xoşbəxtəm! Elə bu zaman bayır qapı vuruldu.Valeh məni yerə qoyaraq yüyürüb qapını açdı,gələn poçtalyon idi.O,əvvəl bir zərf qoydu stolun üstünə,sonra da otuz manat pul sayıb Valehə dedi:-Qol çək.Poçtalyon gedəndən sonra mən zərfı açdım.Öz qaydası ilə orda kiçik,başı bağlı bir zərf də vardı ki,bu da Sənubər üçün idi.Müxtəsər,Sərvər bizə yazırdı:«-Uşaqlarla burada qərara aldıq ki,tələbə adamsınız,hərəmiz ayda sizə on manat göndərək.» Sonra Sərvər bilavasitə mənə müraciət eləyərək yazırdı:«-Sarış,Valehin yekəxanalığını özün bilirsən,denən naz eləməsin,biz özgəsi döyülük.Ayda on manat da bizim üçün bir şey döyül.Amma yenə də sizin karınıza gələr.Zeynal da deyir ki,əgər,pulu geri qaytarsanız,bir də sizin adınızı tutmayacağıq.Doğrusu,Eldarla mən də o fıkirdəyik,öpürük sizi! Qardaşlarınız:Sərvər,Zeynal,Eldar».Mən kövrəldim.Ancaq bunu Valehə hiss etdirmədim.Valeh dedi:-Eybi yoxdur,qoy göndərsinlər,gələcəkdə borclarından çıxarıq.-Əlbəttə! Valeh deftərini götürüb qaçdı universitetə.Elə o,qapıdan çıxan kimi Sənubər gəldi,mən məktubu təntənə ilə təqdim etdim ona.Sonra qab-qacağı yığışdırıb mətbəxə apararaq yuyub,silib qoydum şkafa.Otağa qayıdanda gördüm ki,Sənubər əlində kağız fıkrə gedib.Sifətində də bir damcı qan qalmayıb.Həyəcanla soruşdum:-Nə olub,ay qız? O öz-özü ilə danışırmış kimi dedi:-Mən bu oğlanın ayrılığına dözə bilməyəcəyəm.Qız bu sözləri elə dedi ki,elə bü,özü haqqında ölüm hökmü verirdi.Təşvişlə soruşdum:-Oğlana nə olub?-Oğlana heç nə olmayıb.Ancaq.Ancaq gələn ay məni gəlin aparırlar.-Bəs,sən nə fıkirləşirsən?-Mən neyləyə bilərəm?-Bəlkə,Gülbalaya getmək istəyirsən?-Nə danışırsan? Mən sənə demişəm,öləcəyəm,amma ona getməyəcəyəm! Mən dedim:-Ola bilməz ki,nə ona gedəsən,nə də öləsən?-İxtiyarım özümdə deyil.Atam,atamın qohumları-hamısı qət eləyib ki,mən ona getməliyəm.-Sən də qət elə ki,ona yox,istədiyin oğlana gedəcəksən!-Bilirsən,Sarıköynək,mən öz vəziyyətimi sənə başa sala bilmirəm.Onlar məni zorla Gülbalaya verirlər!-Mən sənə dedim ki,gəl səni aparaq böyük vəzifədə olan bir adamın yanına,dərdini də açıb deyək ona.Niyə istəmirsən? Axı,bu keçmiş əyyam-zad deyil ki.O,gözlərini bir nöqtəyə zilləyib susurdu.Birdən mən dedim:-İndi ki,belə istəmirsən,qoy Sərvər gəlib səni aparsın!-Hara?-deyə o,birdən canlanaraq soruşdu.-Evinə! «K» rayonundakı tikintiyə!-Doğrudan deyirsən?-Doğru deyirəm! Bunun heç bir çətinliyi yoxdur.Heç kəsə demədən oturacaqsınız maşına,birbaşa Əmir qayasına! Ondan sonra Gülbala ha atılsın-düşsün.Qız daha da canlandı:-Elə Sərvər hər məktubunda yazır ki,qoy gəlim səni gətirim.Deyir qorxma,sənə heç nə eləyə bilməzlər.-Bəs,nəyi gözləyirsən? Nə üçün aciz-avara adamlar kimi oturub ah-vay eləyirsən? Siz Sərvərlə bir-birinizə qoşulub gedəndən sonra Gülbalanın (mən hörmət üçün atasını demədim)nə həddi var sənə bir söz deyə bilsin?!-Mən cəhənnəm,qorxuram,Sərvərə bir şey eləsinlər.Mən lap hirslənərək qəzəblə dedim:-Əlli Gülbala kimisi heç yel olub Sərvərin yanından da ötə bilməz! İstəyirsən biz Sərvərə telefonla deyək gəlsin burada hərtərəfli məsləhətləşək.-Bəs sonra?-deyə elə bil ki,o özünə cəsarət vermək üçün qəsdən soruşdu.Mən zarafatyana oxudum:-Sonra da.«Babalı Sərvərin boynuna.» Ayıb deyil,heç tacir Məşədi İbad Sərvərin sevgilisini əlindən ala bilmədi,indi sən belə acizlik eləyirsən?! Qız gümrah səslə soruşdu:-Siz telefonla nə vaxt danışa bilərsiniz Sərvərlə?-Lap günü sabah!-Danışın,deyin ki,mən ölsəm də,qalsam da onun olmaq istəyirəm,qoy gəlib hara istəyir aparsın məni!.Gecə biz bu barədə Valehlə xeyli söhbət elədik.Sənubəri bu həyətdən-o Gülbalanın əlindən qurtarmaq fıkri bizi ruhlandırdı.Biz bilirdik ki,əgər,Sənubəri Gülbalaya versələr,həmişəlik bədbəxt olacaq.Əlbəttə,Valeh də,mən də belə məsələlərdə başqasının işinə qarışmazdıq,amma indi biz görə-görə cavan,gözəl,ağlı başında bir qıza zülm eləyirdilər,bizim kitablarda oxuduğumuz keçmiş zamanlar kimi onu istəmədiyi,nifrət elədiyi adamla ömür yoldaşı olmağa məcbur edirdilər.Biz bu işə soyuqqanlılıqla baxa bilmirdik.Biz hiss edirdik ki,Sənubərin ümidi,pənahı bizik! İndi onun halına necə biganə ola bilərik? Xeyr,heç vaxt! Heç vaxt! Fikrət müəllim həmişə bizə deyərdi ki,«Gərək insanlar bir-birinin xoşbəxt olmağına kömək eləsinlər,özü də belə bir köməyi eləmək lazım gələndə heç vaxt qorxub geri çəkilməsinlər!» Doqquzuncu paraleldə Sənubərin bu qədər qorxması,bu qədər əzab çəkməsi bizi yandırıb-tökürdü.Bu barədə söhbət düşəndə,Valeh lap dilxor olub deyirdi:«Zalım qızı,elə bil,çar zamanında yaşayır!» Biz ikimiz də Sənubərin məhz Sərvərlə tapışmasına sevinirdik,biz Sənubərin,nəhayət,bu həyətdən əsl həyata çıxması barədə həyəcanla danışırdıq.(Amma heç onu fıkirləşmirdik ki,özümüz gəlib bu məşum həyətə girmişik.)Valeh də mənim kimi qətiyyətlə dedi:-Vaxta ki,bir-birilərini istəyirlər,qoy Sərvər gəlib qizı aparsın.-Qız Gülbaladan çox qorxur.-Allah vurub Gülbalanı! Səhəri gün biz Sərvəri telefona çağırdıq.Əvvəl mən dəstəyi götürüb hal-əhvaldan sonra məsələnin nə yerdə olduğunu üstüörtülü danışdım.Dağdan ağır bir oğlan olan Sərvər çox həyəcanlandı.Dönə-dönə mənə tapşırdı ki,Sənubərə deyim darıxmasın,bikef olmasın.Sonra da Valeh danışdı,üstüörtülü dedi:-Məsləhətdir ki,tez tərpənəsən.Yenidən dəstəyi Valehdən alıb eyhamla dedim:-Sərvər,sən gələndə yəqin ki,«Azərbaycan» mehmanxanasına düşəcəksən.Demək istəyirəm ki,sən Doqquzuncu paralelə qalxmayasan.biz özümüz gəlib səni taparıq İki gündən sonra Sərvər özü gəlib institutda mənimlə görüşdü.Biz sözləşdik ki,«Azərbaycan» mehmanxanasında Sərvərin otağında görüşək.Dərsdən çıxıb qaçdım evə.Həmişə mən həyətə daxil olan kimi Zabitə qucağında uşaq dərhal çıxıb dayanırdı artırmada.Sənubər də öz eyvanlarında.Mən Zabitədən xəlvət ona göz elədim ki,düşsün bizə.Qız gələn kimi əhvalatı danışıb dedim:-Valeh gələndə sən get küçənin aşağısında,mağazanın yanında gözlə,biz də Vafehlə bir tikə çörək yeyib qaça-qaça gələrik,gedək Sərvərin yanına.Qızm rəngi yenə də ağappaq oldu.Mən dedim:-Yoxsa,yenə qorxursan? Qız qətiyyətlə dedi:-Qorxdum,qorxmadım,gedəcəyəm!-Ay sağ ol! Bax belə,.Valeh gələn kimi gördüm ki,Sənubər düşüb,yəqin ki,Zabitəyə bir şey hiss etdirməmək üçün,saymazyana çıxdı küçəyə.Biz tələsik nahar eləyib,qaçdıq onun dalınca.O,ilk günlərdə olduğu kimi daha Valehdən utanmırdı.Biz üç yaxın dost kitni,Zabitənin gözündən necə yayınıb qaçdığımız barədə danışıb gülə-gülə gəldik taksi dayanacağına,bir maşına oturub getdik mehmanxanaya.Sərvər bizi qapıda qarşıladı,Özü də təzə kostyumda o qədər gözəl,o qədər yaraşıqlı görünürdü ki,adam lap heyran olurdu.Onu görəndə qızın rəngi əvvəl elə qaçdı ki,elə bil,bu saat yıxılacaqdı.Ancaq Sərvər özünü elə sərbəst,elə yaxın apardı ki,elə bil,bizim kimi Sənubərlə də çoxdanın dostuymuş.0,Sənubərlə əl tutuşub gülə-gülə dedi:-Mənim nişanlımın kefı necədir? Sənubər qızardı,mən də zarafatyana Sərvərə dedim:-Nişanlın nişan üzüyünü bulaqda salıb itirib.-Neylək salıb itirib,mən onun üçün təzəsini gətirmişəm,-deyə cibindən balaca bir qutu çıxardı.Mən dərhal alıb qutunu açdım və içindəki nişan üzüyünü çıxardım.Sonra yenə də qutuya qoyub dedim:-Gedək otağa.Biz biradamlıq balaca nömrədə stolun ətrafında əyləşəndən sonra mən Sənubərin qulağına tərəf əyilərək soruşdum:-İcazə verirsənmi üzüyü taxaq barmağına? Çox həssas qız idi.Elə bil ki,yenə də bir anlığa ruhu bədənindən çıxdı.Başının xəfif hərəkətilə razılıq verdiyini bildirdi.Mən ayağa qalxaraq üzüyü çıxarıb Valehə verdim:-Necə ki,sən Sərvərin qardaşı,xahiş edirik,bu nişan üzüyünü taxasan gəlinimizin barmağına! Valehlə Sərvər də qalxdılar.Valeh üzüyü məndən alaraq Sənubərin barmağına taxıb dedi:-Xoşbəxt olun! Mən təkrar etdim:-Xoşbəxt olun! Sərvər də qızm əlindən tutub dedi:-Xoşbəxt olaq,Sənubər! Sonra mənə müraciətlə əlavə etdi:-Ailəmizin ağbirçəyi icazə versəydi,bu əziz günümüzü bir qədəh şərabla qeyd edərdik.Mən də eyni zarafatla dedim:-Ailəmizin ağbirçəyi icazə verir.Sərvər divar şkafından balaca bir çəllək çıxarıb Valehə dedi:-Bu kefin istəyən şərabdır.Oğlanlar balaca su qrafinini şərabla doldurdular.Sonra Sərvər mənə dedi:-Siz söhbət eləyin,biz aşağı dəyib gəlirik.Oğlanlar çıxandan sonra mən Sənubərin əlindən tutaraq üzündən öpdüm.Qız mənə qısılıb ağladı.Mən soruşdum:-Nə olub,ay qız?-Heç inana bilmirəm ki.mən bu qədər xoşbəxtəm.-Hələ bu harasıdır? Sən o qədər.o qədər xoşbəxt olacaqsan ki.Dəli.ağlamaq nədi? Dur tez üzünü yu! Onu çəkdim vanna otağına.İkimiz də orda yuyunub darandıq.Sonra oğlanlar gəldilər.Böyük bir tort,konfet,bufetdən də sosiska,kolbasa,dörd qədəh alıb gətirmişdiler.Mən dərhal şeyləri stolun üstünə səliqə ilə düzdüm.Valeh qədəhləri şərabla doldurub dedi:-Bu gün dörd qardaşla bir bacının həyatında qəribə bir gündür,onların ailəsinə təzə bir cavan da daxil olur.O biri yoldaşlar bu nişan məclisində iştirak eləməsələr də,xatirələri buradadır,özləri də toyda olacaqlar.Əzizimiz Sərvər,nişanlınla birlikdə sizi hamımızın adından təbrik edirəm,özüm də bilirəm ki,sən Sənubərlə çox-çox xoşbəxt olacaqsan! Oğlanlar içdilər.Biz də hərəmiz bir qurtum alıb qədəhləri qoyduq yerə.Sonra yenə Valeh özü Sərvərin qədəhini doldurub:-Sənubər!-dedi.-Bil ki,sən taleyini bizə etibar eləməkdə,bu oğlanı istəməkdə heç də səhv eləməmisən.Özün də gələcəkdə görəcəksən ki,papaq altında necə oğlanlar var!-Və necə qızlar var!-deyə mən zarafatla əlavə etdim.Sonra biz toy barəsində məsləhətləşməyə başladıq.Valeh dedi:-«Mus-mus» eləyincə birdəfəlik «Mustafa» demək lazımdır.Mən də onun sözünü təsdiq etdim.Sərvər dedi:-Uşaqlar,biz Sənubərlə bütün sözümüzü bir-birimizə məktublar vasitəsilə demişik.Biz də sizin fıkrinizə şərikik.Camal müəllim deyib ki,dünya dağılsa da,təzə binada iki otaq sizindir.Təzə binanın tamam hazır olmağına on beş-iyirmi gün qalıb.Biz Sənubərlə belə razılaşmışıq ki,toyumuz olana qədər onu aparım qoyum Güllübəyim xalagildə,bina hazır olan kimi toyumuzu eləyib köçək öz evimizə.Bu barədə uşaqlarla birlikdə gedib Güllübəyim xala ilə də məsləhətləşmişik Sonra Sərvər bir taksi tutdu,biz əvvəl-əvvəl Valehi aparıb qoyduq universitetə.Sonra Sənubəri gətirib evlərinə yaxın döngələrdən birində düşürdük ki,tək getsin.Sonra Sərvər də düşdü,mən onun bizə gətirdiyi şeylərlə birlikdə taksi ilə qalxdım Doqquzuncu paralelə.Sənubərin bu həyətdə baş qaldıran məhəbbəti möhkəm asfaltı deşib çıxan çiçəyə bənzəyirdi.Bu zərif çiçəyi ayaq altında tapdalanıb məhv olmağa qoymamaq məni fərəhləndirirdi.Bu işin üstündə yəqin ki,bizim-yəni,Valehlə mənim düşmənlərimizin sayı artacaqdı.Ancaq bu,məni qorxutmurdu.Sənubərə arxa olmaq,onun özünü,məhəbbətini xilas etmək həvəsi mənim cəsarətimi,ötkəmliyimi birə on artırırdı.Tez-tez özümdən soruşurdum:«Nə üçün bu qız sevdiyi oğlana getməsin? Nə üçün bizim,yəni Valehlə mənim hiss etdiyimiz gözəl məhəbbət onun da qisməti olmasın?! Nə üçün istəmədiyi,nifrət elədiyi Gülbalanın arvadı olsun?! Bu işdə ona kömək etməmək,insanın necə məhv edildiyinə kənardan durub biganə tamaşa eləmək kimi bir şey deyilmi?! O vaxt Muradzadə,bizə kömək eləməsəydi,halımız necə olardı? Hamı bilirdi ki,mən Valehi canımdan artıq istəyirəm.Sizi inandırıram ki,əgər,Sənubəri xilas etmək üçün Valeh bir böyük adamla dava eləməli olsaydı,mən yenə də onu saqındırmazdım! Bahalı paltar geyib barmağında brilyant üzük,tində dayanıb dostları ilə nadan-nadan sözlər danışan Gülbalanı hər görəndə cin vururdu başıma,Güllübəyim xalanın oğhı Cavanşir,Məcidov,Yusifov,Rövşən,Balaəmi,qana yerikləyən canavar sürüsü kimi,gəlib xəyalımdan keçirdi.Doğrusu,biz bu həyətdə təzə gəldiyimiz vaxtlar,xüsusən ev sahibi bizimlə dalaşanda mən qorxurdum.Özü də,şübhəsiz ki,Valeh sarıdan.Amma Sənubərin taleyini görəndə,elə bil ki,əvvəlki ötkəmliyim,cəsarətim yenidən özümə qayıtdı.Mən də Valeh kimi dedim:« Eh,Allah vurmuşdu onları! Mənim kişim Gülbala kimisinin yüzünə cavab verər! Hökumət də,həqiqət də bizim tərəfimizdədir!» Sizdən nə gizlədim,bəzən mənə elə gəlir ki,gözə görünməyən adil bir qüvvənin nəzəri həmişə mənim,məndən başqa heç kəsi olmayan kişimin üstündədir!.İki gündən sonra Sərvər,Zeynal və Eldar,Camal müəllimin «Volqa»sında gəldilər.Üçü də qəşəng geyinmişdi.Üçü də cavan.Üçü də yaraşıqlı idi Biz Sənubəri xəlvətcə apardıq ZAQS-a.O biri gün biz,-yəni Sərvər,Zeynal,Eldar,Valeh,bir də mən-taksi tutub Doqquzuncu paralelin aşağısında qızı gözlədik.Belə söz qoymuşduq ki,həmişəki kimi,Valeh tezdən işə gedər.Mən də,guya,instituta gedirəm.Kitablarımı gotürüb Zabitənin gözü qabağında evdən çıxaram.Sonra Sənubər xəlvət balaca çamadanını götürüb gələr Sərvər keçdi sükanın dalına.Mən Sənubəri qucaqhyıb öpdüm.Qız özünü saxlaya bilməyib ağladı.Zeynal gülümsəyib dedi:-Eybi yoxdur.Bu şadlıq ağlamağıdır.Sonra Eldarla Zeynal da bizimlə görüşüb əyləşdilər arxa oturacaqda.«Volqa» tərpənib gedəndə ürəyim birtəhər oldu,heç özüm də səbəbini bilmədən Sənubər kimi ağladım.Ancaq bircə onu bilirəm ki,maşın uzaqlaşanda Əmir qayası,meşəli dərə ilə axan dağ çayı,tikintidən Güllübəyim xalanın evinə gedən yol çox uzaq bir aləm kimi hey xəyalımda dolanırdı.Valeh qolumdan yapışaraq:-Siz arvadların işindən baş açmaq olmur.Belə şad gündə də ağlayarlarmı? Sonra mən instituta,Valeh də səhər növbəsində işləmək üçün ocaqxanaya qaçdıq Dərsdən qayıdanda gördüm ki,bizim həyətdə aləm dəyib bir-birinə.Zabitə qucağında uşaq,arvadlara nə isə hərarətlə danışır,məni görəndə söhbətini kəsdi,demək bizdən danışırdı.İçəri girib kitablarımı yerə qoymuşdum ki,Sənubərin anası gəlib soruşdu:-Bilmirsən Sənubər hara gedib?-Xeyr,-dedim,-nə olub ki?-Qız səhərdən yoxdur.Mən həqiqəti demədiyim üçün özümü pis hiss edirdim.-Nə olacaq.Yəqin yoldaşlarının-zadın yanına gedib,-deyərək çaydanı götürüb su ilə doldurdum.Ancaq elə bu zaman poçtalyon onların adına teleqram gətirdi.Arvad teleqramı mənə uzadıb dedi:-Oxu görək haradadı? Mən teleqramı oxudum.Sənubər yazırdı:«Mən qanun-qayda ilə istədiyim oğlana ərə getdim.Bilirdim ki,siz razı olmazsınız,ona görə də,məcbur oldum ki,sizə deməyim.Məni bağışlayın,məndən nigaran olmayın.Tezliklə ünvanımızı sizə bildirəcəyik.Öpürəm sizi.Qızınız Sənubər».Gözləyirdim ki,arvad aləmi qatacaq bir-birinə.Amma heç bir həyəcan-zad göstərmədən teleqramı məndən alıb çıxdı öz evinə.Bir azdan.gördüm ev sahibi ilə Gülbala,iki də başqa oğlan acıqlı-acıqlı gəlib çıxdılar balkona.Sonra Gülbalanın qəzəbli səsi eşidildi:-Təqsir sizdədir!-deyirdi.-Qızı başlı-başına buraxanda elə olar! Ürəyimdə dedim:«Sənin başın üçün.Yaman da başlı-başına buraxmışdınız».Sonra Gülbala qəzəblə düşüb getdi.Sənubərin bu xoşbəxtliyindən sonra mən özümü elə rahat hiss eləyirdim ki,elə bil,böyük bir çətinlikdən qurtarmışdım.Mən Sənubərlə Sərvərin indi özlərini necə xoşbəxt hiss etdiklərini,bir-birinə baxıb necə gülümsədiklərini gözümün qabağına gətirib fərəhlənirdim.Orası da qəribədir ki,indi özümü Doqquzuncu paraleldəki bu həyətdən min metr yüksəkdə hiss edirdim.Elə bil ki,biz qartal kimi qüvvətli qanadlarımızla şığıyıb uçurumun dibinə düşmüş yoldaşımızı qaldırıb xilas etmişdik.Yaxşı bir iş görəndə,istədiyimiz adama bacardığımız yaxşılığı eləyəndə,elə bil ki,bütün dünya bizim sevgimizlə nəfəs alırdı Üç gündən sonra Sərvərdən məktub gəldi.Yazırdı ki,«Hər şey öz qaydasındadır.Sənubər,danışdığımız kimi,hələlik,Güllübəyim xalagildə qalır.Düzü,mən də Sənubərlə orada qalmaq istəyirdim.Güllübəyim xala razı olmadı.Dedi,adətimiz var.Toyun olar,qızı gəlin köçürdərik.Camal müəllim də təsdiq etdi:dedi,tezliklə ev hazır olar,yaxşı bir toy edərik,gəlini gətirərsən evinə.Sənubər özünü əla hiss edir.İkinizə də salamı var.Elə bilirəm,Gülsənubərin nağılında olduğu kimi,qızı divlərin tilsimindən qurtarıb gətirmişəm.Zeynal da hazır dayanıb ki,əgər,işdir,qızı zorla qaytarmağa-zada gələn olsa,Koroğlu kimi girsin cəng meydanına.Qərəz,hər şey əladır.Hər şey əla olacaq.Siz dərsinizə fikir verin.» Biz dərsimizə fikir verirdik.Uşaqlar ayda otuz manat göndərəndən bəri Valeh daha yük daşımağa getmədiyi üçün özümüzü,Sərvər demişkən,əla hiss edirdik.Güllübəyim xala da bizə bolluca yumurta göndərirdi.Güllübəyim xalanın toyuq saxlamağa həvəsi var idi.Toyuğu çox olduğu üçün,yumurtası da çox olurdu.Ceyran xala da hərdən ayından-oyundan gətirirdi.Biz başımıza gələn qəzavü-qədəri çox vaxt Ceyran xalaya demirdik.Utanırdıq.Şofer Vəlinin arvadı Məsmə bacı xəlvətcə mənə dedi ki,Zabitə əmisigili qızışdırır ki,Sənubərin qoşulub qaçmasında sizin əliniz var.Deyir,səhərdən axşamacan,guya,Sənubər səninlə,nə isə,pıç-pıç danışırmış.Məsmə bacı onu da əlavə etdi ki,«Özünüzü gözləyin ,Bunlardan nə desəniz çıxar».Mən də dedim ki,heç kəsə pislik eləməmişik ki,qorxaq da.Bir də dedim,qorxan gözə çöp düşər.Buna baxmayaraq,Valeh axşam dərsə gedəndə tapşırırdım ki,sərvaxt olsun! Gedib-gələndə yola fıkir versin.Mən çox ehtiyatlı tərpənsəm də,qorxu hiss etmirdim.Valeh də:«Qoy cəhənnəm olsunlar» deyib məşhur məsəli bizim həyatımıza uyğunlaşdıraraq zarafatla əlavə edirdi:«Qurddan qorxan Doqquzuncu paraleldə fılan nömrəli həyətə gəlib girməzdi».Gülbala isə,demək olardı ki,heç gözə görünmürdü.Məsmə bacı deyirdi ki,«cayıl-cuyul arasında xar olub.Ona görə küçəyə çıxmır».Bunu eşidəndə ürəyimdən tikan çıxdı.O,Gülbaladan olmazın dərəcə zəhləm gedirdi.Mən Məsmə bacıdan soruşdum:-Nə əcəb qızı qaytarmaq üçün milisə-zada müraciət eləmədilər? Məsmə bacı cavab verdi ki:-Qızı lap qaytarsalar da,daha nişanhsı qəbul eləməz.Çünki başqa oğlanın əli dəyib.Ona görə də,sizə deyirəm ki,sərvaxt olun.Gec-tez oğlan intiqam almağa çalışacaq.Məsmə bacı elə danışırdı ki,elə bil,bizim bu işdə əlimiz olduğu ona məlum idi:mən özümü onda qoymurdumsa da,işin üstü tezliklə açıldı.Bir də gördük bazar günü bizim küçə pəncərəmizin qabağında bir «Volqa» dayandı,baxdıq ki,Camal müəllimin «Volqa»sıdır.İkimiz də hövlnak yüyürdük küçəyə ki,görən nə olub.Gördük Sərvər özü oturub sükanın dalında,yanında da Zeynal,bizim tikintinin yaşlı işçilərindən də usta Qədir əmi ilə dülgər Gəray əmi əyləşiblər dalda.Biz ustalarla da,uşaqlarla da görüşdük.Valeh dedi:-Düşün,niyə oturmusunuz? Sərvər yavaş səslə dedi:-Əhvalat belədir,uşaqlar,orada ağsaqqallar məsləhət gördülər ki,toya qədər ata-anası ilə barışıq olsun.Ona görə də,Qədir əmi ilə Gəray əmi də gəliblər.Biz onları qoyub gedirik «Azərbaycan» mehmanxanasına.Əgər,qızın atasıgil barışığa razı olsalar,xəbər verərsiniz,mən də gələrəm.Ağsaqqallarla Zeynal düşdülər,Sərvər maşınla qayıdıb getdi.Bizdə bir-iki stəkan çay içəndən sonra ağsaqqallarla Zeynal qalxdılar yuxarı.Bizimlə araları pis olduğu üçün Valeh getmədi.Ancaq qızın atası heç də nəcib hərəkət eləmədi.Ağsaqqallarla Zeynal kor-peşman qayıdıb gəldilər.Kişi onları çox pis qəbul edib demişdi ki:-Mənim o adlı qızım yoxdur.Bir qız ki,öz bibisi oğlunun papağını yerə vura,o mənim qızım deyil.Zeynal da lap özündən çıxmışdı:-Dağdan ağır kişilər durub oradan bura gəliblər,bu da belə eləyir.Amma Qədir əmi yaxşı dedi.Dedi,əşi,əvvəl-axır gələcəksən,nahaq bizim sözümüzü yerə salırsan.Gəray əmi də yaxşı dedi.Dedi,əşi,biz sizə təəccüb edirik,o boyda tikintidə Sərvərin başına and içirlər.Ağılda,kamalda vəzir kimi oğlandır.Niyə qızın qismətinə belə kəm baxırsan? Yamanca tərs kişiysənmiş! Qədir əmi dedi:-Uşaqlar,biz o boyda yolu gəlib borcumuzdan çıxdıq.İndi ki,barışmadı,neyləyə bilərik,gedib toyu eləmək lazımdır.-Vəssalam!-deyə Zeynal da təsdiq etdi.-Qızı zorla aparmayıblar ki.Qəribə adamdılar.Biz içəridə bu söhbətdə ikən pəncərədən görürdük ki,Zabitə qucağında uşaq həyətdə dayanıb,Məsmə bacı ilə çörəkçinin arvadına nə isə deyir.Daha bu Zabitə başa düşmürdü ki,əgər,Sərvər qızı,ya qız Sərvəri istəməsəydi,biz nə eləyə bilərdik? Biz ara düzəltmirik.Biz,heç özü də dərk eləmədiyi halda bu lənətə gəlmiş həyətdən çıxmağa can atan,sevdiyi oğlanla xoşbəxt olmaq istəyən cavan bir qızın məhv olmasına mane olmağa çalışmışıq.Qoy Zabitə o traxomalı gözlərini qıya-qıya nə qələt eləyir eləsin.Biz onun qeybətindən,böhtanından qorxub geri çəkilə bilməzdik.Fikrət müəllim həmişə deyərdi ki,«darda olan insana kömək eləmək üçün göstərilən cəsarət dünyada ən böyük alicənablıqdır!» Əgər,biz Gülbaladan,Zabitədən,ev sahibinin kinindən qorxub,Sənubər kimi təmiz,dilsiz-ağızsız bir qıza kömək eləməsəydik,daha onda nə olurduq? Mən bilirəm ki,belə bir qorxu Valehin heç ağlına da gəlmir.Qurban olum onun boyuna,elə bil,təbiət onu yaradanda nağıllardakı qəhrəmanların bütün cəsarətini yığıb ona verib.Həmişə bu barədə fıkirləşəndə,onun mərd əllərinə baxanda,ürəyimdə deyirdim ki,gözüm dəyməsin.Sizdən nə gizlədim,göz dəymək əhvalatına inanıram.Bunun üçün neçə dəfə Valeh mənə zarafatla mövhumatçı da deyib.Yox,özüm bəndəzər olmasam da,göz dəyməsindən qorxuram.Bir dəfə tikintidə gülməli bir iş oldu.Güllübəyim xala öz kəndlərində olan bədnəzər Şamxaldan danışıb onun kənddəki «Qaşqa» adlı bir atı necə nəzərlədiyini nağıl edirdi.Dedim ki,mən də bədnəzərdən qorxuram.Güllübəyim xala da bilirdi ki,dünyada mənim Valehdən əziz adamım yoxdur,demək,əgər,bədnəzərdən qorxuramsa,ancaq Valehə görə qorxuram.Ona görə də,mənə bir gözmuncuğu verib dedi:«Bunu tik oğlanın paltarınm bir yerinə».Mən də fıkirləşdim ki,paltarına tikmək yaxşı deyil.Ona görə də sapa keçirib istədim medalyon kimi köynəyinin altından salım boynuna.Ay Allah! Ömründə Valehin o cür hirsləndiyini görməmişdim.Ömrümdə Valeh mənə acı söz deməmişdi.Amma onda qıpqırmızı olub,qışqırdı:«Axmağın biri,utanmırsan? Mən yekelikdə kişi boynumdan gözmuncuğu asacam?!» Özümü də gülmək tutdu.Həyətimizdə dözülməz bir ab-hava yaranmışdı.Buranın ab-havası,onsuz da,ürəkqısan idi,amma indi lap boğucu olmuşdu.Çöldə-bayırda heç kəs dinib-danışmırdı.Hətta Məsmə bacı da sükut içində hərlənirdi.Yəqin fikirləşirdi ki,ev sahiblərinin xətrinə dəyər.Təkcə mən həmişə bərkdən,özü də şad əhvalla arvadın özünün,uşaqlarının keflərini soruşardım Sərvərin məktubu ilə bir yerdə Sənubərdən də məktub gəldi.O yazırdı:«Əziz bacım Sarıköynək! Salam! Bu məktubu sənə Güllübəyim xalagildən yazıram.Əziz bacım! Mən o qədər xoşbəxtəm ki,deməyə söz tapmıram,mənə bu xoşbəxtliyi verən siz oldunuz.Heç ağlıma da gəlməzdi ki,bu dünyada Sərvər kimi oğlan var,Özü də məni istəyəcək.Mənim xilaskarım olacaq.Məni cəhənnəmdən çəkib çıxaracaq! Ah,bacım! Səninlə Valehi görüm dünyalarca xoşbəxt olasınız.Dünən Sərvər məni iş yerinə aparmışdı.Özün bilirsən ki,atamgil məni evdən çolə qoymadıqları üçün utancaq idim,amma buradakı adamlar elə yaxşıdılar ki,mən də özümü sərbəst hiss eləyirəm,elə bil,bir-birimizi çoxdan tanıyırmışıq.Güllübəyim xala da mənə deyir ki,elə bilirəm Sarıköynəyin bacısısan.İşdən sonra Sərvər məni maşında aparıb buradakı meşəli dağları gəzdirdi.Valehlə daş-qum daşıdıqları çayı,hörgü daşı çıxan yerləri göstərdi.Sonra Zeynalgillə Əmir qayasına getdik.Sənin təmiz silib mağarada gizlətdiyin kabab şişlərini də gördüm.Sərvər dedi ki,biz əvvəllər bura gələndə ağaclardan kəsib şiş qayırırdıq,amma bir gün Sarıköynək bu şişləri alıb gətirdi.Zeynal da,Eldar da,Sərvərgilin o biri yoldaşları da elə yaxşı,zarafatcıl oğlanlardır ki.Əziz bacım! Toyumuzda görüşəcəyimiz günü səbrsizliklə gözləyirəm,xahiş edirəm anama xəlvətcə deyəsən ki,məndən nigaran olmasın,denən mən çox xoşbəxtəm.Çox-çox öpürəm səni».Mən şofer Vəli əmigilə gedib Məsmə bacıya dedim:-Sənubər mənə məktub yazıb,xahiş eləyib ki,anasına deyim ondan nigaran olmasın.İndi bilmirəm bunu necə eləyim? Qorxuram anası mənimlə danışmaq istəməyə.Məsmə bacı dedi:-Danışar,arvad gözümə çox toxtaq görünür.Əri kimi fısıldamır.İstəyirsən Zabitə olmayanda çağırım bizə,burada danışın.Arvad yazıqdır.Qoy ürəyi sakit olsun.Mən,Zabitə bazara gedən kimi yüyürüb Məsmə bacıya dedim.Səlbi xala da bizimlə danışmırdı,ancaq mən onun baxışlarında bizə qarşı düşmənçilik də hiss eləmirdim.Həmişə mən ona salam verirdim.O da salamı alıb dinməz-söyləməz keçirdi.İndi də məni Məsmə xalagildə görəndə,nə acıqlandı,nə də qaşqabaq elədi.Mən məktubu göstərib dedim:-Səlbi xala,Sənubər yazıb ki,anama de,məndən nigaran olmasm.Sonra mən Sənubərin yazdığı məktubun həmin yerlərini oxudum.Gözləyirdim ki,arvad kövrələcək.Ancaq o,ağlayıb eləmədi.Hələ desəniz,elə bil ki,bir az da gümrahlaşıb məndən soruşdu:-Qızı aparan o sizə gələn oğlanlardan hansı idi? Dedim:-Gözəl,sarışın oğlan vardı ha?-Əynində qəhvəyi kostyum olan!-Bəli.Sənubərin qoşulub qaçdığı oğlanın məhz əynində qəhvəyi kostyum olan oğlan olması Səlbi xalanın lap döşünə yatdı.Mən dərhal deditn:-Bilirsiniz necə yaxşı oğlandı! Səlbi xala soruşdu:-O da şoferdi? Dedim:-Xeyir,mühəndisdir,tikintidə qocalar da,cavanlar da başına and içirlər.-Ata-anası,bacı-qardaşı var?-Xeyr.O da Valeh kimi təkdir.Özü də Sənubəri o qədər istəyir ki,day bu sözdən deyil.Deyir,nə cür olsa,gərək Sənubər də oxuyub ali təhsil alsın.Bilirsiniz də,Sənubərin oxumağa necə həvəsi var.Səlbi xala «ah» çəkib dedi:-Təki sən deyənlər düz olsun.Məsmə xala hərarətlə cavab verdi ki:-Bunlar həlləhuş uşaqlar döyül,Səlbi bacı.Qız nə deyir,düz deyir.Birdən Səlbi xalanın dərdi açıldı:-Bilirsinizmi,-dedi,-Ağabəşirin xasiyyəti ağırdır.Sözünün üstünə söz demək olmur.Rəhmətlik ata-anam məni ona verəndə heç on beş yaşım hələ tamam olmamışdı.Bilmirdim istəmək-zad nədir.Amma indi baxıb görürəm ki,mən işləyən fabrikdəki cavan qızlar istədikləri oğlana gedirlər,hələ getməmiş halını,xasiyyətini də öyrənirlər.Məsmə xala onun sözünə qüvvət verdi:-Bəs necə? Odur ey,biri mənim qızım Firuzə.Ya mən,ya Vəli onu necə məcbur eləyə bilərik ki,istəmədiyi oğlana getsin! Səlbi xala məndən soruşdu:-Görəsən,ZAQS-a gediblər? Dedim:-Əlbəttə,haracan desəniz,Sərvəri namuslu,ağıllı oğlan bilin! Gələcəkdə görəcəksiniz.Beləliklə,biz xeyli söhbət elədik.Səlbi xala Sərvər barədə,bizim adamlar barədə,adətlərimiz barədə xeyli suallar verirdi.Biz Ağabəşirdən,Zabitədən,Gülbaladan gizli dostluqla ayrıldıq.Elə bil ki,Sənubərin xoşbəxtliyi bizim-yəni,Valehlə mənim xoşbəxtliyimizə təzə bir sevinc gətirdi.Elə bil ki,biz Doqquzuncu paraleldəki bu həyətdə daha yalqız deyilik,axı,bu həyətdə Zabitənin anasını hər gün necə döydüyünü,qarının necə dəhşətli səs çıxardığını,susatanın hər gecə sərxoş gəlib Zabitəni necə əzişdirdiyini,bizim kimi,Sənubər də görüb eşitmişdi.İndi onun bu dəhşətli həyətdən qoparılması,bizim həyatımıza daxil olması məni sevindirirdi.Mən öz əməlimizin bu cür fərəhli nəticə verməsi ilə qürrələnirdim.Fikrət müəllim həmişə deyirdi ki:«0 zaman sizin xoşbəxtliyiniz bütöv olar ki,dostlarınız da xoşbəxt olsunlar».Bu,doğrudan da,beləymiş.Şofer Vəli əmi də,arvadı Məsmə bacı da dəfələrlə bizə demişdilər ki,«özünüzü gözləyin».Qəribədir ki,Valeh sarıdan həmişə ürəyi səksəkəli olan mən,indi,yəni,Sənubər,Sərvərə qoşulub gedəndən sonra heç bir qorxu hiss eləmirdim.«Xoşbəxtlik» sözü bizim üçün mücərrəd bir şey deyildi.Valehlə mən çoxdan həsrət olduğumuz arzumuza çatmışdıq,yəni,özümüzə balaca bir yuva qurub evlənmişdik.Ancaq bu yuvanın Doqquzuncu paraleldəki bu həyətdə olması başımızı elə qatmışdı ki,öz xoşbəxtliyimiz barədə düşünmək yadımızdan çıxmışdı.Sənubərin bu həyətdən xilas olmağı,bu işdə bizim ona köməyimiz,elə bil,Valehlə mənim sonsuz dərəcədə xoşbəxtliyimizi və bu xoşbəxtliyə heç bir qüvvənin mane ola bilməyəcəyəni təzə bir vərəqlə bizə xatırlatdı.Ancaq,görünür ki,sərvaxt olmaq barədə şofer Vəlinin sözlərini yaddan çıxarmaqda səhv eləmişik.Görünür,başqalarmının xoşbəxtliyi barədə Fikrət müəllimin dediklərinə əməl etmək o qədər də asan iş deyilmiş.Fikrət müəllim bizim qədim xalq məsəllərini çox sevərdi,onları əsrlərin sınağından çıxmış fəlsəfı düsturlar hesab edirdi.Ancaq bir gün Valeh dedi ki,«Fikrət müəllim,xalq məsəlləri içində də elələri var ki,onları qebul etmək olmaz».Fikrət müəllim gülümsəyib soruşdu:-Məsələn? Valeh də cavab verdi:-Məsələn,deyir:«E1 üçün ağlayan göz kor olar».Belə çıxır ki,gərək xalqın dərdi üçün yanmayasm.Fikrət müəllim cavab verdi ki:-Sən məsəldən düz nəticə çıxarmamısan.Xalq bu məsəllə səni daha da cəsarətli olmağa çağırıb.Xalq demək istəyib ki,sən gərək biləsən ki,el üçün ağlayan göz kor da ola bilər! Ancaq gərək bundan qorxub geri çəkilməyəsən! Biz də qorxub geri çəkilmədik Onlar da namərdliklə bizə güllə atdılar.Sizi inandırım ki,o anda da mən özümü cəsarətli,ötkəm hiss edirdim.Yəni,divlərin hücumu məndə yaranmış o yeni ruhu öldürə bilmədi.Qoyun o əhvalatı mənim cavan kişim danışsın.ALDI VALEH:Sarıköynək deyən kimi,doğrudan da,elə bil ki,Snubərin Doqquzuncu paraleldəki həyətdən xilas olmağına kömək eləməyimiz bizə təzə bir fərəh vermişdi.Elə bil ki,biz təzədən göyün yeddinci qatıtıa qalxıb,özümüzü əvvəlki kimi güclü hiss edirdik.Qonşumuz şofer Vəlinin dəfələrlə xəbərdarlığına baxmayaraq,mən heç nəyi vecimə almırdım.Əvvəllərdə olduğu kimi,indi də inanırdım ki,mənə heç nə olmaz,heç kəs bizə heç nə eləyə bilməz.Güllübəyim xala deyirdi ki,«haqq işə zaval yoxdur».Biz,yəni,Sarıköynəklə mən indiyə qədər heç bir nahaq iş görməmişdik.Biz nə eləmişiksə,haqqına eləmişik.Nahaq işi görməyi,pislik eləməyi heç ağlımıza da gətirə bilmirdik.Mən Sarıköynək kimi mövhumi xəyallara uyan deyildim.Ancaq həyata atıldığımız bu az vaxtda rast gəldiyimiz hadisələr nəticəsində məndə belə bir inam qüvvətlənmişdi ki,heç bir qara niyyət bizə güc gələ bilməz.Ona görə də,gecə universitetdə dərsimi qurtarandan sonra kimsəsiz küçələrlə Doqquzuncu paraleldəki evciyimizə gəlirdim.Mən inanmışdım ki,Gülbala da,onun başkəsən yoldaşları da bir yerdə qabağımı kəssələr,yenə də mənə heç nə eləyə bilməzlər.Doğrudur,onların gülləsi məndən sovuşub,Sarıköynəyə dəydi,ancaq yenə də o əclaflar qalib gələ bilmədilər! Əhvalat belə oldu:əvvəllər dediyimiz kimi,biz təzə toy eləmiş gənc ər-arvad ancaq gecə Zabitə ilə uşaqları,sərxoş gələn əri yatandan sonra rahat nəfəs alıb,yeni ailə həyatımızın ləzzətini hiss eləyə bilirdik.Bu gecə də heyləydi.Səhər istirahət günü olduğu üçün biz gecədən xeyli keçənə qədər oyaq idik.Qonşuların hamısı yatmışdı.Mən divanda,Sarıköynəyin ucuz pambıqdan,güllü çitdən tikib qayırdığı yastıqlara söykənmişdim.Sarıköynək isə,yanımda oturub,Azərbaycan haqqında təzə çapdan çıxmış şəkil albomunu vərəqləyirdi.Burada bizim gözəl vətənimizin cürbəcür mənzərələri əlvan boyalarla təsvir olunurdu.Meşələrin,dağların,çayların,şəhərlərin,kəndlərin görünüşü,rəngarəngliyi bizə ləzzət verirdi.Birdən küçədə mən,nə isə,bir hənirti hiss eləyib bir neçə saniyə qulaq asdım.Heç bir şey duya bilmədim,biz bu uçub dağılmağa hazır olan evimizin pəncərələrinə tül pərdələr vurmuşduq.Gecə küçədən baxanda evin içi çıraqban görünürdü.Ona görə də,çox zaman pəncərələrin sınıq-salxaq taxta qapılarını da örtürdük.Bəzən də yadımızdan çıxarıb örtmürdük.Bu gecə də heylə idi.Ona görə də,mən küçədə hənirti hiss eləyən kimi istədim durub pəncərələrin taxta qapılarını örtüm.Ancaq,düzü,Sarıköynəyin yanında bu cür oturmağım mənim üçün o qədər şirin idi ki,yerimdən tərpənə bilmədim.Sarıköynək də albomda,meşələrin arası ilə dolana-dolana dağlara qalxan asfaltı mənə göstərərək:-Bura bax,Valeh,-dedi,-bizim rayona gedətı yol!-Sonra dərindən nəfəs alıb əlavə etdi:-Çoxdandı Qədirxan babadan xəbərimiz yoxdur.Deyirəm,sabah gedək həkim Yedişə zəng eləyib babanı çağırdaq.Sarıköynək cümləsini bitirə bilmədi.Elə bil ki,bu zaman pəncərədən atılan güllə ilə qızm nitqi bir anda batdı.Eyni anda,elə bil,mənim də alnımı bir od qarsıb keçdi.Mən sıçrayıb işığı söndürmək istədikdə ikinci güllə atıldı.Bu dəfə mənim qoltuğumun altı qızışdı,küçədə ayaq tappıltıları eşidildi.Mən işığı söndürməyə macal tapmadım və yüyürdüm Sarıköynəyin yanına.Gördüm qız halsız halda yıxılıb divana,üzü ağappaqdı.Sinəsindən qan axır.O,iri açılmış gözləri ilə mənə baxıb qırıq-qırıq dedi:-Qorxma,Valeh! Elə bu sözlə yenə huşunu itirdi.Mən mətbəxə yüyürüb şofer Vəlini çağırdım.Görünür ki,o da güllənin səsinə ayılıbmış.O saat qapını açıb soruşdu:-Nə olub? Mən qışqırdım:-Tez bura yüyürün! Vəli ilə arvadı Məsmə bacı tələsik gəldilər.Mən qışqırdım:-Qızı qan aparır! Məsmə bacı yüyürüb öz evlərindən yodla tənzif gətirdi; mən Sarıköynəyin xalatını açdım.Məsmə bacı tənzifdən bir parça kəsib yoda batırdı basdı qızın yarasına.Vəli hövlnak arvadına dedi:-Yüyür qonşudan təcili yardıma zəng eləl Mən Sarıköynəyin başını qaldırıb divan yastığının üstünə qoyanda,o gözünü bir anlığa açıb yenə də dedi:-Qorxma,Valeh! Mən cavab verə bilmədim.Elə bil,nəfəsim tutulmuşdu.Balkondan ev sahibinin səsi eşidildi:-Adə,o nə güllə idi?! Doğrusu,şofer Vəlinin belə ötkəm adam olduğu heç ağlıma da gəlməzdi.Ev sahibinə cavab verdi ki:-Nə güllə olduğunu sən bilərsən.Ev sahibi qəzəblə səsləndi:-Nə axmaq-axmaq danışırsan? Mən güllənin səsinə oyanmışam.Vəli dedi:-Sən atanın goru,yeri gir xarabana.Deyəsən,kohnə havan başındadı.Həyatımda birinci dəfəydi ki,özümü bərk itirmişdim,ancaq elə bil ki,Sarıköynəyin sözlərini mən də hey öz-özümə təkrar eləyib deyirdim:«Qorxma,Valeh! Sarıköynək belə ölə bilməz! Bizi bir-birimizdən ayırmaq olmaz! Bu,bir nağıldır.Bizim nağıllarımızda heç bir zaman yaxşı insanlar ölmürlər.Bizim nağıllarımızda yaxşı qəhrəmanlar divlərin,xainlərin nəfəsini kəsirlər.Qorxma,Valeh!».Xəstəxanada ortayaşlı,təlxsifətli növbətçi həkim Sarıköynəyə biganə bir nəzər salaraq,əsnəyib soruşdu:-Buna nə olub? Şofer Vəli acıqlı-acıqlı dedi:-Yarım saat bundan qabaq pəncərədən güllə ilə vurublar.Həkim tələsmədən şəfqət bacısına tapşırdı:-Otaqlarda yer yoxdu.Arakəsməyə bir çarpayı qoyun,yaralını aparın ora.Bu sözlərdən sonra özü dönüb getmək istəyərkən Vəli dedi:-Doktor,qızı qan aparır.Tez tərpənmək lazımdır.Növbətçi həkim eyni arxayın,biganə hərəkətlə Vəlinin üzünə baxmadan yoluna davam etmək istəyəndə,mən,elə bil,ancaq indi yuxudan ayılaraq,yüyürüb onun qolundan yapışıb qışqırdım:-Qızı qan aparır! O mənə soyuq bir nəzər salıb dedi:-Cərrah gəlib baxar.Qolumu burax.-Hardadı cərrah?-deyə mən qəzəblə səsləndim.Bu dəfə o,şəfqət bacısına dedi:-Əvvəl görün doktor Şamxalov palataların hansındadır.Çağırın gəlsin.Ortayaşlı bir qadın olan şəfqət bacısı mənə:-Qorxma,bala,bu saat cərrahı taparam,-deyib yüyürdü.Vəli mənə dedi:-Qardaş,yaxşı olar ki,sən o böyük dostunuza zəng eləyəsən.Daha utanmağın yeri deyil.Muradzadə ancaq indi yadıma düşdü.Mən hövlnak telefon aparatına yaxınlaşıb Muradzadənin evinə zəng elədim,dəstəyi özü götürüb soruşdu:-Kımdır? Mən əhvalatı tələsik nağıl eləyib onu da əlavə etdim ki:-Sizi yuxudan eləməyimə görə bağışlayın.Muradzadə soruşdu:-Hansı xəstəxanadasınız? Dedim.O,daha bir söz demədən dəstəyi asdı.Cərrah,huşunu itirmiş Sarıköynəyi yenicə müayinə edirdi ki,Muradzadə girdi içəri.Muradzadə bizdən heç bir söz soruşmayaraq,əyilib diqqətlə Sarıköynəyin üzünə baxdı,sonra nəbzini tutdu.Bu zaman yəqin ki,Muradzadənin gəldiyini eşitdiyi üçün bayaq bizi qəbul eləyən növbətçi həkim qaranəfəs gəldi.Onun üzündəki soyuqluq indi iyrənc bir yaltaqlıqla əvəz olunmuşdu.Muradzadə ona əmr etdi:-Tapın professor Əlibəyi! Növbətçi həkim:-Baş üstə,-deyib tullana-tullana yüyürdü.Gənc cərrah huşu özündə olmayan Sarıköynəyin yarasını nəzərdən keçirib dedi:-Güllə sağ çiyninin altından dəyib,kürəyindən çıxıb.Yaşı yetmişdən keçmiş ucaboylu,tənumənd bir adam olan professor Əlibəy gümrah addımlarla tələsik gəlib Muradzadə ilə köhnə dost kimi salamlaşaraq heç nə soruşmadan dərhal Sarıköynəyin yarasını müayinə elədi.Sonra dikəlib şəfqət bacılarına əmr etdi:-Cərrahiyyə otağına,tez!-Sonra Muradzadəyə tərəf dönərək dedi:-Yarası çox ağırdır,çox da qan itirib,ancaq xoşbəxtlikdən güllə ürəyini,ciyərini yaralamayıb.Muradzadə yavaş səslə rusca soruşdu:-Ümid varmı,professor? Professor bir an fıkirləşib cavab verdi ki:-Cərrahiyyədən sonra deyərəm.Mən bütün kişiliyimi,bütün gücümü toplayıb ayaq üstündə zorla dayana bilirdim.Elə bil ki,bədənimin bütün bəndləri boşalıb,bütün əzalan bir-birindən ayrılıb töküləcəkdi.Muradzadə də bizimlə birlikdə cərrahiyyə otağının qabağındakı otaqda əməliyyatın nəticəsini gözləyirdi.Otaqda var-gəl edərək hey papiros çəkirdi,mən isə,müqəvvaya dönmüşdüm.Şofer Vəli mənə tərəf əyilib pıçıltı ilə dedi:-Özünü tox tut,qardaş,qorxma.Elə bil ki,şoferin bu sözü məni ağır bir yuxudan oyatdı,mən həyəcanla,tamam qeyri-şüuri ötkəm bir həyəcanla bərkdən səsləndim:-Qorxmuram! Mən bilirəm ki,Sarıköynək ölməyəcək! Muradzadə ayaq saxlayaraq,diqqətlə mənə baxıb,pıçıldadı:-Şşş! Professor əlini silə-silə cərrahiyyə otağından çıxanda bədənimin bütün bəndləri yenə də boşaldı.Ayaq üstündə dayana bilmək üçün yenə də bütün gücümü toplamağa çalışdım.Professor gözü ona dikilmiş Muradzadəyə dedi:-Zənn edirəm ki,ümid var.Həyəcanla Vəliyə qışqırdım:-Gördün,sənə dedim ki,Sarıköynək ölməyəcək.Professor da,Muradzadə də bir neçə saniyə,diqqətlə mənə baxdılar.Professor,Muradzadədən soruşdu:-Bu oğlan qızın nəyidir? Muradzadə dedi:-Yoldaşıdır,professor.Elə bil,professorun sifəti birdən-birə işıqlandı,ya mənə heylə göründü:-Hə.Belə de.Yaxşı deyiblər ki,ərlə arvadın suyu bir bulaqdan götürülür.Sonra xəfıfcə gülümsəyib mənə dedi:-Gərək o gözəl xanımın üçün bir qədər qanından keçəsən! Mən başa düşmədim.Odur ki,soruşdum:-Nə təhər,yəni? Professor eyni xoş təbəssümlə dedi:-Yəni,gərək səndən bir qədər qan alaq,vuraq xanımına,çox qan itirib.Mən həyəcanla,hətta.hətta,sevinclə səsləndim:-İstəyirsiniz lap qanımın hamısını alın,vurun Sarıköynəyə.Mənim qanım çoxdur! Professor bu dəfə təbəssümsüz mənə baxıb dedi:-Hamısı lazım deyil.Yoxlayıb bir qədər vurarlar.Özün də xanımın sarıdan qorxma.Sağalacaq.-Çox sağ olun!-deyib professordan soruşdum.-Sarıköynək ayılıb? Professor xalatını çıxararaq dedi:-Bəli,huşu özünə gelib.Ancaq indi onunla danışmaq olmaz,Mən hövlnak soruşdum:-Heç görmək də olmaz?-Bu gün yox.Onu o biri qapıdan apardılar palataya.Özünə də mən dedim ki,qorxma.Tez sağalacaqsan.Sənin adın Valehdir?-Bəli.Professor dedi:-Qızın huşu özünə gələndə soruşdu ki,hardadı Valeh? Dedim,Valeh də,yoldaş Muradzadə də buradadırlar.Mən boğula-boğula dedim:-Professor,bəlkə,icazə verəsiniz gedim Sarıköynəyi görüm? Professor bu dəfə sərt dedi:-Bu gün olmaz.Get dincəl.Yəqin ki,həyəcan keçirmisən,arvadından da arxayın ol.Muradzadə də mənə dedi:-Vaxta ki,professor deyir,arxayın ola bilərsən,gedək Biz xəstəxanadan çıxanda Muradzadə mənə dedi:-Gəl,otur maşına.Mən sizin evinizə baxmaq istəyirəm.Mən,Vəli əmini göstərib dedim:-Tək deyiləm,yoldaş Muradzadə,yoldaşım da var.Muradzadə dedi:-Qoy yoldaşın da otursun.Biz Vəli əmi ilə keçib arxada oturduq,mən bizim ünvanımızı Muradzadənin şoferinə dedim.Yoldaş Muradzadə əhvalatı təkrar məndən soruşdu,mən də təfsilatı ilə danışdım.Vəli əmi Muradzadəyə dedi:-Ev sahibi Ağabəşirin qızı Valehgilin yoldaşına qoşulub qaçandan sonra mən bunlara dedim ki,ehtiyatlı olun.Muradzadə məndən soruşdu:-Bu nə qız məsələsidir? Sənubərlə Sərvərin əhvalatını qısa danışdım,onu da əlavə etdim ki,Sərvər necə yaxşı oğlandır.Sənubər özü də yaxşı qızdır Biz həyətə daxil olanda,qapıda dayanmış Məsmə bacı dedi:-Milis işçiləri gəlmişdilər,elə indicə getdilər.Muradzadə evi,güllə atılan pəncərəni diqqətlə nəzərdən keçirəndən sonra o barədə bir kəlmə söz danışmayıb mənə dedi:-Sən Sarıköynəkdən nigaran olma,yıxıl yat.Mən ancaq indi hiss elədim ki,bərk susamışam.Mətbəxə keçib iki stəkan su içdim.Sonra şüşəsi güllə ilə çiliklənmiş pəncərənin qabağında xeyli dayanıb yarıqaranlıq küçəyə baxdım.Mən fıkirləşirdim ki,əgər,birinci güllə mənə dəysəydi,yəqin ki,ikincini atmazdılar.Sarıköynək də heylə yaralanmazdı.Heç şübhə yoxdur ki,güllə atanın məqsədi məni öldürmək imiş.Mən heç vəchlə ağlıma gətirə bilmirdim ki,kişi tayfası qadına güllə atar,özü də heç bir günahı olmayan qadına! Mən uşaq vaxtı,sonralar tikintidə işləyəndə də dünya görmüş kişilərdən eşitdiyim «namərdlik» sözünün nə demək olduğunu getdikcə daha aydın başa düşürdüm.Mənə elə gəlirdi ki,bu sözün altında dərin,qaranlıq bir quyu var.Özü də bu quyu insan qanıynan ləzzət alan əjdahalarla doludur.Başımda bu murdar aləmdən başqa heç nə yox idi.Mən elə paltarlı-paltarlı uzandım çarpayıya Səhər tezdən qalxıb xəstəxanaya qaçdım.Bu dəfə məni ayrı cür hörmətlə qarşıladılar.Zarafat deyildi:mən Muradzadə kimi vəzifə sahibinin «adamı» idim.Mənə xəbər verdilər ki,«nişanlın» üçün nə lazımsa,eləyirlər.Sonra qanımı yoxlayıb gördülər ki,Sarıköynəyin qanı ilə düz gəlir.Axı,düz gəlməyə də bilməzdi.Bu dünyada bir-birimizə özümüzdən yaxın kimimiz vardı ki.Sonra mənim qanımdan alıb Sarıköynəyə vurdular.-Sənin qanında yaman hikmət varmış,dostum.Elə bil,arvadına təzədən həyat verdi.Bilmirəm.İndi də bilmirəm ki,ömrümdə ağlamaq nə olduğunu bilməyən mən niyə professorun bu sözlərindən kövrəldim?! Əlbəttə,dişlərimi bir-birinə sıxaraq ağlamadım.Özümü mümkün qədər tox tutub dedim:-Professor,mənim qanım çoxdur.Lazımsa,yenə götürsünlər.Professor gülümsəyib dedi:-Elə bilirəm ki,daha qan vurmaq lazım olmayacaq.Qızın vəziyyəti yaxşıdır,ancaq sən darıxma.Sabahdan icazə verərəm,gedib görüşərsən.Yenə də kövrəldim.Yenə də belə zənənə hərəkətim üçün ürəyimdə özümü danladım.Yenə də dodağımı dişlərim arasında bərk-bərk sıxıb ağladım.Professor soruşdu:-Sən rayondansan?-Bəli.-Yoldaşın da?-Bəli.-Ata-ananız bu əhvalatdan xəbər tutub? Mən qaşqabaqla dedim:-Bizim heç kəsimiz yoxdur.Sarıköynəyin babasının qardaşı Qədirxan qocadan başqa.O da uzaq dağlarda yaşayır.Professor bir an tutulan kimi oldu.Sonra onun qoca,yaraşıqlı üzü kədərli bir hal aldı:-Burda nə iş görürsünüz? Dedim ki,oxuyuruq.Sonralar yoldaş Muradzadə bizə dedi ki,professor Əlibəy,əslində bəy olmayıb,kasıb bir kəndlinin oğlu imiş.Yoldaş Muradzadə onu da dedi ki,Azərbaycanda Sovet hakimiyyəti qurulandan sonra o vaxt,Xalq Komissarları Sovetinin sədri olan Nərimanov bir neçə kasıb tələbə ilə birlikdə Əlini də gondərib Odessa Tibb İnstitutuna.Sarıköynək də,mən də Nərimanovu çox istəyirdik.Onun xatirəsi bizim üçün əziz idi.Fikrət müəllim deyərdi ki,Nəriman Nərimanovun həyatı həmişə çıraq kimi xalq üçün yanmışdır.Əlibəyə baxanda mənə elə gəlirdi ki,Nərimanovdan onda nə isə vardır.Sarıköynəyə namərd gülləsi dəyəndən üç-dörd gün sonra Ceyran xala bizə gəlib görüb ki,evdə heç kəs yoxdur.Şofer Vəlinin arvadı Məsmə bacı əhvalatı ona danışan kimi arvad gəlmişdi xəstəxanaya.Məni möhkəm danlayıb dedi:-Niyə o saat mənə xəbər verməmisən? Bəs,adam adamın nə günündə lazımdır?! Ceyran xala xəbər tutandan sonra işimiz yaxşı oldu.Mənim pulum,demək olar ki,lap qurtarmışdı.Ceyran xala hər gün Sarıköynək üçün cürbəcür yemək şeyləri gətirirdi.Qonşum Vəli neçə dəfə mənə dedi ki:-Qardaş,iş adam başma gələr,darıxma,bir şey lazım olsa,mənə de.Mən də əvvəl istədim Vəlidən əlli manat borc alım.Ancaq doğrusu,üzüm gəlmədi.Çünki mən indiyə qədər heç kəsdən borc almamışam.(Tikintidəki yoldaşlarımızı bu hesaba qatmıram.Onlar başqa,onlar bizim qardaşlarımız idi.)Biz bilirdik ki,yoldaşlarımız tikintidə bu saat Sərvərin toyuna hazırlaşırlar.Ona görə də onlara xəbər verib qanlarını qaraltmaq istəmirdim Sarıköynək çox sınıxmış olsa da,gözləri əvvəlki kimi canlı idi.Tez-tez məndən soruşurdu:-Valeh,o gecə qorxmadın ki,mən sarıdan? Mən də zarafatla dedim:-Qorxmadım.Çünki gecə ərənlər dedi ki,«qorxma,Valeh! Bu dünyada sizə,yəni,Sarıköynəklə sənə düşmən gülləsindən zaval yoxdur!» Sarıköynək bir az mövhumatçı olduğu üçün gözlərini iri-iri açıb məndən soruşdu:-Yəni,doğrudan sən heylə yuxu görmüşdün? Mən gülməyimi güclə saxlayıb dedim:-Xeyr,üç ərən gecəyarısı otağımıza gəlmişdi.Hələ onu da mənə dedilər ki,o pis adamlar səni vurmağa gəlmişdilər,ancaq vura bilmədilər.Çünki sən gülləbatmaz Valehsən.Sarıköynək heyrətlə səsləndi:-Oy,Valeh,doğru deyirsən? Mən bərkdən güldüm.Doğrusunu deyim ki,mən öz zarafatıma inanırdım.İnanırdım ki,düşmən gülləsi,düşmən bıçağı mənə heç nə eləyə bilməz,o gecə güllə dəymiş Sarıköynək gözlərini açıb «Qorxma,Valeh!» deyəndə,elə bil ki,həmin sözləri gözəgörünməyən bir adam da hey mənə təkrar edirdi:«Qorxma,Valeh! Sarıköynək ölməyəcək!» O zaman professor Əlibəy,Sarıköynəyin yarasına birinci dəfə baxanda eşitdim ki,rusca assistentə deyir:«Bu cür ağır yaralının o qədər qan itirməsi çox qorxuludur».Ancaq professorun bu sözləri də məndəki inama təsir etmədi.Huşunu itirmiş Sarıköynəyə baxıb başını ümidsizliklə bulayan şəfqət bacısına dedim:-Uzağı on günəcən Sarıköynək sağalıb qalxacaq ayağa,görərsiniz.Şəfqət bacısı da dərindən nəfəs alıb dedi:-Allah ağzından eşitsin! Orası da qəribə idi ki,mən bizə atılan güllələr barədə fıkirləşəndə,yoldaş Məcidovla,ceyranları maşınla qovub qıran o gödək koramal Xıdır gəlib dururdu gözümün qabağında,bu da içərimdə tüstüləyən intiqam arzusunu alovlandırırdı!.Ancaq Muradzadənin,polkovnik Bəhmənlinin bütün cidd-cəhdinə baxmayaraq,caniləri tapmaq hələ də mümkün olmamışdı.Sənubərin atası,köhnə qoçu Ağabəşir sübut elədi ki,o gecə başı ağrıdığı üçün axşamdan yıxılıb yatıb.Gülbala da sübut elədi ki,o gecə Xaçmazda bir dostunun toyunda olub.Məcidovun oğlu Rövşənə də bir şey sübut olmadı.Əgər,biz bir adama pislik eləmiş olsaydıq,bizə atılan güllə məni bu qədər yandırmazdı.Axı,biz Gülbalaya da bir pislik eləməmişik.Əgər,onun o tabaq boyda kepkasının balqabaq başı sərrast işləsəydi,anlayardı ki,Sənubərin istədiyi oğlana ərə getməyinə kömək eləyəndə,biz onun,yəni başı balqabaq Gülbalanın özünə də kömək eləmişik! O başa düşmürdü ki,Sənubərə zorla sahib olsaydı,özü də bədbəxt olardı.Bu sözləri heylə əclaflara dərs vermək üçün demirəm.Elə-belə yandığımdan danışıram.Bilirəm ki,Allah,Allah deməklə donuz darıdan çıxmaz.(Bu məsəli həmişə tündməcaz bir adam olan usta Rüstəm deyirdi.)İlanın başını sığallasan,qayıdıb səni çalar.-Siz mənə bir tapança verin,mən o güllə atanı yerin deşiyində də olsa,tapım! Bu sözləri deyəndə elə bildim ki,Muradzadə mənə acıqlanacaq,deyəcək,nə olub bəyəm? Milis orqanları sənin qədər bilmirlər? Ancaq o mənə acıqlanmadı.Öz-özü ilə danışırmış kimi dedi:-Güllə atanı tapacaqlar da,cəzalandıracaqlar da! Sonra bir az fikirləşib əlavə etdi:-Görünür,insanların qanından atavizm qalıqlarını tamam sıxıb çıxarmaq üçün hələ xeyli zaman lazımdır.Həyəcanla dedim:-Yoldaş Muradzadə,düz deyirsiniz.Bizim Doqquzuncu paralel küçəsindəki həyətdə bir Zabitə yaşayır,o gün olmur ki,səksən yaşlı anasını döyməsin.Axı,onu necə adam hesab etmək olar?! Muradzadə heç təəccüb eləmədən soruşdu:-Nə üstə?-Heç nə üstə,-dedim.-Axı,səksən yaşlı qarını hər gün o cür döymək üçün nə əsas ola bilər? Muradzadə dedi:-Görürsənmi? Demək,məsələ yalnız tapançada deyil.Professor Əlibəy,Sarıköynəyin sürətlə sağalmasından bir şair kimi ilham alırdı.Hər dəfə yarasını müayinə eləyəndə,öz-özü ilə danışırmış kimi deyirdi:-Gör bir cavan orqanizm nə deməkdir?! Bizə yaxşı münasibət göstərən otuz yaşlı şəfqət bacısı deyirdi ki,professor gecədə iki-üç dəfə zəng eləyib,Sarıköynəyin halını soruşur.Mən onu da hiss edirdim ki,professor bu qayğını bizə,o biri həkimlər kimi,Muradzadəyə xoş getmək üçün göstərmir.Buna onun heç ehtiyacı da yox idi.Həmin şəfqət bacısı danışırdı ki,professor sonsuzdur.Arvadı professor Ayna xanım dörd il bundan qabaq vəfat eləyib Sarıköynəyin xəstəxanada yatdığı müddətdə nələr çəkdiyimi dillə təsvir etmək mənim üçün çətindir.Elə bil,yüz il idi ki,mən Sarıköynəyin həsrətini çəkirdim.Elə bil,birdən-birə təkcə Sarıköynəkdən deyil,bütün insanlardan ayrı düşmüşdüm.Gecələr şofer Vəli yanıma gəlib oradan-buradan söhbət edirdi.Müharibədə keçirdiyi dəhşətli günlərdən danışırdı.Danışdıqca da kişini od götürürdü.-Biz,-deyirdi,-gedib çovğunda,tufanda faşistlərlə vuruşub Vətəni düşməndən xilas edirdik,bu əclaflar isə,gecə oğru kimi gəlib öz vətəndaşlarına güllə atırlar.Yoxdu bunlarda Vətən qeyrəti,millət qeyrəti! Deyən gərək,ay namərd kişi,sən Arazın o tayında zülm içində qalan on beş-on altı milyon azərbaycanlının dərdini çək! Vəlinin atası bakılı,anası o taylı idi.Orada xalası uşaqları vardı.Həmişə onlardan söz düşəndə,Vəli yana-yana deyirdi:-Belə də dünya olar? Sən öz doğma xalan uşaqlarını görməyə həsrət qalasan!.Sarıköynək xəstəxanadan çıxandan sonra elə bildim dünyaya təzədən gəldim.Qəribədi,mənə elə gəlirdi ki,yaralanıb iyirmi beş gün xəstəxanada yatan mən özüm idim.Elə bil,tar simi kimi tarım çəkilmiş əsəblərim indi boşalıb rahatlanırdı.Sarıköynək xəstəxanadan çıxanda professor Əlibəy məndən soruşdu:-Sizə güllə atanları tapdılar? Dedim:-Xeyr,hələ tapmayıblar.Professor soruşdu:-Siz yenə həmin evdə olacaqsınız? Dedim:-Bəli,ayrı yerimiz yoxdur.Professor bir qədər nə isə fikirləşib dedi:-İstirahət günü gəlin bizə.Mən Sarıköynəyin yarasındakı kirsin necə əridiyini bilmək istəyirəm.Həm də söhbət edərik.Axı,sizinlə əməlli-başlı dost olmuşuq.Sarıköynək dedi:-Ömrünüz uzun olsun,professor.Bizə o qədər qayğı göstərmisiniz ki.Professor gülümsəyib dedi:-Ömrün uzunluğu daha geridə qalıb.Professor mənzilə çatmaqdadır.-Heylə deməyin,professor.Maşallah,elə gümrahsınız ki,Professor güldü:-Təki elə olsun.-Sonra nəşə ilə əlavə elədi:-Biz köklü bakılıyıq.Üçüncü babamız bənna Tağının evi indi də İçərişəhərdə durur.Çox karlı kişiymiş.Özü də yüzdən artıq yaşayıb.Ümumiyyətlə,bizim nəslimiz uzunömürlü olub.Sonra Sanköynəkdən soruşdu:-Deyirsən,bənna Tağının nəticəsi Əlibəy də yüzü başa vursun,hə! Sarıköynək dedi:-Yüzdən də keçəcəksiniz!-Onda lap qiyamət olar,-deyə professor nəşə ilə güldü Sarıköynək yaralanandan sonra ocaqxanaya gedə bilməmişdim,gündüz xəstəxanaya qaçırdım,axşamlar da dərsə.Ona görə də,pulumuz lap qurtarmışdı.Üşaqların göndərdiyi otuz manatla Sarıköynəyin təqaüdü olmasaydı,işimiz xarab idi.Professor tapşırmışdı ki,gərək Sarıköynək qüvvətli şeylər yesin.Sağ olsun,Ceyran xalanı! Hər dəfə yoldan qayıdanda bizə ət-zad gətirirdi.Arvad hiss edirdi ki,vəziyyətimiz çətindir.Özü də bizə ürək-dirək verib,«ay uşaqlar,-deyirdi,-darıxmaym.O qədər gözəl günlər görəcəksiniz ki.O güllənin,o Doqquzuncu paralelin ağrı-acısı sizin üçün uzaq bir nağıl olacaq».Biz lap yadımıza gələn zamandan həmişə gələcək arzusu ilə yaşayırdıq.İkimiz də buna adət eləmişdik.Ancaq biz irəlilədikcə,bu əfsanəli gələcək də uzaqlaşırdı.Eynilə bizim Haramıdakı ilğım kimi.Ancaq biz nə ruhdan düşürdük,nə də yorulurduq.Çünki mənim üçün Sarıkoynək vardı,Sarıköynək üçün də mən.Bizim tükənməz bir güc mənbəyimiz vardı ki,ondan qüvvət alırdıq:o da bizim lap nağıla oxşayan sevgimiz idi.Eşitmişdik ki,sağalan ağır xəstələr,cərrahiyyə əməliyyatından salamat çıxanlar onları müalicə eləyən həkimlərə (əgər,bu həkimlər rüşvətxor deyillərsə)bəxşiş aparırlar.Sarıköynək dedi:-İnanmıram ki,professor bizdən bəxşiş umsun.Mən dedim:-Nə bilmək olar.Sarıköynək dedi:-Oy,nə danışırsan,Valeh? Şəfqət bacısı nağıl edirdi ki,kasıb,əlsiz-ayaqsız xəstələrə professor özü dava-dərman alır.hələ onlara pul da verir.Mənim acığım tutdu:-Demək,biz də «əlsiz-ayaqsız»ıq? Nə olub bizə,az? Yaralanandan sonra üzünün rəngi xeyli solmuş Sarıköynək bərkdən gülüb əlimdən tutaraq dedi:-Mənim kişim.Mənim əzizim.Heç kəs bizi «əlsiz-ayaqsız» hesab eləməz! Ancaq səni inandırıram ki,bizdən bəxşiş gözləmək professorun yuxusuna da girməz,bilir ki,tələbə adamıq.Bir dəstə gül aparsaq,bəsidi.Mən öz kişiliyimdən dəm vursam da,bu dəfə dinmədim.İstirahət günü ikigünlük yeməyimizin puluna bir dəstə qərənfıl alıb getdik professorun görüşünə.Professorun mənzili şəhərin lap mərkəzində,qədim böyük binanın üçüncü mərtəbəsində idi.Zəngi basanda qapını təmiz,ləyaqətlə geyinmiş yaşlı bir qadın açdı.Professor bizi köhnə dostlar kimi qarşılayıb:-Bax ha!-dedi,-siz bildiniz ki,mən güllərin içində ən çox bizim Azərbaycan qərənfıllərini sevirəm? Sonra professor bizi qadına təqdim eləyib dedi:-Mariya Petrovna,bunlar çox maraqlı uşaqlardır.Sizə dediyim qız,bax,bu gözəl xanımdır.Bu da onun əri,bizim keçmiş nağıllarımızdakı qəhrəman Valehdir.Sonra mənə müraciətlə əlavə etdi:-Macəralarınızı eşitmişəm.Muradzadə danışıb.Sonra arvada dedi:-Mariya Petrovna,xahiş edirəm bizim üçün yaxşı bir qəlyanaltı düzəldəsiniz.-Bu saat!-deyib qadın çıxdı.Professor dedi:-Çox nəcib qadındır,otuz ildir ki,bizə xidmət edir,özünün yaxşı ev-eşiyi,oğlu-qızı var.Ancaq qoca professoru tək qoymaq istəmir.Hər gün gəlib nə lazımdırsa,eləyib gedir.Rəhmətlik Ayna xanımla bacı kimi idilər.Əyləşdiyimiz,yüzdən artıq adam tuta bilən,iri,hündür bir zal idi.Divarlarda,yəqin ki,çox qiymətli tablolarla bərabər,cürbəcür portretlər də var idi.Böyük bir fotoşəkildə o zaman Rusiyada təhsil alan tələbələr və onların arasında Nəriman Nərimanov görünürdü.Zalın yuxarı tərəfində böyük royal qoyulmuşdu.Bunlardan başqa zalda cürbəcür qədim vazlar,müasir heykəllər vardı.Elə bil,bu zal incəsənət muzeyi idi.Sonra biz şəkilləri gözdən keçirəndə,qəribə bir şeyə rast gəldik:divarlardan birində Şeyx Şamilin,Səttarxanın və Puqaçovun şəkilləri yanaşı vurulmuşdu.Görünür,üsyankar adamlara professorun xoşu vardı.Royalın baş tərəfində böyük fotoşəkillərdən bizə cavan qadınla cavan bir kişi baxırdı.Bunlar professorla xanımı idi.Professor Sarıköynəyin hələ də sarıqda olan yarasını açıb diqqətlə baxaraq dedi:-Yaranın ətrafındakı kirs əriyir,daha sarımaq lazım deyil,ancaq həftədə bir dəfə mənə göstərərsən.Sonra Mariya Petrovna çay,pirojna,ağ çörək,qara kürü,mürəbbə,yağ-bal gətirdi.Professor dedi;-Uşaqlar,mənim utancaq adamla aram yoxdur.Yaxşı yeyin!.Qəlyanaltıdan sonra professor soruşdu:-Siz yenə də həmin evdə olacaqsınız? Mən dedim:-Bəli.Professor bir qədər fikirləşib mənə dedi:-Eşitdiyimə görə,sən əla şofersən? Mən dedim:-Əla olub-olmadığımı deyə bilmərəm,professor,ancaq pis sürmürəm.Professor dedi:-Mənim şoferim Sarı Mərdan da özüm kimi qocalıb.O da otuz ildən artıqdı ki,mənimlə işləyir.Müharibə əlilidir.O günü deyir ki,professor,deyirəm,sənə cavan bir şofer tapaq.Daha gözlərim nurdan düşüb,tez-tez gözümün qabağına tor gəlir.Mən də fıkirləşib gördüm ki,Mərdan haqlıdır.Professor Sarıköynəyə üz tutub dedi:-İndi mən istəyirəm ki,bundan sonra mənim maşınımı Valeh sürsün.Ağlın nə kəsir,gözəl xanım?-Mən işləyirəm,professor! Professor soruşdu:-Harda?-Ocaqxanada,evləri qızdırırıq.Professor soruşdu:-Oxumağına mane olmur? Dedim:-Mane olsa da,məcburam işləyim.Professor soruşdu:-Ayda neçə alırsan? Dedim:-Yetmiş manat.Professor dedi:-Maşında artıq alarsan.Mən,Sarı Mərdana ayda yüz iyirmi manat verirdim.Mən minik maşınında işləməyəcəyimə and içdiyim üçün cavab verdim ki:-Tələbəlikdir.birtəhər dolanırıq.Professor dedi:-Bilirsinizmi,mən istəyirdim ki,siz həm də köçüb burada,mənim yanımda olasınız.Dörd böyük otaqdır,qalıb adamsız.Bomboş.Gəlib birində olardınız.Bu çox gözlənilməz təklif olduğu üçün Sarıköynəklə key kimi bir-birimizə baxdıq.Professor sözünə davam etdi:-Məni gündüzlər iki-üç dəfə iş yerinə aparıb-gətirmək lazımdır,hərdən də iclasa-zada.Maşın da təzə «Volqa»dı,sonra olacaq sizin ixtiyarınızda.Dinmədik.Sonra mən dedim:-İcazə verin fıkirləşək.Professor dedi:-Fikirləşin.Professorun yanından çıxandan sonra Sarıköynəkdən soruşdum:-Görəsən,bu professor niyə birdən-birə bizə belə təklif eləyir? Sarıköynək dedi:-Doğrusu,heç bilmirəm nə deyim.Ancaq onu bilirəm ki,professor pis adam deyil.-Kim bilir.Adamlar bəzən göründükləri kimi olmurlar.Bir də ki,bəyəm yaxşı adamların hamısı elə adamın xoşuna gəlir? Elə yaxşı adam olar ki,biz onunla heç iki gün də yola getmərik,bir də ki,mən özümə söz vermişəm rəislərin minik maşınlarında işləməyim! Sarıköynək dedi:-Məncə,professor Balaəmi kimi rəislərdən deyil.Mən eyni əsəbiliklə davam etdim:-Balaəmi də özünü əvvəllər mələk kimi göstərirdi.Bizə hörmət eləyirdi.Sarıköynək dərindən nəfəs alıb dedi:-Nə deyim,Valeh.Özün bil,sən nə cür istəsən,mən də heylə.Bir qədər yumşalıb dedim:-Bizə nə olub? Cavan adamlarıq.Bu gün-sabah institutu bitirəcəyik.Biz Doqquzuncu paraleldəki bu həyətdən öz gücümüzlə yüksəlib qalxmalıyıq! Qoy bizə güllə atan əclaflar elə güman etməsinlər ki,biz onlardan qorxub şəhərin mərkəzinə qaçaraq məşhur professorun qanadı altına girdik.Dur geyin,kinonun vaxtıdır.Sonra mən fərəhlə səsləndim:-Yaşasın azadlıq!.MURADZADƏNİN MÜƏLLİFƏ DEDİKLƏRİ:Bu cavanların həyatında qəribə,gözlənilməz hadisələr baş verirdi.Bir-iki dəfə mənim sağ böyrümdə bərk sancılar olduğu üçün kor bağırsağımdan şübhələnib professor Əlibəyin yanına getmişdim.O məni diqqətlə müayinə eləyib dedi:-Bekara şeydir,bədəndə bəzən belə ağrılar olur.Sonra biz oradan-buradan söhbət etdik.Birdən professor soruşdu:-Bizim dostlarımız neyləyirlər?-Hansı dostlarımız,professor?-Pəncərədən vurulan qızla əri.Dedim:-Oxuyurlar.Qıza güllə atanı da hələ tapa bilməyiblər.Sonra professor xəfif gülümsəyib soruşdu:-Onlarla bizim aramızda bir söhbət olduğunu sizə deməyiblər?-Xeyr,nə söhbət? Professor dedi:-Oğlana təklif elədim ki,gəlsin mənim maşınımı sürsün,evlərdən birini də verim,olsunlar içində.Mən maraqla soruşdum:-Bəs,nə dedi oğlan?-Əvvəl dedi:«İcazə verin fikirləşək».Sonra da zəng eləyib dedi ki,gərək bizi bağışlayasınız,professor,işimiz elədi ki,sizin gözəl təklifinizi qəbul eləyə bilmərik.Mən susub Valehin cavabı barədə fikirləşirdim.-Bilirsinizmi,-deyə professor davam etdi.-Mən təbiətən bir az romantikəm.Bəzən gözəl bir hissə aludə olmaq,görürsən məni çəkib qeyri-adi aləmlərə aparır.O uşaqlar,onların bir-birinə olan məhəbbəti,yalqızlıqları birdən-birə mənə rəhmətlik Ayna xanımla özümün cavanlığımızı xatırladırdı.Biz də onlar kimi yaraşıqlı idik.Gözəl idik.Biz də onlar kimi kasıb idik.Biz də onlar kimi bir-birimiz üçün canımızı verməyə hazır idik.Bizim də onlar kimi ata-anamız,yaxın qohumlarımız yox idi.Sonralar uşağımız da olmadı.İndi beşinci ildir ki,Ayna xanım gedib rəhmətə.Beş ildir ki,mən gecələr bu böyük otaqlarda anlaşılmaz bir vahimə keçirirəm.Əlbəttə,mən nə qədər romantik olsam da,mövhumata-zada inanan deyiləm.Gecələr bu böyük otaqlarda o vahimənin mənə haradan ariz olduğu barədə çox fıkirləşib birdən kəşf etdim ki,bu vahimənin səbəbi yalqızlıq qorxusu deyil.Ömrün sona yaxmlaşması qorxusu da deyil.Mən heç bir zaman ölümdən qorxmamışam.Məsələ burasındadır ki,biz qırx il Ayna xanımla bu evlərdə yaşamışıq.Gördüyünüz bu heykəlləri,şəkilləri Ayna xanım alıb yığmışdı.Onun incəsənətə xüsusi məhəbbəti vardı.Bilirdi ki,mənim də incəsənətdən xoşum gəlir.Ona görə də,maaşımızın yarısı bu cür şəkillərin,heykəllərin alınmasına gedərdi.Onun bu royalda çaldığı muğamlara hamı heyran olardı.Söhbət bura çatanda hiss elədim ki,professor xeyli mütəəssirdir.O mənim qutumdan bir siqaret götürüb dedi:-Çəkən deyiləm,ancaq hərdən belə naxünək eləməyim olur.Mən də,siqaret götürüb,onunkunu da,özümünkünü də yandırdım.Sonra o,sözünə davam etdi;-Sizdən nə gizlədim,indi bu şəkillərə,heykəllərə tamaşa eləyəndə mənə elə gəlir ki,onların hər birindən mənə Ayna xanımın gözləri zillənmişdir.Mən onun baxışlarını təəccüblü bir aydınlıqla görürəm.Hər dəfə bu royala baxanda,mənə elə gəlir ki,Ayna xanımın onda çaldığı «Segah»ı eşidirəm.Demək,bunlar hamısı Ayna xanımın xatirəsidir.Demək,mən bu dünya ilə xudahafızləşəndən sonra bütün bu xatirələr yetim kimi qalacaq.Kim bilir,Ayna xanımla bizim ən gözəl hisslərimizin xatirələri yığılan bu şeylər necə əllərə keçəcək? Necə bizi tanımayan soyuq insanlara qismət olacaq?! Mənə elə gəlir ki,bizim əsl ölümümüz də bu zaman olacaq.Bu da getdikcə məndə bir qorxuya çevrildi.İndi bu cavanları görüb tanıyandan sonra,birdən-birə məndə belə bir fıkir yarandı ki,mən bu uşaqları övladlığa götürəm,sevəm,oxumaqlarına kömək eləyəm,günlərin birində də Ayna xanımla olan qırxillik xatirələrimizi onlara tapşırıb gedəm.Görürdüm ki,professor,zarafatyana da olsa,özünü romantik adlandırmaqda haqlıdır.Eyni zamanda,onun romantikasında,nə isə,nisgilli bir şey hiss edirdim Mən Valehdən soruşdum:-Nə əcəb,professorun təklifini qəbul eləmədiniz? O,qaşqabaqla dedi:-Pisimə gəldi,yoldaş Muradzadə.Belə çıxırdı ki,yoğurmadım,yapmadım,hazırca kökə tapdım.Bir də ki,axı,nə üçün biz qoltuğa qısılaq? Sonra o,bir az kobud tərzdə əlavə etdi:-Heç kəsin mərhəmətinə sığınmağa bizim ehtiyacımız yoxdur,yoldaş Muradzadə.Mən dedim:-Professorun özünün sizin ünsiyyətinizə ehtiyacı var! Bu dəfə o,mütəəssir cavab verdi:-Biz ömrümüz boyu professora minnətdar olacağıq.O kişi Sarıköynəyi təzədən dünyaya qaytardı.Ancaq yoldaş Muradzadə,vallah,hayana çək-çevir eləyirəmsə,gedib o cür hazır var-dövlət içində yaşamaq,sonra da ona sahib olmaq pisimə gəlir.Ha eləyirəm,bunu şəxsiyyətimə sığışdıra bilmirəm,mənə elə gəlir ki,əgər,heylə eləsəm,bütün dostlarım ürəklərində mənə bir cür baxarlar.Lap mən özüm də öz gözümdən düşərəm.Sonra o gülümsəyib dedi:-Vaxta ki,biz həyata atıldığımız ilk gündən cürbəcür çətinliklərlə döş-döşə gəlmişik,qoyun axıra qədər vuruşaq! Daha təkid eləmədim.Bu söhbət mənə uşaqlıqda olan bir əhvalatı xatırlatdı.Atam ovçu idi.Bir gün gördük ki,dağlardan hələ qanadı bərkiməmiş bir qartal balası gətirdi.Onun üçün balaca qəfəs qayırdı.Hər gün doyunca ət yedirdirdi.Ancaq qanadları bərkiyəndən sonra,bir dəfə atam yenə qəfəsi açıb onu buraxdı ki,quş havalansın.O uçub xeyli yüksəyə qalxdı.Evimizin üstündə dövrə vurub getdi,bir də qayıtmadı.Mən atamdan soruşdum ki:-Axı,biz ona həmişə doyunca ət,su verirdik.Qəfəsini də sən lap dağlardakı qartal yuvası kimi düzəltmişdin,görəsən,bəs,niyə qayıtmadı? Atam dedi:-Ona görə ki,azadlıq istədi! Dağlarda,dərələrdə özü şığıyıb quş ovlamaq istədi.Sənin verdiyin hazır ət onun ömrünü mənasız eləmişdi.O öz gücünü görmək istədi.ALDI SARIKÖVNƏK:Bilirsinizmi,mən həmişə özümə söz vermişəm ki,bizim-yəni Valehlə mənim-ürəklərimizdə bir-birimizdən gizlin heç bir arzumuz,heç bir istəyimiz olmasın.Həmçinin bizim ürəyimiz insanlara (əlbəttə,yaxşı insanlara)qarşı da qapalı sandıq olmasın! Heç gözləmədiyimiz halda professorun bizə o cür təklif eləməyi mənə çox bərk təsir elədi.Ürəyimin dərinliklərində bu təklif mənə göydən düşmüş bir xoşbəxtlik kimi göründü.Bunun bir gizlini yoxdur ki,bu az ömrümüzdə biz çox əziyyət çəkmişdik.Valeh sarıdan mən çox qorxu çəkmişdim.Dərsdə,evdə ürəyim səksəkədə olurdu.Bu son hadisə də göstərdi ki,qorxum havayı deyilmiş.Lap yəqin ki,o namərdlər,uzaq olsun,Valehi vurmaq istəmişlər.Özləri də aid orqanların bütün cəhdlərə baxmayaraq hələ də girə keçməyiblər.Bildiyimiz kimi,biz də şəhərin kənarında oluruq.Valeh hər gün gecəyarısı altı-yeddi kilometri piyada gəlirdi evə.Demək yenə də,uzaq olsun,uzaq olsun-hər nə desən,ola bilərdi.Vallah,heç dolanışığımız gözümə görünmürdü.Ancaq canım qalırdı həmişə Valehin yanında.O vaxt Sənubərin o həyətdən qurtarmağına kömək eləyəndə,necə şey idisə qorxu-zad gözümə görünmürdü.Bəlkə bu ondan idi ki,mən ürəyimdə deyirdim,Ağabəşir kişi nə qədər zalım olsa da,atadır.Baxıb görəndə ki,qızı qoşulub getdiyi oğlanla xoşbəxtdir,bizimlə düşmən olmaz.O biri tərəfdən də düşünürdüm ki,qoca professor məni ölümdən qurtarıb.(Mən ölümümdən Valehə görə qorxurdum,yaralı yatanda fıkirləşirdim ki,mən ölsəm,Valehin halı necə olar?)Demək,biz ömrümüz boyu o kişiyə borcluyuq.İndi,əgər,gedib onunla olsaq,Valeh maşınını işlədər,mən ev-eşiyini çiçək kimi saxlayaram.(Professor demişdi ki,Mariya Petrovna da köçəcək Xarkova,kiçik qızının yanına.)Mən də,Valeh də ona öz atamız kimi baxarıq.Qoymarıq darıxsın.Təklik çəksin.Deyirdim,qoca professor görər ki,Sarıköynəyi təzədən həyata qaytarmaqda səhv eləməyib.Valehin də o qorxulu yollardan canı qurtarar.Zabitənin də üzünü görmərik.Ancaq Valehin razı olmamağı elə bil ki,məni şirin bir yuxudan oyadıb təzədən ayıq həyata qaytardı.Özü də mən bu şirin yuxudan ayılmağıma peşman olmadım.(Biz uşaq evində yaşayanda,mən hərdən anamı dumanlı şəkildə yuxuda görərdim.Həmişə də yuxudan ayılmağıma peşman olardım.)Valehin qüruru,həmişəki ötkəmliyi,professorun təklifini də,mənim o barədəki xəyallarımı da tamam məndən uzaqlaşdırdı.Mən öz çətin,cavan həyatımızın gələcəyə olan ümidlərini,fərəhini,azadlığını təzədən,özü də,xoş bir həyəcanla hiss elədim.Elə bil ki,bu hiss bizim sevgimizə yeni bir gözəllik verdi.Professorun nisgilli həyatına gəldikdə,mən fıkirləşdim ki,o,məşhur adamdır.Dünyada yaxşı insanlar da çoxdur.Bütün xalq onu tanıyır.Demək istəyirdim ki,lazım gələrsə,professorun qayğısına qalan çox olar.Biz də tez-tez gedib görərik,hər nə lazım olsa,edərik.Professorun yaşı səksənə yaxınlaşsa da,maşallah,çox gümrah idi.Mənim cavan,mərd ərim gözümdə daha da ucalırdı.Onun kişilik ləyaqəti,elə bil,qartal qanadlarıtək Valehi mənim xəyalımda əlyetməz yüksəklərə qaldırırdı.İnstitutda mənimlə oxuyan tələbələrin içində,necə deyərlər,hallı-varlı ailələrdən,gündə bir cür bahalı paltarla dərsə gələn qızlar,oğlanlar var idi.Onlar soruşanda ki,«Ərin harada işləyir?» Heç çəkinmədən deyirdim:«Ocaqxanada!» Sonra onu da əlavə edirdim ki,«Özü də hüquqda oxuyur.» Çox vaxt instituta «Jiquli» ilə gələn harın bir oğlan da,guya,qızları güldürmək üçün mənə sataşıb dedi:«lndi elə fəhlələrin işi xoddu,bir də gördün institutu qurtaran kimi qoydular prokuror.Onda bizi ona tapşırarsan».Mən də söz altında qalmayıb bu «papa» oğluna cavab verdim ki:-Mənim kişim,tapşırıqla iş görən prokurorlardan olmayacaq.Ayağını əyri qoysan,nəfəsini kəsəcək!.Sonra bir gecə institutumuzda konsert vardı.Valehlə geyinib getdik.Mən Valehi yoldaşlarımla,o cümlədən həmin oğlanla da tanış elədim,onunla gələn qızın (bu qız bizim institutda oxumurdu)Valehdən gözünü çəkməməyi mənə ləzzət verirdi.Hiss edirdim ki,oğlan özü də qızın hərəkətini duyub,bərk dilxor olur.Hətta,əyilib qızın qulağına acıqlı nə isə dedi.Görünür,bu son dəbdə əla geyinmiş xanım qız belə acıqlanmaları vecinə alanlardan deyildi.Çiyinlərini çəkib gülümsəyərək yenə də Valehə baxdı.Məni də gülmək tutdu.Valehin xasiyyətini bilirdim.Həmişə qız-qadın tayfası ona belə sürəkli baxanda,dilxor olub qaşqabağını tökürdü.0 güllə,Valehə yox,mənə dəydiyi üçün,mənim tamam sağalıb yenə öz cavan ərimə qoşulduğum üçün taleyimdən çox razı idim.Məgər,mən həmişə,analar kimi,ürəyimdə demirdimmi ki:«Qoy Valehə gələn qada-bala mənə gəlsin?!» İndi,elə bil ki,naməlum bir səs mənə deyir:«Qorxma,sizə zaval yoxdur!» Qəribədi.Çox qəribədi.Elə bil ki,son neçə vaxtda mənim canıma çökən o anlaşılmaz qorxu bizə atılan o güllə ilə birlikdə çıxıb getmişdi.Bəlkə də bu ondan idi ki,Doqquzuncu paraleldəki bu dəhşətli həyətə gəlib düşmüş olsaq da,yaxşı adamların gücünü hiss edirdik.Biz hiss edirdik ki,bu böyük şəhər də,onun yaxşı adamları da bizə arxadır.Onlar ikinci dəfə qoymadılar ki,Valeh nahaqdan həbsxanalarda yatsın! Onlar məni ölümdən qurtardılar.Onlar bizim ikimizi də ali məktəbə götürdülər.Demək,biz bu böyük şəhərdə tək deyilik! Qaldı bizə atılan güllənin məsələsi.Mən xəstəxanadan çıxandan sonra Valehə dedim:-Gecələr pəncərənin taxta qapılarını örtək,onların gülləsi boşa çıxdığı üçün yəqin istəyəcəklər bir də atsınlar.Valeh dedi:-Ata bilməzlər! İndi qorxularından bilmirlər başlarını hansı kola təpsinlər! Kapitan Eldar Borçalı deyir ki,gecə lap qapınızı da açıq qoyun.O gülləni atanı göyə də çıxsa,tapacağıq! Deyir,bizə təxminən aydındır ki,kim atıb o güllələri.Ancaq bunu ona sübut eləməliyik.Dünən axşamçağı qonşumuz Vəli əmi gəlib bizə dedi:-Muştuluğumu verin,uşaqlar,Doqquzuncu paralel küçəsi plana düşüb.Söküb yerində təzə mikrorayon salacaqlar.Valeh soruşdu:-Bəs,bizi neyləyəcəklər? Vəli əmi yuxarı balkonda əyləşib çay içən Ağabəşir kişiyə tərəf işarə ilə dedi:-Bizə də elə yerdə ev verəcəkler ki,daha onun pəncərəsindən güllə atan olmasın.Qucağında uşaq dəhlizdə dayanmış Zabitə dodağının altında nə isə donquldanıb,girdi canavar kimi qaranlıq zirzəmi evinə Biz birinci kursun imtahanlarını verib qurtarandan sonra Ceyran xalanın işlədiyi qatarla getdik Sənubərlə Sərvərin toyuna.Ceyran xala da söz verdi ki,səfəri başa vurub qayıdanda,o da bizim tikintinin yaxınlığındakı stansiyada düşüb gəlsin toya.Bizdən başqa Ceyran xalanın indi orada Güllübəyim xala,Nazlı xala,Sərvər,Zeynal,Eldar kimi,Camal müəllim kimi dost-tanışları var idi.1978