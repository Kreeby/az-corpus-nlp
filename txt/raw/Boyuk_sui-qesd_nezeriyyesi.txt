FƏRHAD  MƏMMƏDOV
“Böyük Sui-qəsd Nəzəriyyəsi “
Pikaresk roman
2011
 
II HİSSƏ
I  FƏSİL
 T”Э”KLİF
İki il əvvəl
“Böyük  adam”  bir  ayağını  digər  ayağının  üstünə  qoyub 
belini yumşaq, diyircəkli ofis kreslosuna söykədi. İmran heç də 
bu insanı  tanımırdı.  Onunla görüşmək fikri  belə yox idi.  Başa 
düşə bilmirdi ki, komitə başçısı ilə, heç olmasa başçı əvəzi ilə 
görüşməli  olsa  da,  onu  niyə  tam  yad,  üstəlik  xarici 
görünüşündən  gömrük  sisteminin  heç  qapıçısına  da  yaxın 
düşməyən bir cılız, boynu bükük bir yaşlı kişi ilə üzləşdirmişdilər. 
İmrana  elə  gəlmişdi  ki,  onu  bu  zavallı  gömrükçü  ilə 
üzləşdirməkdə  məqsəd  artıq  bir  neçə  ay  ərzində  gömrük 
komitəsinin  ardı-arası  kəsilməyən  məktubları  ilə  bezdirmiş 
İmranı  başlarından  etmək,  yəni  formalitəni   yerinə  yetirmək 
üçün onu qəbul  etmək idi.  İlk  vaxtlar  təklifini  elektron poçtla 
göndərdi,  dedilər  elektron  poçtla  deyil,  rəsmi  qaydada  ərizə 
şəklində  yazıb  adi  məktubla  yolla.  Birinci  məktubuna  cavab 
gəlmədiyindən hikkəsinə salıb, ikincini, üçüncünü,...səkkizincini 
də  göndərdi.  Nəhayət  bir  ay  sonra  komitənin  ştampını, 
möhürünü  və  komitə  rəisi  müavinin  imzasını  daşıyan  rəsmi 
cavab gəldi və həmin günə görüş təyin edildi.  Əslində həmin 
zavallı görükən, ağ kostyumlu dazbaş kişi heç də gömrük işçisi 
deyildi.  Həmin  şəxs  geosiyasi  proseslərə  birbaşa  təsir  edən 
pərdə  arxası  şəxs  idi.  Bu  “böyük  adamı”  Fici  adalarında 
istirahətdə olarkən, təbil kodu ilə geri çağırmışdılar. Belə şəxsin 
istirahətini  puç etmək üçün isə gərək ən fövqaladə və ya ən 
yaxşısı fövqəltəbii iş baş verəydi. İmranın təklifi (onun yazdığı 
topa-topa məktublardan bir neçəsi) komitə başçısının masasına 
çatdıqda,  başçı  onunla tanış olub,  absurd təklifin cəfəng olub 
hansısa bir sarsağ tərəfindən yazıldığını güman etmişdi. Lakin 
daha  dolğun  tanış  olduqdan  sonra  daimi  enerji  mənbəyi 
tapılıbmış  kimi  tərəddüd  etmədən  həmin  ağ  kostyumlu  şəxsi 
təcili geriyə, Azərbaycana çağırmalı olmuşdur. 
Sanki  gəlişinin  mənasız  olduğunu  söhbət  əsnasında  başa 
düşübmüş  kimi  ,  əsnədi,  sağ  əli  ilə  vərdiş  etdiyi  kimi  iti 
bucaqlarla  çəkilmiş  mavi  zolaqlardan  və  qırmızı  işləmələrdən 
ibarət  qalstukunu oynatmağa başladı.  Səsi  çox  boğuq çıxırdı. 
Sanki  ağ ciyərləri  süni  vasitələrlə  hərəkət  edirdi.  Hindu tayfa 
başçıları tək taqətsiz və fasiləli şəkildə danışırdı.
-  Sənin  artıq  beş  dəqiqən  qalıb...İmran.  Mümkün  qədər 
lakonik!.-deyə heç İmranın sifətinə baxmadan həvəssiz şəkildə 
gündə  qaralmış  dərisi  fonunda  solğun  görünən  dodaqlarını 
tərpətdi.
İmran ən son kozırına əl  atmalı  oldu.  Ancaq ona yenidən 
aydın  olanda  ki,  (əslində  vəziyyəti  və  qarşısındakı  insanın 
imtiyazlarını tam səhv dəyərləndirmişdi) həmin şəxslə formalitə 
olaraq görüşdürüblər, bir qədər laqeyd şəkildə sözləri ağzında 
boşaltdı.
- ...Hmm...Necə  deyim...  Mən  artıq  ABŞ  səfirini  də  razı 
salmışam.
Səfir  sözünü  eşitmişdi  ki,  İmran  ağ  kostyumlu  kişinin  ani 
olaraq qalstukunu oynatmağını kəsdiyini gördü. Kişini sanki iri 
hörümçək paralizə etmişdi,  bir  neçə saniyə bir  söz demədən, 
keyiyib  yerində  qaldı.  Yerində  donulu  qalsa  da,  dodaqlarını 
tərpədib soruşdu:
- Necə yəni onu razı saldın. Hansı yolla?
- Qəsd nəzəriyyələri sayəsində.  
- Qəsd  nəzəriyyələri  ?–  deyə  beynindəki  biotoklorın 
mübadilə ardıcıllığı bir anlıq pozulmuş ağ kostyumlu kişi özünü 
itirdi.
- Əslinə  qalanda  suiqəsd-nəzəriyyələri,  ABŞ-lılar  buna 
‘konspirasi  seori’ deyirlər.  Bildiyiniz  kimi  bu  adlandırdığım 
“suiqəsd  nəzəriyyələri”  daima  müzakirə  obyekti  olub, 
gündəmdə olsa da, belə hadisələrin əsl tarixçəsi, real səbəbləri 
gizlində  qalıb.  Misalçın,  Yerin  peyki  olan  aya  Armstronqun 
səfərinin saxta olması, NASA-nın  Teslanın işlərinin davamı kimi 
apardığı  böyük  büdcəli  eksperimentlərlə  dünya  iqlimini  süni 
şəkildə  dəyişməsi,  bilərəkdən  sunamilər,  zəlzələlərə  təkan 
verməsi,  ən  yaxşısı  birinci  dünya  müharibəsi  illərində  ingilis 
casusu  polkovnik  Lourensin  Əfqan  şahı  kimi  müvəqqəti 
hakimiyyətə gəlməsi, bunlar hamısı üstü açılmış və açılmamış 
suiqəsd  nəzəriyyələridir.  Azərbaycanda  bəlkə  çoxları  suiqəsd 
nəzəriyyəsi deyilən bir şey eşitməsə də, Amerikada konspirasi 
seori mövzusu  demokratiyanın  açıq  qapıları  sayəsində  daim 
KİV-də,  internetdə,  bloqlarda,  o  cümlədən  sosial  şəbəkələrdə 
işıqlandırılır. Mənim fikrim əvvəlcə cənab səfirə cəfəng gəlsə də, 
sonra ətraflı izah etdikdən sonra, sir-sifəti elə dəyişdi, adrenalini 
elə qalxdı ki, soyuqqanlı ingilis xarakterinə zidd şəkildə yerindən 
qalxıb  mənim  başımdan  öpdü,  elə  bil  Fransa  yığmasının 
müdafiəçisi Löböf   oyunqabağı qapıçı Bartezi öpürdü.
Ağ kostyumlu kişi İmranın sözünü kəsmədi. İmran özü fasilə 
etdi.  Yəqin  həmin  səlahiyyətli  şəxsin  üz  cizgilərindən 
dediklərinin onun buzlarını  əridib-əritmədiyini  müəyyən etmək 
istəyirdi. Otağın çölə baxan şüşə lövhəsinə guppultu ilə çırpılan 
sərçə,  İmranı  yerindən  dik  attandırdı.  Binanın  şüşələri  elə 
pırılcasına silib-təmizlənmişdi ki, zavallı sərçə içəri keçə bilmək 
üçün heç bir maneənin olmadığını sanıb, yüksək sürətlə özü də 
bilmədən  həyatına  qəsd  etmişdi.  İmran  yenidən  kresloya 
oturduqda qarşısındakı insanın bir an öncəki hadisəyə heç bir 
reaksiyə  verməyib,  gözlərini  hələ  də  tavana  zilləyib  nəisə 
dərindən təhlil etdiyini gördü. 
- Bəs  de  görüm,  bu  suiqəsd  nəzəriyyələrinin  bizim 
komitəyə  nə  ayidiyyatı  var,  KOSMETİKAYA  nə  aidiyyatı 
var?
- Kosmetika   elə  mənim  suiqəsd  nəzəriyyəmin  əsasını 
təşkil edir- deyə kinayə dolu baxışla, məğrurcasına cavab 
verdi.
Katibə  qapını  bir  qədər  açıb  başını  aradan  çıxarsa  da  (çay 
gətirib-gətirməməyi öyrənməyə çalışdı) Ağ kostyumlu əli ilə ona 
təcili qapını örtməyə işarə etdi.
- Ətraflı danış
- Kosmetika  –  eramızdan  qabaq  belə  Misirdə,  Qədim 
Yunanıstanda,  Romada  istifadə  olunan və  inkişaf  edən, 
(birbaşa  tərcüməsində)  eyibləri  gizlətmə  vasitələrinə 
deyilir. Gündəlik istismarına görə siqaret və spirtli içkini 
belə ötüb keçən şəxsi gigiyena ilaçları. Bu günün, əsasən 
də  müasir  dünyanın  qadınını  kosmetikasız  təsəvvür 
etmək  mümkün  deyil.  Müəllimindən  tutmuş,  JEK-lərin 
süpürgəçilərinə kimi bütün qadınları  gündəlik olaraq bu 
məhsullardan  istifadə  edir.  Halbuki  bir  vaxtlar,  on 
səkkizinci  əsrdə  yalnız  zadəgan  ailələrindən  olan 
qadınlara kosmetikadan istifadəyə rəvac verilmiş,  indiki 
zamanda adi  hal  olan,  həddən artıq  ənlik-kirşan yaxan 
qadınlara  isə  (məsələn  İspaniyada)  pozğun  qadın  kimi 
baxmışlar.  Həmin  dönəmlərdə  şahzadələr,  faraon 
xanımlar, qrafinyalar çirkin və kifir görünə bilməzdi. Məhz 
buna  görə  kosmetikadan  yalnız  elita  istifadə  edərdi. 
Bunun  sayəsində  idi  ki,  sözün  əsl  mənasında  təbii 
gözəllər  göz  qabağında  olurdu.  İndi  isə  globallaşmaya 
məruz qalmış əksər ölkələrdə isə kosmetikadan istifadə o 
qədər  ifrata  çatıb  ki,  istənilən  qadına  baxanda  ağzının 
suyu  axır.  İstəyirsən  o  dəqiqə  onunla  evlənib....(İmran 
bilmədən  ədəbsizlik  etdiyindən  utanıb,  cümləsini 
tamamlamadı) 
Evlənəndən sonra səhər kişi  gözünü açanda görür ki,  sən 
demə həmin boyalanmış, sehirli rəssam- makiyajın əlindən 
keçmiş  həmin  məşuqə  eybəcər  ifritənin  biri  imiş. 
Azərbaycan  qadını  arasında  kosmetikadan  istifadə  son 
günlərdə ən kritik həddinə çatıb. Artıq yeddinci sinif qızları 
belə ən azından gözlərinə karandaş və ya sürmə çəkirlər. 
Halbuki misir şahzadələri sürməni gözəl görünməkdən çox 
bəd  nəzərdən  qorunmaq  üçün  yaxırdılar.   Əsl  gözəlləri 
müəyyən etmək çox çətinləşib, təəssüf ki, Aşıq Ələskər kimi 
təbii gözəl axtarışına çıxmalı olursan.
- Bütün bu enkslopedik bilgilərini qoyaq bir qırağa. Sənin 
məqsədin  nədir.  O  məktublarında  bar-bar  bağırdığın 
“TƏKLİF” nədən ibarətdir.
- Təklifim  odur  ki,  ən  azı  bir  illik  kosmetikanın  idxalına 
mane olasınız
- Pff...Sən deyəsən bir az havalısan axı... Bu mümkün olan 
şey  deyil,...necə  ki,  narkoman  narkotikdən  azad  ola 
bilmir,  qadını  da  kosmetikadan  məhrum  etmək  olmaz. 
İstər-istəməz hansısa yollarla gəlib çıxacaq.  Həm də ki, 
bir il çox qısa müddətdir. Axı hər beş evdən birində qız 
uşağı  üçün ən azı  iki  xonça kosmetika ehtiyatda durur. 
Həm  də  ki,  dükanlarda,  göz  dəyməsin  ağzına  kimi 
kosmetik vasitələrlə aşıb-daşır.  Mümkün olan şey deyil. 
Heç lüzum da yoxdur. – deyə  Ağ kostyumlu qarşısında 
dəli  ilə  dialoq  apardığı  üçün  taleyinə  lənət  yağdırdı. 
Demək olar ki, çox həvəssiz hala düşdü.
- Mümkündür...
- Necə?
- Elə  ABŞ  səfiri  ilə  də  bunu  müzakirə  edirdik.  KİV-də 
dizinformasiya yaymaqla kosmetikadan bir neçə on və ya 
yüz  nəfərin  yeni  dəhşətli  infeksiyayla  o  dünyaya 
köçdüyünü  car  çəkmək.   Necə  ki,  18-ci  əsrdə  Palermo 
şəhərində  madam  Toffana  ixtira  etdiyi  və  formulası 
indiyənədək  sirli  qalan  iysiz  və  qoxusuz  zəhər-  Aqua 
Toffananı kirşanda tətbiqini tapmaqla, 600-a yaxın italyan 
kişisinin  ölümünə  bais  olmuşdu.  O  zaman  qadınları 
ərlərinin  həyatına  qəsd  etmək  istəyəndə  madam 
Toffananın  bu müəmmalı  kirşanından istifadə edir  və 2 
gündən  sonra  dul  varisə  çevrilirdilər.  İndi  isə 
kosmetikanın  kollosal  əks  təsirlərindən  şişirdib,  havada 
olan, qeyri-real qurbanların sayını daha da artırmaq olar. 
Sadəcə  olaraq,  bu  halda  qadınların  təqribən  70%-i 
könüllü  şəkildə  kosmetikadan  istifadəyə  son  deyəcək, 
qalan 30% faiz isə yaxşı gəlirli-keçimli katibəlik vəzifəsini, 
süni  qadın  gözəlliyinə  vurulmuş  ərini,  heyranı  olan 
fanatlarını  əldən  verməmək  üçün  canlarından  belə 
keçməyə razı olacaq, bir sözlə kosmetikadan hər vəchlə 
istifadə edəcəklər. Belə olan halda icbari rıçaqlar həyata 
keçəcək  ki,  bunu  müxtəlif  inspeksiyaların  sayəsində 
həyata keçirmək mümkün olacaq. ..Bir də ki bu tədricən 
baş verəcək.
Ağ  kostyumlu  şəxsin  təmkinindən  artıq  əsər-əlamət  qalmadı, 
yerindən qalxıb, nəzərlərini gah döşəməyə gah da ki, kabinetin 
divarından  asılmış  əl  işi  rəsmlərə  zilləməklə  otaqda  o  yan-
buyana addımladı.
- Bəs bu sənin dırnağ arası böyük nəzəriyyəndə, bizə nə 
kimi xeyir var. Dünyada yəni elə inandırıcı, ratsional əsas 
mövcuddur ki, ən böyük riskə gedib, kosmetikaya qadağa 
qoymağa  qərar  verək.  Əlbəttə  ki,  kosmetikaya  qadağa 
qoyacaq  ən  axmaq  hökümət  kimi  tarixə  düşməkdən 
savayı.
- Sizə böyük xeyri  var. Özü də ikitərəfli  xeyri  var.Birincisi 
odur  ki,  kosmetika  satışına  qadağa  aradan  qalxandan 
sonra, ən qısa müddət kimi bir ildən sonranı götürsək, o 
zaman kosmetikanın qiyməti birə on, birə iyirmi artacaq. 
Uzun  müddət  süni  gözəllikdən  məhrum  olmuş  əksər 
qadınlar  isə  nəyin  bahasına  olursa   olsun  bu  kosmetik 
vasitələri almağa can atacaqlar.  Lap yanacaq məsələsi 
kimi,...ABŞ-ın  daha  bir  suiqəsd  nəzəriyyəsindən...O 
zaman  dünyanın  3-cü  ən  güclü  neft  istehsalçısı  İraqa 
hücum  edir  ki,  neftin  qiymətini  süni  yollarla  qaldırsın, 
yalnız ABŞ diktəsi altında marionet  hökümətləri olan neft 
ölkələri  bundan  xeyir  görür.  Bizim  suiqəsd 
nəzəriyyəmizdə  isə  bizim  dövlət  büdcəsi  böyük  xeyir 
görəcək.  Gömrük  rüsumları  qalxacaq,  kosmetikanın 
qadağadan sonrakı yerli  satışlarından dövriyyəyə böyük 
manat kütləsi daxil olacaq, bankların kredit vermə sistemi 
daha çevik xarakter olacaq. İkincisi isə odur ki, kosmetika 
birbaşa olaraq hökümətin monopoliyasına keçəcək.
Şüşə  pəncərədən  axan  gün  işığının  gözlərini  qıcıqlandırdığını 
hiss edib, jalyuzin məsamələrini azaltdı. Otağ həmən bir qədər 
qaranlıqlaşdı. Əvvəlki yerinə qayıdıb növbəti sualını verdi.
- Bəs kosmetikaya cavabdeh olan hansısa bir  beynəlxalq 
qurum – düzünü sən bilirsən- soruşmaz ki, nə səbəbdən 
durduğunuz yerdə hardasa beş altı nəfər keçinib deyə o 
boyda böyük pulları hüdudlarınızdan uzaqlaşdırırsız.
İmran belə görüşə çoxdan hazırlanmışdı. Yaxşı başa düşürdü ki, 
bu ölkənin ən kəllə idarəçiləri belə Yer planetində kosmetikaya 
cavabdah  olan  qurumun  Şəxsi  Qiqiyena  Məhsulları  Şurası 
olduğundan xəbərsizdir. 
- Kosmetikaya  ŞGMŞ  baxır,  Baş  qərərgahı  Vaşinqtonda 
yerləşir.   600  dan  çox  üzvü  var,...  yəni  bu  qurum 
tərəfindən  kosmetika  satışına  rəsmi  lisenziyası  olan  iri 
kosmetik  şirkətləri,   ən  iriləri  də  ABŞ  şirkətləri, 
holdinqləridir  ki,  bu  da  onu  təsdiq  edir  ki,  qurumun 
beynəlxalq  xarakter  daşıması  formal  bir  şeydir. 
Araşdırmaların batinə baxsaq görərik qurum əslində Ağ 
evin göstərişləri əsasında  işləyir. ABŞ-a isə sərf edir ki, 
spekulasiya  və  qəsd  nəzəriyyələri  vasitəsilə  müəyyən 
regionda  müəyyən  sahə  üzrə  hegemon  təchizatçıya 
çevrilsin.  Özünüzün  uzaq  görənlik  məharəti  varsa,  bir 
qədər  qabağı  gözə  gətirsəz,  görəcəksiz  ki,  hal-hazırda 
Bakının  şəbəkə  marketinqlərini  fəth  etmiş  aşağı 
keyfiyyətli  İsveç,  Rusiya,  Çin  kosmetikası  avtomatik 
olaraq  bazardan  sıxışdırılıb  çıxarılacaq.  Müştəri 
beynəlxalq qurumun təhlükəsiz olduğunu təsdiq edəcək 
(hansı ki ən tezi bir neçə il sonra baş verəcək)  kosmetik 
vasitələri almağa can atacaq, nəinki ucuz başa gələn 3-
cü sort məhsulları. 
Bir  neçə saniyəlik fasilə yarandı.  Ağ kostyumlu bütün deyilən 
informasiyaları  sanki  daxilinə  presləmək  istəyirmiş  kimi 
dərindən köks ötürdü.
- ABŞ-ı da başa düşdüm. Sənin əsas məqsədin nədir?
- Mənim  ən  böyük  arzumdur  ki,  bizim  millətin  təbii 
gözəllərini  bir  neçə  aylıq  da  olsa  görə  biləm...Saç 
boyaları,  kirşan,  tonal  krem,  tuş,  ənlik,  fiksatorlar,  üz 
maskaları,  pomada,  karandaş,  yoxa  çıxsın.  Qadınlar 
kişilərdə  heyvani  hisslər  oyatmaqdansa,  ağılları, 
kamalları,  ədəb-ərkanları  və  ən  nəhayət  Allah  verən 
gözəllikləri ilə diqqətlərini cəlb etsinlər.
Tuk-Tuk-Tuk!  Çəhrayı laklanmış palıd ağacından olan möhtəşəm 
qapı  yenidən  açıldı.  İmran  gözlərinə  inanmadı.  Ona  KİV-dən 
yaxşı məlum olan komitə sədri sanki rəhbərinin otağına girirmiş 
kimi, fağırca ədayla içəri keçdi və Ağ kostyumluya çəkinə-çəkinə 
müraciət etdi:
- Müəllim, nə xoşdur Sizi burada görmək, -İmranı heç toz 
yerinə də almayıb, Ağ kostumlunun əlini yaxşıca sıxdı. – 
Uşaqlara  tapşırmışam,  söhbətinizi  qurtaran  kimi,  sizi 
mənim  şəxsi  maşınımda  bağıma  aparsınlar...Mən  ölüm 
inciyərəm...Dost-aşnalar hamsı orda olacaq...Bax mütləq 
orda olmalısız...Mən hələ bilmirəm, keçən ilki  məsələyə 
görə Sizin xəcalətinizdən necə çıxacam. –deyə sağollaşıb 
xeyir  dua yağdıra-yağdıra otağı  ,  tatamini  üzü senseyə 
tərk edənlər kimi dal-dala addımlarla tərk etdi.
- Bax  belə  mənim  gənc  fantazyorum...Yaxşısı  budur  get 
xeyirxah işlərlə məşğul ol...Bəs heç demədin sənin həqiqi 
ixtisasın nədir?.-  İmranın divara vurulmuş vizual ekranlı 
kalendara kökləndiyini gördü.-  Bəlkə sənə komitədə işə 
düzəltdik.
İmranın  gözləri  dolmuşdu.  Bir  söz  demədən,  özüylə  gətirdiyi 
məlumatla  dolu  listləri,  broşurları  qalaq  edib,  çiynindəki 
ryukzaqına  keçirdi,  ağzının  ipini  yaxşıca  sıxıb,  sağollaşmadan 
qapıya doğru irəlilədi. Otağı tərk etdikdə də bir söz demədi.
Ağ kostyumlu, gəncin belə spontan hərəkətinə özlüyündə izahat 
vermək üçün yenidən divardakı vizual ekrana baxdı. Orada cari 
təqvimdən başqa bir şey görmədi. 
II  FƏSİL
 Böyük gözləntilər
Sümükləri  gecənin  qaranlığında  qaçmaqdan  zingildəyirdi. 
Ürəyi  durmadan  sürətli  ritmlərlə  döyünüb,  nəzərdə  tutulduğu 
hədəqədən çıxmaq təhlükəsində idi. Və ya ən azından təzyiqin 
son  həddə  çatmasından  ürək  damarlarını  param-parça  edə 
bilərdi.  Səlim  böyük  səhvi  onda  buraxdı  ki,  magistraldan  – 
insanların  daha  sıx  olduğu  yerdən  uzaqlaşıb  amansız  təqib 
altında Razin spusku kimi tanınan bir tərəfi kiçik meşəlik olan 
istiqaməti seçdi. O qədər də hündür o
lmayan daş hasarı,  üst başını cıza-cıza aşdı. Təqib edənin 
isə yalnız  bir  məqsədi  var idi:  onun böyük sirrini  aşkar etmiş 
Səlimi sözün əsl mənasında ləğv etmək.  Qaça-qaça üzü aşağı 
bir neçə cərgə iri  şam ağacını adlayıb, nəfəsini ötürmək üçün 
üç-dörd saniyəlik fasilə etdi. Bərəlmiş gözlərlə ilk öncə arxaya 
nəzər  yetirdi.  Əlli  metr  yuxarıda  arabir  maşınların  gur  fənər 
işıqları  ötüşürdü.  Razin  spusku  yolunun  öz  dirək  fənərlərinin 
olmaması  isə  maşın  keçmədiyi  anlarda  bütün nəhəng ərazini 
tükürpədici zülmətə qərq edirdi. Təqib edəndən iz yox idi. Onsuz 
da  belə  gecədə  təqib  edəni  axtarmaq,  qaranlıq  otaqda  qara 
pişik  axtarmağa  bərabər  idi.  Bununla  belə  arxaya  baxanda 
adama  bir  təsəlli  verirdi,  hərdənbir  evə  tələsən  avtomobil 
işıqları.  Qorxa-qorxa  üzünü  tədricən  çevirib  önünə  baxdı. 
Vahiməli meşəliyi dəlib Razinə çıxmaq üçün ən azı üç yüz metrə 
qaçmalı  idi.  Halbuki bu vəhşi ərazidə on metrə irəlini görmək 
olmurdu.  Üstəlik  Səlimə  elə  gəldi  ki,  (ətrafda  belə  şey  gözə 
dəymirdi) meşənin içindən dumana bənzər çətin gözə görükən 
buxar göyə qalxır. Başının üstündən ani olaraq gələn vıyıltı və 
sinxron budaq xışıltısı onu reflektiv olaraq yerə aşırdı. Ürəyi bir 
neçə  saniyə  şok  vəziyyətinə  düşüb  vurmadı.  Başını  yuxarı 
qaldırdıqda,  iri  bir  bayquşun parıldayan gözləri  ilə iti  nəzərlər 
altında  Səlimi  süzdüyünü  gördü.Bayquş  qanadlarını  bir  neçə 
dəfə çırpsa da, qarşısındakının təhlükə mənbəyi olmadığını hiss 
edib, uçmaq fikrindən daşındı.
- Lənətə  gələsən!  –deyə  mövhumatdan  uzaq  olan  insan 
tipinə məxsus hərəkətlə (“Bayquşu vurma ki,  yasın gec 
gəlsin”kimi  məsəllərə  əhəmiyyət  verməyərək)  ayağının 
altında  xırda  daş  parçası  götürüb,  quşun  düz  sağ 
ayağından vurdu. Bayquş sanki qarğış yağdırırmış kimi, 
qəribə şikayət səsləri ilə bir havaya qalxdı və gözdən itdi.
Hava isti olsa da, həyacandan yarpaq kimi əsirdi. Səlim  hələ lap 
balaca vaxtlarından qandan qorxurdu və qorxudan əlavə qana 
qarşı sanki alergiyası var idi. Alergiyadan da güclü təsiri olan bir 
hal idi, qan və Səlim tək-bə-tək qalanda. Qanı görən kimi, qeyri-
iradi  şəkildə  əlinin  və  ayaqlarının  əzələləri  boşalırdı. 
Addımlamaq  istəsə  də  addımlaya  bilmirdi.  Əlində  saxladığı 
istənilən şey özündən asılı  olmayaraq yerə düşürdü.   İndi  də 
oxşar vəziyyət idi. Qorxudan ayaqları sözünə baxmırdı.
- Belə baxanda heç 150 metr qalmayıb, kafenin yanından 
çıxmağa,  oradan  qaçqınların  məhəlləsinə  daxil  olub, 
podyezdlərin  birində  gizlənərəm  –deyə  düşünürdü  ki, 
tarappıltı  səsi  ilə  təqib  edən  şəxsin  otuz  metr  arxada 
qalmış daş hasardan atıldığını eşitdi.  İmpulsiv qorxu bu 
dəfə  əksinə  onun  sinir  sisteminə  yüksək  akselerasiya 
verdi.   Vaşaq tək pəncələri  üzərinə atılıb, iri  addımlarla 
qaçmağa başladı. Özü də bilmirdi hansı istiqamətə qaçır. 
Krasovkası,  yağış  kiçik  meşənin  torpağını 
yumşaltıdığından, lil  içində idi.  Bununla belə durmadan, 
arabir  geriyə  boylanırdı  ki,  bu  da  təqib  edənlə  şikar 
arasındakı məsafəni xeyli azaldırdı. 
- Ay axmaq , bəlkə heç daha sənin dalınca qaçmır,...yaxşı 
bax. –deyə daxilindəki müdrik SƏLİM həyəcan təbili  ilə, 
onu  yenidən  geriyə  dönməyə  məcbur  etdi.  Geridə 
arxasınca  qaçan  təqibçi  yox  idi.  Arxaya  baxa-baxa 
qaçdığından ayağı çuxurların birində burxulub, üzü üstə 
nəm torpağa sərildi. Ləngimək olmazdı, əmin idi ki, ən azı 
60-70 metr  qət  etmişdi.  O saniyə qalxıb yenidən sürət 
verdi.  Bu dəfə gözündən qaçırdığı önünə çıxmış iri şam 
ağacına ilişdi. Kaş qorxulu yuxu olaydı, oyanaydım...real 
dünya  ilə  qeyri-real  düşüncələri  birbirindən  seçmək 
olmurdu. Yenidən ani baxışla (hərəkətdə ikən) geriyə göz 
gəzdirdi. Bu dəfə yumşaq bir şeylə toqquşdu.
- Aahhhhhh....-  önündə  peyda  olmuş  qara  köynək,  qara 
cinsdə  olan  Murad,  əlindəki  armaturla  Səlimin  alnını 
parçalayır.  Sən  demə  zavallı  Səlim  həyəcandan  çaşıb, 
eyni ərazini dövrə vururmuş.   
*** *** ***
Meyiti  sürüyərək  ən  gözdən  uzaq  yerə  daşıyır.   Mobil 
telefonunun işığını yandırmaq fikrinə düşsə, də tez bu fikirdən 
daşındı. Qaranlıqda diqqət çəkmədən, mümkün qədər tez vaxt 
ərzində cinayət yerindən uzaqlaşmaq lazım idi.  Meşənin içi ilə 
Səlimin torpağla təmasdan çırpıldaşan, ziqzaq şəklində altındakı 
torpaqda  iz  qoyan  meyitini  ağır-ağır  arxasınca  çəkirdi.  Öndə 
şam  ağacları  bir  qədər  seyrəldiyi  yerdə,  köhnə  məişət 
texnikalarının  tullantıları  və  lazımsız  dəmir-dümür  qalaqları 
gözünə  sataşdı.  Bir  qədər  sağda  o  qədər  də  dərin  olmayan 
yarğan  uzanırdı.  Çox  güman  əvvəllər  istifadə  olunmuş  kiçik 
təyinatlı suvarma kanalının qalığı idi. Buludların səma cisimlərini 
bağlaması yarğandan yarım metrə üzə çıxmış iri bir materiyanın 
nə olduğunu aydınca seçməyə imkan vermirdi. Meyitin ayağını 
buraxıb, həmin yarğana yaxınlaşdı. Məlum oldu ki, yarğanın içi 
zir-zibillə doludur. Həmin iri materiya isə yalnız skelet dəmirləri 
qalmış  Raf  markalı  mikroavtobus  idi.  Kuzovu  (çox  güman) 
nəvaxtsa  iri  yük  maşını  ilə  qarşı-qarşıya  toqquşduğundan  ön 
tərəfdən  xəşil  şəkildə  idi.  Tünd  rəngli  həmin  mikroavtobusun 
avadanlıqlarından  əsər əlamət tapılmazdı. Maşının arxa və yan 
(şüşəsiz)qapıları  pərçimləndiyindən  maşın  cəsədinə  yalnız 
əzilmiş  olduğu  hissədən  girmək  olardı,  əzilən  yer  bir  növ 
pilləkan formasını  almışdı.  Həmin yerə ayağını qoyub maşının 
içinə  boylandı.  Ayağı  sovet  qeydiyyat  nömrəsi  lövhəsindən 
sürüşdü. Müvazinətini bir təhər saxlayıb, önə boylandı ki, atılmış 
maşının içində nə olduğunu müəyyən etsin. Başını dürtən kimi 
burnuna  kəskin  nəcis  iyi  gəldi.  Milçəklərin  də  sakit  tonla 
vıcıldaşmasını eşitdi. Bilirdi ki, meyiti qazmağ əlavə vaxt itkisi 
və baş ağrısı olacaqdı. Ancaq onu hardasa müvəqqəti gizlədə 
bilərdi. Rafın içi isə bunun üçün ən ideal yer idi. Onsuz da meyit 
parçalanma  prosesi  zamanı,  kəskin  qoxu  versə  idi  belə, 
həndəvərdə dolaşanlar, yaxınlıqdan keçənlər, iyin Rafın  içindəki 
tullantılardan və ifrazatdan gəldiyini güman edəcəkdi. 
Rafın ön çərçivəsindən çıxıb, torpağa düşdü. Meyitin üstünə 
gedib, bu dəfə onu başqa yöndəmdə qaldırmağa çalışdı.Meyitin 
əllərini  qaldırıb,  qoltuqları  arasına girdi,  onu qucaqladı,  sanki, 
yolda  dili  qatlanmış  birini  saxlayırdı.  Özü  arxaya  addımlaya 
adımlaya,  çətinliklə də olsa Səlimin o qədər də ağır  olmayan 
meyitini, Rafın təbiətin yaratdığı (daha doğrusu qəzanın nəticəsi 
olan)  piləkanlarına  kimi  daşıdı.  Meyitin  üzü  Muradın  arxasına 
baxırdı.  Özünü  qaranlıqda  o  qədər  itirmişdi  ki,  ağlına  belə 
gəlmədi  ki,  alnı  dağılmış  Səlimin  qanı  üstbaşını  yaxşıca 
bulayacaqdı.  Axı  əsas  məsələ  cinayət  yerindən  izsiz-tozsuz 
uzaqlaşmaq idi.
Sanki  arxadan  qulağına  isti  hava  üfürdülər.  Sonrasını  isə 
yalnız  meyiti  əlindən buraxdıqdan bir  neçə saniyə sonra hiss 
etdi. Öldüyünü zənn etdiyi Səlim, qulağını zəif də olsa elə dişlədi 
ki, az qan itirmiş olsaydı, bəlkə (daha güclü dişləməklə) Muradın 
qulağını  yerindən  qoparmış  olardı.  Dəhşətli  ağrı  hissi  bütün 
beyninin  sinirlərini  oyatdı.  Murad  qışqırmamaq  üçün  baş 
barmağını ağzına salıb ön kəsici dişlərilə möhkəmcə sıxdı.
Səlim çox zəiflədiyindən yerdə sərilib  qalmış və boğazına 
bıçaq  dirənmiş  qoyun  kimi  yazıq  baxışlarla  ölməməyin  son 
əlacını axtarmağa çalışırdı.
- Sən də həmin əclaflardansan? – Sən də ölməli əclafsan. 
Məni gələcəyə aparmağınız baş tutmayacaq. Qardaş....-
deyə  cümləsini  tamamlamaq  istəyirdi  ki,  ani  olaraq 
beyninin  impuls  mübadiləsi  dəyişdiyindən  başqa  (daha 
əmin tonla): - Sizin hamınızın axırı çatıb, Sizi bir bir yox 
edəcəm. Ən yaxşısı  isə  bizim milləti  xəbərdar  edəcəm. 
Yazıq  camaatın  sizin  məxfi  agentliyin  hoqqalarından 
xəbəri yoxdur. 
Səlim şokdan hələ çıxmadığından bu, onsuz da alim adamı da 
çaşbaş  qoya  biləcək  söz  yağışından  bir  şey  anlamayıb,  öz 
ölümünü gözləyirdi. Artıq səsləri də qulaqları eşitmirdi. Sadəcə 
transformator  səsinə  bənzər  boğuq  uğultu  var  idi.  Nəhayət 
Muradın  ağzının  bağlanması  və  dodaqlarının  daha  açılıb-
yumulmamasından  başa  düşdü  ki,  Murad  çıxışını  bitirdi. 
Həyatının sonuna bir neçə saniyə qalıb. Murad yaxınlıqdan iri bir 
mişar daşı qaldırıb Səlimin paralizə olunmuş bədəni yaxınlığında 
başı hündürlüyündə qaldırdı. Üstünə atacaqdı ki,:
- Hey, Siz orda neylirsiz....-qalın kişi səsi eşidildi...- Hə, səni 
deyirəm, sənin burda nə işin var? – Murad heç nəzərə 
almamışdı ki, belə iri, tərk edilmiş ərazidə qaçqınlar 
məskən sala bilər. Sən demə yaxınlıqda bir neçə ailə 
qanunsuz tikilidə yaşayırmış. Çox güman meşənin 
qurtaracağında idi. Naməlum şəxs qarşı tərəfin heç bir 
reaksiya vermədiyini görüb, yad adamları qanunsuz da 
olsa legitim ərazisindən çıxarmaq üçün Murada tərəf 
addımladı. Murad həmin adamı vecinə almayıb kubiki var 
gücü ilə başından aşağı Səlimin üstünə atdı. Bayaqdan 
ölümünü sakit şəkildə gözləyən kimi görükən Səlim sən 
demə anında manevr etmək üçün güc toplayırmış. 
Vaxtında sağa tərəf burulmasaydı döş qəfəsi və çox 
güman ki, çənəsi darmadağın olacaqdı.  On metrlik 
məsafədə olan naməlum şəxsi qarşısındakının digərinin 
həyatına qəsd etməyə çalışdığını görüb üstünə cumdu:
- Dayan,  dayan  dedim  sənə  Murad  əlacsızlıqdan  aradan 
çıxmalı  oldu,...soyuqqanlığını  itirmədən  armatur  əlində 
(armaturu – cinayət alətini və əsas dəlilini heç bir vəchlə 
yerə  atmaq olmazdı  bu hadisələrin  gedişini  alovlandıra 
bilərdi.) gəldiyi yerə tərəf daban açdı.  Naməlum adam da 
elə  bunu  istəyirdi.  Onsuz  da  özü  də  qorxduğundan 
potensial  qatilin  ardınca  qaçacaq  axmaq  deyildi. 
Qəsdçinin hasarı  aşdığına (enən ayaqqabı səslərindən ) 
əmin  olub,  qan  axmadan,  huşu  getmiş  və  ya  ölmüş 
Səlimin qarşısında əyildi.
*** *** ***
Evin  qapısından  içəri  keçən  kimi  krasovkalarının  altını 
dəhlizin girişindəki nimdaş əskiyə sildi. Ryuk-zakı çiynindən sağ 
əlinə  aşırıb,  asılqana  keçirdi.   Krasovkalarını  həmişəki  kimi 
səfərdən sonra ilkin baxışdan keçirib, bağlarını boşaltdı və bir 
kənara qoyub, usanmış ayaq barmaqlarını xırçıldatdı. 
Dəhlizin divar kağızları  o qədər də köhnə üslubda olmasa 
da,  qışda  evin  yaxşıca  isidilməməsi  səbəbindən  yaxşıca 
nəmlənmiş  və  qabarmışdı.  Qəhvəyi  rəngli,  həyatda  olmayan 
sürrealistik palma yarpaqlı  güllərin həkk olunduğu bu primitiv 
divar  kağızları  digər  otaqların  interyeri  ilə  qram  qədəri 
ayaqlaşmırdı.  Oboyların qurtaracaqları  xüsusi yapma daşlarla 
bəzədilmişdi. 
Başının üstündəki  dəftər ölçüsündə olan, mənzərə rəsminin 
çərçivəsinin  əyri  durduğunu  gördü.   İki  çiyin  arasında  olan 
planeti bir qədər geri verib, gözəyarı şəkildə rəsmin mövqeyini 
tarazladı.  Nədənsə yeməyin iyi gəlmirdi.
Bir  başa  mətbəxə  keçdi.Anası  həmişəki  kimi  arxası  ona, 
yeməyi hələ təzə bişirməyə başlamışdı. Üzünü çevirmədən:
- Yenə  başlama  ki,  niyə  yemək  hələ  hazır  deyil...Özün 
bilirsən  pomidor-badımcan  dolması  beş-on  dəqiqəyə 
bişən deyil.
Sanki heç mətbəxə girən ciyər-parəsi, tutqun qara dumanlı 
həyatının,  qara  buludlarını  qovan  yegənə  bəşər  qüvvə-  oğlu 
İmran  deyildi.  İmran  ailədəki  böyük  problemlərin  fəsadları 
sonrası anasının soyuqqanlı bir xanıma çevrildiyini, xasiyyətinin 
birə-beş  dəyişdiyini  bütün  varlığı  ilə  duymuşdu.  Son  vaxtlar 
ümumiyyətlə İmranla az danışar, İmranın işdə başına gələnlər 
haqqında  söhbətlərinə  ümumiyyətlə  heç  bir  isti-soyuqluq 
verməzdi. Məsələn, iki il bundan qabaq anası xəbər tutsa idi ki, 
oğlunun sevdiyi  qız  var,  o qızı  ilkini  olan İmrana almaq üçün 
olmazsızın işlər  görər,   pullu-pulsuz dəridən qabıqdan çıxardı. 
İndi isə, ona oğlunun Ayan adlı iş yoldaşını sevməsi barədə artıq 
bir ay məlum olmasına rəğmən, İmranın qız haqqında şərhlərinə 
saymazyana yanaşardı. Mütləq neytralitet. Nə tənqid edər, nə 
də  oğlunun  bu  dünyəvi  eşqinə  sevindiyini  yalandan  da  olsa 
sözlə ifadə edərdi. 
Atası da eləcə. Sanki pozitiv ata-anasını paralel dünyadan 
neqativ valideynlərlə əvəz etmişdilər. Hər gün işdən saat onda 
qayıdır,  təkbaşına  mətbəxdə  əlinə  keçəndən  yeyir,  çaydan 
sonra  bir  boşqab  günəbaxan  tumu  götürüb,  qonaq  otağında 
televizoru  həvəssiz  şəkildə  seyr  edərək,  yarısını  mədəsinə 
yarısını isə qalıqlar üçün nəzərdə tutulmuş külqabıya boşaldırdı. 
Ata-anasının  gözlərindən  həyat  yanğısı  ünvanlı  şəkildə 
köçmüşdü.  Elə bil göz bəbəyi daha gördüklərini əks etdirmirdi, 
qayığ yelkəni tək bəyaz və yorucu idi.
İmran da  adeqvat  çıxış  yolu  kimi,  belə  yaşayış  şərtlərinə 
alışmışdı artıq.
Acından  mədəsi  muğam  oxuyurdu.  Soyuducunu  açıb,  bir 
sərin xama çıxardı, qapağını açıb, ağ məzəli kremin içinə bir çay 
qaşığı  basıb,  (bu dəfə əlinə qatı  bir  xama keçmişdi)  o biri  ilə 
qapaqlı çörək qabıdan iki fal çörək dartışdırdı, öz otağına keçdi. 
Kompyuter masasından toz basmış kitabları və qeyd dəftərlərini 
götürüb çarpayısının üstünə tulazladı. Rahat yeyə bilmək üçün 
klaviaturanı keysin üstünə qoydu.  Disk “D”-də yerləşən  DVD 
konvertasiyası  olan   sıxlaşdırılmış   *.avi  kodekli   film  seçib, 
smetanı  yeyə  yeyə,  evə  qayıdarkən  onu  boğan  həmişəki 
melanxolik fikirlərdən müvəqqəti kənarlaşmağa çalışdı.
Boşalmış   mini  vedrə  formalı  xama  qabını  zibil  yeşiyinə 
atmağa gələndə anası hələ də arxası İmrana yemək bişirməkdə 
idi.  Yarım saat  keçsə  belə,  dolma  hələ  də  hazır  deyildi.  Heç 
dolmanın reyhan və bolqar bibəri ətirli o möhtəşəm qoxusu belə 
dəymirdi  burnuna.  Onsuz  da  mədəsi  daha  tox  idi.  Başını 
bulayaraq anasının yanından keçib, yenidən otağına qayıtdı. 
“Lazımı  Əşyalar”  adlı  qorxulu  filmə  çoxdan  bəri  baxmaq 
istəyirdi. Blurey formatında 6 qiqabaytlıq bu  filmi torrentdən 3 
günə yükləmişdi.  Özü naşükür insan olmadığından torrentdən 
istənilən  şeyi  yükləyəndən  sonra  proqramın  yükləmə 
siyahısından  silməyib,  həmin  filmin  başqalarına  paylanması 
üçün ən azı 3-4 gün gözləyərdi.
Film  çox  maraqlı  və  çəkici  olmasına  rəğmən,  Ayanın  son 
günlər  içində   gizlətdiyi  “naməlum  naməlumlar”  onu  çox 
narahat edirdi.  Nə qədər israr etdisə, bir o qədər də Ayandan 
təpki  gördü.   Ayan  hər  dəfə  bu  söhbət  düşəndə   mövzunu 
yumşaq  şəkildə  dəyişərdi.  Kifayətdir!-deyə   Media  Player 
Classic-in  X  düyməsini  basıb,  ekrandan  yığışdırdı.  Mobil 
telefonunu götürüb Ayanın nömrəsini yığdı.
- Alo...Ayan  bu  dəqiqə  evə  zəng  vuracam...yox  yaxşısı 
budur  özün  bizə  zəng  vur.Axı  sizinkilər  artıq  evdədi. 
Gözləyirəm  zəngini  –  deyə  onsuzda  dənəylə  sayılacaq 
konturlarına qənaət etdi.
Dəhlizə  yürüyüb,  qapının  çərçivəsinə  paralel  şəkildə  divardan 
asılmış distansiyon telefonu götürdü.
- Salam.
- Salam.
- Necəsən? 
- Belə də ...evləri yığışdırırdım. Sənə neçə dəfə demişəm 
evə  zəng  vurmayasan,  əlacsızlıqdan  mətbəxin  qapısını 
bağlayıb orada pıçıltıyla danışıram. Üstəlik hamımız təzə 
gəlmişik  –deyib  xəttin  o  biri  ucundan  eşidiləcək  tonda 
udqundu.  İmran  durmadan  Ayanın  ağzından  qaçırdığını 
daha müfəssəl aydınlaşdırmağa cəhd etdi:
- Hardan  gəlmisiz?  Bəs  deyirdin  bu  gün  heç  yerə 
getməyəcəkdiz?-deyə  aqressiv  şəkildə  soruşdu.  Ayan 
artıq gizlətməyin mənasız olduğunu bildi.
- Xalam gildən gəlirik. 
- Hansı xalan gildən...O iki qızı olan.
- Hmm... Bilirsən sənə bu vaxta qədər deməmişdim. Lazım 
bilmirdim deməyi...İndi isə görürəm ki, bir quyudan ki hər 
gün su çıxarırsan,  içinə pişik  ölüsü düşdüyü axır  əvvəl 
aşkar  olur.  Əslində onların  bir  oğulları  da var  idi,  daha 
doğrusu var,  sadəcə il  yarıma yaxındır  ki,  oğullarından 
əsər  əlamət  yoxdur.  Nə ölüsünü tapa biliblər  nə də ki, 
dirisini.
- Bəs bu vaxta qədər məndən niyə gizlədirdin ay axmaq?
- Bəsdidə İmran,  nə olsun yaxın dostumsan...axı  mən öz 
ailə problemlərimizlə sənin başını ağratmaq istəmirəm...- 
İmran cümləsini tamamlamağa  imkan vermədi.
- Sənə min dəfə demişəm oğlanla qız dost olmur. Mən səni 
sevirəm. Sən mənim Leylimsən, dost-most sonrakı pillədə 
gəlir...-yenidən əvvəlki söhbətə qayıtdı- həmin uşağa nə 
olub ki?
- Bilirsən necə çox istəyirdim Ramizi,  bacıları ifritənin dal 
ayaqlarıdı.  Özlərini  həmişə  boğan  olublar.  Sözün  düzü, 
yalan  danışmamaq üçün deməliyəm ki,  xalama yaman 
çəkiblər.  Xalamın  əri  isə  çox  səxavətli  və  xoş  təbiətli 
insandır.  Sən təsəvvür elə atası  dediyim tip insandırsa, 
Ramiz onun on beş dəfə yaxşı forması idi,  çox üzüyola 
uşaq  idi.  O  mənə  doğma  qardaşımdan  yaxın  idi. 
Universitetə  hazırlaşanda  onların  evində  düz  üç  ay 
qalmışdım...-deyə ürəyinin dolu olmasından, heç İmranın 
sualını eşitməyib ürəyini boşaltmağa çalışdı.
- Ətraflı danış uşağın başına gələnlərdən!
-   Ramizi  axırıncı  dəfə  keçən  ilin  yanvarında,  bayram 
günündə  görüblər.  Anası  –  yəni  xalam  Almaz  onu  bir 
yetim  uşağın  evinə  (yazığı  gəlib,)  göndərib  ki,   insan 
qayğısından məhrum olmuş həmin kimsəsiz cavana yeni 
il yeməyindən aparsın. Almaz xalamın əri çox uzaqgörən 
insan idi. Hər dəfə deyərdi ki: “Bu ...(adı yadımdan çıxdı) 
uşaqdan gözüm su içmir”.   Hələ yaxşı sözü də var idi, 
deyirdi  ki:  “Məzlum  yetimdən  çox  yaxşılıq  umma!”. 
Xalam  isə,  Allah  ona  uşağı  göndərən  yerdə  dilini 
qurudaydı, (başqasına yazığı gəlməyi ucbatından oğlunu 
bada verdi), uşaq o göndərəni, yoxa çıxdı. Əvvəl Ramizin 
qayıtmadığını görüb, elə biliblər ki, ya həmin yetim onu 
evinə  dəvət  edib,  ya  da yeməyi  mənzilinə çatdırandan 
sonra tez çıxıb aradan həyətə. Sən saydığını say gör fələk 
nə sayır. Ramiz qayıtmaq, bilməyib ki, bilməyib. Şübhəli 
danışan  yetimin  evinə  gedəndə,  artıq  narahat  olmuş 
Ramizin valideynlərinə and-aman edib ki,  guyam Ramiz 
onun  evinə  ümumiyyətlə  gəlməyib.  Məhləni,  yaxın 
məhlələri,  kafe,bar,restoranları,  (əxlaqsız  yuvalara kimi) 
hər  yeri  hələk-vələk ediblər.  (Ramiz həmin gün küçədə 
görən bir  nəfər şahid də tapılmayıb) Sabahı  gün açılan 
kimi,  polisə  xəbər  veriblər  və  yetimin  evində  axtarış 
aparmaq  üçün  prokurorluqdan  sanksiya  tələb  ediblər. 
Sanksiya da alıblar amma nə xeyri, həmin yetimin evində 
bir  iz  belə  tapa bilməyiblər.  Təhqiqatçılar  həmin yetimi 
xeyli  sorğu-suala  tutublar.  Yetim  onları  inandırıb  ki, 
Ramizin  heç  sifətini  görməyib.  Raportlarında  da  qeyd 
ediblər  ki,  ekspertizanın  nəticəsi  kimi,  Ramiz  bu  evdə 
ümumiyyətlə  olmayıb.  Amma  Vüsal  dayı  (xalamın 
yoldaşı)  yetimin  doğrunu  danışdığına  çox  şübhəli 
yanaşırdı.  Elə  məqam  olmuşdu,  yetimi  Vüsal  dayının 
əlindən  güc-bəlayla  almışdılar.  Bir  ay  keçdi...  işə  daha 
baxmadılar.   Vüsal  dayı  and içmişdi  ki,  nəyin bahasına 
olursa  olsun,  Ramizin  qatilini  və  ya  onu  əsir  saxlayan 
adamı (əslində bu versiyaya heç özü də inanmırdı) tapıb 
onu ya qanunla, ya da ki,  yazılmamış ədalət prinsipləri 
əsasında cəzalandıracaq. Yazıq kişi, uşağın qırxı çıxmamış 
miokard-infaktdan dünyasını dəyişdi. 
- Allah rəhmət eləsin...Bir neçə dəqiqəyə aylardı məndən 
gizlətdiyin  illərin  söhbətini  bölüşdün.  Bəs  nəyə  görə 
əminsən ki, Ramizin itməyi həmin yetimlə bağlıdır.
- Dediyim kimi, həmin yetim  Vüsal dayı deyəni özünü çox 
şübhəli  aparırdı.  Dayı  onu  bir  neçə  dəfə  güdmüşdü. 
Qapını  həmişə bağlı  saxlamağa çalışırdı.  Bağlıyanda da 
açarı  burub  ətrafa  elə  göz  gəzdirirdi  ki,  sanki   içində 
milyard manat dəyərli əmanət olan  seyfi bağlayır. Həm 
də bir-iki aydan sonra gözlənilməz şəkildə həmin mənzili 
tərk etdi.  Polis  ondan (xalamın təkidi  ilə  )  şifahi  izahat 
alanda,  mənzili  tərk  etməyini  onunla  izah  etdi  ki,  onu 
Ramizin ailə üzvlərinin təqib etməsi bezdirib, qonşularının 
ona pis gözlə baxmağı rahat həyatına son qoyub. Məcbur 
olub başqa yerə köçməyə.
- Sən özün həmin yetimi görmüsən?
- Yox görməmişəm. Amma deyirlər  sifətdən elə manyaka 
oxşayır,  köpəy  oğlu.  Onu  görüm  qara  taxtada  qalsın. 
Bircə  o  əclafın  evinə  girmək  olsaydı...Əminəm Ramizlə 
bağlı hansısa izə çıxmaq olardı.
- Sənin xalangil hansı ünvanda qalır?
- Indikini  deyirsən  yoxsa  oğlu  itgin  düşməzdən  əvvəlki 
ünvanı?
- Köhnə adresi.-deyə Ayanın axmaq sualına qıcıqlandı.
- Qara  Qarayev  metrosunun  yaxınlığında,  İMPERATOR 
şadlıq  sarayının  arxasındakı  doqquz  mərtəbəli  bina. 
Birinci blok, səkkizinci mərtəbə.
- Bəs “yetim” hansı mərtəbədə qalırdı?
- Doqquzuncu mərtəbədə-  Ayanı  sanki  birdən silkələdilər. 
İmranın israrlı sualları onu düşünməyə vadar etdi.- ...axı 
bunlar sənin nəyinə lazımdır, İmran? Niyə soruşursan.
- Olar əvvəl sualıma cavab verəsən.
- Doqquzuncu mərtəbədə (həmin blokun).
Xəttin o biri ucundan dəftərdən səhifəni qoparan zaman çıxan 
səsi eşidib, hiss etdi ki, İmran dediyi ünvanı özündə qeyd edirdi.
- İmran...İmran...-deyə  artıq  səs  telləri  həyəcandan 
xırıldaya-xırıldaya- İmran, sənə and verirəm, birdən çaşıb 
həmin  yerə  getmək  istəyərsən.  –  çay  şırıltı  səsləri 
müşayəti ilə axdığı kimi göz yaşları da ah-vay səslərinin 
çələngində qarşı tərəfin ürəyini dəldi – qardaşımı itirdim, 
indi  də  ən  yaxın  dostumu  itirmək  istəmirəm...Mənim 
hissiyatım  çox  güclüdür.  Bilirəm  ki,  o  yaramaz  çox 
təhlükəli  adamdır.  Nə  olar  qurbanın  olum  axmaqlıq 
eləmə. Dostluğumuzun xətrinə
- Sən nə qədər demişəm. Oğlanla qız dost olmur. Sən məni 
sevməsən  də  olar,  ancaq  mən  sənin  dərdindən  necə 
deyirlər dəli divanəyəm. Narahat olma elə bu gün sənin 
iztirablarına son qoyacam. 
- Yox qurbanın olum...getmə ora İmran...Qurbanın olum.
Sonuncu cümləni deməyə heç ehtiyac qalmadı. Onsuz da İmran 
artıq  dəstəyi  asmışdı.  Çöldə  narın  yay  yağmuru  yağmasına 
baxmayaraq,  əyninə idman pencəyi  belə keçirməyib,  qısa qol 
futbolkayla evi tərk etdi.
*** *** ***
Vağzalda  1A-ya  minib  Qara  Qarayev  metrosunun yolunun 
üstündə düşdü. Deməli oriyentiri bilən qədəri, köhnə Almalının 
döngəsi deyil, ondan əvvəlki kəsişmədən sağa dönməli və 150-
200 metrə yaxın məsafə getməli idi.   Döngədən burulan kimi 
yaxınlıqda  olan   gül  dükanına  daxil  olub,  səbirsiz  şəkildə 
İmperator  şadlıq  sarayının  yerini  soruşdu.  Düz  get,  deyə 
gülsatan İmranı  başından elədi.  İmranı sifətini  turşutsa da bir 
söz demədi.  On metr getməmişdi ki,  yolun sağ tərəfində Jalə 
gözəllik  salonundan  biri  orta  yaşlı,  sarı  saç,  qaşları  Neftçilər 
körpüsünün altında duran şortumlar kimi nazik və kobudcasına 
tatuajlanmış, kərkədan baldırlarını əyninə keçirdiyi qara (dam-
dar)  “altıncı  sinif”  reytuzla  formalara  və  bucaqlara  həssas 
kişilərin gözünə soxmağa çalışan (reytuzu necə deyərlər rajokla 
geyinmişdi)   saç  ustası  çıxıb  çox  güman  müştərinin  başını 
yenicə quruladığı məhrabanı salonun divarından dəmir dirəkləri 
arasına olan balaca zivədən asdı.  Yaxınlıqda yolun əks tərəfində 
səkidə  uzanmış  bomjdan  başqa  bir  kəs  yox  idi.  Utanmaz-
utanmaz, İmranın keçdiyini  görüb, guya yerə düşmüş sancağı 
qaldırırmış  kimi  dombalıb,  açıq  sinəsini  tam  şəkildə  İmranın 
gözlərinə  həvalə  etdi.  Heç  çimərlikdə  belə  lüt  sinə  görmək 
olmazdı. Nəisə bu sancaq məsələsi çox uzandı- deyə hiddət və 
nifrət dolu hisslərlə özlyündə fors üçün yaşı keçmiş bu yüngül 
təbiətli qadının hərəkətini şərh edərək,“çoxlarının qapalı bardel” 
saydığı gözəllik salonunun önünə çatdı. Nəhayət sancağ yerdən 
qalxdı. Həmin bərbər xanım İmrana baxıb primitiv  hisslər oyada 
biləcək ehtirasla gülümsədi. Doğrudan da yalnız sima və daxili 
gözəlliyinə görə başqaları ilə rəqabətdə uduzan xanımlar, daha 
çox ən asan yola ataraq, onsuz da istənilən qadına xas olan, kök 
və ya arıq,  yaşlı  və ya cavan fərq etməz,  Allahverən  ancaq 
ərlərindən  başqlarının   sərəncamına  haram  qılınan  estetik 
bədənlərindən suistifadə edirlər. Belə ki, həmin “sərbəst” bərbər 
qadının üz cizgiləri çox qaba idi. Almacıq sümüklərinin iri olması, 
onun “dağdan düşənlərdən” olduğundan xəbər verirdi.  Üstəlik 
alnı  da  (ağardıcı  kremin  nəzərə  çarpacaq  dərəcədə  izafi 
sərfiyyatına rəğmən) qara xırda ləkələrlə əhatələnmişdi. Sanki 
həmin  xanım uşaq  ikən  aşsüzənlə  “zaqar”  almışdı.  Kim bilir, 
bəlkə  bu  xanım  gülümsəməyib,ağzını  açmasaydı,  ən  yaxşısı, 
ehtiraslı geyimi və çılpaq zina yerləri ilə kənddən şəhərə yenicə 
gəlmiş  “ac” kişiləri  ovlaya bilərdi.  Ancaq qadının gülümsəyən 
zaman  ön  qızıl  dişlərini  nümayiş  etməsi,  İmranın  ürəyini  lap 
bulandırdı.  Bu  qadına  çox  tamaşa  etməklə  ümumiyyətlə 
qadınlara olan maqnit hissindən məhrum olmaq olardı.
Bərbər qadın İmranın onun demək olar ki, çılpaq bədənini 
görcək  ağzının  suyunun  axmamasını  görüb,  gülümsəməyi 
dayandırdı və bir söz demədən, şüşəbənddən içəri daxil oldu. 
“Dünyada ən axırıncı iş yeri parixmaxerlik olsa belə, qızımı 
(əlbəttə əgər gələcəkdə olsa) heç bir halda gözəllik salonunda – 
bu  “qapalı  əxlaqsız  yuvada”  işləməyə  qoymaram”-deyə 
fikirləşirdi  ki,  birdən  içəridə  olan  qadınların,  iki  digər  bərbər 
xanımın və başına salafan keçmiş (yəqin ki, həmin –çox güman- 
tələbə  qızın  başına  rəng qoyulduğundan)   müştərinin  İmrana 
şüşə  qapılardan  diqqətlə  və  maraq  dolu  nəzərlərlə  baxdığını 
gördü.  Özündən  asılı  olmayaraq  yerində  dik  qalıb,  məsələni 
aydın etmək üçün qarşı tərəfə baxdı. Ona əvvəl elə gəlmişdi ki, 
bayaq  sancaq  qaldırmaq  adıyla  əyilən  ortayaşlı  bərbər  qadın 
yüngül  təbiətindən  irəli  gələn  nəfsani    tələbatlarını  ödəmək 
məqsədilə ona gülümsədi. İndi isə aydın oldu ki, məsələ heç də 
göründüyü  kimi  bəsit  deyil.  Həmin  çirkin  sifət  bərbər  şüşə 
qapılara  ən  yaxın  durmuş  qadının  qulağına  nə  isə  pıçıldadı. 
İkinci bərbər, 25-27 yaşlarında cavan, girdə sifət, refle saçlı bir 
gözəllik  qiymətləndirmə  sistemi  ilə  3  (kafi)  verilə  biləcək  bir 
qadın idi. Heyf ki, İmran dodaqlardan oxuya bilmək istedadına 
malik  deyildi.  Eşitdiklərinə  inanmayırmış  kimi,  “nə 
danışırsan...ola  bilməz...de  Vallah”  tipli  baxışlarla  həmkarına 
qaşlarını çatlatdı. Birinci bərbər xanıma ona təsdiq olaraq baş 
hərəkəti etdi və yenidən nəisə qısa bir şey mırtıldadı. Kresloda 
oturan  cavan  müştəri  xanım  da  sanki  serialın  növbəti 
seriyalarından  birini  müzakirə  edirlərmiş  kimi  salafanlanmış 
başını  onlara  tərəf  döndərib,  xırda detalları  belə  qaçırmamaq 
üçün diqqətlə qulaq asırdı.
İkinci  –  resepient  bərbər  xanım  –  yuxuda  ikən  hündür 
mərtəbədən  yıxılanda  ruh  bədənə  qayıdaraq  insan  necə  dik 
atılırsa,  ona deyilənlərinə fərqinə varıb,  özünü itirdi.  Nəzərləri 
İmrana  qayıtdı.  Gözləri  birdən-birə  suyla  doldu,  həyəcandan 
əlində tutduğu peşəsinin sehirli çubuğu olan - darağı yerə saldı. 
Sonra  bütün  nəzərlər   İmrana  yönəldi  –  kimisi  böyük 
gözləntilərlə,  kimisi  üçüncü  tərəfin  isti  simpatiyası  ilə,  kimisi 
sadəcə növbəti yeni hadisənin canlı şahidi kimi.
İmran ümumiyyətlə çaşdı. Yadından çıxdı ki, bu yerlərə niyə 
gəlmişdi.  Yəni  onu  tanıyırdılar.  Axı  o  Qara  Qarayevə  on  beş 
yaşından  bəri  (on  birinci  sinifdə  oxuyanda  aylıq  üzgüçülük 
rüsumu burada daha sərfəli olduğundan  məhz Qarayevdəki su 
hovuzuna gəlirdi)  bir dəfə də ayaq basmamışdı. Yeniyetməlik 
dövründə isə özünü tanıyanı, çox çirkin olduğundan qızlar ondan 
uzaq durardı.  Bəlkə onu kiminləsə səhv salıblar.  Elədir ki,  var 
onu kiminləsə səhv salıblar. 
Birinci  bərbər  xanım  yenidən  ölüm  dolu  qızılı  dişləri  ilə 
gülümsəyərək əli ilə İmranı içəri çağırdı və artıq göz yaşı tökən 
ikinci bərbər xanımın çiynini sıxdı.
Yox...Belələrinin  caynağına  keçdin  çətin  ki,  onlardan yaxa 
qurtarasan.  Lap maraqdan ölsəm belə  içəri  girməyəcəm.  Hər 
şey  plan  üzrə  getməlidir.  Ayanla  tezliklə  nişanlanmalıyam. 
Dayan-dayan,  bəlkə  bu  elə  Ayan  tərəfindən  hazırlanmış  bir 
yoxlamadır.  Bir  növ sevgiyə sədaqət testi.   Yox qəti  mümkün 
deyil.  Ayan  hara,  belə  yüngül  rəfiqələri  olmaq  hara,  tam 
cəfəngdir.  Ən  yaxşısı  mümkün  qədər  tez  bu  potensial  günah 
mənbəyini tərk etməkdir- deyə fərqli fikirlər metamarfozasının 
məntiqi  nəticəsi  kimi  ayaqlarını  yenidən  işə  salıb,  çevik 
addımlarla yuxarı istiqamətdə hərəkəti davam etdirdi. 
Arxaya çevrilməsə də, şüşə qapının açılma səsindən kiminsə 
çölə çıxıb, onu baxışları ilə yola saldığını hiss etdi. 
  Xeyli yol getmişdi ki, kəsişmə asfalt yola çatdı. İmperator 
şadlıq  sarayı,  gözəl  iki  mərtəbəli  eksteriyerlə  sağda  onun 
sərəncamında idi. Qalmışdı bircə ...əşi nə bircə...onsuzda yalnız 
bir doqquz mərtəbə var türkün məsəli İmperatorun dalında-deyə 
bir qədər əvvəlki fikirlərdən ayılmaq üçün özüylə məzələnməyə 
çalışdı.   Binanın məhəlləsinə ayaq basan kimi,  Çernoblın  tərk 
edilmiş  yaşayış  sahələrindən birinə daxil  olduğu hissi  yarandı 
İmranda.  Gözəl  oyun meydançası,  nərd atmaq üçün xudmanı 
üstü (kustar şəkildə köhnə şiferlərlə) örtülü köşkü, uşaqlar üçün 
yelləncəkləri olan məhəllədə   bir nəfər olsun belə canlı gözünə 
sataşmadı. Aha. Bir ağsaqqal  dayı mayka ilə balkona çıxdı və 
qollarının  balkonun  taxta  dirəyinə  söykəyib,  papiros  alışdırdı. 
Artıq radiasıyadan qorxmamaq olar. Deməli nüvə zad partlayışı 
olmayıb.
Birinci  girişə keçib,  işləmədiyinə görə liftə liftin yaradanın 
əcdadlarına ləhnət yağdırıb, piləkanları birbir ayaqla qalxmağa 
başladı. 
Blokun  çölə  baxan  pəncərələri  olmadığından,  günün  belə 
gur  işığında  belə  pilləkanları  zirzəmi  qaranlığına  qərq  edirdi. 
Üçüncü mərtəbədənin  pilləkanlarından sonra isə ümumiyyətlə 
heç bir  şeyi  görmək olmurdu.  Bəs bu blokun mənzil  sakinləri 
işdən  gecənin  qaranlığında  gəlib,  kor-koranə  doğma 
mənzillərinə necə qalxırdılar. Korlar kimi toxunuş hissiyatı ilə?! 
İmranın  halı  dəyişirdi.  Hərbi  xidmətdə  qulyabani  söhbətindən 
sonra isə ümumiyyətlə qaranlığa nifrət edərdi.
- ...Miqrasiyadan  spravkeyi,  metrikeyi  isteyrlər  –deyə 
Gürcüstan azərbaycanlısınızı  ləhcəsi eşidildi.-  Yaxşı mən 
ta  gedeyim-  sözlərinin  müşayəti  ilə  birinci  mərtəbədən 
qəribə  heyvan  səsil  gəldi.  Həmin  heyvan  görünür  çox 
təngnəfəs,  qan-təlaş  içində  olduğundan  çığırtısını  da 
çıxarmağa tam gücü çatmırdı. Çığırmaqla səsini kəsməyi 
bir oldu. Elə bil başına da nəyləsə vurdular (ət ətə şillə 
səsi eşidildi)- 
Gürcüstanlı  oğlanın  iri  ayaq atışlarıyla  pilləkanları  iki  –iki 
qalxdığını eşitdi. Həmin səs də sinxron olaraq yaxınlaşırdı. 
Deməli  həmin  heyvan idisə,  nəidisə  əlində və  ya  dalınca 
gətirdiyi, gürcüstanlı oğlanın  hər zaman yanında idi. Bəlkə 
də qulağına eşidilirdi bütün bunlar, bəlkə əslində pilləkanları 
heç kim qalxmırdı. Sadəcə  dünən cəmi 3 saat yatdığından 
yaranması adi hal olan halüsunasiyalar da ola bilərdi. İkinci 
mərtəbəni  də  adladıqdan  sonra  üçüncü  mərtəbənin  alt 
piləkanlarında durub nəfəs ötürdüyü aydın oldu. Çox güman 
əlində  ağır  bir  şey  vardı.  Yəqin  ki,  mərtəbələri  adlayan 
zaman tərlədəcək dərəcədə ağır bir şey. Beşə kimi sayılacaq 
tezlikdə,  tənəffüsünə  xitam  verib  üçüncü  mərtəbənin 
piləkanlarına doğru qalxdı.  
İmran sadəcə yerində donub qalmışdı.  Gün işığının özünü 
boğub-sıxıb liftin  yanındakı  xırda aradan içəri  salmasaydı, 
yəqin ki, Gürcüstanlı oğlan İmranın xəbəri olmadan onunla 
toqquşacaq və İmranın ruhunu bədənindən qovacaqdı. Xəfif 
günəş  işığı  Gürcüstanlının  siluetini  görməyə  imkan  verdi. 
Gözləri  istənilən yeniliyə həssas Gürcüstanlı  oğlan da onu 
gördü.  Gövdəli bir cavana oxşayırdı və hər iki əlində nəisə 
tutub  yenə də iti  sürətlə  bir  piləkan  iki  piləkan   az  qala 
yuxarı  hoppanırdı.  İmrana  lap  yaxın  duranda  İmran  bir 
qədər büdrədi. Hələ də gördüklərinin  real və ya qeyri real 
olduğuna  tərəddüd  edirdi.  Bircə  arzu  edirdi  ki,  qeyri-real 
olmasın.  Çünki  belə sayıqlamalar,  qorxulu yuxular zamanı 
hər zaman üstünə gələn subyekt heç də ona xoş niyyətlərlə 
yaxınlaşmırdı.  Əksər  hallarda  çevik  hərəkətlə  onun  döş 
qəfəsindən xəncəri və ya bıçağı sapına kimi soxub, bu yolla 
onu tər qan içində yuxudan oyadırdılar. İndi də İmran özünü 
olmasızın  itirmişdi.  Axı  tanımadığı,  bilmədiyi  biri  onun 
üstünə  az  qala  qaçırdı.  Çevrilib  bir  əlini  pilləkanlarla 
perpendikulyar  şəkildə  ta  doqquzuncu  mərtəbəyə  kimi 
burulub-uzanan  taxta  dirəkdən  tutub,  o  biri  əlini   hər 
ehtimala qarşı yumruğ halına gətirdi, sayıq duruş vəziyyəti 
aldı. Gürcüstanlı gördü ki, bir dəfə də atdansa düz İmranın 
üstünə dırmaşacaq.  Ona görə İmranla özünü ayıran ən son 
piləkanın altında durub, dilləndi
- Ə,  qağa,  bu  qaranlığda  yuxarı  çıxeyrsan,  üstəlik  liftə 
işdemeyr, niyə ÇITMA VURMURSAN?
İmran hər şeyə hazır idi. Hər cür hadisələrin hər cür variantlarını 
məntiqi təhlil edən biri idi. Özüvü ələ al, sakitləş, dərindən nəfəs 
al,  sinir sonluqlarını sərbəst vəziyyətə gətir,  2 x 7 = 14, bəs, 
bəs...yox o bu SANCTUM...xeyr, belə adda...yox bu adda maddə 
yoxdur  Mendeleyev  cədvəlində,  İmran  özüvü  ələ  al,  hər  şeyi 
məntiq çərçivəsində təhlil  et. Səmərəli düşün, səmərəli  nəticə 
çıxart!
Hər zaman elə olur ki, təşkil olunmasına  aylar hətta illər sərf 
olunmuş   qətli   və  qəsdləri  xırda  qarışına  kimi  hesablayan, 
saniyə bə saniyə, ölçü bə ölçü, addım-bə-addım sinxronlaşdıran 
Raskolnikovlar,  “gözlənilməz  qonaqlar”  və  ya  ümumiyyətlə 
xırda detallar  ucbatından özlərini  ələ verirlər.   Necə ki,  alçaq 
boylu  Napaleon  böyük  dünyanı  fəth  etmək  astanasında, 
Vaterloo-da  böyük  zabitinin  alçaq  qətiyyətsizliyi,  Napaleonun 
gözlədiyi  halda,  düşmənə  arxadan  hücuma  keçməməsi, 
-ümumiyyətlə dağa bənzər hadisələrdə  daş dənəsi  ölçülü bir 
gediş bütün planları təməlindən aşırırdı,  eləcə də İmran “niyə 
çıtma vurmursan” sözü ilə  beynini  “restart”  /  “reboot”  etmək 
məcburiyyətində  qaldı.  Söz  nəhəng  bir  qüvvədir.  Hardansa 
eşitmişdi ki, keçmişdə yaşamış bir alim 3 sözdən ibarət cümlə 
ilə istənilən adamı paralizə edəbilir, istənilən adamı özünə tərəf 
çəkib,  istənilən  adamdan  öz  məqsədləri  üçün  suistifadə  edə 
bilirdi.  İndi  də bu iki  kəlmə, “çıtma vur” onu bir  neçə saniyə 
reaksiyasız,  mum heykəl  şəklinə  saldı.Görəsən  bu  nə  mələm 
cadu-ipləmə söz  birləşməsi  idi.   Gürcüstanlı  oğlan  qarşısında 
duran naməlumun qımıldamadığın görüb, sağ əlindəkini  yerə 
qoydu (həmin boğuq vəhşanə səs sən demə toyuq səsi  imiş. 
Gürcüstanlı  hər  iki  əlində  evə,  üstəlik  bina  evinə  diri  toyuq 
aparırmış....GƏl  bu  rayondan  təzə  gələnlərə  mat  qalma) 
Boşalmış  əli  ilə  sehrbazyana  jestlə  çıtma  çaldı  və  üçüncü 
mərtəbənin  sanki  günəş  dənizinin   nuru  doldurdu  –  lakin 
mərtəbəni, üstəlik alt və üst mərtəbələri işıqlandırmış həmin işıq 
mənbəyi  günəşin  işığı  deyil  mərtəbədəki  mənzillərin  arasında 
olan girdə şüşə kalpakın içinə keçirilmiş 200-lük neon lampası 
idi.  Gözləri  bir  neçə  dəqiqə  sərasər  zülmətə  alışdığından, 
mərtəbənin ani yanan gur işığı o dəqiqə İmranın nazik gözlərini 
qamaşdırdı.Avtomatik  olaraq  qalxan  şəklində  dirsəyi  ilə  işığın 
qabağını  tutmağa çalışdı. Yenə başa düşmədi ki, bu müəmmalı 
gürcüstanlı  nə iş tutdu ki, bir çıtma ilə blokun işığı yandı. Axı 
bunun məntiqi  bir  izahı  olmalı  idi.  Məsələni Gürcüstanlı  oğlan 
özü aydın etdi:
- Qağa sən bilmirəm dağdan düşmüsən ya nədi (adi halda 
İmran  bu  sözlərdən  sonra  qarnı  tutub  gülməkdən  ölüb 
gedərdi- dağdan düşənin biri ona dağdan düşən deyirdi, 
lap güzgüyə baxan meymun məsələsi idi, ,xxx görməyən 
aftafa, aftafa görməyən xxx məsələsi idi) 
- Dağdan  zaddan  düşməmişəm...QA-ĞA—deyə  kinayə  ilə 
özünəməxsus şəkildə sancdı.
- Başa düşmədin eh, brat...demək istədiyim odur ki, işığın 
yanmağına  çox  qəribə  hal  kimi  baxeyrsan.  Burda  nə 
qəribəlik  var  axı?!  Hərəkətə  çustvitelnıy  lampışka 
görməmisən?  İndi  təzə  motdu.  Mərtəbələrə  axı  bizim 
əclaf  Barmek  pulsuz  işığ  vermir,  deyir  canınız  çıxsın 
blokun  ,  mərtəbənin  işığını  atışıb  öz  hesabınıza,  öz 
liniyanızdan   çəkin-yandırın.  İşıq  olmasa  pəncereyləri 
olmayan bu mərtəbələri ümumiyyətlə çıxmağ olmaz, əkə. 
(Əkə...yəni  İmran  o  qədər  enlikürək  idi  ki,  yaltaqlıq 
əlaməti  olaraq  onu  belə  çağırdılar)  Onçun  da, 
mərtəbələrə işığa ekonomya eləməyçin  bu çustvitelnıy 
lampoçkadan qoyeyrlər. 
Dəlidən  doğru  xəbər  buna  deyirlər.  Sən  demə  rayondan 
gəlməklə,  dağdan  düşməklə  deyil,  sadəcə  gərək  hər  zaman 
hadisələrin  önündə  olasan,  bir  addım  qabaqda  (yəqin  çox 
bilmişliyindən pilləkanları cüt-cüt qalxırdı). 
- Məsləhətə görə çox sağol, ancaq mən belə işığı görəndə 
sən  hələ  Gürcüstanda  çobanlıq  edirdin  –deyə  özünü 
sındırmamaq üçün qarşı  tərəfi  sındırmağa çalışdı.  Qarşı 
tərəf  isə  yenə də göznəlilməz  halda  bir  söz  demədən, 
nəzərlərini  qorxu  içində  İmrandan  uzaqlaşdırıb  yenidən 
(artıq) qakkıldayan toyuqları əlinə aldı və beş pilləkan da 
qalxıb,  sağdakı  yola  çıxmış  qatarın  qapısından  girirmiş 
kimi mənzilin seyf qapısından özünü içəri salıb, arxadan 
qapını çəftələdi.
Məgər bu zırpı-heybətli dağlar oğlu onu yaxşıca şilləməli deyildi-
deyə  fikirləşib  artıq  öyrəndiyi  şəkildə  çıtma  vuraraq 
hərəkətsizlikdən sönmüş işığı yenidən yandırdı və sinəsinə xeyli 
hava alıb, nəfəsini tam ötürmədən, düşdü mərtəbələrin canına.
Yeddinci  mərtəbəylə  səkkizinci  mərtəbəni  beş-altı  pilləkan 
ayırırdı. 
-Hə, sağdakı qapı qırmızı qapı Ayanın xalasıgilin qapısıdır.- 
qulağınamı pıçıldadılar, içindənmi gəldi bu əminlik, sonra da heç 
cür müəyyən edə bilmədi. Bildiyi qədəri Ayan ona xalası  gilin 
mənzilinin sağ və ya sol qapı olduğunu xatırlatmamışdı. Hardan 
idi  bu  qədər  əminlik  hissi?  Görünür  intuitiv  olaraq  fikrində 
tutmuşdu bu qapını. 
Səkkizinci  mərtəbədə  burnuna çox  tutqun  turşu  iyi  gəldi. 
Qapağı  açılmış  köhnə  şor  qazanından  belə  kəskin  üfunət 
gəlməzdi.  Qaranlıq  isə  həmin  öldürücü  qoxunun  mənbəyini 
müəyyən  etməyi  çətinləşdirirdi.  Niyə  qaranlıq?  Ona  görə  ki, 
ÇITMA VURMAQDAN barmaqlarının ucu göyərsə də, mərtəbənin 
işıqları yanmaq bilmədi. Məlum olanı o idi ki, səkkizinci mərtəbə 
sakinləri  bir  o  qədər  müasir  texnologiya  və  elektronika  ilə 
ayaqlaşmayan və  ya əksinə  ayaqlaşıb,  sadəcə ovucları  bağlı, 
hədsiz dərəcədə xəsis biriləri idi.
Yol  kəsişməsi  qarşısında  duran  dərviş  tək,  iki  qapının 
arasında dayandı, xəyallar onu gözlənilmədən, uşaqlığın zaman 
dondurucu xatirələrinin ağuşuna apardı. Hardadır o gizlən-qaç, o 
yeddi şüşə, o səndə-məndə oynadıqları günlər. Hanı o xəlvətcə 
qonşuların  alça,  xar  tut  ağaclarının  ən  hündür  budaqlarına 
dırmaşıb,  danışa-danışa,  tələsmədən  meyvə  yedikləri  günlər. 
Hanı  o  binanın  daha  az  deyinən  mənzil  sahibələri  olduğu 
mərtəbələrdə, indiki kimi iki qapı arasında yerə çömbəlib Mortal 
Kombat  fişkaları  döyüşdürdükləri  günlər,  saatlar,  dəqiqələr, 
saniyələr,...  Yadında idi  ki,  hər gün  atasından (əvvəllər indiki 
kimi atası xəsis və soyuq deyildi) pul çırpışdırıb iyirmiyə yaxın 
yeni, üzərində Mortal Kombat video oyunu qəhraman və anti-
qəhraman döyüşçülərinin həkk olunduğu  yumru kartondan olan 
fişka  alıb,  döyüşdürəndə  əfəllənib  hamısını  uduzardı.  (Fişkanı 
adətən mano-a-mano yəni iki nəfər döyüşdürürdü, qaydalar isə 
belə idi ki, tərəflərdən hər biri bir fişka təqdim edir, və hər biri 
bu fişkaları birləşdirib, kimi var gücü ilə, kimi yavaşdan, kimi də 
özünməxsus bicliklə, baş barmaqla işarə barmağı arasında sıxıb 
yerə  çırpırdı.  Kimdə  bu  fişkaların  ikisi  də  çırpılmaqdan  o  biri 
üzünə çevrilərdisə, həmin tərəf rəqibin fişkasına sahib olardı). 
Məğlub  olmaq,  uduzmaq  insanı  bərkidir,  insanı  təmkinli  edir 
deyirlər, ancaq,ta bu qədər də uduzmaq olardı. 
Zaman  İmran  üçün  dayanmışdı.  Gülümsədi  və  kəpənək 
dodaqları çarpayıya salınan qırmızı prostina tək yanlara süzüldü. 
İlk  dəfə  içində  formalaşmağa  başladığı  hiyləgərliyi  elə  o 
zamanlar  tətbiq etmişdi.  Uduzmaqdan bezar  olmuşdu.  Axşam 
məktəbin yanında olan budkadan yeni, üzərindəki plyonka qatı 
pırıl-pırıl parıldayan, rəngarəng fişkalar topası alıb, evə tələsdi. 
Hamı küçədə yeddi şüşə oynayırdı, İmranı da çox gözləməyib, 
onsuz oynadılar bu dəfə. O isə otağına xəlvətcə keçib, ən çox 
bəyəndiyi  qəhramanı  –  SUB  ZERO  həkk  olunmuş  fişkanı 
əməliyyata hazırladı.  Dərs hazırlıqları üçün atasının ona aldığı 
masa üstü elektrik lampanı yandırıb, oturacağını qabağa çəkdi. 
Qalan  fişkaları  çarpayısının  üstünə  vızıllatdı.  Ehtiyatlı  şəkildə 
nazik rapira ülgücü tutub, fişkanı yavaş yavaş ortadan iki qata 
ayırdı. Artıq fişkanın bir üzü bir əlində, digər üzü o biri əlində idi. 
Özü də şahidi oldu ki, fişkanın içi sadəcə ən adi kartondan ibarət 
idi. İndi isə əməliyyatın ikinci ən əsas mərhələsinə keçid almaq 
vaxtı  idi.  Hələlik  fişkanın  hər  iki  qatını  geniş  masasında  bir 
qırağa  qoydu.  100  vərəqli  dama-dama  dəftərinin  arxa 
səhifəsindən  yarım  çimdik  kağız  qopaşdırıb,  tut  yeməkdən 
qaralmış balaca barmaqları ilə kağız parçasını yumurladıb,sıxa-
sıxa,  presləyib  bir  xırda  düyün  şəklinə  gətirdi.  Əlinə  super 
yapışqan alıb fişkanın hər iki qatına bolluca yaxdı. Çox ləngimək 
olmazdı.  Super  yapışqan,  super  möhkəm  yapışdırdığı  kimi, 
super də tez quruyurdu. Həmin düyün kağız dənəsini alt qatın 
üstünə qoyub,  qatları  bir-birinə elə  yapışdırdı  ki,  düyün kağız 
qatlarına  arasında  qaldı.  Öncə  əli  ilə  sürüşdürməklə  qatları 
içində hava qalmasın deyə bir-birinə yaxşıca hopdurdu. Sonra 
həmin  fişkanı  kitab  rəfindən  düşürdüyü   900-səhifəlik  qalın 
kitabın  –  ümumi  illustrasiyalı  ensiklopediyanın  arasına  qoyub 
yarım saata yaxın arasında saxladı. Axşam yeməyini yarımçıq 
yeyib,  ekperimentin  nəticəsini  görmək  üçün   dərhal 
“labaratoriyasına”  şığıdı.  SUB  ZERO  əla  vəziyyətdə  idi.  Bircə 
ortasında  xəfifcə  qabarma  hiss  olunurdu,  (qatların  arasında 
qalmış  düyün  kağız  ucbatından)  ki,  bu  da  “İmranın  böyük 
hiyləsindən” xəbəri olmayan kimsənin heç ağlına belə gəlməzdi 
ki, cığallığın belə yolu da ola bilər, nəzərə çarpacaq dərəcədə 
aşkar  deyildi,  fişkaya  edilmiş  yarım  saat  öncəki  dəyişiklik. 
Hiyləyə gələndə isə, əməliyyatın əsas predmeti ondan ibarət idi 
ki,  belə  halda  fişka  artıq  nahamar  olduğundan,  döşəməyə 
çırpılan zaman güc ən çox ortaya düşdüyü halda, mərkəzdə süni 
qabarma  olduğundan,  fişka  demək  olar  ki  hər  atışda 
çevrilməkdən yanaşı, üstəlik rəqibin fişkasının da çevrilməsinə 
şərait yaradırdı.
Yenidən gülümsədi və başını bir az buladı.
İmran heç vaxt   səhərin tez açılmağını, sabahın belə çabuk 
gəlməsini  o günki kimi gözləməmişdi. Gibrit SUB ZERO o qədər 
uğurlu alınmışdı ki, 3 gün ərzində 280-a yaxın fişka qazanmışdı, 
qonşu uşaqlar arasında SUB ZERO fişkası əfsanəsi  yaranmışdı. 
Hər  kəs  bu  məğlubedilməz  SUB  ZERO-nun  dalına  keçmək 
istəyirdi.  SUB  ZERO-nu  500  fişkaya  dəyişmək  təklifi  belə 
almışdı.
Sol qapı elə ani açıldı ki, hələ bir neçə saniyə özünə gələ 
bilmədi.  Ancaq  evin  işığı  gözləri  qaranlığa  alışmış  gözlərinə 
toxunanda, işığa acıyıbmış kimi gözləri gizildədi. Görəsən, mən 
bu səkkizinci mərtəbədə nə qədər vaxt dayanmışdım?-deyə lap-
çaşbaş qalmışdı. 
Qapının  arxasında  6  yaşlı  bir  şirin  oğlan  durmuşdu.  Çox 
güman qapını açan da elə o idi.  Balaca uşağın əynində ağ-mavi 
zolaqlı,  üzərində  hörümçək  adam  filmindən  baş  və  mənfi 
qəhrəmanların cizgili rəsmləri olan pejama var idi. Sümbülü sarı 
saçları  elə  düzümdə  idi  ki,  uşağın  başına  girdə  forma  verib, 
qulaqlarını tam gizlədirdi. 
- Qusik, ti tam skem razqovarivayiş...-evin lap dibindən rus 
dilli ananın səsi eşidildi.
Şirin uşaq İmrana gülümsəyib
- Ne  skem  mama...eto  tot  dyada-  hi-hi-hi-  deyə  kişmişi 
gülüşlə qapını örtüb, İmranı yenidən qaranlıq bir məkana 
yenidən çaşqınlığa qurşadı.
Uşaq  elə  bil  onu,  çaşqınlığa  saldığı  qədər  də  ümumi 
çaşqınlıqdan  qurtardı.  Yadına  düşdü  ki,  bura  gəlməkdə  əsas 
məqsədi,  Ayanın  iztirablarına  son  qoymaq,  Ayanın  ən  sevimli 
xalası  oğlunun potensial  qatili  barədə hərhansı  bir  dəlil-sübut 
aşkar  etmək  idi.  O  əclafın  ağciyərlərinin  azadlıq  havası 
udmasına çox qalmayıb. Bununla belə ehtiyatlı olmaq lazım idi. 
Həyəcan  dolu  doqquzuncu  mərtbəni  İmrandan  sadəcə  onaltı 
pilləkan ayırırdı.  Heyf  ki,  uzaqgörənlik  istedadı  yox idi.  Bütün 
olanlarını verərdi bircə həmin anda bu istedada malik olmağdan 
ötəri. Axı necə bilsin ki, təlaş içində “yetim”-in mənzilinə daxil 
olandan sonra başına nələr gələcək, ürəyi qorxudan, mənzilin 
içində  istənilən  ani  vibrasiyadan  və  ya  cüzi  hərəkətdən 
partlayacaqdımı, partlamayacaqdımı?!
 Doqquzuncu  mərtəbədə  2  yox   yüzlərlə  mənzil  qapısı 
olsaydı belə, bircə dəfə baxmaqla, Yetimin qaldığı mistik abu-
havayla dolu mənzil girişini müəyyən edərdi. Çox qəribə hiss idi. 
Ağ boyalı örtüyünün cızıqları qaranlıqda belə gözə sataşan bu 
qapı  qeyri-adi  şəkildə  İmranı  özünə  çəkirdi.  Nəbzinin  bərk 
vurduğunu  hiss  etdi.  Udqunub,  ürəyini  dişləri  arasına  alıb, 
həmin “canlı”  qapının  önündə durdu.   Çıtma!Daha bir  çıtma! 
Yox...görünür,  bu  mərtəbə  də  hərəkətə  həssas  işıqlandırma 
sistemi ilə təchiz olunmamışdı. Qaranlıq isə onsuz da tükləri biz-
biz edən atmosferə bir az da qorxulu abu-hava qatırdı. İmrana 
elə gəldi ki, indi özü hərəkətə həssas bir qurğuya çevrilib. Bircə 
taqqıltı,  bircə  kənar  toxunuş  onu  yerindəcə  iflic  edə  bilərdi. 
Əvvəllər həmin “yetimi” görməsə də,  onun tükürpədici təsviri 
və  ödü  işə  salan  görünüşü  beynində  durmaq  bilmədən, 
mərtəbənin  zülmətində  belə,  rəngarəng  və  ağ-qara  tonlarla 
metamorfazlar şəklində  təcəlli edirdi.  
Yetimin  mənzilindən çıxan  ani  qadın  harayı  İmranı  dərhal 
qapıya atılmağa məcbur etdi. Qapının arxasına qulağını dirəyib, 
potensial təhlükə ocağına daxil olmazdan əvvəl içəridən çıxan 
səslər əsasında daxili şərtləri müəyyən etməyə çalışdı. 
- İndi sənin kürəyinə əl toxunacaq 
Qulaqları  ilə  bu  qısa  cümləni  çırpışdırsa  da  əvvəl  onun 
batinə varmadı. Sonra isə sözün əsl mənasında İmranı əsməcə 
tutdu. Yəni içəridə olan kimsə onun qapının arxasında olduğunu 
bilib, onu təhlükədən xəbərdar edirdi. Axı İmran 100 faiz əmin 
idi ki, ona müraciət edirdilər.
Dayan,dayan. Ürəyin nəbzi bir qədər də sürətləndi. “Bəlkə 
həmin cümlə ancaq mənim beynimdə səsləndi”-deyə düşünüb 
qorxudan dilini dişlədi.
Xarici xəbərdarlıq və ya daxili səs!- deyə iki variant arasında 
seçim etməyə çalışırdı ki, anidən belinə soyuq və iri insan əlinin 
toxunması ilə huşunun tədricən özündən getdiyini duydu. 
III  FƏSİL
F   A   T   A   L   İ   T   İ
3 ay sonra 
Elan verməyə gələn başqa bir müştərinin yanından keçdiyini 
görüb  ağ  səhifəyə  yazdığı  yarımçıq  sətirləri  görməsin  deyə 
ovucu ilə örtdü. Latın əlifbasına heç cür alışa bilmədiyindən, indi 
gülünc vəziyyətə düşmüş və təkcə bir cümləni on dəfə yazıb-
pozmuş,  iki  təmiz  ağ  kağız  korlamışdı.  Elan  verməyə  gəlmiş 
cavan  xanım,-müştəri  ağsaqqal  Rüstəm  kişinin  bu  məsum 
hərəkətinə gülümsəyib, ofis menecerin masasına yaxınlaşdı. 
- Görəsən, necə yazım...böyük hərflə yoxsa...gərək ki,  “Cı” 
hərfi rusun “Se” hərfi kimi eynilə yazılır- deyib çətin vəziyyətdə 
belə ofis menecerə kömək üçün müraciət etmədi. 
Rəsmiyyətə qalanda payızın ilk günləri yaşansa da, havalar 
yaydakından  da  cırhacır  isti  və  rütubətli  keçirdi.  Yazıq  olsun 
kibertoniklərin halına. Ofis menecer ədabaz bir səbzxətt gədə 
olub,  masaüstü  ventilyatorun  yaratdığı  süni  küləklə  az  qala 
havanı  udurdu.Bununla  belə,   hər  on   dəqiqədən  bir  köks 
ötürüb,  yenidən  bloknotunda  lazımı  qeydləri  aparıb,  ƏLDƏN-
ƏLƏ  qəzetinin  müvafiq  səhifələrindəki  elan  və  yazılarla 
tutuşdurmalar yerinə yetirirdi. 
Yaşxı  bilirdi...çox yaşxı  bilirdi  ki,  qarşısında oturmuş qoğal 
bədən formalı balacaboy ağsaqqal çətinlik çəkir, əl yetirməyinə 
ehtiyacı  duyur.  Bununla  belə  eqoist  təbiətindən,   təşəbbüs 
göstərib  Albalı  qəsəbəsindəki  bağını  satmağa  çalışan  Rüstəm 
kişiyə  yaxınlaşmırdı.  
Rüstəm kişi “gecəyığışanlar” dəstəsi ilə rastlaşdıqdan sonra, 
xoşbəxt və firəvan bağ həyatı  idealları  alt-üst olmuşdu.  Ailəsi 
üçün  qorxmağa  başlamışdı.  Gör  bu  qəsəbənin  uşaqları-
yeniyetmələri  belə  azğın  manyak  idilərsə,  gör  yaşlılar  necə 
yırtıcı olardı?! Rüstəm kişi həmin 12 sotluq torpaq sahəsi olan 
bağı satmaq üçün qəzetə elan verməyə gəlmişdi. 
-Axmaq qoca, bəs bilmirsənki elan verməyə gələndə, gərək 
özünlə hazır evdə yazdığın yazını gətirməlisən...Elə olsaydı bu 
qədər biabır olmazdın-deyə özünü tənbeh etdi.
Ofis  menecer,  daha  doğrusu  elanları  2-3  manat  arası 
qiymətə  qəbul  edən  ədəbaz  qaqaş,  ayıbçı  yerlər  geydiyi  dar 
brici altında pırtlamış,  qolları və beli  açıqda qalmış, sinəsinin 
xətti  yaşıl  maykasının  altından  vaqe  olmuş  bu  30-35  yaşları 
arasında,  saçları  kare  xanımı  görən  kimi,  bayaqdan  bəri 
oturduğu melanxolik pozadan tam azad olaraq, xanıma bic-bic 
gülümsədi. Qadın da az qaldı ki ərisin getsin. Yaxşı ki, menecer 
ilk öncə qadının əndamına göz süzdürdü, belə ki,  ilk növbədə 
simasına  baxsaydı,  artıq  bundan  sonra  qadının  bütün  bədəni 
çılpaq olsaydı belə ona olan şəhvəti ocağa tökülmüş su kimi tam 
söndürərdi. “Yəqin elə kare saçı da ona görə seçib ki, üzünün 
eybəcərlikləri  görükməsin.”düşündü.  Qadının  burnu 
böyüklükdən  əlavə  Sezarın  burnu  kimi  əyri  idi.  Gözləri  də 
sifətinə  və  saç  düzümünə  heç  uyğun  olmayıb  hədəqəsində 
dombalmışdı. Dərisinin qap-qara olması onun çox güman yaxın 
aylarda Kürdəmirdən Bakıya gələnlər dəstəsinə qoşulduğundan 
dəm vururdu.
-Salam, qardaş
-Salam  xanım!
- Elan vermək,  istəyirdim.
-Buyurunuz xanım, əyləşin
Qadın  yazı  masasının  önündə  müştərilər  üçün  nəzərdə 
tutulmuş  kresloda  əyləşən  kimi,  saçlarını  və  sinəsi  açıq 
köynəyini  oynatmağa  başladı.  Menecerin  artıq  kanarları  belə 
görükən döşlərinə  baxdığını  görüb sevindi.  Menecer  udqunub 
tez  masaüstü  ventilyatorun  küləy  istiqamətini  qadına  tərəf 
çevirdi. Qadına qanad versəydin sevindiyindən uçardı. Yaxşı ki, 
rayondan  baş  götürüb  qaçmışdı.Orada  qohum-əqrabasının 
yanında  belə  ehtiraslı  geyimlər  geyə  bilmirdi.  Kifir  olması 
ucabtından ona heç bir kişi bu yaşına kimi yaxınlaşmamışdı. İndi 
isə Bakıya gəlib azad quş olmuşdu.  Ən şəhvətli  geyimlər və 
aksesuarlardan  istifadə  edib,  özünə  ağzısulanmış  kişilərin 
diqqətini  cəlb  edirdi.  Cahil  bir  yeniyetmə  kimi  bu  çirkin 
əməllərinin  məntiqi  nəticəsini  görmürdü.  Hələ  bilmirdi  ki,  bir 
neçə dəfə Vosmoy bazarında işləyən satıcılarla yatandan sonra, 
şəhvətə görə həyatını zülmətə qərq edəcək, hədələr və işsizlik 
ucbatından ən ucuz fahişələrdən birinə çevriləcəkdi. Və ən əsası 
o idi ki, artıq iyirminci belə müştəridən sonra onda şəhvət hissi 
ümumiyyətlə  yoxa  çıxacaq  və  özünə,  o  tələsik  hərəkətlərinə 
nifrət etmiş olacaqdı.
-Bilirsiz mən elan  vermək istəyirəm. 
- Xanım, bura elə elan verməyə gəlirlər də, sizin kimi gözəl 
xanımlara canımızda qurban. – qadın yenidən ehtiraslı şəkildə 
gülümsədi
- Çox sağ ol, qardaş. Deməli mən iki elan verməy istəyirəm. 
Ancaq  gərək  mənə  kömək  edəsiz.  İş  orasındadır  ki,  mən 
besavadam, yaza bilmirəm. Odur ki, mən deyim siz yazasınız.- 
yanaqları  yarım  metrə  uzadaraq,  ilan  baxışlar  altında 
gülümsəyib-  puldan  əlavə  xəcalətinizdən  bir  təhər  çıxaram - 
Elan  qəbul  edən oğlan göyün yeddinci  qatında idi.  Şikar  özü 
ovucuna düşmüşdü.
- Deməli birinci elanımı deyim yazın.
“Təcili. Evlərə və ofislərə masajist gedirəm. Hər növ masajı 
bacarıram.Gecə  qala  bilərəm.   Qiymət  razılaşma  yolu 
ilə.Telefon: (070) XXX-XX-XX”
- Başqa elanınız da var?
- Hə yaz ki,
“Bakıda  yaşayan,  25-55 yaşlarında olan alicənab bir  kişi  ilə 
tanış  olmaq  istəyirəm.  Ciddi  olmayanlar  narahat 
etməsin...həmin nömrəni yaz”
Elanın  diktəsini  bitirən  kimi  guya  utanırmış  kimi  gözlərini 
aşağı salıb:
- Qardaş  yəqin  məni  burdan  gedəndən  sonra  ələ 
salmazsınız?!
- Xanım Siz  nə  danışırsınız,  -  qabağa qıncanıb  pıçıltı  ilə- 
bəlkə ikinci  elanla bağlı  birinci  elə özüm zəng vurdum, 
belə  gözəl,  sulu  xanımı  əldən  qaçırmaq axmaqlıq  olar- 
xanımın ürəyi qəşş elədi,bədənindən soyuq ehtiras dolu 
üşütmə keçdiyini duydu. Menecer yenidən belini kresloya 
söykəyib artıq ucadan :
- Bir dəki xanım, bura o qədər qəribə elanlar gəlir ki. Sizin 
elanda nə qəribəlik  var  axı.  Məsələn,  artıq  iki  buraxılış 
ard-arda  bir  şizik  belə  bir  elan  verir.Bax  bu  saat  onu 
flamasterlə qeyd etmişdim. Budur tapdım.
“Bü günün təqvimi ilə tanışsız. Axı bu gün telefonunuzun 
displeyində,  kalendarınızda,  televizorunuzda  verilən 
həmin o gün  deyil.  Axı  siz böyük suiqəsdin qurbanları 
kimi aldadılırsınız. Axı zamanı özünüz də bilmədən 7 gün 
önə  çəkiblər.  Yadda  saxlayın  cari  təqvim  ayın  25-dirsə 
deməli  əslində  ayın  18-dir.  Aldanmayın.  Bu  yaxınlarda 
sizə daha dolğun məlumatlar verəcəm”
Rüstəm  kişi  dərhal  başını  yazıdan  ayırıb  müəmmalı  elanın 
şərhinə qulaq verdi.
- Əvvəl redaksiyaya elanı verəndə, ordakılar bilmirdilər ki, 
bu elanı hansı bölməyə qoysunlar.  Sonra dedim kişi  nə 
çox nə az 5 manat  pul  verib (əslində özüm elə  dedim 
mənə axı 10 manat vermişdi...ağzım nə idi o qədər pul 
alannan sonra elan çıxmasın). Uzun sözün qısası ayrıca 
bir yarım-bölmə açıb adını “şizo-elanlar” qoydular. Əslinə 
qalanda  bu  elan  redaktorda  əla  ideya  yaratdı.  Xalqın 
marağını qəzetə artırmaq üçün hər buraxılışda ona yaxın 
belə şizoelanlar qoymaq olardı. Redaktor elə bilir ki, elanı 
verən oğlan prikolçun belə elan verir. Amma mən bilirəm 
axı  o  ciddi  sifətli  oğlan elanı  hır-hır  olsun deyə təqdim 
edən deyil... Mənə elə gəlir o biraz dəli-fasondur.
Rüstəm kişi elanı verməmiş ofisi tərk etdi.
*** *** ***
İmran skamyada oturub cins pencəyinin yaxasını möhkəmdən 
sıxıb, ülgüc tək kəsən payız küləyindən qorunmaq məqsədilə 
büzüşmüşdü.Nəzərləri  səkinin qazonu üstündə 4 aylıq pişiyə 
işdə yemədiyi sosiskanı verən Ayanda idi. Pişiyləri uşaqlıqdan 
sevməzdi, ancaq Ayana görə istər istəməz bu ev heyvanına 
qarşı bir qədər yumşalmışdı. 
İki  aya  yaxın  idi  ki,  İmran  yeni  iş  tapmışdı.  Dizayner 
qismində SiVisini  BTV telekanalına göndərmişdi.  Üstündən bir 
neçə gün keçəndən sonra siviylə tanış olduğunu deyən Kadrlar 
şöbəsinin müdiri  İmranı testə çağırdı.  İmran təyin olunan gün 
telekanalın baş ofisinə gəldiyi günü bəlkə ömrü boyu yaddından 
çıxarmayacaqdı. Belə ki, imtahana başlamaq  üçün ona  kadrlar 
şöbəsində  qələm-kağız  təqdim  olunanda  artıq  nəisə 
anlaşılmamazlıq yaşandığını  hiss  etdi.  Axı  dizaynda nə ruçka-
kağız. Sonra məlum oldu ki, ağılasığmaz bir təsadüf baş verib. 
BTV  telekanalına  İmran  tərcüməçi  qismində  çağırılıb.  Yəqin 
kadrlar mütəxəsisi kiminsə sivisiylə səhv salıbmış. Bununla belə 
bəxtini sınamaq məqsədilə, kadrlar üzrə mütəxəsisə səhvə yol 
verildiyini bildirmədən, (ingilis dilini və rus dilini mükəmməl də 
olmasa, “yaxşı” bilirdi) vərəqələrdə ona təqdim edilən mətnlərin 
tərcüməsinə girişdi. 
Sabahı gün isə daha bir sürpriz yaşandı. Gözləmədiyi halda 
ona  BTV-dən  zəng   gəldi  və  bildirildi  ki,  o  yaxşı  nəticə 
göstərərək gecə növbəsinə işə çağırılır. Şərt isə o oldu ki, tam 
işə  götürülməzdən  əvvəl  İmran  bir  həftə  gecə  növbəsində 
işləməli  idi.  Əlbəttə  gecə  növbəsinin  tərcüməçisinə  ehtiyacın 
böyük olduğunu nəzərə alaraq, həmin bir həftə istənilən halda 
formal xarakter daşımalı idi.
Birinci ay çətin olsa sonradan işin atmosferinə uyuşa bildi. 
Lokal  baxımdan  “alababat”  sayılan  maaşı  ilə  gündəmə çıxan 
gələcək  evlilik məsələsi üçün tədarükə başladı.
Ayan  pişikləri  yedizdirib  yerinə  skamyaya  qayıtdı.  Əllərini 
tünd  göy  çantasından  çıxardığı  nəm  salfetlə  silib,  İmranın 
yorğunluqdan solmuş üzünə baxdı:
- İstədiyini  nail  oldun,  yaramaz.!  –  gülümsəsə  məğrur 
xasiyyətini  təslim  etmiş  kimi  görsənməmək  üçün  tez 
özünü  yığışdırdı  –  evdə  sənnən  söz  açdım.  Dedim  ki, 
köhnə iş yoldaşım artıq neçə aydır ki, mənə aman vermir. 
Elə deyir səni almalıyam.
İmranın dərhal  gözünün qabağına bir  neçə ay bundan qabaq 
inkişaf  etmiş  ikili  hadisələr  düşdü.  “Bizimkiləri  göndərim”, 
“Qurban olum, evdəkilərə de ki, elçi göndərəcəm”, “Ayan, bax 
sənə and verirəm...”, “Soruş, soruş nə vaxt elçi gələk” – o qədər 
qırsaqqız xasiyyət almışdı ki, bunca vaxt sonra dediklərini təhlil 
edərək, özündən utandı.
Bəzən yorğunluq, bəzən əksinə ruh yüksəkliyi yaddaş “bağının” 
ən uzaq “muncuqlarını”, xaotik şəkildə ön plana gətirir. İmran 
isə tam başqa kateqoriyaya aid idi. Özündən asılı olmadan hər 
dəfə Ayan haqqında dərindən fikirləşdikdə, həmin o tükürpədici 
gün  –  Yetimin  qapısını  pusan  zaman  başına  gələn  dəhşətli 
hadisəni heç kimə danışmadığı o sirli gün. Gicgahından uzanan 
bakilərindən  bərk  sıxıb,  qara  xəyalın  ağuşundan  yaxa 
qurtarmağa  çalışdı.  “UNUT!”  “YADINA  DÜŞMƏSİN  BELƏ”. 
Köklərindən zəifləmiş tellərini dartmaqla yaddaş DNT-lərini yox 
etmək  olsaydı,  başında  bir  tük  belə  qoymazdı.  İradi  şəkildə 
həmin  günün  təfərrüatlarını  ağlından  qovub,  xoşbəxt  günün 
“süfrəsinə” meyl saldı.
Nəhayət ki, baş tutdu. Qız yəqin doğrudan da onu sevirmiş. 
İmranın sevincinin həddi hüdudu yox idi.
- Oldu...Əla...sənə  qurban  olum.  Əntiqə!  Şənbə  günü 
İnşallah bizimkilər həriyə gəlir.
Ayan  bir  söz  demədən  skamyadan   qalxdı.  Parkın  qapılarına 
doğru  hərəkət  etdi.  İmran  başa  düşdü  ki,  belə  bir  çətin 
vəziyyətdə, həyatında qəribə faza keçidləri yaşayan bir qızcığaz 
üçün belə söhbətlər çox ağır idi,  onu tək buraxmağa dəyərdi. 
Ona  görə  də  arxasınca  bu  dəfə  getməyib,  elə  skamyada 
əyləşmiş vəziyyətdə qaldı.
Təqribən  10  dəqiqədən  sonra  mobil  telefonuna  Ayandan 
mesaj gəldi. 
“Amma bil  ki,  atam məndən soruşsa  ki  sən  nə deyirsən, 
mən səni sevmədiyimi deyəcəm, sadəcə səninlə dost olduğumu 
deyəcəm, son sözü onlara verəcəm”
*** *** ***
- Rustam bek, sən bu yaşında da gopa basarmışsan. Sən 
Albalı  qəsəbəsinin  adını  çəkəndə  artıq  məni  çaşbaş 
elədin. Albalı nədir eh! Axı hamımız oranı Vişnyovka kimi 
tanıyırıq. Hə deməli Vişnyovka qəsəbəsində səni bir dəstə 
“patsan” hədələyib. Üzərinə bıçağ çəkmişdilər? Nə fikrə 
getmisən dillən də.
Rüstəm kişinin qulaqları  xolerik temperamentli  dostu Fəzaildə 
olsa da,  fikirləri  hələ də son günlər ,  son aylar  eşitdiklərinin 
təhlilinə qurşanmışdı. Ağlına dəhşət dolu, tükləri biz-biz qoyan 
fikirlər  gəlirdi.  “Müştəri”  insanları  xəbərdar  edir.  Bəlkə  heç  o 
xəstə deyil? Bəlkə biz siravi vətəndaşlar həqiqətən də “müştəri” 
deyən kimi aldadılırıq? Məqsəd nədir? Yeni belə dəhşətli suiqəsd 
ola bilərdi? Bu kimlərin suiqəsdidir, kimlərin oyunudur, bu qədər 
insanı  necə  aldada  bilirlər,  tarix  necə  olur  ki,  həqiqi  tarix 
deyil?  ....kim  bilir  oğlan  bəlkə  də  ay  təqvimini  nəzərdə 
tutur...Yox o da deyil. Lap tutalım, doğrudan da belə böyük bir 
suiqəsd təşkil  etmiş olalar.  “Müştərinin” necə xəbəri  ola bilər. 
İnsanları  qəzet  vasitəsilə  xəbərdar  edir,  polis  şöbəsinə düşür, 
mənim  oğlumu  xilas  edir,  bir  həftə  əvvəlin  qəzetlərini 
oxuyur...qəzet, mənim bayaq niyə ağlıma gəlmədi axı. Əgər o 
keçmiş tarixli qəzetləri bugünkü kimi oxuyursa, deməli heç bir 
suiqəsd yoxdur sadəcə o xəstədir.Cari  vaxt  bir  həftə qabaqkı 
gün  olsa,  redaktorlar,  jurnalistlər,  xəbərlər,  ümumiyyətlə 
hadisələrin şahidləri,  bir həftə sonra baş verəcək şeyləri necə 
öncədən  görüb  yaza  və  ya   videogörüntüyə  ala  bilər.  Tam 
absurd bir şey.  Neyləmək olar, mən həqiqəti gərək olduğu kimi 
qəbul edim. Mənim sevimli müştərim dəlidir.  Bazarda xoşuna 
gələn bir  malı  alıb,  evdə bəyənməyən bir  alıcının vəziyyətinə 
bənzəyir. Ancaq gərək nankorluq etməyim. Nə olsun agitasiya 
ilə  məşğuldur.  Qoy özü bilsin.  Mənim oğlumu xilas edib.   Nə 
olsun onu polis şöbəsindən anonim şəkildə çıxartdırdım. Onun 
xəcalətdindən  çətin  ki  necəsə  çıxım.  Əsası  odur  bağıma 
pusquya çıxan o “saxta polisin” kimliyini müəyyən edim. “Gecə 
yığışanlar” – həmin manyak yeniyetmələrdən ibarət dəstə bu, 
yaramazdan niyə bu qədər qorxur axı?
Televizorun ani olaraq səsinin açılması, Rüstəm kişini dərhal 
fikirlər  dalğasından  uzaqlaşdırdı.  Şəkilinin  televizorunun belə 
bir xüsusiyyəti var idi ki, hər gün saat 12 tamamda öz-özünə 
yanırdı.  Kabel  televiziyasını  qoşulmuş  Şivaki  televizor  birbaşa 
MTV  kanalında  olduğundan,  ani  peyda  olmuş  metal  rok 
qrupunun ifası, diksindirici effekti daha da artırdı.
Fəzail dərhal- 
- Nə yaxşı  bu televizor var deyirəm. Yoxsa Rüstəm kişini 
vabşe oyatmaq olmayacaqdı. 
Oyatmaq! Bir neçə saniyədən sonra özünə gəlib, olduğu mühitə 
qısa nəzər yetirdikdə, başını masaya söykədiyini gördü. Yəni o 
doğrudan da yuxuya getmişdi.  Nə...axı bir neçə saniyə bundan 
əvvəl,  Fəzail  onu  lağa  qoyurdu,  vişnyovkadakı  bağı  barədə. 
Necə  ola  bilər.  Makler  Aslanla  qonşuluqdakı  masada   siqaret 
tüstüləyərək, sakit şəkildə söhbət etdiyini gördü.
- Mən nə qədər yatmışam?
- Hardasa 2 saat
- 2 saat? Necə olub yuxuya getmişəm.  
Cavabı  gözləmədən  Şəkilinin  üç  manatını  verib,  çayçını  tərk 
etdi. Zaman paradokslarına inanmayan Rüstəm kişi özü zaman 
tələsinə  düşdü.  Yol  boyu  “müştəri”  haqqında  düşündüyü  bir 
neçə  saniyəlik  fikirlərin  necə  2  saata  çevrilib,  onu  evə 
gecikdirdiyini müəyyənləşdirməyə çalışdı.  Birdən yadına düşdü 
ki, sən demə, Şəkiliyə dünənnən 5 manat 80 qəpik  borclu idi. 
Son vaxtlar lazım olan şeyləri yaddından çıxarması müntəzəm 
şəkil almışdı. Bilmirdi huşu zirvədən üzü aşağı gedir, yoxsa hələ 
öz  zirvəsinə  qalxmayıb,  arabir   yolda  ikən  dincəlir.Bir  yaxın 
qohumundan eşitmişdi ki, çoxlu kakoulu şirniyyatlar – yəni bir 
sözlə əlinə keçən şor-şokalad boğazdan mədəyə yollamalısan ki, 
həmin zəngin maddələr beynin usanmış yaddaş hüceyrələrinin 
başını alladsın.
Gözünü qırpmağı ilə mənzilinin qapısı önündə durduğunu gördü. 
Aman allahım! –deyə Rüstəm kişi özünü saxlaya bilmədi. Artıq 
anlaqlı olmağına şübhə etməyə başlayırdı. Axı mən çayçıdan elə 
indicə  çıxmışdım.  Bax  şokolad  məsələsinə  yada  salan  vaxt 
maşın  yolunu  keçirdim.  Qapını  bir  müddət  döymədi.  Yenidən 
fikrə getdi.  Yəni 200 metrlik yolu avtomatik şəkildə, sözün əsl 
mənasında məkan və zamandan təcrid  olmuş vəziyyətdə qət 
etmək  olar?!.  Sağ  əlində  tutduğu  mobil  telefonu  şalvarının 
cibinə buraxıb, həmin əli ilə fikrini cəmləyirmiş kimi gicgahına 
dirədi.  Elə nə başıma gəlir tənbəlliyimdən gəlir. Hər dəfə özümü 
əziyyətə salmaqdan vaz keçirəm.  Yeddi  yaşımdan bəri  vurma 
cədvəlini  əzbərliyə  bilməmişəm.  Bunun  axı  nəyi  yaxşıdır. 
Kalkulyatora  həmişə  ümid  olmaq  olmaz,  xırda  şeyləri 
hesablamalı olanda pis vəziyyətə düşürəm,...müştərinin yanında 
həmin  hesablamanı  kalkulyatorla  aparmaq  olmur  ki,  desin 
kütbeyinin biridir.  Kim bilir  bəlkə riyaziyyatı  bilməmək elə əsl 
kütbeyinlikdir. Ona görə də düşdüyüm vəziyyətdən asılı olaraq 
hər dəfə pulu ya artıq ya da əksik qaytarıram. Deməli çayçının 
plastik  qapısını  örtüb  artıq  qaranlığa  qərq  olmuş  küçəyə 
boylandım. Hərəkətin olmadığını görüb, maşın yolunu keçirdim. 
Necə özümdə olmamışamsa, fənərinin biri   işləməyən çəhrayı 
opel astranın yanımda saatda 40 km sürətlə necə ötüb keçdiyini 
hiss etməmişəm. Belə vəziyyətdə lap qatarın altında da qalmaq 
olar.  Bəs  sonra  nə  oldu.  Nə  qədər  gücəndisə  bir  şey  ağlına 
gəlmədi.  Yox  məsələ  həddən  artıq  ciddidir.  Əlini  gicgahından 
götürüb,  gözlərini  açanda  artıq  uzanıq  vəziyyətdə  olduğunu 
gördü.  Rüstəm  kişinin  bədəninə  ömründə  belə  üşütmə 
düşməmişdi.  İndicə   padyezdə  qapısının  önündə  durmuşdu, 
qapını belə döyməmişdi. Birdən-birə  o çarpayıda necə peyda 
oldu. Üstəlik başının üstünə baxanda saat 3.00 səhər idi. Yoldaşı 
Türanə də üzünü əks tərəfə çevirmiş şəkildə mışıl-mışıl yatmışdı. 
Yox. Belə getməz, çox yatmağ lazımdır. Hər gün 5 saat yatması 
bütün əsəb sistemini alt-üst edib. Yuxuya getmək istədi, ancaq 
gedə bilmədi. Qorxudan gözünü yummağı belə bacarmırdı. Kim 
bilir  bəlkə  bu  dəfə  də  gözünü  yumsa  bir  də  görəcək  ki, 
həyatından 2-3 il beləcə işıq sürətilə ötüb getdi.
Arxası Rüstəm kişiyə tərəf uzanmış həyat yoldaşından çıxan 
ani  xırıltılı  səs,  köşk sahibini  bədənini  vicvicəyə saldı.  Adətən 
küçə iti  udlağında sümük qalan zaman belə vahimə dolu səs 
çıxarırdı. Rüstəm kişiyə elə gəldi ki, beynindən gələn imperativ 
impulslar  ürəyini  belə  donmağa  məcbur  etdi.  Qırmız  və  ağ 
hüceyrələrdən ibarət qan kütləsi bədənində soyumuş qurğuşun 
təbəqəsinə  çevrilmişdi.  Üzünü  belə  yoldaşına  tərəf  çevirə 
bilmirdi. 
- Rüstəm, pişikləri gedib basdırdın?
....sükunət....ürəyi  artıq pas atmışdı...dodaqlarının lazımsız 
bir ət parçasına çevrildiyini duydu. İşığı yandırıb, güzgüdə 
özünə  nəzər  salsaydı   bir  neçə  saniyə  ərzində  saçlarının 
nəzərə çarpacaq dərəcədə ağardığını görərdi....fikirləşməyə 
vaxtı çatmadı ki, yanında uzanmış xanımın tədricən hərəkət 
etdiyini hiss etdi. 
Özündə güc tapıb ona üzünü ona tərəf çevirən qadına baxan 
kimi  yanında uzanın həyat yoldaşı  qiyafəsində olan “müştəri” 
olduğunu gördü.  Haradansa çıxardığı iti ov bıçağını qırtlağına 
dirəndi. Bıçağın bir neçə dişi artıq ətinə yol tapsa də çaşqınlıq 
və bədənini ehtiva etmiş vahimədən sinirlər belə beynə siqnal 
ötürməyə vaxt edə bilmədi. “Müştəri” qırmızı gözləri ilə, qadın 
xalatında gözünün içinə baxaraq.
- Səniynən  deyiləm,  pişikləri  harada  basdırdın,...gecə 
güzgünü aya tutub, baxdınm?
Qırtlağına  elə  bil  toyuqu  lələyi  gəzdirdilər.  Yalnız  fontan 
vuran qandan anladı ki, boğazını kəsiblər. Bu gördüyü son 
şey  oldu.  Bir  neçə  saniya  tam  qaranlıq,  total  sükunət, 
kollosal çəkisizlik duydu. Gözlərini yenidən açanda  başının 
üstündə  durmuş,  dizləri  ilə  sinəsini  sıxan  “müştərinin” 
tədricən sifətinin Türanənin simasina keçdiyini gördü. Bıçaq 
da çay suyu tək şəffaflaşaraq tam yoxa çıxdı.
- Ay kişi, səninləyəm? Sənə nə olub. Bir bax gör eh! Yazıq 
qızdırmanın içindədir. Sevil! –bir azda ucadan qışqıraraq 
Sevil! Tez skorıya zəng vur.
 *** *** ***
3 cərgə monitorların bir bir səsini keçirdi. Bir azdan təhlükəsizlik 
əməkdaşının gözündən uzaq yuxuya getməyə çalışacaqdı.  Bir 
monitorda 75 faizlik  səs  şkalası  ilə  Əl-Cəzirə  kanalında  Devid 
Frostun yorucu səsi,  ikinci monitorda Rossiya 24 kanalında 50 
faizlik  şkala ilə  Dağıstandakı   partlayışlar,  3-cü ekranda pullu 
pereqondan yayımlanan Asoşieyted Presdə Livandakı qulaqları 
dələn iğtişaşlar – hər zaman 100 faiz yəni tam səsdə qalmalı idi. 
Bircə aşağı cərgədəki digər peyk xəbər kanallarına, BBC, CNN, 
Euronews,CCTV -ə də səs versəydi beyni tamamilə xəşil olardı. 
Bununla  belə  artıq  otaqda  eyni  vaxtda  iki  kanalın  səsinin 
qulaqlara  sərilməsinə alışmışdı.  Bu fonda tərcüməsini  də  edə 
bilirdi  İmran.  Monitorlara  video  və  audio  siqnalı  ötürən  peyk 
qəbuledicilərindən başqa iri paylayıcı aparat da yer alırdı.  Bu 
keçirici- paylayıcı qurğu sayəsində istifadəçi istənilən monitora 
istənilən qəbul edicidəki kanalı keçirə bilirdi. 
Sonuncu  alt  monitorun  səsini  alırdı  ki,  gözü  çoxdan  bəri  nə 
olduğunu öyrənməyə çalışdığı ancaq müdirə xanımın “kateqorik 
şəkildə  əl  vurmaq  olmaz”  sözləri  ilə  izahını  əvəzlədiyi  bir 
eqvalayzerli, üzərində əllidən çox müxtəlif funksiyalı dümyəsi və 
keçiricisi notbuk ölçülü qurğuya sataşdı.  Düymələrin üstündəki, 
kod  adları  yalnız  ali  mütəxəsislərə  məlum  ola  biləcək  latın 
hərfləri  ilə  olan  yazıları  aydın  oxuya  bilmək  üçün  aşağı 
çömbəldi.Darısqal  8  kvadratlıq   iş  otağında   tutqun  neon 
lampasının  işığı  gecə  növbəsində  iztirabla  çəkən  İmranı  bir 
qədər də yuxuya təslim edirdi. Hərəkətlərini çətin idarə edirdi 
yuxu  çatışmamazlığından.  Özü  də  bilmədi  ki,  çevirgəcli  boz 
düyməni niyə və nə vaxt burdu...
Nəticəsini və 10 min ABŞ dollarına yaxın olan şitin teleyayımda 
nə kimi rol oynadığını növbəti gün başa düşdü.
*** *** ***
Eyni anda:
Təhlükəsizlik  əməkdaşları,  müasir  kapitalizmin  dilində  desək 
Seküriti,  bolşeviklərin  dilində desək 2 şirkət  “axranı”  BTV nin 
əsas  girişində foeyə perpendikulyar  şəkildə hündür söykəncin 
arxasında  əyləşmişdi.  Önlərində  kompyuter  –  bununla  şirkət 
ərazisinə  daxil  olmağa  icazələri  yoxlayır  və  yalnız  müvafiq 
bildirişi tapdıqdan sonra içəri keçməyə icazə verirdilər, az qala 
başları  ilə  paralel  şəkildə  yerləşən  söykəncin  üst  lövhəsi  – 
üzərində adətən işçilərin gəlib getmə vaxtlarını saniyəsinə kimi 
dəqiq  qeyd  etməli  olduqları  tabellər  yer  alırdı.  Ən  asas  isə 
sollarında küncdə divara bərkidilmiş 2 qara monitor – hər zaman 
hər ikisi qoşulu olmalı idi- vardı. Onlardan biri hər zaman efirdə 
nə gedirdisə onu göstərməli  idi,  ikincisi  isə  verilişin  peykdəki 
tezlik  və polarizasiya faizini  əks  etdirirdi.  Bu şirkətin ştatında 
olan mühafizəçiləri ağılasığmaz dərəcədə böyük səlahiyyətlərə 
malik kanal əməkdaşı edirdi. Bir sözlə canlı və ya cansız, kanalın 
efirində gedənlərə istər gecə istər gündüz birbaşa təhlükəsizlik 
əməkdaşları nəzarət edirdi.   
- Aydın, biraza ged otaqları bir bir yoxla. Bayaq karidorda 
nəisə  “adboy-modboy”  səsləri  eşitdim.  Görünür  kimsə 
ağıllı başlı  şişib nədi?! Fikirləri gedib Sahib gilin smeninə.
- Hə oldu,  qoy  bir  düşüm bufetdə yeməyim yiyim sonra 
düşərəm.
- Birdə,  yadımnan  çıxmamış  deyim.  O  təzə  gələn 
tərcüməçini də yoxla. Mənə elə gəlir “odboy” deyən onun 
səsi idi. Yəqin əclaf yatıb otaqda...İçəri girəndə qəfildən 
gir, çox vaxt belələri qapının dalında yatırlar ki, içəri girən 
olan rezki oyansınlar. Sonra gəl sübut elə ki, o doğrudan 
da yatmışdı. Adamın üzünə dururlar.
- Düz  deyirsən,  o  təzə  gələni  gərək  tez-tez  yoxlayaq. 
Bilirsən,  “Teve”  uşaqları  həmişə  ondan  danışırlar.  Çox 
qəribə  biridir.  Samir  deyir  ki,  artıq  iki  aydır  ki,  canlı 
yayımdan  sonra  qapı  arxasında  gözləyib,  çıxan  kimi 
ondan avtoqraf alır.
Mühafizəçilərin gözləri efirə nəzarət monitoruna o qədər həssas 
olmuşdu ki, ekranın anidən göy fona çevrildiyini hiss etmədilər 
bilə.
*** *** ***
Rüstəm kişi ən azı 2 həftə çarpayıdan qalxmadı. Mikro-infarkt 
keçirmiş  qəzet  satıcısı  xəstəliyinin  ikinci  həftəsində  iş  yerinə 
qayıtmaq  istəsə  də  yoldaşı  Türanə  və  dostu  makler  Aslanın 
təkidi ilə Rüstəm kişi hələ işə çıxmadı. Heç kim başa düşmək 
istəmirdi ki, əslinə qalanda Rüstəm kişi ailəsinin mənfəətindən 
çıxış edərək işə çıxmaq istəyirdi. Ən azından ikinci həftəni işə 
qayıdaraq, tam şəkildə işləsəydi,  həyatından adlarını eşitmədiyi 
bir yığın bahalı retsept dərmanlarının ümumi xərclərini ödəmiş 
olardı.  Belə  isə  ailənin  yarım  aylıq  ümidi  gündəlik  maaş 
gətirməsə  də,  gündəlik  məhsul  götürən  internat-bağça 
müəlliməsi Türanə xanıma idi.
Köşkün  qapısını  açan  kimi  burnuna  nəmişlik  qoxusu  doldu. 
Döşəmədə o dəqiqə qara girdə dənəciklər göründü ki, bu da son 
2  həftə  ərzində  nəzarətsiz  qalmış  qəzet  dükanında  yeni 
arzuolunmaz  müsafirin  yerləşdiyini  göstərirdi.  İçəri  girmək 
istəyən  kimi,  sanki  vəziyyətdən  operativ  şəkildə  xəbər  tutan 
dolusov  boz siçan, Rüstəm kişinin fikirlərini toplamağa macal 
verməmiş  ayaqları  arasından  çölə  qaçmağa  macal  tapdı. 
Rüstəm kişi içərinin yır-yığış işlərinə başladı. İki həftə ərzində toz 
deyilən şeyin toxunmadığı bir yer qalmamışdı. Köşkün alıcılarla 
ünsiyyət üçün nəzərdə tutulmuş nəfəsliyini aç, qapağında olan 
deşiklər  sayəsində  “Cola”  qabına  doldurulmuş  su  ilə  dikt 
döşəməyə su çiləd, süpür sil, vaxtı ötmüş ancaq buna rəğmən 
futbol maçları  zamanı altlıq kimi kiloyla satılan qəzetləri lazımı 
bağlamaya  topla.  Bunlar  2  həftə  işsizlikdən  sonra  ilk  peşə 
gününün  əsas  prioritetləri  idi.     Yerinə  təzəcə  əyləşib  köks 
ötürmüşdü ki, yorğunluq havası bədəndən xaric olmamış, kiçik 
pəncərədə  nazik  burun,  al  yanaq  bir  40-50  yaşlarında  incə 
qadının siması canlandı.
Məlum  oldu  ki,  xanım  Müsavat  qəzetinin  həmin  günə  olan 
buraxılışını istəyirmiş. 
- Təəssüf  xanım!  Bu  gün  gətizdirməmişəm!  De,  yolun  o 
tərəfinə  keçin,   qırmızı  reklamlı  binanın  altında  qəzet 
satırlar.  –  deyə  çoxlarından  fərqli  olaraq  konkurentinə 
potensial müştəri göndərməyə çalışdı.
- Mənə ağıl vermək lazım deyil, hara gedim. Belə də şey 
olar!? Adını kiosk qoyublar. Qəzet satmırsıssa onda bura 
niyə işləyir! 
Rüstəm  kişiyə  əsəbləşmək  olmazdı.  Həkim  dönə-dönə 
tapşırmışdı  ki,  azı  bir  ay  ərzində  sinirlərini  xarici  təsirlərdən 
qorumağa  çalışsın.  Amma  özü  tədricən  başa  düşürdü  ki, 
qismətdə nə varsa o da olmalıdır.  Onsuzda evdə çöldəkindən 
daha çox əsəbləşirdi.  Ürəyində “nə isə” deyib qadına heç bir 
cavab vermədi.  Özünü geri  verib,  lövhədən bir  kitab götürüb 
səhifələməyə başladı. Əslində aqressiv xanıma ən müdrik cavab 
elə  saymamazlıq  idi.  Qadının  gözəl  simasından  əsər-əlamət 
qalmamışdır. Hirsindən bir söz deyə bilmədi. Burulub it sifətində 
yoluna  davam etdi.   İfritənin  kənarlaşdığını  görüb  simulasiya 
üçün  götürdüyü  təsadüfi  kitabı  yerinə  qoydu.  Gözucu 
pəncərədən  küçə  baxanda  qəribə  hisslər  keçirdi.  Yolun  qarşı 
tərəfində  hardasa  öz  yaşıdı  olan  bir  samballı  geyimli  kişi 
yanında  isə  səbzxətt  bir  yeniyetmə   gözlərini  ona  zilləyib 
baxırdı. Atasının qəbrinə and içə bilərdi ki, bu sarsıdıcı nəzərlər 
obyektə deyil məhz ona zillənmişdi. Ən tükürpədicisi isə o idi ki, 
hinkir-minkir  kimi  dayanmış bu cütlük,  qorxulu filmlərdəki  tək 
bir-birinin əlindən tutmuşdu. Rüstəm kişi 2 həftəki halusinasiya 
yaşantılarından  sonra,  reallığı  və  qeyri-reallığı  ayıra  bilmək 
iqtidarına  olmadığını  görüb  əvvəlcə  buna  əhəmiyyət  vermək 
istəmədi.   Yeniyetmə boz  plaşlı  kişinin  qulağına nəisə demək 
istəyirmiş kimi, kişinin əlini silkələdi. Kişi yeniyetmədən azı 50 
santım hündür olduğundan aşağı  qıncanmalı  oldu.  Nə? Bu nə 
sayaq baxışlardı?  –  Rüstəm kişi   azı  arada azı  altmış  metrlik 
məsafə  olmasına  rəğmən  boz  plaşlı  kişinin  üzcizgilərinin 
dəyişdiyini  açıq-aydın  sezmiş  oldu.   Cütlük  bir-birinin  əlini 
buraxmayaraq  yaxınlaşmağa  başladı.  Boz  plaşlı  kişinin  yolu 
keçmək üçün sağa-sola baxması Rüstəm kişini bir qədər reallığa 
qaytardı. Yoxsa cütlüyün kabus olduqlarına aldanmışdı. 
- Salam aleyküm! 
- Salam, buyuruz-  deyə sakitləşmiş Rüstəm kişi  mümkün 
qədər  alicənab  olmağa  çalışdı.  Halbuki  maraqdan 
partlayırdı.
- Bilirsiz,  sözün  düzü  bura  bir  alıcı  kimi 
yaxınlaşmamışıq...Lənət  olsun  şeytana,  heç  bilmirəm 
nədən başlayım. Vaxtıvızı almıram ki?
- Buyur, buyur! Bu nə söhbətdi.
Rüstəm  kişi  saçları  qaşlarına  tökülmüş  müasir  dəbli 
yeniyetmənin nədənsə əziyyət çəkdiyini dərhal hiss etdi. 
- TƏşəkkür  edirəm.  Mənim  adım  Tofiqdir.   Nərimanov 
rayonunun Mədəniyyat  Sarayının müdiriyəm. Bu gəncin 
isə adı  Səlimxandır. Qohumlar yaxınlar ona sadəcə Səlim 
çağırır. Hardasa 3 ay əvvəl...-sözünü tamamlamamış - ... 
həqiqi deyirəm, nə isə işiniz varsa biz gözləyə bilərik.
- Yox müəllim, buyur davam elə!
- Hə  elə  onu  deyirdim.  Məktəbdə  10-cu  sinifdə  oxuyur. 
Hardasa  4  ay  əvvəl  qəribə  şəkildə  yoxa  çıxmışdı.  Ev 
uşağının birdən birə müəmmalı şəkildə axşam saatlarında 
belə  evə  məktəbdən  qayıtmaması  yegana  uşağ  anası 
bacımı ürəyinə bir böyük xal saldı. Aləmi qatdı bir –birinə, 
məktəbə getdik,  müəllimləri  şagirdləri  sorğu sual  etdik, 
hamısı təsdiq etdi ki, Səlim məktəbdən saat 2-dən çıxan 
idi.  Onun hara getdiyini,  tək və ya kiminləsə olduğunu 
görən  olmayıb.  Günün  sonuna  kimi  uşağı  tapa 
bilmdəyimizdən polisə müraciət etməli olduq. Gecə yarı 
evə qayıtsaq da heç birimizin gözünə yuxu getmədi. Elə 
hey  xəbər  gözləyirdik.  Xəbərsə  yalnız  2  gündən  sonra 
Semaşkodan gəldi.  Polis  verdiyimiz əlamətlər sayəsində 
Səlimi tapa bilmişdi. Tez özümüzü xəstəxanaya yetirdik. 
Yazıq uşağın üzündən sağ-salamat yer qalmamışdı. Uşağı 
əməlli  başlı  döymüşdülər.  Xəstəxana işçisi  uşağın Razin 
yolundan  huşssuz  vəziyyətdə  götürüldüyünü  söylədi. 
Bacım sevindiyindən göz yaşlarını saxlaya bilmirdi. Uşağı 
o  ki,  var  bağrına  basdı.  Ancaq  artıq  Səlimin  ona  ilk 
baxışlarından nəyinsə  Rus  demiş  “ni  to”  olduğunu hiss 
etdim. Həkim dedi müvəqqəti  yaddaş itkisidir.  Özündən 
başqa heç kəsi tanımır. Yaddaş hüceyrələri arasında elə 
bil  əlaqə  zənciri  qırıldığından,  hələlik  ətrafındakıların 
kimliyi  barədə konsentrasiya  edə  bilmir.  Elə  o  vaxtdan 
dünyadan  məhrum  olmuş  yetim  kimi  bizim 
qohumluğumuza  şübhə  ilə  yanaşır.  Bircə  adını, 
təvəllüdünü və təhsil  aldığı  məktəbin adını  bilir.  Üstəlik 
bəzən bir sıra qəribə, bir-birilə əlaqəsi olmayan ifadələr 
işlədir.   (  Rüstəm kişinin öz oxşar  tam eyni  olmasa da 
oxşar  hal  xəstəsi  –  prosopaqnziyalı  olduğundan  uşağın 
halına acıdı)
Danışdıqlarını  üçündən  başqa  qulaq  asanın  olub-olmadığına 
əmin olmaq üçün ətrafa nəzər saldı.
- Bəs bu danışdıqlarınızın mənə nə aidiyyatı var. – Rüstəm 
kişi  məlumatın  maraqlı  yeni  və  çəkici  olmasına 
baxmayaraq,  onu  ilk  ağır  iş  günündə  görüləcək  işlər 
baxımından  geriyə  atdığına  görə  spontan  söhbəti 
mümkün  qədər  nəzakətli  şəkildə  dayandırmağa  cəhd 
etdi.
- Elə mənim özümə də çox maraqlıdır.  Son 2 ay ərzində 
ona yalnız müraciət edəndə danışardı. Gözlənilmədən baş 
verdi hər şey, birdən pencəyimin manjetini dartışdırdığını 
gördüm.  Soruşdum ki, nə məsələdi? Bir cavab vermədi. 
Sadəcə  gözləri  dolmuşdu.  Lap  doğrunu  bilib  danışa 
bilməyən lal  kimi yazıq gözlərlə baxıb, barmağı ilə sizə 
tərəf işarə edirdi. 
- Çox marağlıdır...Ancaq belə  bir  uşağı  birinci  dəfədir  ki, 
görürəm.
- Yəqin siz onu tanımasazda, o sizi  tanıyır.  Belə şeylərdə 
olur.  Kim  bilir  bəlkə  anasını  unudub  ona  yad  olan  bir 
insanı  belə  tez  tanıya  bilməsi  sizinlə  bağlı  yaddaşının 
hardasa çox önəmli olduğunu düşünməyə vadar edir. 
Bir qədər köks ötürüb əlini pencəyinin sinə cibinə ataraq kiçik 
bir bloknot və diyircəkli qələm çıxardı. 
- İndi əziyyətdən keçib. Hər halda siz mənə zəhmət deyilsə 
bir əlaqə nömrəsi verin, şayət Səlimin yaddına nəisə təzə 
bir şey düşərsə sizdən lazımı lazımı məlumatı ala biləm.
Nömrəni  diktə edib,  qəribə ikilidən ayrılmışdı  ki,  birdən nəisə 
yadına düşübmüş kimi, yüz səksən dərəcə çevrilib. 
- Bəs  mənə  deyə  bilərsiz,  hmm....Səlim  –  uşağın  adını 
düzgün yadda saxlaya bildiyinə görə çox sevindi.- Səlim 
məni göstərəndə sizə nələri dedi:
Rüstəm kişi ona tanış olan sözbirləşməsini eşitdi. Sadəcə başa 
düşmədi bu eşitmək istədiyi və öz “iç dünyasının” hayqırtısı olan 
açar söz idi, yoxsa həqiqətən samballı geyimli kişinin ağzından 
çıxan kəlimə. Bircə onu bildi ki, artıq ayaq üstə tab gətirə bilmir. 
Müəmmalı dayı-bacıoğlu gözdən itən kimi, köşkə qayıdıb özünə 
çay  düzəltdi.  Həmin  açar  sözün  yeniyetmə  Səlimlə  nə  kimi 
əlaqəsi ola bilərdi? Hansı vəchlə?
Fikirləri  isə  Səlimin  işlətdiyi  yeganə  kəliməni  top  kimi  atıb-
tuturdu. 
“Gecəyığışanlar”
- 8 8 8 -
Ayan son vaxtlar 1 metrliyinə belə yaxınlaşmadığı kirşanı 2 ildən 
sonra ilk dəfə istifadə etmiş oldu. Dəbdəbəli geyimlər, svorovski 
daşları,  qızılı  saat,  qızılı  qolbaq,  gözlərə   yuyanda  belə  güc-
bəlayla itən İran sürməsi,...xeyr qaş aldırmaqdan söz belə gedə 
bilməzdi. Köhnə prinsiplər modern həyat tərzi üzərində nə qədər 
də olsa dominant idi. Hər növ hazırlıq işləri gedirdi. Şəxsiyyəti 
ikiləşmişdi.  Bir  tərəfdən  tezliklə  ərə  getmək  istəyirdi.  Digər 
tərəfdən böyük çaşqınlıq içində olub, elə həmin gün qarşı tərəfin 
elçilik planlarını alt-üst etmək istəyirdi. Psixoloqlar doğrudan da 
düz  deyirlər  ki  qadınlar  subaylıq  və  evlilik  fazaları  arasındakı 
keçid  mərhələsini  olduqca  ağır  keçirir.  Kimi  keçid  mərhələsini 
əsasən də nişanlı  olduğu dönəmləri  tam nervoz  şəkildə başa 
vurur,  hər xırda məsələyə olduqca həssas olur,  məni sancma 
səni sancmıyım prinsiplərini əsas götürür. Kimisi isə - xüsusəndə 
də hərisi ilə toyu arasında ən çoxu 1 aylıq interval olub, bu dövr 
ərzində nadir hallarda nişanlılarını üzlərini görənlər – bu keçid 
dövrünü elə tez adlamış olur ki,  evlilik  dövründə həmin kritik 
günlər barədə heç ağlına qığılcım xatirələr  belə gəlmir.  Ayanı 
daha çox birinci kateqoriya qadınlara aid etmək olardı. 
 “ Həyəcanlanma!” deyə özünü ələ almağa çalışırdı. 
Ayan evdə İmran haqqında çox danışmışdı.  Artıq onun İmranı 
sevdiyində heç kimin şübhəsi yox idi, Ayan bunu aydın şəkildə 
etiraf etməsə belə. Azdan çoxdan atası artıq fikrində israrlı idi. 
Ən pis halda oğlan gərək bimar və ya avara-gurun biri olmalı idi 
ki, atası qızını sevgisinə qovuşdurmaq niyyətindən vaz keçsin. 
Evdə mükəmməl hazırlıq işləri  görülmüşdü, əlini  ən hündürdə 
olan çılçıraqa atsaydın belə, toz deyilən şey tapmazdı. Masaya 
yalnız  ağ  süfrə  və  mer-meyvə  qoyulsa  da,  mətbəxda  artıq 
gözlənilən  formalitələrdən  sonrakı  bayram  əhval  ruhiyyəsinə 
uyğun müxtəlif  dadlı  təamlar hazır  vəziyyətdə idi.  Valideynlər 
həyəcan içində idi, - evlərinə ilk dəfə idi ki, elçiləri buraxardılar, 
qohumlar  həyəcan  içində  idi-  kimisi  özünün  də  ilk  hərisini 
xatırlayır,  kimisi  isə  -  ilk  öncə  subay  əmiqızları  –  həmin 
təcrübəni  özlərində  tezliklə  yaşamaq  yanğısı  keçirirdi.  Ayan 
həyəcan içində idi.
Ayan onu bəzəyən əmisi qızlarını otaqdan qovub mobil telefonu 
əlinə aldı. İmranın nömrəsini seçib zəng atdı.
- Salam, evdən çıxıb sizinkilər?
- Salam. Hə yarım saat olar çıxıblar. Harda olsa indilərdə 
çatarlar.
Söhbət  bu  kiçik  dialoqla  bitdi.  Ayanın  və  ailə  üzvlərinin 
gözləməkdan başqa bir çarəsi qalmadı.
*** *** ***
Bir saat keçdi:
Qapının döyülməsi hamının yerindən dik atılmasına səbəb oldu. 
Bir  anlıq  sükut  yarandı  çoxdan  gözlənilən  qapı  döyüntüsünə. 
Ayanın  atası  çevik  göstərişlərini  verməyə başladı.  “Gülarə siz 
qızın yanında olun, mama sən gəlinivi də götür qapının ağzında 
dayan”.  Atanın  də  özünü  itirdiyi  aydınc  sezilirdi.  Hər  kəs  öz 
yerini tutmuşdu. Qapı nəyahət 4-cü dəfə döyülmüşdü ki,  Ayanın 
atası qapıya doğru irəlilədi. Qapı açılanda ilk öncə bir şey başa 
düşə  bilmədi.  Qapının  arxasında  yalnız  bir  orta  yaşlı  kişi 
dayanmışdı.  Geyimindən  isə  heç  də  elçiliyə  gələn  birinə 
oxşamırdı. Əynində qəhvəyi dəri kurtka vardı, əlində isə qəribə 
nəisə tutmuşdu. Ayanın atası  ağzını  açmağa macal  tapmamış 
girdə sifət kişi:
- İşıq  idarəsindən  gəlmişəm,  -  və  rulon  şəklinə  düşmüş 
nazik kağız parçası uzadıb – qəbzi götürün, 6 manat 50 
qəpik borcunuz var.
Ayanın atası  lal  dinməz çeki  alıb,  quru-quru “sağ ol  dedi” və 
qapını örtdü.
Vəziyyəti  şərh  etmədən  hər  kəs  əvvəlki  tək  qonaq  otağına 
qayıtdı. 1 saat da keçdi. Daha sonra 2 saat keçdi. “Bəlkə yolu 
tapa  bilməyiblər...ancaq  ola  bilməz  bir  şey  olsaydı  bizim 
nömrəmiz vardı onlarda” deyə atası düşündü. Ayan gilin ailəsi 
həmin gün düz 4 saata yaxın elçilərin yolunu gözlədi.
*** *** ***
Telefonun  cingiltili  səsi  getdikcə  möhkəmləndikcə,  gözlərini 
tədricən  açdı.  Telefonu  ovucuna  alıb,  hələ  çay  kimi  axan 
gözlərini displeydəki yazıda mərkəzləşdirməyə çalışdı.   Nömrə 
gizli olmasa da naməlum idi. Çarpayının qarşı divarından asılmış 
dördkünc çərçivəli saata baxdı. Gözləri ilə əqrəbləri tuta bilmək 
üçün yerində çox var  gəl  etdi.  Məlum oldu ki,  hələ  saat  heç 
səhər   səkkiz  yoxdur.   Çalışdı  ki,  əsəbləşməsin.  Çarpayının 
sağındakı komod üzərdə ehtiyat saxladığı qlitsin tabletkasından 
dilinin altına qoyub, israrlı zəngə cavab verdi. 
- Alo...
- Alo... Salam. Rüstəm bəy dönə-dönə üzr istəyirəm sizdən 
bu  vaxt  zəng  vururam.  İnanırsız,  dedim  heç  olmasa 
doqquz  olsun  zəng  vurum.  Ancaq  həyəcandan  dözə 
bilmədim.  Tanıdız  da  dünən  sizin  köşkə  uşaqla 
yaxınlaşmışdın. Səlimlə. 
- Hə tanıdım... – həvəssiz şəkildə soruşmalı oldu-...Necəsiz?
- Çox  sağolun  –  qarşı  tərəf  acı  bir  söz  eşitmədiyinə 
sevincək oldu
- Nə lazım idi? Buyuruz, eşidirəm
- Allah  razı  olsun...Deməli  bizim  uşağın  yaddaşı  özünə 
qayıdıb.  Səlimi  deyirəm.  Sən  demə elə  hər  şey  sizinlə 
əlaqədar  imiş.  Ona  görə  sizi  görcək  yaddaşı  tədricən 
bərpa olmağa başladı.
Rüstəm kişi yorğanı kənara atıb çarpayıdan qalxdı.Yoldaşı hələ 
də yatırdı. Oyatmamaq üçün yataq otağından aralandı. Mətbəxə 
keçdi. 
Doğrusu kişinin son cümləsi ona dumanlı təhər gəldi. Necə yəni 
onunla bağlı idi. Axı bu uşağı əvvəllər ömrü boyu görməyib. Ona 
görə birinci verdiyi sual da məhz belə oldu:
- Necə yəni, mənimlə bağlı idi?
- Yox... məni düzgün başa düşmədiz. Əstafullah. Demirəm 
ki, siz  Səlimi bu günə salmısız. Sadəcə Səlimin bu günə 
qoyan yaramazın kimliyi məlum olub. O manyakın biridir. 
Siz onu tez-tez görürsüz. Özünüz də bilmədən manyakla 
söhbət  edirsiz.  Bəs  deyə  bilərsiniz  necə  oldu  ki,  Səlim 
birdən  sizi  gördükdən  sonra  hər  şeyi  yada  salmağa 
başladı. Ona görə ki, Səlim həmin yaramazı təqib edəndə, 
onu sizdən qəzet alan görüb. 
Rüstəm azdan-çoxdan söhbətin  kimdən getdiyini  başa  düşdü. 
Nə də olsa özünə söz verdi ki,  “müştəri” ona əvəzsiz yaxşılıq 
edib və ikili münasibətdən xaric baş verənlər onun işi deyil. Nə 
də olsa sona kimi qulaq verməli oldu.
- Sizinlə mütləq görüşmək, lazımdır. Səlim sizinlə söhbət etmək 
istəyir.  Sizi  bilmədiyiniz  bir  şey  haqqında məlumatlandıracaq. 
Həm  də,  sonra  polisə  ifadə  verməli  olacaqsız.  Müştəriniz 
haqqında polisə lazımı  məlumat vermək lazımdır.   Allaha and 
olsun ki, o əclafı ya diri, ya da ölü ələ keçirəcəm.  
- Nə məlumat siz nə danışırsız. Mən heç bilmirəm nədən söhbət 
gedir.  Məndən  hər  gün  yüzə  yaxın  adam  qəzet  alır.  Məgər 
hamısını yadda saxlamalıyam. 
Kişinin  səsi  sərtləşdi  və  danışdığı  nəzakətli  tonu  sanki  dilinin 
altında gizlətdi.
- A  kişi,  onsuzda  polisə  ifadə  verəcəysən.  İstəsən  də, 
istəməsən də. Bilmirəm kimisə cinayət məsuliyyətindən 
yayındırmaq istəyirsən ya yox.  Bu öz işində.  Hər halda 
polis sənnən yazılı ifadə almaldır. Hələlik şahid qismində, 
sonrası hələ baxarıq – deyə hədələyici nəbzi vurdu.
- İndi mənə qulağ as, xxxxxx! Bilmirəm özüvü nə sayırsan. 
Baxmaram  haranın  tulasan,......  amma  əvvəl  get 
qoltuğuvu qaşa?
Qarşı tərəf sanki belə çevik reaksiya gözləməyirmiş kimi sükut 
götürdü.  Telefonun dəstəyi  xışıltısından məlum oldu ki,  xəttin 
qarşı tərəfindən kimsə dəstəyi kişinin əlindən aldı. Nə kişi nə də 
ki uşaq səsinə oxşamayan yeniyetmə səsi eşidildi
- Salam. Dayıma görə üzr istəyirəm. Bir az əsəbidi. Bilirəm 
ki, sizin bu işdə heç bir əliniz yoxdur. Sadəcə sizi, onun 
necə yaramaz olduğu barədə xəbərdar etmək istəyirəm. 
“Gecəyığışanlar”  sizə  nəisə  deyir?  Mən  onu  çox  təqib 
etmişəm.  Hər  gün  sizin  Vişnyovkadakı  bağınıza  girib, 
nəisə ölçüb biçirdi. Həmişə də əlində qəzet olardı. 
Rüstəm  kişinin  ağlı  biraz  büdrədi.  Onu  Albalı  qəsəbəsindəki 
bağına  soxulan  məgər  həmin  saxta  polis  deyildi?!.  Elə  bu 
barədə fikirləşirdi ki, sanki Səlim Rüstəm kişinin könlünü oxudu.
- Sizin oğlunuzun qaçırılmağından da xəbərim var. Düşünə 
bilmirsiz ki,  necə oldu böyük cinayət halqasının əlindən 
asanlıqla  qurtulduz.  Bunlar  hamısı  qurama  şeylər  idi. 
Sizin  şikəst...  –  Səlim  ədəbsizlik  etdiyini  bilib  özünü 
düzəltməyə çalışdı  –  sizin  qüsurlu  övladınızı  qaçırılması 
da  eləcə.  Hamısı  o  yaramaz  tərəfindən  əvvəlcədən 
düşünülmüş  plan  əsasında  olub.  Saxta  polisi  də  8-ci 
kilometr bazarından tapıb.
IV fəsil 
Dəyişkən həqiqət
Tezliklə toy olacaq. İnşallah. Allah qoysa. Ağılasığmaz bir şeydir. 
Sevgili  cananı  ona  qismət  oldu,  aşiqlə  məşuqə  sonda 
qovuşdular.  Sözün  əsl  mənasında  soyuqqanlı  valideynlərinin 
Bakılıların dili ilə desək “bayırlığı” ona mat-məəttəl qoymuşdu. 
İnana  bilmirdi  ki,  ata-anası  belə  asanlıqla  ,  qapılarına  elçilər 
“sıra-sıra dayanan” Ayanın valideynlərindən “Həri”-ni ala bilsin. 
Doğrusu xoş xəbəri birinci anasından eşitdi. İmran sevincindən 
yerə-göyə sığmırdı. Bütün gözləntiləri doğrulmuşdu. Toy öncəsi 
xərclərin  fikirləri  belə  bu  nikbin  əhval  ruhiyə  qarşısında  diz 
çökürdü.Anasını nə qədər qucaqlayıb bağrına basmaq istədisə, 
bunu bacara bilmədi. Özü də anlaya bilmədi nədən!? Bəlkə ona 
görə  ki,  anası  elçilikdən  gələn  kimi  əyin-başını  dəyişmədən 
dərhal mətbəxə keçərək, həmişəki kimi  arxası İmrana yemək 
bişirməyə başladı. Atası isə birbaşa işə getmişdi. Bəlkə də, anası 
sadəcə olaraq yorulmuşdu. Bununla belə anasının son vaxtlar 
onunla  praktiki  olaraq  ünsiyyətdə  olmaması  diqqət  çəkməyə 
bilməzdi. Elə mətbəxdəki divanda əyləşib. Anasını dilə tutmağa 
çalışdı.
- Sağ ol eh mama, sənnən dünyada bir dənədi.  Degörüm 
toy barədə nə danışdız. Toyla nişanı eyni günə saldız?
Ananın yalnız əlləri hərəkət edir. Arxası İmrana olduğundan 
üzündə təbəssümün, kədərin və ya şablon baxışın olduğunü 
müəyyən edə bilmədi. Fartuku belindən açıb (üzünü 
çevirmədən) soyuducunun yanına bərkidilmiş asılqana keçirdi. 
İndi də qab-qacaq yumağa girişdi. Uzun fasilədən sonra quru-
quru “Hə” cavabı verdi. İmran suallarla dolu olsa da, elə bil 
içində olan ikinci “Mən” onu susmağa təlqin etdi.
Səssiz səmirsiz, bulağ kimi köpürən sevincini içində boğub, 
gözləri anada, xəyalları göylərdə, yaxın və uzaq gələcəyini 
planlaşdırmağa başladı.
Ani telefon zəngi onu diksindirdi. Ev telefonunun çox gur səsi 
vardı. Anası heç bir olmayıbmış kimi reaksiya vermədi. “Görəsən 
bu evdə məndən başqa telefona cavab verən var?!” deyə 
dodaqaltı donquldandı.
TALK düyməsini basıb dəstəyi qulağına kifayət qədər yumşaq 
şəkildə dirədi. 
- Alo
Qarşı tərəfdən ciyərparəsi olan Ayanın həzin səsi eşidildi. Ayan 
ağlayırdı. Necə də xoş idi bu sevinc göz yaşlarını eşitmək. İmran 
qızı qabaqlamaq fikrinə düşdü.
- Canım, məndən incimə ancaq, hərdən sənin ağlamağın 
mənə elə xoş gedir ki, xüsusən də sevincdən tökülən göz 
yaşların. Səsin fleytanın ən həzin notu kimi ürəyi yandırıb 
yaxır. Hələ gözlərini demirəm. Kaş ki, indi yanında 
olaydım. Ağlayanda gözlərin dumduru okeana bənzəyir..
İmranın sözü  yarıda qaldı.
- Bura bax, sən nə yaramaz, sən əclaf adamsan.
- Nə..Necə ...yəni..Nöş...Nöşün. nə...
- Əclaf səni görüm parça tikə olasan. Mən necə gic oldum 
sənin yalanlarına aldandım, sənin kimi dəlini sevdim. 
İmranın üzü qıpqırmızı qızardı.
- Ayan, mən artıq həyəcanlanmağa başlayıram, sənə nə 
olub...özz..özz.. özündən niyə çıx...çıxmısan?
- Heç olmasa, məni ələ salmazdın. İnsan dəli də olsa bu 
qədər hoqqabazlıq etməz axı. Bu lənətə gəlmiş elçilik 
söhbətini onda niyə ortaya çıxardın, məni biyabır etmək 
üçün. 
- Mən heç nə başa düşə bilmirəm. Axı mama, dedi hamsı 
yaxşı olub. Sənin atavın razılığını alıblar. Toyu belə təyin 
ediblər.
Qarşı tərəf əvvəlcədən bu hücuma hazırlaşmışdı. Özünü ələ 
almaq üçün bir-iki-üç sayılası qədər susdu. Fikirləri cəmləmək 
vaxtıydı.
- Bizə heç kim gəlməyib...-deyə qısa və artıq sakit səs 
tembri ilə cavabladı
- Necə yəni heç kəs gəlməyib, axı valideynlərim bir az-var 
gəliblər yanından. – anası heç bir şey baş verməyibmiş 
kimi indi də yuyulmuş qazanları ağ vafli dəsmalla 
qurulayırdı.
- Ay axmaq, sən doğrudanda...nəyisə təhqirə keçmək 
istəmirəm – sənnən düz bir həftədir  səssəmir yoxdur. 
Sizinkilər də guya, ayın 1-i gəlməliydi, bu gün yox. 
- Bəs bu gün ayın biridir də. Sənə nə olub. Xəstə deyilsən 
ki?-İmranın narahatlığının həddi-hüdudu yox idi.
- Bu gün ayın səkkizidir.  – 
- Sən nə danışırsan – artıq mobil telefonun təqviminə 
əlüstü nəzər yetirmişdi, ayın 1-i olduğunu görüb ürəyi bir 
qədər sakitləşdi. Yəqin Ayan sinirli olduğundan bir qədər 
sayığlayır, deyə düşündü -  ayın biridir
Ayan yenidən fasilə etdi. Sanki özü  də bilmədən səhvə yol 
verdiyini anlamışdı.
- Yaxşı lap olsun bu gün ayın biridir. Bəs de görüm, indi 
anan yanındadır.
- Hə nə olub bəyəm? İstəyirsən yanında soruşum bu gün 
harda olduqlarını. Soruşum?
İzdivacsız ailədə doğulmuş, lakin anası tərəfindən “atan 
müharibədə ölüb” deyilən və uzun illər bu fikirlər məğrurcasına 
yaşamış, insana birdən biri sən “bicsən” deyilən zaman nə 
effekt yaranırdısa, Ayan da onu İmran üzərində qisas aktı olaraq 
tətbiq etmək fikrində düşdü.
- Soruşma, onsuzda cavab verən olmayacaq, ....onsuz da 
bu dəqiqə sən evdə təksən. 
İmranın qanı qaraldı. “Əstafullah” deyə dodaqaltı Ayanın halına 
yandı. Bu qıza nə oldu belə.
- Sən nə danışırsan!? – xəfifcə güldü – Mamam bu dəqiqə 
yanımdadır qabları yuyur.
- Ay yazıq. Bir ananı çağır görüm sənə hay verir. 
- Ayan artıq axmaqlıq edirsən.
- Əslində axmaq sənsən ki,...effekti bir qədər də uzatmaq 
üçün ölümcül zəhərin miqdarını azaltdı –sən bir hay ver 
anana, bir çağır onu?
İmran dəstəyin səsötürmə dəliyini barmağı ilə örtdü ki, axmaq 
vəziyyətə düşməsin. 
- Mama? Ay mama! – anadan səs-səmir çıxmadı – ürəyi 
sanki bir anlıq dayandı. Udlağı düyünlənmiş şəkildə 
tənəffüsünü əngəllədi. Dərindən öskürüb özünü ələ 
almağa çalışdı. Çox güman növbəti qorxulu  yuxulardan 
idi. Sadəcə təmkinli olmaq lazım idi. Dəstəyi yenidən 
qulağına dirədikdə, Ayanın yenidən hönkürtü ilə 
ağladığını eşitdi.
- Nə oldu hay verdi? Sualın cavabı məlumdur. Yox. Çünki 
sən 10 ilə yaxındır ki, həmən evdə tək yaşayırsan. Sənin 
anan qardaşının ölümünə dözməyib çoxdan dünyasını 
dəyişib, sən təksən, tək tənha. Səni müalicə etmək 
lazımdır. Sən...Mən inanmırsansa ananın sifətini yada 
sal, ....yadına sal ki , sonuncu dəfə onun üzünü nə vaxt 
görmüsən?
İmranın saçları biz-biz durmuşdu. Belindən sərin tər  
damcılarının süzüldüyünü hiss etdi. telefonu əlindən yerə çırpdı, 
anası isə artıq onu sözün əsl mənasında qorxutmağa başlayırdı. 
Telefon parça tikə oldu,ancaq anası ikinci siklə start vermişdi – 
bu nə dəhşətdir – axı yeməyi bir dəfə bişirmişdi. İkinci dəfə 
soğan doğramaq nəyə lazım idi, anası niyə heç bir şeyə reaksiya 
vermirdi?!. Vücudundan qan əvəzinə turşu keçirdi, ayaqları 
tədricən qıclaşırdı. Əlini nə qədər sıxdısa, bu üzücü yuxudan 
ayıla bilmədi, üzünü şillələdisə də xeyri olmadı. Bircə əlac 
qalırdı, həqiqətin yuxu və ya yuxunun həqiqət olduğunu 
müəyyən etməkdən ötəri. Ürəyi donmuşdu desək yanılmarıq. 
Tədricən, metrin 1/3 hissəsi addımlarıyla anasına doğru 
yaxınlaşdı. Artıq  həyəcanın ən pik anına saniyələr qalırdı. Bir 
şeyə əmin idi ki, indi nəticənin nə olacağından asılı olmayaraq o 
özündən gedəcək,...buna vücud bir yana, heç insan “ruhu 
dözməzdi”. Anası birdən hərəkəti dayandırdı. İmran da 
avtomatik olaraq özünü saxladı. 
- Ana...Ay ana. Qurbanın olum məni qorxudursan....Bir hay 
ver...Sənə nə olub.- altı yaşlı körpə tək sızıldamağa 
başladı.
Anadan heç bir reaksiya yox idi. Sadəcə hərəkəti 
dayandırmışdı.Geriyə də çevrilmirdi ki, İmranın iztirablarına son 
qoysun. İmran əlini tədricən anasının çiyninə tərəf uzatmağa 
cəhd etdi. Mətbəxdə mütləq sükunat hökm sürürdü. Köhnə səsli 
çinar soyuducu belə  hərəkətsiz dəmir parçasına çevrilmişdi. 
İmran özündə iradə tapıb, anasını anidən özünə tərəf çevirmək 
üçün, çevik hərəkət etdi...Erkən uşaqlıq illərində hamamda 
çimərkən ovucu ilə istu su buxarlarını tutmağı sevərdi...Əli 
anasının bədənindən heç bir materiyaya toxunmadan mətbəx 
masasına çırpıldı. Döşəmə İmranın ayağının altından qaçmağa 
başladı, tavanda da qəribə metamarfozlar və rəngli kollaydlar 
baş verirdi. Ürəy ağrıları və qorxuları geridə qalmışdı. Anası isə 
yenidən əllərini işə salıb soğanı doğramağa davam etdi.  Otağın 
interyeri tədricən dəyişirdi. Divar kağızları qaralır,  əksər 
yerlərdə yeni yarıqlar, cırıqlar peyda olur. Tavanda su basmış 
evlərdəki kimi qara ləkələr, hörümçək torları əmələ gəlirdi., 
otağın havası da anidən dəyişməkdə idi. Nəzərlərini anasına 
qaytaranda artıq  ona tamamilə yad olan, çirkab içində olub, 
yerdə kağ-kuğuzun, lazımsız qəzetlərin, müxtəlif kulyokların və 
cındır paltarların  yer aldığı mətbəxdə tək tamamilə tək 
olduğunu gördü. Gözləntiləri baş verdi. Huşunu itirib 
tarappılıtıyla, uzun illər silinmədiyindən qartmağ bağlamış 
linonim döşəməyə çırpıldı. 
*** *** ***
Mətbəxdə bir neçə saat huşsuz vəziyyətdə qaldığını sandı. 
Halbuki yanılırdı. Tükürpədici faza keçidindən saniyələr keçirdi. 
Bu saniyələrin bir əsrlik intervalı olsa belə. Ayağa qalxmağa 
taqəti yox idi. Yerə çırpdığı telefonun anten hissəsi sınsa belə 
hələ əlaqə kəsilməmişdi. Ayanın ardıcıl “Alo”-larını eşitmək 
olurdu. İmranın sızıltısını eşidcək, yenidən danışmağa başladı. 
İmran hər şeyi eşidirdi.
- Hə deməli həqiqətin birinci mərhələsini keçdim sənə.  İndi 
ən əsasına hazır ol. Yadındadır mən sənə demişdim ki, 
xalamoğlunu bir manyak öldürmüş və bütün izləri yoxa 
çıxarmışdı. Sən dedin ki, onun evini gedib yoxlayacam. 
Həmən manyak Yetimin. Adı da Murad idi. Sən evin içinə 
girdin?
- Hə yadımdadı- deyə artıq özünə gəlirdi. – Bunun 
məsələyə nə aidiyyatı var. Bu qədər olanlardan sonra. 
Mən yəni dəliyəm. Niyə gözümün qabağına bunca illər 
valideynlərim görünürdü... Hə həmən gün pusmuşdum 
yaramazı.
- Bəs nə oldu?
- ...Dəqiq yadımdadır ki, qulağım qapısına dirəmişdim. 
Sonra onu bildim ki, huşum özümdən getdi. 
- İndi hazırlaş daha bir həqiqətin üstünü açıb.
- Nə həqiqət nə danışırsan.
- O yetimin adı yadındadırsa Murad idi. Mən onu heç vaxt 
görməmişdim. Xalamgili görüblər. Bu məsələni hələlik 
qoyaq bir yana. Səninlə çəkdirdiyimiz şəkilləri bir gün 
xalam gilə göstərirdim. Mobil telefonun yaddaşına olan 
şəkilləri deyirəm. Onsuz da dırnaq arası sizinkiləri 
gözləyən vaxtı bikarçılıqdan hamının ürəyi sıxılırdı. Xalam 
bizim şəkilə baxan kimi dili tutuldu. Üzü qıpqırmızı qaldı. 
Barmağı ilə sənin şəklinə işarə edib bir söz deyə bilmirdi.
İmranın artıq heç bir şey vecinə deyildi. Onsuzda həmin dəqiqə 
özünü dünyanın ən axırıncı ən bədbəxt adamı bilirdi.
- Birdən dilə açıldı, özü də necə açıldı. Səni göstərib,...səni 
göstərib ...səni tanıdığını dedi. 
Ayan göz yaşlarını içində boğdu.
- Demə sən, həmin əclafsan, sənin adın İmran zad deyil. 
Sən Muradsan. Həmin yetim ki, mənim xalamoğlumu 
öldürən. 
İmran başında qəfil sancı hiss etdi. Gözünün önündə hər şey 
vibrasiya edirdi. Mətbəxin çirk basmış şüşələri bu dəhşətli 
vibrasiyadan parçalanaraq xırcım-xırcım oldu. İçində total 
dəyişiklik hiss etdi. 
*** *** ***
Xəttin qarşı tərəfindən çıxan vahiməli səsslər onu diksindirdi. 
Belə reaksiya gözləmirdi. Yaralı canavarın yanğılı səsinə 
bənzəyirdi. Evdəkilərdən gizli zəng vurmaq üçün distansion ev 
telefonu ilə hamamdan danışırdı. 
- Alo ... Alo...
Qarşı tərəfdən fısıltı eşidilirdi. Get-gedə dərinləşən və içində 
müxtəlif acılı günlərin və hadisələrin fəsadlarına qurşanmış bir 
fısıltı. Anidən bütün səslər kəsildi.
- Alo...Alo.. 
- Alo – qarşı tərəfdə telefonu tam yad bir insan götürdü. 
Orta yaşlı kişi səsini xatırladırdı – Bəli xanım, eşidirəm. 
Sizə kim lazımdır?
- İmran oradadır? İmrana nə olub. 
- İmran? Burada beləsi yaşamır. 
- Bəs siz kimsiz? 
- Mənim adım Muraddır xanım. Yəqin səhv düşmüsüz. 
Ayan şəxsiyyəti ikiləşmiş İmranı Murada çevirdiyinə çox  
peşman oldu. Onu sevən, onunla hər zaman mehriban olan, ona 
çətin gündə dayaq olan İmran idi. 
- Xahiş edirəm dəstəyi İmrana verin. 
Kişinin səsi vəhşi forma aldı
- Birdə onun adını çəksən, səni, sənin ailəni də doğram 
doğram...
Təhdid sona çatmamışdı ki, Ayan dəstəyi yera atdı. Yalnız bir 
çıxış yolu qalırdı. Polisə müraciət etmək.
 AB...
V  FƏSİL  
ƏL-HÜCUM
Təyinat vaxtını dəyişmək olmazdı. Böyük suiqəsdin üstü açılmalı 
idi.   Artıq  Murad  tam  şəkildə  İmran  şəxsiyyətini  sıxışdırıb 
çıxarmışdı.  Bununla  belə  Murad,  əvəllər  şəxsiyyətlər  arası 
keçidlərə  nəzarət  etdiyindən,  planın  baş  tutması  üçün 
müvəqqəti İmran tipajından istifadə etmək məcburiyyətində idi. 
Heç  bir  həyəcan keçirmədən mühafizəçilərin  əyləşdiyi  foedən 
əlində  1  litrlik  Fanta  -  içəri  daxil  oldu.  Tərcümə  xidmətinin 
otağına aparan koridora daxil olurdu ki, bayaqdab başı tabellərə 
qatışmış mühafizəçi birdən ona
- Qaqaş, sən bayaqdan hardaydın?
Murad özünü itirməsə də, nəinsə baş verdiyini duydu 
-  Mən? su almağa getmişdim. 
- Səni bayaqdan Samir axtarır. 
- Hansı Samir axran, yoxsa 12 xəbərlərini aparan. 
- İbadov Samir- “XəbərPlus”
- Oldu çox sağol.
- Sağ ol mağol yoxdu. İş yerini icazəsiz tərk etdiyin üçün 
izahat yazmalısan. Səhər çıxanda bizə təqdim elə.
Lənətə  gəlsin  bu  sistem.  İzahat  yaz,  sonradan  nəyi  izah 
etməyindən,  nə  faktlar  ortaya  qoymağından  asılı  olmayaraq 
sənin  maaşından  azı  4  faiz  çıxsınlar.  İzahatına  həqiqətən 
baxılmasını  istəyirdinsə,  gərək yazdıqlarıın  başında biclik edib 
“izahat” deyil “bildiriş” yazaydın. İzahatı bir başa mühafizəçiyə 
verənd işlər lap fırığ olurdu.  Sistem elə qurulmuşdu ki, sənin 
cəza  faizlərin  avtomatik  olaraq  sənə  izahat  yazdırmış 
mühafizəçinin maaşına artırılsın və bu yolla axranlarda daha çox 
“ÇePe” tutmaq həvəsi yaransın. Üstəlik “boş-boş ” şeylərə görə, 
“şap-şap” geymisən!, “iş yerində yatmısan”, “iş yerində kolbasa 
çörək yemisən!”, “İş yerində ağzından söyüş qaçıb” “İş yerinə 
saqqalı  gəlmisən”...  Bütün  xəbərdarlıqlarda  da  “iş  yeri”  söz 
birləşməsinin olması işçiləri lap cana gətirmişdi. 
Murad İmrandan fərqli olaraq onsuzda təyinat vaxtından sonra 
bu kanalda qala bilməyəcəyini  qulaqda sırğa kimi  möhkəmcə 
yaddında saxlamışdı. Mühafizəçiyə etiraz etmədən
- Oldu  yazıb  qoyaram  stoluna-  deyib  otağına  qayıtdı. 
Murad üçün geriyəsayım başlamışdı. Yarım saata hər şey 
bitməli idi. Daha bundan mükəmməl fürsət bir daha ələ 
düşə bilməzdi. Üstəlik artıq evə də qayıda bilməzdi. 
*** *** ****
- Bu izahatım, bu da bildiriş
- Hansı  bildiriş  –  mühafizəçi  bildiriş  adıyla  ondan şikayət 
edəcəyindən  qorxdu 
- Rauf müəllim tapşırmışdı, ekrannara gələn ümumi keçirici 
paneli yarım saat əvvəl keçirəm. Yadımdan çıxmışdı ona 
görə,  yazdım.  İndi  ümumini  keçirirəm,  15  dəqiqəyə 
perezaqruzka verəcəm- deyə özündən uydurmalı oldu.
Mühafizəçinin başı rabitə qovşağında oturan qıza qatışdığından, 
5  saylı  təlimatın  kobudcasına  pozulduğunun  fərqinə  belə 
varmadı.
- Bir az tez ol, çalış heç olmasa verlişin ortasına baxa bilək.
- Oldu –deyə Murad həyəcanını boğmağa çalışdı. İlkin cəhd 
uğurla yekunlaşdı.
Deməli  mühafizə  xidməti  azı  15  dəqiqəlik  efirdə  nəyin 
getdiyini görə bilməyəcək. 
****Bir neçə dəqiqə sonra
Heç  kim  fikir  belə  verməmişdi  ki,  İmran/Murad  bu  dəfə 
həmişənkindən fərqli görünürdü. Qolun heç vaxt saat olmayan 
İmran/Murad bu dəfə elektron Casio taxmışdı.
Casionu həqiqi vaxtı göstərən otaq saatı ilə sinxronlaşdırıb. 
Keçirici  paneldən  lazımı  2  kabeli  çıxardı  və  ortadakı  dəmir 
keçiricini  sola  doğru  itələdi.  Gecikmək  olmazdı,  artıq  efirə  3 
dəqiqə qalmışdı.  Koridora çıxıb binanın sonunda olan baş efir 
otağına mümkün qədər iri addımlarla yeriməyə başladı. Baş efir, 
efir  və  çəkiliş  otaqları  –  onların  qapıları-   fors  major  halları 
nəzərə alındığından elektron sistemlə təchiz olunmuşdu. Qapını 
açmaq üçün kartdan istifadə olunurdu ki,  bu kartlar da yalnız 
səlahiyyətli  şəxslərdə  -  o  cümlədə,  efir  rejisyoru,  aparıcılar, 
prodüserlər,  mühafizə  xidməti  (xidmətə  ümilikdə  1  açar-kart 
verilmişdi) və fövqaladə hallar üçün şirkət prezidentində olurdu. 
Baş  Efirdə  qapının  aralı  olmasında,  növbədə  Ceyhunun 
olduğuna əmin oldu. Ceyhun kart istifadəsinə heç cür vərdiş edə 
bilmirdi.  Qapını  xəfifcə  açıb  Ceyhunun  kresloda  arxası 
İmran/Murada  əyləşdiyini  gördü.  24  il  tele  rejisyor  stajı  olan 
Ceyhunun  onun  gəlişindən  xəbərsiz  olduğunu  bilib,  cibindən 
lazımı uydurucu dərmanı çıxaraq cib dəsmalına yaxdı. Tərəddüd 
etmədən,  xüsusi  soyuqqanlıqla  kresloya  tərəf  atılıb,  dəmalı 
arxadan  Ceyhunun  üzünə  sıxdı.  Üç-dörd  saniyə  çapaladıqdan 
sonra, əzələləri boşalan Ceyhun, narkoz verilmiş adamlar kimi, 
huşunu  itirdi.  Gecikmək  olmazdı.  Baş  efir  məsələsinə  də  bir 
quş...indi  efir  otağına-  deyə  saatındakı  dəqiqələri  fiksə  etdi. 
Qapının  birdəfəlik  bağlanması  üçün  divarda  asılmış  elektron 
açar qutusundan qırmızı və göy məftilləri qırdı. Qapını bağlayıb, 
artıq onun kilidə düşdüyünə əmin oldu.  Efir  otağında baş efir 
otağından  fərqli  olaraq  3  nəfər  böyük  siferblat  qarşısında  və 
nəhəng monitorların altında əyləşirdi. Onlar yayım və çəkilişlər 
zamanı  səsə,görüntüyə,  keçidlərə  vəs.  kimi  mürəkkəb 
əməliyyatlara nəzarət edirdi. Murad bunun üçün də bir əncam 
çəkmişdi. 
- Mənə baxın! –deyə ucadan çağırdı
Oturacaq nöqtələrinə birləşdirsən, üçbucaq şəklində əyləşmiş 3 
insan başı eyni vaxtda arxaya çöndü. Yazıqların rəngi ağappaq 
olmuşdu.  Qışqıranın  televiziya  prezidenti  olduğunu  güman 
edirdilər, ancaq ağıllarına da gəlməzdi ki, çığıran əlində tapanca 
ilə onları nişan almış İmran kimi tanıdıqları Murad olsun. İmranın 
qəribə  şəxsiyyəti,  işindəki  soyuqqanlılığı,artıq  kanalda  kifayət 
qədər  vaxt  işləməsinə  baxmayaraq  bir  çoxları  ilə  tanış 
olmaması,  tanış  olduğu  insanlarla  da,  yalnız  qısa  ünsiyyət 
qurması-  bunlar  hamısı  əlində tapanca olanın  nə  qədər  ciddi 
olduğunu  düşünməyə  və  belə  bir  soyuqqanlı  insanın  elə 
soyuqqanlı şəkildə atəş də aça biləcəyi ehtimalının yüksəkliyinə 
inanmaq məcburiyyətində qoyurdu. Zarafatdan, şit lağ-lağadan 
söhbət gedə bilməzdi.
- Sakit  şəkildə,  səs  küy  salmadan,  mənimlə  otaqdan 
çıxırıq,...yoxsa mən özümə cavabdeh deyiləm. Eşitdiz?
Hər  üçü  donmuş  vəziyyətdə  qalmışdı.  32  yaşlı,  kök  bədən 
quruluşuna  məxsus  səs  rejisyoru,  Amili,  təbiətcə  çox  ağciyər 
olduğundan  artıq  tər  basmışdı.  Dişlərinin  bir-birinə 
dəyməyindən, tir-tir əsdiyini sezmək olurdu. 
Murad  bir  qədər  əvvəl  etdiyi  hərəkətlə  kapının  kartla  açılıb-
bağlanmasını  təmin edən  qutunu naqillərdən ayırdı.   Ortada 
durmuş Kamrana – 
- Efiri qoş – 
- Axı  hələ  3  dəqiqə  var?!-  deyə  nə  qədər  “tormoz” 
olduğunu sonradan başa düşdü.  Əgər əlində silahlı  efir 
otağına  girirsə  deməli,  onun  yalnız  bir  məqsədi  ola 
bilərdi, efiri zəbt etmək,milyonlarla tamaşaçıya müraciət 
etmək.  Ani  olaraq beynindən oxşar ssenarili  film və ya 
musiqi klipi keçdi, heç özü də dəqiq bilmədi hansı.
- Qoş dedim sənə!  -Murad yenidən vahiməli səslə çığırdı.
Kamran dərhal efir verdi. Reklamlar dərhal kəsilərək, Xəbərplüs 
verlişinə  əl-üstü  hazırlıq  işləri  o  cümlə,  aparıcı  Samirin 
qalstukunu  bağlaması,  qrimorların  onun  üzünü  kirşanlaması 
canlı yayıma getdi. Artıq 1 dəqiqədən də az vaxt qalırdı. Çəkiliş 
otağına girib arxadan qapını pərçimləmək lazım idi.  
Murad tapancanın lüləsi ilə qapıya doğru işarə etdi. Hər üçü lal 
dinməz  koridora  çıxdı.  Gecikmək  olmazdı.  Dəhlizdə  mühafizə 
xidmətinin gözündən yayınmaq üçün mümkün qədər tez çəkiliş 
otağına girmək lazım idi.     Xoşbəxtlikdən və ya çoxları üçün 
bədbəxtlikdən koridorda   özlərindən başqa bir  nəfər  də gözə 
dəymədi.Murad  əlindən  tapancanı  buraxmadan   -  yavaşdan, 
çəkiliş  otağına  girməyi  tapşırdı.  Kamran  kartını  detektora 
tutaraq   qapını  açdı.  Tam çaşqınlıq  içində  kanal  əməkdaşları 
müəmmalı  və  “terrorçu”   tərcüməçinin  müşayəti  ilə  çəkiliş 
otağına daxil oldu.  
*** *** ***
- Haydi... tez qoş BTV-ə. De, pult stolun altına düşüb. Tez ol 
2 dəqiqəyə başlayır Xəbərplüs.
Pultu  axtarmaq  üçün  heybətli   Zibeydə  xala  darısqal  qonaq 
otağını  hələy-vələy  etmişdi.  Çəkisinin  həddən  ziyadə  çox 
olmasına rəğmən,  istədiyi  şey  olanda,   məqsədinə çatmaqda 
çeviklik  baxımından  heç  də  normal  çəkili  insanlardan  geri 
qalmırdı. 
16 yaşlı qızı Zeynəb pultu tapıb dərhal “pover” düyməsini basdı. 
Hər  ikisi  verlişin  başlamasına  2  dəqiqə  qaldığından  ,  hazırda 
reklam  getdiyini  güman  edirdi.  Ana-bala  əvvəlcə  nəyin  baş 
verdiyini  anlaya  bilmədi.  Qalstuku  yarımçıq  taxılmış  aparıcı 
Samir  kameranın  obyektivinə  deyil  fərqli  istiqamətdə  baxırdı. 
Sonra  kiminsə  sərt  göstərişindən  sonra  fonda  daha  bir  neçə 
şəxs  göründü  və  onlar  aparıcı  ilə  simaları  ağ-appaq  olmuş 
vəziyyətdə   divan  tərəfə  toplandılar.  Xüsusi  geyimdə 
olmalarından onların telekanal işçisi olduğu o  dəqiqə sezilirdi. 
Gözlərini  bir  bucağa zilləyib,  dəhşət və çaşqınlıq içində nəyin 
baş verəcəyini səbirsizliklə gözləyirdilər. Eləcə də Zibeydə xala 
qızı Zeynəblə yerlərində donub qalmışdılar. Əvvəlcə bunun yeni 
növ  şou  xarakterli  zarafat  olduğunu  düşünsələr  də,  ekranın 
ucundan əlində tapanca tutmuş bir gəncin görsənməsi onların 
çaşqınlığını bir qədər də artırmış oldu. Mikrofon yalnız aparcının 
köynəyinə  quraşdırıldığından,  silahla  hədələyən  şəxsin  nə 
dediyini  eşitmək olmurdu.  Terrorçunun yaxınlaşması  ilə  səslər 
eşidilməyə başladı.
- Siz  -   hamınız  Samirin  yanına  –  bax  belə  --  səsiniz 
çıxmasın...  Sən, hə səni deyirəm – bir qədər sıxlaş bax 
belə. Mənfur suiqəsdə elə sizdə cəlb olunmusuz. Bu gün 
bunun  axırınca  çıxacağam.  Qoy  kameraya  sizə  də 
düşəsiz.Xalq-  insanlar  “zamanla  oynayan”  yaramazları 
tanısın. 
Kimi tanımadığı yerdə azdırılmış pişik kimi, oyan-buyana nəzər 
salır, kimi yerində yarpaq kimi tir-tir əsir, kimi də ümumiyyətlə 
heç nədən baş çıxara bilmədiyindən terrorçuya diqqətlə qulaq 
asırdı
- Zeynəb tez, Həbibə zəng vur. Belə şey həyatda bir dəfər 
olur. Buna mütləq baxmalıdır. Mən də mobilniylə atana, 
qardaşına xəbər verim
*** **** ***
Mühafizə xidməti: 
- Bu tərcüməçi lap ağını çıxardı eh. Hələ maygülüyə 
demişdim,  Xəbərplüsa qədər işini qurtarsın
- Hələ bizim ekrana göndərmiyib?
- Yox , gələ ... ancaq qara fon göstərir. Heyif o qədər 
maraqlı xəbərlər olmalıydı ki bugün. Danışan sincab 
göstəriceydilər.
- Danışan sincab...Nə danışırsan...Buna mütləq baxmaq 
lazımdır. Dur get, otağına, de ki tez qoşsun.
Həmin an ortadakı telefon zəng çalmağa başladı. Mühafizəçilər 
həyəcan dolu baxışlarını mübadilə edib, bir an gözləməli oldular. 
Özlərini şirkətdə işləyən tanıyandan bu – üzərində nömrə 
yığmaq üçün düymələri olmayan telefonun bir dəfə olsun cınqırı 
belə çıxmamışdı. Yaxşı bilirdi ki, bu telefona zəng yalnız şirkət 
prezidenti və vitse-prezidentindən gələ bilərdi.
- Götür telefonu-
- Mən niyə götürüm eh, mənə iş tapşırdun gedim, yerinə 
yetirim.
Növbə rəisi ta mübahisə etməyin mənasız olduğunu anladı, 
üstəlik sirlər dolu telefon artıq 4-cü dəfə idi ki, zəng çalırdı. 
Yumruğunu ovucuna sıxıb, sağ əli ilə dəstəyi qaldırdı.
- Alo 
- Sənə 2 dəqiqə vaxt verirəm, bu efirdə olan biyabırçılığı 
aradan qaldırmağa, yoxsan sənin gəlib meyitivi...
- Bağışlayın...Nəsə olub.
- Siz orda mal yerinə otuzdurmuşam, qaç efir otağına 
yayımı təcili dayandır. Üstündə silah var?
- Hə - tam çaşqınlı içində avtomatik olaraq cavab verdi.
- Tələs... mən artıq polisə xəbər vermişə, 10 dəqiqəyə 
çatırlar ora.
- Oldu! – deyib ilk öncə arxiv otağına atıldı ki, tərcüməçinin 
söndürdüyü monitorda əslində nələrin getdiyini görə 
bilsin. Növbə rəisi gözlərinə inana bilməti – hansısa bir 
dığa əlində silah, bütün işçiləri barmağına sərimişdi. Başa 
düşdü ki, içəri silahlı şəxsin keçməsi onun peşəsi 
bahasına başa gələcək, ancaq bu ən yaxşı halda 
olacaqdı. Əsası öhdəliklərini lazımı səviyyədə 
yetirmədiyinə görə 3 ilə yaxın həbs cəzası və ya şərti 
cəza ala bilərdi.Səhvini yalnız özü düzəldməli idi. 
Tapancanı koburadan çıxarıb, qoruyucunu çəkdi.
*** **** ***
- Samir məni insanlara , milyonlarla aldadılmış 
Azərbaycanlılara, eyni aqibəti bölüşən yüz milyonlarla 
dünya əhalisinə təqdim et zəhmət olmasa
 
Samir əvvəl tərəddüd etdi, ancaq tapancanın alnına tuşlandığını 
görcək udqundu və “həyat şirindir” deyib terrorçunun istəyini 
yerinə yetirdi.  Bir  qədər qabağa gəlib,  kameranın obyektivinə 
baxdı
- Hörmətli  tamaşaçılar, buraxılışı  verə bilmədiyimizə görə 
dönə-dönə üzr istəyirəm. 
-  Məni təqdim et!
- Gördüyünüz  bu  şəxs,  şirkətin  tərcüməçisidir....Bağışla 
adın yadımda qalmayıb.
İmran/Murad artıq məşhur aparıcılardan bir neçə dəfə belə əda 
görmüşdü. Ona görə pərt olmadan, üzünü operatorsuz qalmış 
kameraya tutdu.
“Bir başa keçirəm məsələyə...Siz ey insanlar, böyük sui-qəsdin 
böyük yalanın qurbanlarısız. Siz hər biriniz özünüz də bilmədə 
eksperiment  siçanısınız,...bədəninə  sınaq  iynəsinin   necə 
yeridildiyini hiss belə  etməyən siçan.... xəbəriniz belə yoxdur ki, 
bu gün əslində ayın İyunun 9-u deyil. Bəli düz eşitdiniz,  bu gün 
ayın 2-i dir. Ağlınıza belə gətirə bilmədiyiniz bir gizli qurum var. 
Bəziləri  onu “Gizli  yeddilər” bəziləri  isə sadəcə “7” adlandırır. 
Onlar  öz  fırıldaqlarını,  böyük  siyasi  oyunlarını,   iri  iqtisadi 
maxinasiyaları  həyata  keçirə  bilmək üçün təqvimi  7  gün önə 
çəkirlər.  Nə qədər məntiqsiz gəlsə də,  əllərində olan kollosal 
silahla onlar bu planlarını həyata keçirmiş olur,... Ehtiyatlarında 
7  gün  saxlayırlar.  Düzgün  tarixi  bilmək  üçün  bu  yalançı 
təqvimdən 7 gün çıxın. Hər dəfə nəisə plan üzrə getməyəndə, 
qış  vaxtına  keçən  zaman  saat  əqrəbini  geriyə  çəkən  kimi, 
təqvimi 7 gün dala çəkirlər. Ki hər şeyi yenidən başlaya bilsinlər. 
Bəs  onlar  yüz   milyonlarla  insanın  necə  gözünü  yumur.  Çox 
sadəcə onlar kütləvi informasiya vasitələri ilə öz kollosal gipnoz 
texnologilarını  işə  salırlar.  Heç  bilirsiz,  il  ərzində  neçə  dəfə 
vaxtla  manipulasiya  edirlər?  Təkcə  bu  ay  2  dəfə  zamanı 
qurdalayıblar. 
Girov  götürülmüş  efir  işçiləri  söz  əsl  mənasında  donub 
qalmışdılar, kiminə beyninə bu fantastik görünən fikirləri yeriyir, 
kimisi də bir ilə yaxın tanıdıqları sadə tərcüməçinin nə dərəcədə 
təhlükəli  insan  olduğunu  anlamağa  başlayır.  Samir  isə  ilk 
anlarda hoflansa da, sonradan özündən asılı olmayaraq sevindi. 
Birincisi verlişin reytinqi ən azı 1 ay ən yüksək olacaq, verlişdə 
baş  verənlər  haqqında  ayrıca  verlişlə,  tok  şoular,  “lambada” 
xəbərlər, internetdə ən çox baxılan kadrlar, xarici kanallardan 
müsahibə və s., hər şeyin itkisiz keçinəcəyi təqdirdə bu əslində 
kanalın xeyrinə idi ki, ziyanına deyildi.   Üstəlik özü də mistik, 
fövqəltəbii,  paranormal  hadisələri,  suiqəsd  nəzəriyyələrini 
sevdiyindən  terrorçu-tərcüməçinin  danışdıqları,  ona  bu  illər 
ərzində oxuduğu kitablardan daha maraqlı gəldi. 
“-  Məndən  bir  işarə,  bunu  təsdiq  edən  əlamət  istəyə 
bilərsiniz...buyurun...telekanallarda,  radioda,  internetdə 
“günəşdəki partlayışla əlaqədar maqnit qasırğası gözlənilir” 
tipli xəbərlər gəldisə, deməli bu yaramazlar liqası  növbəti 
dəfə  vaxta  barmaq  etməyə  hazırlaşır.  Maqnit  qasırğası 
əslində bir  bəhanədir, kollosal gipnos siqnallarından sonra 
insanların  çoxunda  güclü  baş  ağrıları  yaranır,   ürək 
xəstəlikləri  olanlar  böyük  ehtimalla  məhz  bu  süni  fazalar 
zamanı dünyasını dəyişir. Deyirlər insan ömrü qısalır, ozon 
qatı  deşilir,  buzlar  əriyir.  Hamsı  bu  əclafların  hakimiyyət, 
sərvət və nüfuz istəklərindən irəli gəlir. İstəyirsizsə...
Murad cümləsini tamamlaya bilmədi, o dəqiqə qapı çırpılaraq, 
içəri əlində silah olan 3 mühafizəçi və 2 çevik polis əməkdaşı 
daxil  oldu.   Muradın  əlində  silahı  və  girovların  kifayət  qədər 
təhlükəsiz  məsafədə  dayandığını  görüncə  asayış  keşikçiləri 
dərhal  atəş  açdı.  Hayküy,  ah-nalə  sədaları  altında  Muradın 
cansız bədəni ətrafa qan sıçrayaraq çəkiliş otağındakı bozarmış 
kavralit üzərinə  sərildi. 
VI Fəsil
“MÜHAZİRƏ”
3 il sonra
MTN Akademiyası
Manyakal Psixologiya fənni üzrə mühazirə 
Kamran  müəllim  hər  dəfə  gözünü  mühazirə  üçün  hazırladığı 
konspektdən  ayıranda,   gözucu  qrupa  nəzər  yetirir  və  mülki 
təhsil ocaqlarından fərqli olaraq buradakı yüksək nizam-intizam 
atmosferinə valeh olurdu. 50 ə yaxın tələbə şüşə kimi par-par 
parıldayan, bir birindən seçilməyən mavi kursant uniformasında 
sanki  sinxron  şəkildə  hər  dediyi  cümləni  dəftərə  köçürürdü. 
Maraqlanmasa da,  hər  halda qrupda azından  2-3 “daydaylı” 
tələbənin olduğuna əmin idi. Ancaq burada tələbənin ədabaz bir 
hərəkət  etməyə  cürəti  belə  çatmazdı.  Qrup  yoldaşları  dərhal 
onu məhv edərdi. Bərabərlik duyğusu və demək olarsa vərdişi 
ildən-ilə  qrupdan-qrupa  daha  da  möhkəmləndiyindən,  bir 
yazılmamış kursant kodeksinə çevrilirdi və hər biri bu kodeksə 
ən sadiq şəkildə riayyət etməyə can atırdı. 
Artıq  istiyə  tab  gətirə  bilmədiyini  görüb,  ona  ən  yaxında 
əyləşmiş  kürən  –göygöz  tələbəyə  -  Tərlan  bir  zəhmət  çək 
pəncərələri aç!
Göstəriş dərhal yerinə yetirildi. 
“...  5  ildən 7  ilə  kimi  həbs  cəzası  düşür.”  –  Kamran müəllim 
cümləni tamamlayıb, tələbələrə qələmləri yerə qoymağı tapşırdı
- İndi növbəti mövzunu yazdırmazdan əvvəl, bu haqqda bir 
giriş  vermək  istəyirəm,...dərsimiz  yerli  manyakdan  – 
şəxsiyyətin  ikiləşməsinin  qurbanı  olmuş,   zaman 
pozuntuları  ilə  bağlı  maniyalara  qurşanmış  və  dırnaq 
arası böyük suiqəsdin qarşısını almağa çalışmış bir sadə 
tərcüməçidən. Aranızda yəqin ki, onu tanımayan olmaz. 
İmran  və  ya  Murad  adlı  həmin  şəxs  6  dəqiqəyə  yaxın 
telekanalda  efir  vaxtını  işğal  etmişdi.  Bir  il  ərzində 
telekanala  işə  düzəlmək  uğrunda əlindən gələni  etmiş, 
yüzlərlə  CV  göndərmiş,   hər  kadr  seçim  aksiyalarında 
iştirak  etmiş,  daha  sonra  işə  düzəldikdən  sonra  6 
dəqiqəlik efir üçün  1 ilə yaxın  böyük plana hazırlaşan 
həmin  şəxs  əlində  tapanca  ilə  efir  işçilərini  girov 
götürmüş, elektron idarə olunan qapıların modulatorlarını 
sındıraraq qapını sındırmış və xalqı dırnaqarası gipnozdan 
oyatmağa  çalışmışdı.   O  bəzi  qüvvələrin  zamanın 
manipulasiyası  ilə  məşğul  olduğunu  və   nə  isə  düz 
getmədikdə     KİV  vasitəsilə  təqvimi  geri  çəkdiklərini 
iddia edirdi. Kollosal gipnoz vasitəsilə. Yəni bütün dünya 
əhalisi  böyük  suiqəsdin  qurbanıdır  -  əgər  dediklərinə 
inansaq.
Sevimli  qızılı  rəngli  diyircəkli  qələmini  barmaqları  arasına alıb 
ayağa qalxdı və auditoriyaya tərəf yaxınlaşdı.
- Uşaqlar bir şeyi yadda saxlayın ki, heç bir adam elə belə 
manyak və ya şizofren olmur. Hər zaman kənar təsirlər və 
ya  insan  faktoru,   fors-major,  və  digər  qeyri-müəyyən 
səbəblər .Elə Murad da istisna deyil.  Təxminən 10-12 il 
əvvəl   Murad  bəlkə  də  dünyanın  ən  bəxtəvər 
insanlarından  sayıla  bilərdi,  Kazan  şəhərində  restoran 
sahibi  olan  zəngin  atası,  evdar  anası,  özündən  kiçik 
qardaşı.  Nəinki  məhəlləsinin hətta demək olar  ki  bütün 
qaldığı rayonun ən savadlı və öndəgedən şagirdlərindən 
idi.  Qonşuluqda insanlar onun valideynlərinə belə oğula 
görə həsəd aparırdı, həmyaşıdları paxıllıq edirdi. Sifətdən 
də gözəl  biri  olması onu qızların sevimlisinə çevirmişdi. 
Həyatda yalnız  uğur,  irəliləyiş və sakit  həyat müşahidə 
edir,  yaşayırdı.  Bunlar  hamısı  sadəcə  boş  sözlər, 
dediqodular deyil. Efir işğalından sonra MTN və DİN onun 
əlbir  olduğu  insanların  olub-olmadığını  araşdırmaq, 
gələcəkdə  belə  halların  təkrarlanmaması  üçün  əməlli 
başlı  araşdırma  aparmış,  bütün  qonşular,  qurbanların 
ailələri əməlli başlı  dindiriliblər. 
Murad  və  ailəsinin  xoşbəxt  ,  maddi  cəhətdən  həddən 
ziyadə  təminatı  çoxlarının  boğazında  yekə  tıxa 
çevrilməyə başlamışdı.   Bakı  da hələ   deputatlar  şəxsi 
kompyuterin nə olduğunu bilmədiyi halda, Murad özüylə 
10 min dollarlıq Toşiba noutbuku gəzdirirdi. Atasının ona 
aldığı  geyimlər,  Bakıya yalnız 3-4 il  sonradan gətirilirdi. 
Qərblə hər şeydə ayaqlaşır, dəbdə 3 addım öndə olurdu. 
Nəinki Murad, elə bütün ailəsi də. 
Ailənin uğurlarına sevinə bilməyən bir neçə alçaq insan 
bir  araya  gələrək,  çirkin  pul  qazanmaq  fikrinə  düşür. 
Atasının varidatın xəbər tutub, kiçik qardaşını oğramağı 
qərara  alırlar.  Elə  hər  şey  də  bundan  sonra  başlayır. 
Suiqəsd planında 4 nəfər iştirak edir. Onlardan 2-i  qətl və 
oğruluqla bağlı məhkum olunmuş keçmiş məhbuslar olur. 
3-ü  iştirakçı  onlardan  geri  qalmayan,  ancaq  törətdiyi 
cinayətlərin  üstünü  aça  bilmək  üçün  dəlil  kifayət 
etməyərək  buraxılmış  dul  qadın  olur.  Qonşuluqda 
yaşayan.  4-cü  iştirakçı  isə  nə  qədər  qəribə  və  iyrənc 
səslənsə də,  Muradın  atasının  doğmaca əmisioğlu  olur. 
Hansı ki, Muradın atasının onu özünə yaxın bilib, Bakıda 
bir neçə dəfə yaxşı vəzifələrə qoymuş, borc üçün gələndə 
heç  zaman  ,  onu  əliboş  qaytarmamışdı.  Murdar  planı 
ətraflı  cızma-qara  eləsələr  də,  axmaqlıqdan  əsas  şeyi 
nəzərdə  çıxarırlar.  Hər  il  may  ayında  restoran  2-qat  iş 
rejiminə,  daha  doğrusu  yay  mövsümünə  keçdiyindən 
atası,   may  və  iyun  aylarında  Azərbaycana  qayıda 
bilmirdi.   Bircə  bu  səhv  həm özləri  həm də  ailə  üçün 
böyük  bədbəxtliklərə  yol  açacaq.  Belə  ki,  çirkin  planın 
icrasına  başlanılır.   Muradın  kiçik  qardaşı  məktəbdən 
qaçırılır.  Növbəti  təsadüf  baş  verir.  Evə  zəng  vuraraq, 
qardaşını qaçırdıqları barədə xəbər verən zaman, dəstəyi 
qaldırmış  Muradı,  uşağın  atası  bilib,  hər  şeyi  ona 
danışırlar  və  danışdıqları  şəxsin  uşağın  qardaşı  olması 
ağıllarına belə gəlmir.  Onlar tələbi belə olur: oğlunuzun 
sağ qalmasını istəyirsizsə 7 saat ərzində 60  min dollar 
pulu  Razin  qəbirstanlığına  ən  son  cərgədəki,  əncir 
ağacının  altına  gətirməlisiz,  polisə  və  heç  bir  orqana 
xəbər vermədən.    Murad bunun axmağ zarafat olduğunu 
düşünüb  dəstəyi  yerə  qoyur.  Qardaşının  dərsdən 
qayıtmadığını görüb axtarışlarına başlanır. Növbəti zəngi 
yenədə Murad götürür və onlarla olduqca sərt danışır.Heç 
bir  güzəştə  getməyəcəyini  və  qardaşını  qaçıranların 
axırına çıxacağına söz verir. Suiqəsdçilər son 2 saat vaxt 
verirlər  və  uşağın  atası  olduğunu  sandıqları  Muradı 
dikbaşlığının  sonradan  böyük  fəsadlara  yol  açağı  ilə 
xəbərdar  edirlər.  Murad  yenə  də  heç  kimlə 
məsləhətləşmir,  qohumları  ,  anası,  dayıları  məktəb, 
bağça,  kafe-restoran,  video oyun salonlarını  –  siz  onda 
yəqin ki, hələ uşaq idiniz və heç ağlınıza belə gəlməzdi ki, 
videosalonlarda o vaxtı Dendi və Nintendo oynayırdılar, 
indi  telefonlarınızdakı  adı  ilan  oyunu həmin oyunlardan 
dəfələrlə  üstündür,  nəisə  yaxınlıqdakı  hər  binanı  hər 
obyekti  hələk-vələk  elədikləri  halda,  Murad   ailəsindən 
xəbərsiz,  telefonda  suiqəsdçiləri   bu  plandan 
daşındırmağa çalışır. 2 saat da keçir. Növbəti zəngdə artıq 
telefonu  yaralı  qardaşına  ötürürlər.  –  Məsələnin  ciddi 
olduğunu  inandırmaq  üçün  azyaşlı  uşağın  ayaq-çeçələ 
barmağını  kəsirlər.   Qardaşının  xəttin  o  biri  tərəfindən 
gələn hönkürtüsü Murada nə qədər böyük səhv etdiyini 
beyninə  yeridir.  Suiqəsdçilər  ona  əlavə  1  saat  vaxt 
verirlər.  Murad  sözün  əsl  mənasında  özünü  itirir, 
özünəəminlik  pərdəsi  tam  aradan  qalxır.  Ancaq  buna 
rəğmən,  o  yenə  də  növbəti  səhvini  buraxır,  orqanlara 
xəbər  vermək əvəzinə girov pulunu çatdırmaq qərarına 
gəlir.   Atasının  seyfdə  həmin  məbləğdən  də  çox  pul 
saxladığına  əmin  olaraq,  bir  qədər  özünü  ələ  almağa 
çalışır.  Ağlına  belə  gəlmir  ki,  yeni  mövsümlə  əlaqədar 
atası orada yalnız 5 min dollar saxlayıb. Hər şey qəlizləşir. 
Atasına zəng çatmır, evdə isə seyfdəkindən savayı cəmi 2 
min dollara yaxın pul tapır. Yerində donub qalan Murada 
sonuncu-  bu insanın həyatını 180 dərəcə dəyişmiş zəng 
gəlir.  Suiqəsdçilər  uşaq  atası  bildikləri  Muradın  son 
dərəcə xəsis olduğunu görüb, ona həmişəlik dərs verməyi 
qərara alırlar. İstəyir inanın, istəyir inanmayın qardaşının 
boğazını telefon dəstəyinin yaxınında yorturlar, ---məsafə 
elə  yaxın  olur  ki,  Murad  qan  fışqırtısını  belə  eşidir. 
Suiqəsdçilər dəstəyi qoyur və bir daha zəng vurmur.  Bu 
başlanğıc  nöqtəsidir.  Məhz  bu  son  zəng  Muradın 
şəxsiyyətinə,  xarakterinə,  və  həyat  tərzinə  ciddi  təsir 
göstərir,  manyakal  davranışların,  şizofreniyanın, 
hallüsinasiyaların ilk toxumları əkilir....
Uzun nitqdən sonra fasilə  edən müəllim yenidən yazı  masası 
arxasına əyləşib, konspektin lazımı səhifəsini açır.
- Yazın...
Əhvalat  auditoriyanı  özünə  çəkə  bilir,  kursantlar   müəllimin 
yazılı mühazirəsindən əvvəl Muradın taleyi və keçmişi haqqında 
suallar verməyə cürət edir.
- Kamran  müəllim  bu  cür  maraqlı  məsələni  yarımçıq 
qoyub, yazdırmağa keçməyin? Danışın məsələnin sonrası 
nə oldu? 
Kamran müəllim belini stula söykəyib:
- Dediyim kimi hər şey bundan sonra başladı. Bütün ailə 
solmuş  gül  kimi,  ləçək  buraxmağa  başladı.  Ata-anası 
Muradı qardaşının canı bahasına başa gəlmiş dikbaşlığını 
bağışlamadı.  İlk  öncə  atası,  hələ  Bakıya  çatmamış, 
təyyarədə  ürək  tutmasından  keçindi.  Anası  isə  sevimli 
sonbeşiyinin  dərdinə  dözə bilməyib,  evdən özünü asdı. 
Muradı  heç  kim  himayəsinə  götürmədi.  Yaşı  da 
qəyyumluq  üçün  lazım  olan  yaşı  ötmüşdü  artıq.  Buna 
görə  də,  bütün  mülk,mal,  pul  hamısı  ona  qaldı. 
Qohumları-yaxınları  onunla əlaqəni kəsdi.  Muradın bircə 
çıxış yolu qaldı: ya ölkəni tərk edərək hər şeyi yenidən 
başlayacaq, ya da buraxdığı böyük səhvə görə tükənməz 
nifrət  dalğasına  dözməli  olacaqdı.   Vicdan əzabı  çəkən 
Murad heç bir  vəchlə birincini  seçə bilməzdi.  Ona görə 
də,  bir  növ  tərki-dünya  oldu.  Evdən  yalnız  axşam 
saatlarında  çıxmağa  başladı.  Nə  qədər  inanmaq  çətin 
olsa da 3-4 ilə yaxın adada tək tənha qalmış insan kimi, 
ünsiyyətsiz qaldı. Xəstəliyi də elə bundan sonra başladı. 
Murad özünü sakit etmək,əvvəlki xoş günləri qaytarmaq 
üçün, bu unikal ideyanı öz beyninə süni şəkildə yeritdi. 
Qardaşını xilas etməyə yeddi saat gecikdiyindən, təqvimi 
özü üçün 7 gün dala çevirdi. Suiqəsd nəzəriyyəsi ərsəyə 
gətirdi. Təqvimi geriyə çevirməklə, özlüyündə, qardaşını, 
atasını,  anasını  geri  qaytardı,  Don  Kixot  dəyirmanı  div 
gördüyü  kimi,  Murad  da  mövcud  olmayan  “zaman 
fırıldaqçılarına” qarşı müharibə elan etdi.  Bir neçə ildən 
sonra  tərki-dünyalıq  ifrat  dərəcəyə  çatdı.  Artıq  7  gün 
əvvəlki qəzetləri oxudu, televizoru ümumiyyətlə açmadı. 
Pulları tükənməyə başladığından, mütləq işə düzəlməyə 
çalışdı.  Buradan  da  şəxsiyyətin  ikiləşməsi  sindromuna 
keçid aldı. “İmran” xarakterini uydurdu və evindən xeyli 
uzaqlıqda işə düzələrək, ünsiyyətsizlik tilsimini qismən də 
olsa  qırdı.  Bununla  belə  yenə  də   başı  suiqəsd 
nəzəriyyəsindən açılmadı,  daha da aqresivləşdi,  zamanı 
onun  istədiyi  şəkildə  görməyənlərə,  deməyənlərə 
qarşı,....yeni  ildə  evinə  yeməyə  salat  gətirmiş  qonşu 
uşağını “suiqəsdçilərdən” bilib, onu.....---heç adam bilmir 
nə fikirləşsin—uşağa necə öldürüb, necə gizlədibsə, polis 
hələ  də  onun  izini  tapa  bilməyib...Sonradan  Muradın 
həyatında yeni stimullar yarandı. Ayan adlı  iş yoldaşına 
aşiq oldu, onunla evlənmək fikrinə düşdü, bununla belə 
ondan daha da güclü olan “hədəf” işləyib ərsəyə gətirdi: 
telekanalda efiri işğal edərək, insanları böyük suiqəsddən 
xəbərdar  etmək...  Qısa  da  olsa   “Efiri  işğal  etmiş 
tərcüməçinin” əhvalatı ilə tanış oldunuz. İndi isə dəftərləri 
açın və artıq sual vermədən yazın.  
Kamran müəllim, Murad haqqında ən maraqlı  ən vacib sualın 
heç  kimin  ağlına  gəlmədiyinə  sevinib  mümkün  qədər  tez 
Muradın dosyesinə keçdi.
Kamran  müəllim  manyakın  fiziki  əlamətləri  barədə  məlumatı 
yazdıran zaman, orta sıralardan qrupda dərs dediyi 1 ay ərzində 
ilk dəfə eşitdiyi səs gəldi. 
- Bəs Muradın sonrakı aqibəti necə oldu? Kanalda çoxumuz 
onun  güllələndiyini saniyə-bə-saniyə gördük. Onun axırı 
necə oldu? O öldümü, qaldımı?
Kamran müəllimin bayaqdan  yayınmağa çalışdığı sual səsləndi. 
Xoşbəxtlikdən  sualdan  dərhal  sonra  zəng  vurulduğundan, 
Kamran  müəllim  özünü   eşitməzliyə  vurub,  kursantlara 
tapşırıqları  verdi,  və  tələsik  şəkildə,  dəftər-kitablarını  yığaraq 
sinif otağını tərk etdi.
EPILOQ
İMRANIN BÖYÜK SUİQƏSD NƏZƏRİYYƏSİ
BTV kanalı 
21.00  - Xəbərlər 
“Bu  gün  Bakı  şəhəri  Gömrük  Xidməti  Baş  İdarəsi  qarşısında 
“Parfümer”  qadın  hərəkatının  növbəti  kütləvi  etiraz  aksiyası 
keçirilib.  Minlərlə  qadın  idarə   qarşısında  bir  araya  gələrək, 
hökümətin  kosmetik  vasitələrin  satışı  və  idxalına  qoyduğu 
qadağanı qəti şəkildə pisləyib.  Ötən il kütləvi ölüm hallarından 
sonra  kosmetikaya  qoyulmuş  qadağan  cana  gəlmiş  qadınlar 
Gömrük  xidməti  və  ölkə  parlamentinə  qarşı  müxtəlif  şüarlar 
səsləndirib.  Kosmetika  defisiti  sayəsində,  süni  gözəllikdən 
məhrum olmuş və nəticə etibarı ilə iş yerlərindən qovulmuş bir 
çox qadınlar, o cümlədən katibələr, höküməti bu sanskiyanı qısa 
müddət ərzində aradan qaldırmağa çağırıb.
Qeyd  edək  ki,  son  statistikalar  və  müşahidələr  göstərir  ki, 
qadağa qüvvəyə minəndən bəri, küçələrdə və ictimai yerlərdə 
gözə dəyən qadınların sayı nə az nə çox 5 dəfə azalıb. Müxalif 
fəallar bunu yeni kartelin ərsəyə gəlməsi ilə izah edir, Gömrük 
xidmətindən  bu  barədə  məlumat  almaq  istəsək  də,  xidmətin 
sözçüsü  məsələni  şərh  etməkdən  imtina  edib.  Onu  da  qeyd 
edək ki, sanksiya yalnız  gələn ilin aprel ayında qüvvəsini itirir.
 
Ə.H.L
SON  
