AZƏRBAYCAN MİLLİ ELMLƏR AKADEMİYASI 
A.A.BAKIXANOV ADINA TARİX İNSTİTUTU 
 
GÜNTƏKİN CƏMİL QIZI NƏCƏFLİ 
 
 
 
 
 
 
 
 
 
 
 
 
AZƏRBAYCAN XANLIQLARININ OSMANLI 
DÖVLƏTİ İLƏ SİYASİ ƏLAQƏLƏRİ 
(XVIII ƏSRİN II YARISI) 
 
 
 
 
 
 
 
 
 
 
 
 
 
 
 
Bakı  - “Nurlan” - 2002 
 
 
 
Azərbaycan MEA A.A.Bakıxanov adına Tarix İnstitutunun 
Elmi Şurasının qərarı ilə çap olunur. 
 
Elmi redaktor: t.e.d. prof., Tofiq Mustafazadə, 
t.e.n. Gövhər Məmmədova. 
 
Rəyçilər: t.e.d. prof., Oktay Əfəndiyev, 
t.e.n. Qasım Hacıyev 
 
Quliyeva.G.C. Azərbaycan xanlıqlarının Osmanlı dövləti ilə siyasi 
münasibətləri (XVIII əsrin II yarısı): monoqrafiya. Bakı; Nurlan; 2002,-s. 132. 
 
 
 
 
 
Osmanlı - Azərbaycan münasibətləri tarixinin XVIII əsrin II yarısını 
işıqlandıran monoqrafiya, Rusiya və Türkiyənin müxtəlif arxivlərinə məxsus 
sənədlərin, eləcədə son dövrdə Türkiyə və Azərbaycanda çap olunmuş tarixi 
ədəbiyyatm təhlili əsasında yazılmışdır. 
Monoqrafiyada XVIII əsrin II yarısında Azərbaycan xanlıqlarının 
Osmanlı dövləti ilə qarşılıqlı-siyasi əlaqələrinin mərhələləri müəyyənləşdirilmiş və 
bu əlaqələri zəruri edən səbəblər aydınlaşdırılmışdır. Azərbaycan xanlıqlarının 
müstəqil xarici siyasət yeritməsi rəsmi sənədlərlə sübut edilmişdir. Monaqrafiyada 
Rusiya-Türkiyə müharibələri zamanı Azərbaycan xanlıqlarının tutduğu mövqe, 
onların Rusiya təcavüzündən xilas olmaq üçun göstərdikləri cəhdlərə aydınlıq 
gətirilmişdir. 
Monaqrafiya tarixçi tədqiqatçılar, müəllimlər və tələbələr üçün nəzərdə 
tutulmuşdur. 
 
 
 
N  0504000000     Qrifli nəşr 
   N (098) – 2002 
 
 
 
© “Nurlan”, 2002 
 
 
 
MÜNDƏRİCAT 
 
GİRİŞ 
 
I FƏSİL.  
XVIII əsrin II yarısında Azərbaycanın daxili-siyasi vəziyyəti və beynəlxalq  
münasibətlər 
II FƏSİL.  
Azərbaycan xanlıqlarının Türkiyə ilə qarşılıqlı-siyasi əlaqələri (1747-1787-ci illər) 
§1. Azərbaycan xanlıqlarının yarandığı dövrdən Georgiyevsk müqaviləsinədək;  
§2. Georgiyevsk müqaviləsindən 1787-ci il Rusiya-Türkiyə müharibəsinin 
başlanmasınadək; 
III FƏSİL.   
Azərbaycan xanlıqlarının Türkiyə ilə münasibətləri (1787- 1800-cü illər) 
 
NƏTİCƏ 
 
MƏNBƏ VƏ ƏDƏBİYYAT 
 
ƏLAVƏLƏR  
 
 
 
 
 
 
 
 
 
 
 
 
 
 
 
 
GİRİŞ 
 
Atam Cəmil Əmir oğlunun 
əziz xatirəsinə ithaf edirəm. 
 
Milli müstəqilliyə qədəm qoymuş Azərbaycan Respublikasında 
xalqımızın tarixini öyrənmək böyük əhəmiyyət kəsb edir. Lakin bildiyimiz kimi bu 
tarixin tədqiqi müəyyən mənada birtərəfli olmuş, xalqımızın mənşəyi, onun 
təşəkkülü, inkişaf mərhələləri və s. cəhətləri bəzi hallarda təhrif edilmiş, necə 
yazılması qabaqcadan planlaşdırılmışdır. Bu siyasi dalğa Azərbaycan tarixinin 
XVIII əsrin II yarısı - xanlıqlar dövrünün tədqiqindən də yan keçməmişdir. 
Azərbaycanın XVIII əsrin II yarısı - yəni xanlıqlar dövrü tarixi Azərbaycan 
tarixşünaslığında müəyyən qədər tədqiq olunmuşdur. Tarixçilərimiz XVIII əsrin II 
yarısında ayrı-ayrı xanlıqların siyasi, ictimai-iqtisadi tarixi ilə bağlı olan 
məsələlərin obyektiv şəkildə işıqlandırılması üçün xeyli işlər görmüşdür. 
XVIII əsrin II yarısında Azərbaycan xanlıqları ilə Osmanlı imperiyası 
arasında mövcud olmuş siyasi və diplomatik münasibətlərin öyrənilməsinin 
aktuallığı inkarolunmaz bir həqiqətdir, çünki həmin münasibətlərin obyektiv 
şəkildə tədqiqi bugünkü Azərbaycan - Türkiyə diplomatik münasibətlərinin hansı 
zəmin üzərində yarandığını üzə çıxarar, bu ölkələr arasında vaxtilə mövcud olmuş 
müxtəlif əlaqələrin qarşılıqlı maraq və mənafe baxımından inkişaf etdirilməsinə 
imkan verərdi. Onu da qeyd etmək lazımdır ki, monaqrafiyada bu münasibətlərin 
yalnız bir sahəsinə, siyasi münasibətlərin işıqlandırılmasına çalışılmışdır. 
Azərbaycan sovet, eləcədə sovet tarixşünaslığında Azərbaycanın XVIII 
əsrin II yarısına aid xeyli əsərlər yazılmışdır. Lakin, həmin əsərlərin hamısında 
dövrün ideologiyasına uyğun olaraq Azərbaycan xanlıqlarının qonşu dövlətlərlə 
olan qarşılıqlı münasibətlərində Rusiyanın aparıcı rol oynadığı göstərilmişdir. 
Azərbaycan xanlıqlarının Türkiyə ilə olan qarşılıqlı münasibətlərinə xüsusi 
tədqiqat sahəsi kimi toxunulmamış, hətta bəzi ədəbiyyatlarda Osmanlı imperiyası 
Azərbaycanı "işğal etmək" niyyətində olduğu üçün bu münasibətlərin qeyri-
mümkünlüyü vurğulanmışdır. 
Bundan əlavə dövrün arxiv materiallarının birtərəfli şəkildə təhlil edilməsi 
və Azərbaycan tarixçilərinin Türkiyə tarixşünaslığına lazımi səviyyədə müraciət 
etməməsi nəticəsində tarixşünaslığımızda yanlış bir konsepsiya mövcud olmuşdur. 
Türkiyə arxivlərində saxlanılan sənədlərdən, həmçinin mövzu ilə bağlı 
tədqiqatlardan uzun müddət istifadə olunmamasına səbəb Azərbaycanın sovet 
sistemində olması və tarixçilərin "marksizim-leninizm" ideologiyasından kənara 
çıxa bilməməsi olmuşdu. Çünki həmin dövrdə xarici ölkələrin, o cümlədən Türkiyə 
tarixçilərinin Azərbaycan tarixinin müxtəlif problemlərinə həsr olunmuş əsərləri 
kəskin şəkildə tənqid edilirdi. Azərbaycan tarixinin müxtəlif dövrləri ilə məşğul 
olan xarici ölkə tarixçiləri uzun müddət ərzində "ideoloji düşmən" hesab edilmiş, 
onların əsərlərinə elmi baxımdan qiymət verilməmiş, müəlliflər isə "burjua 
tarixçisi" adı ilə tənqidlərə məruz qalmışlar. 
XIX əsrin əvvəllərində qədim tarixə və mədəniyyətə malik olan 
Azərbaycan xalqı amansızcasına iki yerə bölünmüş, dili, tarixi və ədəbiyyatı 
dəyişdirilməyə və məhv edilməyə məruz qalmışdır. Uzun illər boyu bu hadisə 
müxtəlif rəsmi dairələr, həm də onların sifarişlərini yerinə yetirən tədqiqatçılar 
tərəfindən "könüllü birləşmə" şəklində təqdim edildiyi kimi, bu işğalın əsasını 
qoyan, ona zəmin hazırlayan xanlıqlar dövrü Rusiyanın Azərbaycanda yeritdiyi 
müstəmləkəçilik siyasətinin əsil mahiyyəti pərdələnərək xanlıqların yalnız Rusiya 
təmayüllü olması işıqlandırılmış, xanlıqların Osmanlı dövləti ilə münasibətlərinin 
öyrənilməsinə isə xüsusi diqqət yetirilməmişdir. 
Mövcud arxiv sənədlərindən və ilk mənbələrdən istifadə edilməsi, mövzu 
ilə bağlı digər materialların araşdırılması tarixşünaslığımızda problemlə bağlı 
mövcud olan boşluğu bərpa etməyə imkan yaradacaqdır. 
Ayrı-ayrı xanlıqların tarixinin öyrənilməsi, onların iqtisadi, ictimai-siyasi 
həyatının tədqiqi sahəsində Azərbaycan sovet dövrü tarixşünaslığında müəyyən 
işlər görülmüş, Azərbaycan xanlıqlarının tarixinə aid xüsusi monoqrafiyalar 
yazılmışdır. 
Bu tədqiqat əsərləri içərisində xanlıqlar dövrünün tədqiqatçılarından 
Ə.Şükürzadənin
1
, V.Leviatovun
2
, İ.Petruşevskinin
3
, H.Abdullayevin
4
, F.Əliyevin
5
, 
F.Əsədovun
6
, H.Dəlilinin
7
, O.Markovanın
8
 və başqalarının
9
 əsərlərini göstərmək 
olar. Lakin bu əsərlərdə Azərbaycan xanlıqlarının qonşu dövlətlərlə əlaqəsi dövrün 
ideologiyasına uyğun olaraq birtərəfli şəkildə işıqlandırılmış, xanlıqların Rusiya ilə 
qarşılıqlı əlaqəsinə geniş yer verilmişdir. Osmanlı dövləti ilə olan münasibətlər isə 
ya tamamilə işıqlandırılmamış, ya da həmin münasibətlərə "Osmanlı dövlətinin 
Azərbaycan ərazisində təxribatları"
10
 kimi don geyindirilmişdir. 
Monoqrafiya əsas etibarilə XVIII əsrin sonu-XIX əsrin əvvəllərinə aid 
olan arxiv sənədləri, ilk mənbələr, o dövrün hadisələrinin canlı şahidlərinin 
məlumatları, müasir dövrdə Türkiyə respublikasında və eləcə də Azərbaycanda çap 
olunmuş tarixi ədəbiyyatın təhlili əsasında yazılmışdır. 
Dövrün mənbələrini aşağıdakı kimi qruplaşdırmaq olar. Birinci, Rusiyanın 
Moskva, Sank-Peterburq və Həştərxan şəhərlərində saxlanılan arxivlərdə toplanmış 
rəsmi və qeyri rəsmi sənədlərdir. 
XVIII əsrin II yarısında Azərbaycan xanlıqlarının Türkiyə ilə qarşılıqlı 
əlaqələri mövzusu haqqında Mərkəzi Dövlət Hərbi Tarix Arxivinə (MDHTA), 
Rusiyanın Xarici Siyasət Arxivinə (RXSA) və Həştərxan Vilayəti Dövlət Arxivinə 
(QAAO) məxsus "Rusiyanın Türkiyə ilə əlaqələri" və "Rusiyanın İranla əlaqələri" 
fondlarının Azərbaycan Elmlər Akademiyasının A.A.Bakıxanov adına Tarix 
institutunun Elmi Arxivində saxlanılan sənədlərindən istifadə olunmuşdur
11
. 
İstifadə olunan arxiv sənədlərini xarakter etibarı ilə iki qismə bölmək olar: 
a) rəsmi sənədlər: rus diplomatlarının Azərbaycan xanları ilə məktublaşmaları, 
Azərbaycan xanlarının Rusiya və Osmanlı dovlətinə göndərdikləri məktublar, 
Azərbaycanda olan rus səfirlərinin mərkəzə göndərdikləri məlumatlar və s. 
b) qeyri-rəsmi sənədlər: şəxsi adamların gündəlikləri, məktubları, erməni və rus 
tacirlərinin Rusiya hökumət məmurlarına müraciətləri, "donosları" və s. 
Arxiv materialları XVIII əsrin II yarısı Azərbaycan tarixinin öyrənilməsi, 
həmçinin xanlıqların Osmanlı dövləti ilə qarşılıqlı münasibətlərini aydınlaşdırmaq 
üçün mühüm əhəmiyyət kəsb edir. Həmin sənədlərdən istifadə olunarkən onlara 
tənqidi baxımdan yanaşılmışdır, çünki burada əks olunan materiallar Rusiyanın 
xarici siyasətinə uyğun olaraq çarizmin müstəmləkəçilik siyasətinin mahiyyətini 
müdafiə etmişdir. 
Arxiv materialları içərisində bilavasitə xanlıqların Türkiyə ilə qarşılıqlı 
münasibətlərindən xəbər verən yazılar əsasən erməni tacirləri və rus məmurlarının 
mərkəzə göndərdikləri məlumatlardır. Onlar Rusiya dövlətini bu əlaqələrdən 
xəbərdar edərək, ona ehiyatlı olmağı, müəyyən "müdafiə tədbirləri" görməyi 
tövsiyyə edirdilər. 
İkincisi isə, indiyədək tarixçilərimiz tərəfindən tədqiqata cəlb olunmamış 
Türkiyədə nəşr edilmiş arxiv sənədləridir. 
Bu sənədlər Azərbaycan xanlıqları ilə Osmanlı Türkiyəsi arasındakı siyasi 
əlaqələri öyrənmək üçün qiymətli mənbədir. Bunlardan birincisi, bilavasitə 
Osmanlı dövləti ilə Azərbaycan xanlıqlarının əlaqəsinə həsr olunmuş arxiv 
sənədlərinin iki cilddə nəşr olunmuş toplusudur.
12
 Osmanlı Dövlət Başbakanlıq 
Arxivinin və Osmanlı Arxiv Dairəsi Bakanlığının hazırladığı bu kitablarda 
Azərbaycan xanlıqlarının yarandığı dövrdən Rusiya və İran arasında 
bölüşdürülməsinədək olan dövrdə Osmanlı dövləti ilə münasibətləri açıqlanmışdır. 
Burada toplanan sənədlər əsasən müasir dövrdə Türkiyə dövlət arxivlərində 
saxlanılan "Mühimmə dəftərləri", "Xətti-Humayun dəftərləri", "Topqapı Saray 
Arxivi"ndəki qiymətli mənbələrə əsasən hazırlanmışdır. Bu sənədlər içərisində 
Azərbaycan xanlıqlarının Osmanlı dövləti ilə yazışmaları, Osmanlı sultanının 
Azərbaycan xanlarına göndərdiyi fərmanlar, Rusiya və İranın Azərbaycana olan 
təcavüzü ilə bağlı olaraq Osmanlı sərhəd mühafizəçilərinin öz dövlətlərinə 
göndərdikləri rəsmi yazılar problemin öyrənilməsi üçün mühüm mənbədir. 
Azərbaycan xanlıqlarının, xüsusilə Qarabağ xanlığının qonşu ölkələrlə, o 
cümlədən Osmanlı imperiyası ilə siyasi münasibətlərinin öyrənilməsində 1988-ci 
ildə İstanbulda nəşr olunmuş "Qafqaz araşdırmaları"
13
 adlı topludakı sənədlər əsas 
yerlərdən birini tutur. Topludakı faksimelisi ilə bərabər çap olunmuş 61 sənədin bir 
qismi Azərbaycan xanlıqlarının Osmanlı dövləti ilə qarşılıqlı münasibətlərini və 
xarici siyasətini əks etdirir. Topluda çap olunmuş sənədlər içərisində Qarabağ xanı 
İbrahimxəlil xanın sultan III Səlimin (1789-1807) böyük vəzirlərindən birinə 
osmanlıca yazdığı məktubun surəti mövzunun öyrənilməsi üçün qiymətli mənbə 
hesab oluna bilər. 
1992-ci ildə Ankarada Osmanlı dövləti ilə Qafqaz, Türküstan və Krım 
xanlıqları arasındakı qarşılıqlı münasibətlərə həsr olunmuş arxiv materialları nəşr 
olunmuşdur
14
. Həmin kitabda Azərbaycan xanlıqlarının Osmanlı dövləti ilə 
münasibətlərini əks etdirən bir neçə sənəd verilmişdir. 
Mövzuya aid olan mənbələrə, həmçinin Azərbaycanın Rusiya və İran 
arasında bölüşdürülməsindən sonra işğal olunmuş yeni torpaqların tarixini, 
iqtisadiyyatını və təsərrüfatını öyrənmək üçün yazılmış yerli və rus salnamələri 
aiddir. 
Bunlar Mirzə Adıgözəl bəy
15
, Əhməd bəy Cavanşir
16
, Mirzə Camal 
Cavanşir
17
, Mirzə Yusif Qarabaği
18
, Mir Mehdi Xəzani
19
, Rzaqulu bəy Mirzəcamal 
oğlu
20
, Mirzə Rəhim Fəna
21
, Baharlı
22
, Həsən İxfa Əlizadə
23
, Həsənəli Qarabaği
24
, 
Abbasqulu Ağa Bakıxanov
25
, Kərim Ağa Fateh
26
 və başqalarının əsərləridir. 
Azərbaycan ədəbiyyatşünası, mətnşünası və tarixçisi sayılan Salman 
Mümtaz klassik, ədəbi və elmi irsimizin toplanması, nəşri və tədqiqi sahəsində 
mühüm işlər görmüşdür. Onun tədqiqi nəticəsində sübut olunmuşdur, müəllifi 
Əbdüllətif Əfəndi sayılan "Şəki xanlığının tarixindən" əsərinin əsl müəllifi "Fateh" 
təxəllüslü Kərim Ağadır. 
Bu səlnamə xarakterli əsərlərdə əsasən (A.A.Bakıxanovun və K.A.Fatehin 
əsərləri istisna olmaqla) Qarabağ xanlığının yaranması, onun siyasi, ictimai-iqtisadi 
vəziyyəti və mədəni həyatından bəhs olunmuşdur. Bu əsərlərdə Azərbaycan 
xanlıqlarının qonşu dövlətlərlə münasibətlərinə, o cümlədən Osmanlı dövləti ilə 
qarşılıqlı siyasi əlaqələrinə az da olsa yer verilmişdir. Azərbaycan tarixşünaslığında 
xanlıqlar dövrünün ilk mənbələri sayılan "Qarabağ salnamələri"nin başlıcası Mirzə 
Adıgözəl bəyin "Qarabağnamə" əsəridir. Əsər 1845-ci ildə Azərbaycan dilində 
yazılmışdır. Əsərdə Qarabağ xanlığının 1736-cı ildən 1828-ci ilə kimi siyasi tarixi 
təsvir edilmişdir. Başqa "Qarabağnamə" müəlliflərindən fərqli olaraq Mirzə 
Adıgözəl bəy Azərbaycanın Şimal xanlıqlarının Rusiya tərəfindən işğal olunmasını 
müsbət hadisə kimi qeyd etməmiş, ümumiyyətlə bu hadisə üzərində 
dayanmamışdır. 
Şimali Azərbaycan torpaqları Rusiya tərəfindən zəbt olunandan sonra 
işğal olunmuş yeni torpaqlarm iqtisadiyyatını və təsərrüfat həyatını öyrənmək üçün 
bir sıra əsərlər yazılmışdır. Qeyd etdiyimiz XIX əsr Azərbaycan mənbələri və bir 
sıra rus qafqazşünaslarının əsərləri bu cür "sifarişlə" yazılmışdır. 
Mirzə Camal Cavanşirin 1847-ci ildə fars dilində yazdığı "Qarabağ tarixi" 
əsərində Qarabağ xanlığının coğrafi təsviri verilməklə yanaşı, xanlığının xarici 
əlaqələrinə qismən toxunulmuş və Ağa Məhəmməd şahın hücumlarına qarşı 
azadlıq mübarizəsinə geniş yer verilmişdir. 
Qarabağ xanlığının tarixinə aid ilk məbələrdən biri də Əhməd bəy 
Cavanşirin ilk dəfə 1884-cü ildə Tiflisdə "Qafqaz" qəzetində çap olunmuş "1747- 
1805-ci illərdə Qarabağ xanlığının siyasi vəziyyətinə dair" əsəridir. Əsərdə 
Qarabağ xanlığının siyasi tarixi və Osmanlı Türkiyəsi ilə münasibətlərinə 
toxunulmuşdur. 
Kərim Ağa Fatehin əsəri isə bilavasitə Şəki xanlığının ictimai-siyasi 
tarixinə həsr olunmuşdu. 
Əsasən xanlıqlar dövrünün tarixinə həsr edilmiş salnamələrdən fərqli 
olaraq A.A.Bakıxanovun "Gülüstani-İrəm" əsəri qədim dövrdən başlamış XIX 
yüzilliyin əvvəlinədək Şirvanın tarixinə həsr olunsa da, burada xanlıqlar dövründə 
baş vermiş siyasi hadisələr və xanlıqların xarici əlaqələri müəyyən dərəcədə öz 
əksini tapmışdır. 
Mövzunun öyrənilməsində inqilabdan əvvəlki qafqazşünasların 
əsərlərindən istifadə mühüm yer tutur. Belə qafqazşünasların ən görkəmli 
nümayəndəsi akademik P.Q.Butkovdur (1775 - 1857)
27
. 
P.Q.Butkov vaxtilə Qafqazda işləmiş, hətta 1796-cı ildə rus qoşunlarının 
tərkibində Azərbaycanda olmuşdur. O, müxtəlif diplomatik və hərbi tarixi 
sənədlərlə tanış olmuş, yürüş zamanı topladığı əlyazmalar və sənədlər əsasında 
faktiki materiallarla zəngin olan qiymətli əsər yazmışdır. O, öz əsərində hadisələrin 
izahına birtərəfli yanaşmış, Rusiyanın Azərbaycana 1796-cı il yürüşünün əsas 
məqsədini yeni torpaqlar zəbt etmək deyil, Asiyada Rusiya ticarətini inkişaf 
etdirmək olduğunu qeyd etmişdi. 
Azərbaycan sovet dövrü tarixçiləri arasında Azərbaycan tarixinin XVIII 
əsrin II yarısına aid ən böyük həcmli monoqrafiyalar H.Abdullayevə məxsusdur. 
Onun əsərləri əsasən Şimali-Şərqi Azərbaycan torpaqlarını öz xanlığı ətrafında 
birləşdirən Quba xanlığının Rusiya ilə münasibətlərinə həsr olunmuşdur. Dövrün 
arxiv materiallarına və ilk mənbələrə əsasən yazılmış bu əsərlərdə Quba xanlığının 
siyasi tarixi geniş şəkildə işıqlandırılsa da əsər tarixşünaslığımızda mövcud olan 
"yanlış konsepsiyadan" kənara çıxa bilməmişdir. Müəllif hər iki əsərində Quba 
xanlığının yalnız "Rusiya meylli" olmasını qabarıq şəkildə verməklə xanlığın 
Rusiya ilə münasibətlərini işıqlandırmışdır. 
Azərbaycan sovet tarixçilərindən ilk dəfə olaraq Azərbaycanın cənubunda 
xanlıqların əmələ gəlməsi, onun tarixi zəruriliyi, cənub xanlıqlarının sərhədlərinin 
dəqiqləşdirilməsi, onların ictimai, iqtisadi və siyasi tarixinə H.Dəlilinin 1979-cu 
ildə çap etdirdiyi "Azərbaycanın cənub xanlıqları" adlı əsəri həsr edilmişdir. 
Əsərdə ayrı-ayrı xanlıqların qonşu dövlətlərlə münasibətlərinə toxunulsa da 
Osmanlı dövləti ilə münasibətlər kölgədə qalmışdır. 
Digər tədqiqatçı A.Babayev isə tədqiqatını başlıca olaraq I Rusiya-İran 
müharibəsi ərəfəsində Azərbaycanda Rusiyaya olan "təmayülün "inkişafına həsr 
etmiş, hətta öz əsərini "Rusiyaya qovuşmaq ərəfəsində" adlandırmışdır. Müəllif 
dövrün ideologiyasına uyğun olaraq əsərində Azərbaycan xanlıqlarının tamamilə 
Rusiya meyilli olmasını qeyd etmiş, Osmanlı dövləti ilə hər hansı qarşılıqlı 
münasibətin qeyri mümkünlüyünü sübut etməyə çalışmışdır. 
Son dövrlərdə Azərbaycan xanlıqlarının qonşu dövlətlərlə qarşılıqlı 
münasibətlərinə T.Mustafazadənin
28
, G.Məmmədovanın
29
, C.Mustafayevin
30
, 
H.Sadıqovun
31
, F.Əliyev və M.Əliyevin
32
 birgə yazmış olduqları əsərlərdə 
toxunulmuşdur. H.Sadıqovun əsərində bu günə kimi tarixi ədəbiyyatda geniş 
işıqlandırılmamış mövzudan, Cənubi Qafqazın XVIII əsrin sonu - XIX əsrin 
əvvəllərində Rusiya-Türkiyə münasibətlərində tutduğu mövqedən bəhs olunur. 
Müəllif yeri gəldikcə Cənubi Qafqaz problemində Azərbaycanın Rusiya və 
Türkiyə üçün nə kimi rol oynadığını da göstərir. Lakin birbaşa Azərbaycan- 
Osmanlı münasibətlərinə toxunulmur. 
Son dövrdə F.Əliyev və M.Əliyevin birgə yazmış olduqları 
monoqrafiyalarda Naxçıvan və İrəvan xanlıqlarının ictimai-iqtisadi və siyasi tarixi 
haqqında ilkin mənbələr və arxiv sənədləri əsasında ətraflı məlumat verilir. 
Müəlliflər əsərlərdədə Naxçıvan və İrəvan xanlığının qonşu dövlətlərlə (Rusiya, 
Gürcüstan və İran) siyasi münasibətlərinə müəyyən qədər toxunsalarda, xanlıqların 
Osmanlı dövləti ilə qarşılıqlı münasibətləri işıqlandırmamışdır. 
Qeyd olunan əsərlərdən əlavə Azərbaycan xanlıqlarının qonşu dövlətlərlə 
qarşılıqlı əlaqələri bir sıra əsər və məqalələrdə də öz əksini tapmışdır
33
. 
Bundan başqa Cənubi Qafqazda Rusiyanın yeritdiyi siyasətlə əlaqədar bir 
sıra məlumatlara N.F.Dubrovinin
31 
əsərində də rast gəlmək olar. Müəllif əsərində 
çarizmin Qafqazda apardığı müharibələrin tarixini təsvir etməyi qarşısına məqsəd 
qoymuşdur. Həmin əsərdə XIX əsr Azərbaycan tarixçilərindən A.Bakıxanovun 
"Gülüstani-İrəm", M.Adıgözəlbəyin "Qarabağnamə", Ə.Cavanşirin "Qarabağ 
xanlığının tarixi", Kərim Ağa Fatehin "Şəki xanlığının tarixi" əsərlərindən geniş 
istifadə olunmuşdur. 
Sovet dövrü tarixçilərindən olan V.Leviatovun əsəri Azərbaycan 
xanlıqlarının, eləcə də qismən Azərbaycanın cənubunda yerləşən xanlıqlarının 
siyasi tarixinə həsr olunmuşdur. Müəllif öz əsərində xanlıqların ictimai-iqtisadi və 
siyasi tarixi məsələlərini işıqlandırmaqla yanaşı, ümumi konsepsiyaya uyğun 
olaraq XVIII əsrdə Rusiya imperiyasının Azərbaycanda yeritdiyi müstəmləkəçi 
siyasətini pərdələmişdir. Əsərdə Azərbaycan xanlıqlarının Türkiyə ilə 
münasibətlərinə ötəri də olsa toxunmuşdur. 
O.Markovanın əsərində XVIII əsrdə Rusiya, Cənubi Qafqaz və beynəlxalq 
münasibətlərə həsr edilsə də, bu münasibətlər Rusiya, İran və Gürcüstan 
çərçivəsindən kənara çıxmamışdır. Lakin əsərdə Rusiyanın Azərbaycanda yeritdiyi 
müstəmləkəçilik siyasəti və Rusiyanın himayə etdiyi ermənilərin Azərbaycan 
ərazisində özləri üçün dövlət qurmaq planları zəngin faktlarla verilmişdir. 
Azərbaycan xanlıqlarının Osmanlı dövləti ilə münasibətlərini 
işıqlandırmaq üçün 1988-ci ildə İstanbulda nəşr olunmuş "Qafqaz araşdırmaları" 
adlı topluda verilmiş İbrahim Yükselin
35
, Səma İşıqtanın
36
, Əli Aslanın
37
 əsərləri 
xüsusi əhəmiyyət kəsb edir. Bu əsərlərdə Azərbaycan xanlıqları ilə Osmanlı 
imperiyasının siyasi münasibətlərinə müəyyən dərəcədə toxunulmuşdur. 
Monoqrafiyanın yazılmasında ayrı-ayrı türk müəlliflərinin əsərlərindən də 
istifadə olunmuşdur. Buna misal olaraq Camal Gökcənin
38
 yazmış olduğu 
monoqrafiyasını göstərmək olar. Müəllif əsərində Dağıstan və Azərbaycan 
xanlıqlarına olan Rusiya təcavüzü və bu təcavüz qarşısında həmin xanlıqların 
Osmanlı dövlətinə müraciətlərini işıqlandırmağa çalışmış, xanlıqların xarici siyasət 
məsələlərinə də toxunmuşdur. 
Bundan başqa XVIII əsrin II yarısındakı beynəlxalq vəziyyəti, Rusiya- 
Türkiyə müharibələrinin (1768-1774; 1787-1791) səbəblərini, Osmanlı dövlətinin 
siyasi vəziyyəti və Azərbaycan xanlıqları ilə olan münasibətləri araşdırılarkən 
Cövdət Paşanın
39
, A.N.Kuratın
40
 əsərlərindən başqa, "Osmanlı tarixi"
41
 və "Türkiyə 
tarixi"
42
 kimi əsərlərdən də istifadə olunmuşdur. 
Mövzunun öyrənilməsində həmçinin son dövr Türkiyə tədqiqatçılarından 
olan M.A.Çakmağın "Xanlıqlar dövründə Azərbaycan-Türkiyə münasibətləri"
43
 
adlı disertasiyasından da istifadə olunmuşdur. Bu əsərdə başlıca diqqət XVIII əsr 
Azərbaycan-Osmanlı münasibətlərinə deyil, Azərbaycan xanlıqlarının Rusiya 
tərəfindən işğalı dövrünə verilmişdir. 
Türkiyədə bu günə kimi çap olunmuş və istifadəsi mümkün olan tədqiqat 
əsərlərindəki mülahizələr öyrəndiyimiz mövzunun müəyyən sahələrini düzgün   
işıqlandırmağa kömək etmişdir. 
Azərbaycan sovet tarixşünaslığından fərqli olaraq Türkiyə 
tarixşünaslığında Rusiyanın Cənubi Qafqazda, o cümlədən Azərbaycandakı    
siyasətinin müstəmləkəçilik siyasəti olduğu göstərilir, ilk dəfə  olaraq Azərbaycan 
xanlıqlarının Osmanlı dövləti ilə qarşılıqlı münasibətlərinin olması və bu    
münasibətlərin yaranma səbəbləri  aydınlaşdırılır. Həmin əsərlərin təhlili göstərir     
ki, Azərbaycan xanlıqlarının Osmanlı dövlətinə müraciətlərinə baxmayaraq 
Sultandan lazım olan köməyi ala bilməməsinin səbəbi, Rusiya-Türkiyə   
müharibələrində Osmanlı dövlətinin zəifləməsi olmuşdur. Bu əsərlərdə   
tarixşünaslığımızda olan konsepsiyanın əksinə olaraq Ağa Məhəmməd şah Qacarın 
Azərbaycana hücumlarını Osmanlı dövlətinin müdafiə etmədiyi göstərilir. 
XVIII əsrin II yarısında Azərbaycan xanlıqlarının Türkiyə ilə qarşılıqlı 
münasibətləri birinci dəfədir ki, bütöv şəkildə tədqiqat mövzusu olmuşdur. 
Azərbaycan tarixşünaslığında ilk dəfə olaraq: 
-Xanlıqların Osmanlı dövləti ilə qarşılıqlı münasibətləri ilkin mənbələr əsasında 
tədqiq edilmişdir; 
-Bu münasibətlərin yaranma səbəblərini şərtləndirən amillərin üzə çıxarılmasına 
nail olunmuşdur; 
-Dövrün beynəlxalq vəziyyətinin Azərbaycan-Osmanlı münasibətlərində öz əksini 
tapması əsaslı təhlil edilmişdir; 
-Azərbaycan - Osmanlı münasibətlərini, eləcə də Osmanlı - Azərbaycan 
münasibətlərini  daha  da  yaxınlaşdıran amillərin təhlili verilmişdir; 
-Rusiya-Türkiyə müharibələrində (1768-1774; 1787-1791) Azərbaycan 
xanlıqlarının hər iki imperiya ilə olan qarşılıqlı siyasi münasibətlərinin Azərbaycan 
xanlıqlarının müstəqil xarici siyasətini ifadə etməsi əsaslandırılmışdır; 
-XVIII əsrin II yarısında Azərbaycan xanlıqlarının müstəqil xarici siyasəti faktlarla 
açıqlanmışdır; 
-Mövcud baxışların elmi xarakteristikası ideoloji ehkam məngənəsi olmadan 
verilmişdir; 
-Mövzunun Türkiyə tarixşünaslığında tədqiqi səviyyəsi öyrənilmişdir; 
-İlkin qaynaqların təhlilinə əsaslanaraq XVIII əsrin II yarısında Azərbaycan 
xanlıqlarının Türkiyə ilə qarşılıqlı əlaqələri ilə bağlı tarixi həqiqət bərpa edilmişdir; 
İstifadə olunmuş bütün mənbələrə tənqidi surətdə yanaşılmış, daha 
düzgün, dürüst faktlar tapmaqla problemin hərtərəfli həllinə çalışılmışdır. 
 
İqtibas gətirilmiş mənbə və ədəbiyyat; 
 
1
Şyukurzade G.B. Qosudarstvennoe ustroystvo Karabaxskoqo xanstva v XVIII v. 
M. 1947 (Avtoreferat). 
2
Leviatov V.İ. Oçerki iz istorii Azerbaydjana v XVIII veka. Bakı, 1948. 
3
Petruşevskiy İ.P. Oçerki po istorii feodalğnıx otnoşeniy v Azerbaydjane i v 
Armenii v XVI - naçale XIX v.v: L. 1949. 
4
 Abdullaev Q.B. İz istorii severo-vostoçnoqo Azerbaydjana vo vtoroy polovine 
XVIII vekc. Baku, 1958; Azerbaydjan v XVIII veke i vzaimootnoşeniya eqo v 
Rossiey. Baku, 1965. 
5
Əliyev F.M. Şimali Azərbaycan şəhərləri, Bakı, 1960; Azerbaydjano-Russkiye 
otnoşeniya (XV- XIX v.v.) Baku, 1985. 
6
 Əsədov F. Talış xanlığı və onun Rusiya ilə əlaqəsi. Bakı, 1967 (Avtoreferat). 
7
 Dəlili H. Azərbaycanın Cənub xanlıqları XVIII əsrin II yarısında. Bakı, 1979. 
8
 Markova O.P. Rossiya, Zakavkazye i mejdunarodnıye otnoşeniya v XVIII v.M. 
1966. 
9
 Babayev A. Rusiyaya qovuşmaq ərəfəsində. Bakı, 1988. 
10
 Bax: Abdullaev Q.B., Azerbaydjan v XVIII veke i vzaimootnoşeniya eqo v 
Rossiey. s. 506-507.; Babayev A. Göstərilən əsəri, s. 16-17. 
11
Azərbaycan EA A.Bakıxanov adına Tarix İnstitutunun Elmi Arxivi. Senəd. 
1795.1, 1795(1), 1795.2, 1795(2), 1795(3), 1795(4), Rusiyanın İranla əlaqələri, 
Rusiyanın Türkiyə ilə əlaqələri. 
12
Osmanli Devleti ile Azərbaycan Türk Hanliklari Arasındakı Münasibetlere Dair 
Arşiv Belgeleri, 1, II s, Ankara, 1992; 1993; 
13
Kafkas arastırmaları. Istanbul, 1988. 
14
 Osmanli devleti ile Kafkasya, Türkistan ve Kırım Hanliglari arasındakı 
münasibetlere dair arşiv belgileri. Ankara 1992. 
15
 M.Adıgözəl bəy. "Qarabağnamə". Qarabağnamələr, I kitab. Bakı, 1989. s.6. 
16
 O.Cavanşir. "Qarabağ xanlığının  1747-1805-ci illərdə siyasi vəziyyətinə dair. 
Yenə orada, s. 150. 
17
 M.C.Cavanşir. "Qarabağ tarixi", Yenə orada, səh. 104. 
18
 M.Y.Qarabağ.  "Tarixi-safı".  Qarabağnamələr.,  II  kitab,  s.  6, Bakı, 1991. 
19
 M.Xəzani. "Kitabi-tarixi Qarabağ". Yenə orada, s. 94. 
20
R.M.Camaloğlu. "Pənah xan və İbrahim xanın Qarabağda hakimiyyətləri və o 
zamanın hadisələri". Yenə orada, s. 204. 
21
 M.R.Fəna. "Tarixi-cədidi Qarabağ". Yenə orada. s. 248. 
22
 Baharlı. "Əhvalati Qarabağ". Yenə orada. s. 270. 
23
 H.İ.Əlizadə. "Şuşa şəhərinin tarixi". Yenə orada. s. 310. 
24
H.Qarabaği. "Qarabağ vilayətinin qədim və cədid keyfiyyət və övzaları". Yenə 
orada. s. 350. 
25
 A.A.Bakıxanov. "Qyulistani İram". Bakı, 1991. 
26
 K.Fateh. "Şəki xanlığının tarixi" - Şəki xanlığının tarixindən. Bakı, 1958. 
27
 Butkov P.Q. Materialı dlya novoy istorii Kavkaza s 1722 po 1802 q. SPb. 1869. 
tom.I-III. 
28
Mustafazade T. Azerbaydjan i  Russko-Turetsskoye otnoşeniye (pervoy polovine 
XVIII veka), Baku, 1993. 
29
 Mamedova Q. Russkiye konsulı ob Azerbaydjane, Baku, 1989. 
30
 Mustafaev Dj. Severnıye xanstva Azerbaydjana i Rossiya (konets XVIII- naçalo 
XIX v.), Baku, 1984. 
31
Sadıqov H.  Rusiya-Türkiyə  münasibətlərində Cənubi Qafqaz problemi (1787- 
1829-cu illər). Bakı, 1991. 
32
Əliyev F. Əliyev M. Naxçıvan xanlığı. Bakı, 1996; Əliyev F. Əliyev M. İrəvan 
xanlığı. Bakı, 1998. 
33
İskenderova M. Bakınskoe xanstvo. Bakı, 1999. K voprosu o russkoy orientatsii 
v Azerbaydjane v 2 treti XVIII veke v osveşenii Sovetskix istorikov /po 
materialom periodiçeskix izdaniy/ Azərb. EA Xəbərləri, tarix, fəls. və hüquq 
seriyası, 1991, N: 1. Həmidova.Ş. Qarabağ xanlığının Kartli-Kaxetiya çarlığı ilə 
münasibətləri tarixindən (XVIII əsrin 80-90-cı illəri), Azərb. EA Xəbərləri, tarix, 
fəls. və hüquq seriyası, 1969, N: 2; Həmidova Ş. Gəncə xanlığının Kartli-Kaxetiya 
çarlığı ilə münasibətləri tarixindən (XVIII əsrin 80-90-cı illəri), Azərb. EA 
Xəbərləri, tarix, fəls. və hüquq seriyası, 1972, N: 2; Məmmədov H. Osmanlı 
imperiyasının xarici siyasətində Azərbaycan xanlıqları. Azərb. EA Xəbərləri. tarix 
fəls. və hüquq seriyası, 1989; Qadjieva S. Azerbaydjan v plane russkoy diplomatii 
v 80-e qodı XVIII v. Azərb. EA Xəbərləri, tarix, fəls. və hüquq seriyası, 1986, N: 
2, s. 52; Dəlili H. Fətəli xan Əfşarın Azərbaycan dövləti yaratmaq təşəbbüsü. 
(XVIII əsrin 50 - 60-cı illəri) Azərb. EA Xəbərləri tarix fəls. və hüquq seriyası, 
1975, N: 1. s. 40. 
34
 Dubrovin N.F. İstoriya voynı i vladıçestva russkix na Kafkaze. Tom I, SPb. 
1886. 
35
İbrahim Yüksel "Carlic Rusiyasının Azərbaycanı istilası ve Osmanli devletinin 
tutumu"- Kafkas arastırmaları. İstanbul, 1988. 
36
 Sema İsiktan. "1787-1792. Osmanli-Rus harbi sirasında ve sonlarında Osmanlı 
devletinin Dagistan hanları ile münasibetleri" Kafkas arastirmaları. İstanbul, 1988. 
37
 Aslan A. "Rusyanın Krım ve Gürcüstani ilhakindan sonra Osmanli devletinin 
Cerkes kabileleri ile münasibetleri (1784 - 1829)" -Kafkas arastırmalari. İstanbul, 
1988. 
38
Cemal Gokce. Kafkasya ve Osmanli impratorlugunun Kafkasya siyaseti, 
İstanbul, 1979, səh. 105; İbrahim Yüksel. Göstərilən əsəri. 
39
 Cevdet Pasa. Tarihi Cevdet. c. I- VI, İstanbul, 1994. 
40
 Kurat A.N.Türkiye ve Rusiya: XVIII yuzyil sonundan Kurtulus savaslarına kadar 
Türk-Rus iliskileri (1798-1919). Ankara, 1970. 
41
 Uzuncarsili İsmail Haggi. Osmanli tarihi. c. IV, Ankara, 1988. 
42
 Yilmaz Oztüna. Turkiye tarihi. İstanbul, 1967. 
43
 Cakmak M.A. Hanliklar devrinde Azərbaycan-Türkiye munasibetleri (1723 - 
1829). Doktora tezi. Ankara, 1996. 
 
I FƏSİL: XVIII ƏSRİN II YARISINDA 
AZƏRBAYCANIN DAXİLİ-SİYASİ VƏZİYYƏTİ 
VƏ BEYNƏLXALQ MÜNASİBƏTLƏR 
 
XVIII əsrin II yarısı Azərbaycan tarixində İran hökmranlığına son 
qoyulması, xarici müdaxiləçilərə qarşı mübarizənin kəskinləşməsi və xanlıqlar 
adlanan müstəqil Azərbaycan dövlətlərinin meydana gəlməsi ilə xarakterizə 
olunur. 
İran əsarətindən xilas olmuş Azərbaycan ərazisində Quba, Bakı, Şəki, 
Şamaxı, Qarabağ, Naxçıvan, İrəvan, Talış, Gəncə, Dərbənd, Salyan, Cavad, 
Qaradağ, Təbriz, Marağa, Ərdəbil, Urmiya, Xoy, Maku və Sərabda müstəqil   
feodal dövlətləri-xanlıqlar yaranmışdı. Azərbaycan xanlıqlarının yaranması 
təsadüfü olmayıb, Azərbaycanın dövlət müstəqilliyi uğrunda mübarizəsində 
qanunauyğun hal idi. 
Azərbaycan torpaqlarının vahid dovlətdə birləşməməsi ölkənin mədəni, 
iqtisadi və siyasi inkişafına mane olurdu. Belə bir vəziyyət Azərbaycan ərazisinə 
göz tikmiş müxtəlif xarici qüvvələrin müdaxiləsinin artmasına şərait yaradır və 
xanlıqların mövqeyini zəiflədərək onların xarici siyasət xəttinə zərbə vururdu. 
Bu dövrdə Qərbi Avropa dövlətləri və Rusiya yeni - yeni müstəmləkələr 
əldə etmək uğrunda mübarizəni daha da gücləndirmişdi. Zaman keçdikcə dünyanın 
bölüşdürülməsi uğrunda mübarizə daha da şiddətlənirdi. Belə bir şəraitdə "..... zəif 
inkişaf etmiş ölkələr, xüsusi ilə hədsiz təbii sərvətə və böyük strateji coğrafi 
mövqeyə malik Azərbaycan rəqabət edən dövlətlər arasında başlıca obyektlərdən 
biri idi"
1
. 
XVIII əsrin ortalarında Azərbaycan ərazisində yaranmış xanlıqlar öz 
müstəqilliklərini qoruyub saxlamaq, qonşu dövlətlərlə qarşılıqlı münasibətlərini 
tənzim etmək üçün özünəməxsus xarici siyasət yeritmişdilər. Xanlıqların xarici 
siyasət xəttinin obyektiv şəkildə təhlili həmin dövrün beynəlxalq vəziyyətini və 
onun bu prosesə göstərdiyi təsirin vacibliyini üzə çıxarır. Lakin qeyd olunan 
vaxt Azərbaycan xanlıqlarının daxili-siyasi vəziyyətini də nəzərdən qaçırmaq 
olmaz. Xanlıqların daxili-siyasi vəziyyəti  birbaşa  onların  xarici  siyasət  xəttini  
müəyyən edirdi. 
Azərbaycanın geosiyasi mövqeyi onun beynəlxalq münasibətlərdə vacib 
yer tutmasına səbəb oldu. Azərbaycan xanlıqlarının qonşu dövlətlərlə qarşılıqlı   
münasibətləri həm xanlıqların daxili vəziyyəti, həm də beynəlxalq hadisələrin təsiri 
altında tənzimlənirdi. Xanlıqların xarici siyasətində xanlar tərəfindən taxt-tacda öz 
hakimiyyətini möhkəmləndirmək, onu qorumaq, xarici iqtisadi əlaqələri təmin 
etmək başlıca yerlərdən birini tuturdu. Lakin xanlıqlar arasındakı çəkişmələr 
onların bu siyasətinə böyük zərbə vururdu. Urmiya, Şəki və Qarabağ xanları  xarici  
siyasətdə Azərbaycan torpaqlarının birləşdirilməsinə  nail olmağa  xüsusi  diqqət  
yetirmişlər. Azərbaycan xanlıqları bu məqsədləri həyata keçirmək üçün əsasən 
qonşu dövlətlərlə müvafiq münasibətlər yaratmağa çalışırdılar. 
Qarabağ xanlığı elan edildikdən sonra başlıca vəzifə onun 
möhkəmlənməsinə nail olmaq idi. Lakin tezliklə Şuşa qalası salındıqdan sonra 
Məhəmməd Həsən xan Qarabağ xanlığına hücum etsə də məğlub olmuşdu. 
Məhəmməd Həsən xandan sonra 1759-cu ildə Şuşa üzərinə Urmiyalı Fətəli xan 
Əfşar hücum etmiş və Qarabağ uğrunda 8 ay davam edən mübarizə nəticəsində 
Pənah xan Urmiya xanlığından asılılığı qəbul etməyə məcbur olmuşdu. 
XVIII əsrin ortalarında yeni yaranmış Azərbaycan xanlıqları içərisində   
cənubda yerləşən Urmiya xanlığı mühüm yer tuturdu. Əsası Nadir şahın əmisi oğlu 
Fətəli xan Əfşar tərəfindən qoyulan Urmiya xanlığı ilk olaraq birləşdirmə  
siyasətinə başladı. Bu zaman Franda hakimiyyət uğrunda mübarizə güclənmişdi.   
Yaranmış vəziyyətdən istifadə edən Fətəli xan Təbrizi tutaraq paytaxtı buraya 
köçürmüş və Azərbaycan torpaqlarını birləşdirmək uğrunda fəaliyyətə başlamışdı. 
Güney Azərbaycan torpaqlarını öz hakimiyyəti altında birləşdirmiş  Fətəli xan 
Əfşar 1751-ci ildə İrəvan xanlığı üzərinə hücuma keçmişdi. Bu yürüşün    
uğursuzluqla nəticələnməsinə baxmayaraq 1753-cü ilin sonu 1754-cü ilin 
başlanğıcında Fətəli xan hakimiyyətini Mərkəzi və Qərbi İrana yaya bilmişdi. 
1759-cu ildə Fətəli xan Əfşar Qarabağ xanlığını da özündən asılı 
vəziyyətə salmışdı
2
. Qarabağ xanlığının Fətəli xandan asılı düşməsi onun digər 
xanları da tabe etməsinə şərait yaradırdı. Lakin İranda hakimiyyət başına gələn 
Kərim xan Zənd buna imkan vermədi. 
XVIII əsrin 50-ci illərində Şimali Azərbaycan xanlıqları içərisində ən 
güclüsü Şəki xanlığı idi
3
. Xanlığın banisi Hacı Çələbi xan Təbrizədək hücum 
etmişdi, bundan əlavə o Qarabağ xanlığını da ələ keçirmək istəyirdi. Lakin bu baş 
tutmadığından Hacı Çələbi öz qüvvələrini möhkəmləndirməyi lazım bilmiş, Qəbələ 
və Ərəş sultanlıqlarını özünə tabe etmişdir. 
Hacı Çələbi xanın güclü mövqeyi və onun getdikcə möhkəmlənməsi 
Kartli-Kaxetiya çarlığını narahat etdiyindən Qarabağ və Gəncə xanlıqlarını daim 
Şəki xanlığına qarşı qaldırmağa çalışmışdı. 1751-ci ildə Kartli çarı Teymuraz və 
Kaxet çarı İrakli Carda Hacı Çələbi ilə vuruşmalı oldular. Hacı Çələbi bu döyüşdə 
uğur qazandı. Bu qələbə ona qarşı ittifaq yaranmasını sürətləndirdi. Gürcü çarları 
tərəfindən qızışdırılaran qarabağlı Pənah xan, qaradağlı Kazım xan, naxçıvanlı 
Heydərqulu xan və gəncəli Şahverdi xan birləşərək ona qarşı çıxdılar. Lakin Gəncə 
yaxınlığında Qızıl Qaya adlanan yerdə İrakli həmin xanları aldadaraq mühasirəyə 
alıb tutur. Tezliklə Hacı Çələbi Azərbaycan xanlarının köməyinə gəlir və onları 
azad edir. Bu milli birlik baxımından tariximizin öyrətdiyi ən ibrətli səhifələrdən 
biridir. Lakin Azərbaycan xanlıqları arasında çəkişmələr yenə də davam edirdi. Bu 
isə daxildə və beynəlxalq münasibətlər sistemində Azərbaycanın mövqeyini 
tamamilə zəiflədirdi. 
Şimalda yerləşən xanlıqlardan ən qüdrətlisi olan Quba xanlığı Azərbaycan 
torpaqlarının birləşdirilməsi siyasətini yürüdən qubalı Fətəli xanın (1758-1789) 
hakimiyyəti dövründə Cənubi Qafqazın siyasi həyatında əhəmiyyətli rol 
oynamışdır. Hələ xan taxtının vəliəhdi kimi Fətəli xan çox qısa müddətdə Salyan 
sultanlığını Quba xanlığına qatmış, atasının ölümündən sonra isə Dərbənd, Cavad, 
Bakı və Şamaxı xanlıqlarını öz hakimiyyətinə tabe etmişdir. Şəki xanlığı da 
müəyyən müddət Quba xanlığından asılı vəziyyətə düşmüşdür. XVIII əsrin 60-80- 
ci illərində Quba xanlığı Azərbaycanın ən qüdrətli xanlıqlarından birinə 
çevrilmişdir. 
Lakin, 1789-cu ildə Qubalı Fətəli xanın vəfatından  sonra onun  tərəfindən  
birləşdirilmiş Azərbaycanın Şimal-Şərq torpaqları dağılmağa başladı. Quba   
xanına qarşı çıxanlardan birincisi Keçmiş Şamaxı xanının oğlanları idi. Bu işdə 
onlara Fətəli xanın birləşdirmə siyasətinin əleyhinə olan qarabağlı İbrahim xan, 
şəkili Məhəmməd Həsən xan, avarlı Ümmə xan və b. kömək edirdi
4
. Şəkili 
Məhəmməd Həsən xan Fətəli xanın vəfatından sonra Şamaxıya hücum etmişdi. 
Şəhərdə olan Fətəli xanın böyük oğlu Əhməd xan Qubaya qaçmış və orada özünü 
xan elan etmişdi. 
Arxiv sənədlərinin məlumatına görə qeyd olunan vaxt şəkili Məhəmməd 
Həsən xan bir tərəfdən Quba xanlığının ərazisini ələ keçirməyə çalışır, digər 
tərəfdən isə həmin dövrdə böyük nüfuza malik olan Qarabağ xanlığı ilə dostluq 
münasibətlərinə üstünlük verirdi. Məlumdur ki, hər iki xan Quba xanlığının 
əleyhinə idi və onun zəifləməsinə çalışırdılar. Bu haqda S.Bronevski yazır ki, 
qarabağlı İbrahim xan Fətəli xanın dövründə Şamaxı xanlığını ondan almaq və öz 
oğlanlarını Şamaxı xanlığında hakim etmək niyyətində idi
5
. 
1792-ci ilin əvvəlində Mustafa bəy 3000-lik qüvvə toplayıb və Şəki 
xanından da 4000 nəfər kömək alıb Şamaxıya hücum etdi. Qasım xan məğlub 
olaraq Qubaya qaçdı. Hakimiyyətə gələn Mustafa xan Şəki xanlığını da tabe etmək 
məqsədilə 1793-cü ildə qazıqumuqlu Surxay xan və Ərəş sultanı Şahabəddinlə 
birgə üç tərəfdən Şəki xanlığına hücum etsədə, onların bu cəhdi baş tutmamışdı. 
Qeyd olunduğu kimi Fətəli xanın vəfatından sonra onun oğlu Əhməd xan 
Quba xanı elan edilmişdi. Şamaxı xanlığı itirildikdən sonra Əhməd xanın naibi 
Qubad sultan Salyandan qovuldu
6
. 
Bu hadisədən sonra Bakı xanı Məhəmmədqulu xan da Quba xanlığına 
xərac verməkdən imtina etdi. 
1791-ci ilin martında Əhməd xan öldükdən sonra 13 yaşlı Şeyxəli Quba 
xanı elan olundu. Əvvəlki Bakı xanı Mirzə Məhəmmədi hakimiyyətə gətirmək və 
həmçinin Bakı xanlığını yenidən özündən asılı vəziyyətə salmaq məqsədi ilə 
Şeyxəli xan silaha əl atır. İyunun axırında Şeyxəli xan Bakını mühasirəyə alır
7
. 
Ciddi müqavimətə rast gəldiyi üçün rus generalı Qudoviçə müraciət edir. Qudoviç 
əvvəl ona köçək etmək niyyətində olsa da Bakılı Məhəmmədqulu xandan məktub 
aldığı üçün bu niyyətindən əl çəkir
8
. 
1792-ci ildə Məhəmmədqulu xan vəfat edir və Şeyxəli xanın istəyi ilə 
Mirzə Məhəmməd xan Bakı xanı elan olunsada, tezliklə öz qardaşı oğlu 
Hüseynqulu xan tərəfindən taxtdan salınır. Yeni xan Quba xanlığına xərac 
verməkdən boyun qaçırır. Quba xanlığı ilə Bakı xanlığı arasındakı mübarizə bir 
çox illər davam etmişdi. Şeyxəli xan eyni zamanda Mustafa xan tərəfindən taxtdan 
salınmış şamaxılı Qasım xan ilə də mübarizə aparırdı. 1795-ci ilin əvvəllərində 
Şeyxəli xan Şamaxı xanlığı üzərinə yürüşə hazırlaşsa da, güclü leysan yağdığı üçün 
bu yürüş baş tutmur. 
Azərbaycan xanlıqları arasındakı çəkişmələr onların müstəqilliyini 
saxlamağa böyük zərbə vurur və qonşuluqda yerləşən iri dövlətlərin bu əraziyə 
təcavüzünü gücləndirirdi. 
XVIII əsrin II yarısında İngiltərədə başlamış sənaye inqilabı bir neçə il 
ərzində Fransa, Almaniya, Rusiya və başqa ölkələri bürüyən dünya əhəmiyyətli 
hadisə idi
9
. Avropa ölkələrinin müstəmləkəçiləri Şərq ölkələrinin, o cümlədən 
Azərbaycanın sərvətlərini ələ keçirməyə çalışırdılar. Onlar müxtəlif ticarət 
şirkətləri təsis etmək yolu ilə bu ölkələri əvvəlcə iqtisadi, sonra isə siyasi cəhətdən 
asılı vəziyyətə salmağa çalışırdılar. 
Qeyd olunan dövrdə Azərbaycanın beynəlxalq mövqeyi iki böyük 
imperiyanın - Rusiya və Türkiyənin mövqeyi ilə sıx bağlı idi. Azərbaycan 
xanlıqlarını həm Rusiya, həm də Türkiyə öz tərəfinə çəkməyə çalışırdı. Volqa- 
Xəzər tranzit su yolu ilə sıx bağlı olan xanlıqlar Rusiya ilə, ölkənin qərb, cənub- 
qərb hissəsində yerləşən xanlıqlar isə çox zaman Türkiyə ilə təmasda olurdular. 
Qərb dövlətlərinin Azərbaycana marağı Rusiyanın bu bölgəyə olan 
işğalçılıq siyasətinə zidd olduğu üçün onu çox narahat edirdi. Bu dövrdə Rusiyanın 
manufaktura sənayesinin sürətli inkişafı xammal və satış bazarına olan ehtiyacı get 
- gedə artırırdı
10
. Müxtəlif kənd təsərrüfatı məhsulları ilə zəngin olan Azərbaycan 
inkişaf etməkdə olan Rusiya manufaktura sənayesi üçün ən əlverişli xammal 
mənbəyi və satış bazarı ola bilərdi. Buna görə də, I Pyotr dövründən çarizm 
Azərbaycan ərazisini rus manufakturasının xammal bazasına çevirməyə çalışırdı. 
Azərbaycan eyni zaman da öz coğrafi mövqeyinə görə Rusiyanın Şərq ölkələri ilə 
yaratmaq istədiyi iqtisadi əlaqələr üçün əsas vasitə idi. Məhz buna görə də Rusiya 
dövlətinin Xəzər dənizində fəaliyyətinin artması bilavasitə həm hərbi-strateji 
nöqteyi nəzərdən böyük əhəmiyyət kəsb edir, həm də ticarət məsələləri ilə sıx bağlı 
idi". 
XVIII əsrin II yarısında Rusiyanın xarici siyasəti ümumiyyətlə I Pyotr 
ənənələrini davam etdirirdi. Rusiya dövləti Qara dənizə çıxmaq uğrunda Türkiyə 
ilə mübarizə aparır, Ukrayna və Belorusiya torpaqlarının Rusiyaya 
birləşdirilməsinin həllinə çalışır, həmçinin Şimal müharibəsi nəticəsində 
Pribaltikada qazanılmış müvəffəqiyyətlərini möhkəmləndirməyə can atırdı
12
. 
Xarici siyasətin göstərilən əsas istiqamətləri ilə eyni vaxda Rusiya diplomatiyası 
Xəzər dənizi və onun ətrafı ilə bağlı olan problemləri də həll etməli idi
13
. 
Xəzərsahili ərazilərə, o cümlədən Azərbaycan torpaqlarına işğalçı 
məqsədini həyata keçirməkdə Rusiya üçün başlıca maneə Osmanlı imperiyası idi. 
Qərbi Avropa dövlətlərinin, xüsusilə İngiltərənin dəstəklədiyi Türkiyə özünün 
daxili çətinliklərinə baxmayaraq, Rusiyanın bu regionlarda möhkəmlənməsinə yol 
verməməyə çalışırdı. 
II Yekaterinanın hakimiyyətinin (1762-1796) ilk vaxtlarından başlayaraq 
Rusiyanın Polşa ərazisinə müdaxiləsi beynəlxalq vəziyyəti daha da kəskinləşdirdi. 
1763-cü ildə Polşa Kralı III Avqust vəfat etdiyi zaman II Yekaterina öz sevimlisi 
polyak əsilzadələrindən olan Stanislav Ponyatovskinin Polşa taxt-tacına 
namizədliyini irəli sürmüşdü. Avstriya və Fransa hökuməti Rusiyanın Polşada 
nüfuzunu qırmaq üçün Osmanlı dövlətini Rusiya ilə müharibəyə təhrik edirdilər
14
. 
Polşa əsilzadələrinin II Yekaterinanın təklifinə etiraz etdiyini bəhanə edən 
rus qoşunları Varşava üzərinə hücuma keçmişdi. Polyaklar bu zaman rus 
qoşunlarını Polşa ərazisindən çıxarmaq üçün Osmanlı dövlətindən kömək 
istəmişdi. Osmanlı dövləti bu istəyə tərəfdar olduğunu bildirmişdi
15
. 
Türkiyə sultanı III Mustafa (1757 - 1774) Rusiyaya qarşı çoxdan 
müharibə etmək fikrində idi. Lakin dövlətin baş vəziri Rağib paşa Osmanlı 
dövlətinin hərbi cəhətdən Avropa ölkələrindən geri qaldığını nəzərə alaraq Sultanı 
bu müharibədən çəkindirmişdi. Lakin artıq Osmanlı sultanını fikrindən 
çəkindirmək mümkün deyildi. Hətta Sultan onu müharibə etməkdən çəkindirməyə 
çalışan yeni baş vəziri Mehmed paşanı vəzifəsindən azad etmişdi
16
. 
1768-1774-cü illərdə baş vermiş Rusiya-Türkiyə müharibəsi ərəfəsində 
Rusiyanın Qara dənizdə donanma saxlamaq hüququ yox idi. Beləki Buq çayının 
mənsəbi, Dnepr və Don çaylarının mənsəbləri istisna olunmaqla Qara dənizin 
bütün şimal sahilləri Osmanlı dövləti və onun vassalı olan Krım xanlığının nəzarəti 
altında idi. Osmanlı dövləti Qara dənizi öz daxili dənizi hesab edərək buraya xarici 
gəmiləri buraxmırdı. 
Bu müharibə Rusiya üçün daha vacib idi. Rusiyanı Türkiyə ilə 
müharibəyə sövq edən mühüm amillər mövcud idi. Rusiyanın beynəlxalq ticarət 
əhəmiyyəti olan Dnepr və Volqa çayları Qara və Xəzər dənizinə axırdı. Bu dənizlər 
həmin çayların beynəlxalq ticarətdə bir növ davamı idi. Bütün rus tacirləri Qara və 
Xəzər dənizləri vasitəsi ilə bir çox ölkələrlə mənfəətli ticarət apara bilərdilər. Lakin 
Qara dəniz hövzəsində hakimiyyət demək olar ki, tamamilə Türkiyənin əlində idi. 
Qara dənizi özünün "daxili dənizinə" çevirən Osmanlı hökuməti burada başqa 
dövlətin bayrağı altında gəmilərin üzməsinə yol vermirdi. 
Türkiyənin belə hərəkəti açıqdan - açığa Rusiya dövlətini qıcıqlandırırdı. 
II Yekaterina bu regionda öz təcavüzkarlıq siyasətini genişləndirməyi nəzərdə 
tuturdu. 
Rusiya Türkiyəyə qarşı hərbi əməliyyatlara eyni zamanda üç cəbhədə: 
cənub - qərbdə (Dunay), Cənubda (Krım) və "Gürcüstanın dəvəti ilə 1769-cu ildə 
rus qoşunlarının gəlmiş olduğu Zaqafqaziyada (Cənubi Qafqazda
17
 - Q.G.) 
başladı
18
. 
Müharibədə Qafqaz problemi mühüm əhəmiyyət kəsb etmişdi. Təsadüfi 
deyildir ki, müharibədə ayrıca olaraq "Qafqaz cəbhəsi" olmuş və müharibə aparan 
hər iki dövlət bu cəbhəyə özünün ən sınanmış qoşunlarını göndərmişlər
19
. 
Müharibənin gedişində Azərbaycan xanlıqları ilə siyasi münasibətlərin 
saxlanılması hər iki dövlətin diqqət mərkəzində olmuşdur. Beləki, Osmanlı 
hökuməti bu müharibənin gedişində hərbi qüvvə və siyasi təsir baxımından başqa 
xanlıqlardan fərqlənən Qarabağ və Quba xanlıqlarının onun tərəfini saxlamasını 
istəmişdir. 1769-cu ildə III Mustafanın fərmanı ilə türk elçiləri Gəncə, Təbriz, 
Dərbənd, İrəvan, Tiflis, Kabardin feodallarının yanında olmuşdu. Bu zaman 
Türkiyənin tərəfində duran Kərimxan Zənd də bu elçiləri qəbul etmişdir
20
. Bundan 
başqa Osmanlı dövlətinin 1770-1771-ci illərdə Quba xanlığına göndərdiyi elçiliyin 
məqsədi də Fətəli xandan rus qoşunlarını Azərbaycan ərazisinə buraxmamaq xahişi 
olmuşdu
21
. 
Rusiya dövləti hələ XVI əsrdən başlayaraq Xəzər dərıizi vasitəsi ilə 
Hindistan kimi uzaq bir ölkə ilə, azərbaycanlılar, dağıstanlılar və Orta Asiya 
xalqları ilə ticarət aparırdı. Buna görə də Rusiya Xəzər ticarətində hegemon movqe 
tutmaq üçün Cənubi Qafqazı öz təsiri altına almağa və burada siyasi dayaq mərkəzi 
yaratmaqla Türkiyənin və İranın həmin yerlərə göstərdiyi təsirin qarşısını hər 
vasitə ilə almağa çalışırdı. Bu məqsədlə Rusiya 1770-ci ildə Quba xanlığı ilə 
Türkiyənin "birləşməsindən" ehtiyat edərək Xəzərsahili vilayətlərdə bir sıra 
müdafiə tədbirləri görmüşdü
22
. 
Həmin dövrdə İranda hakimiyyət uğrunda mübarizə aparan Kərim xan 
Zənd yaranmış beynəlxalq gərginlikdən istifadə edərək Azərbaycan xanlıqlarını 
özünə tabe etməyə çalışırdı. Bundan başqa 1768-1774-cü illər Rusiya-Türkiyə 
müharibəsinin əvvəlində Kərimxan Zənd Rusiyaya münasibətində bitərəf mövqedə 
idi. Lakin ...rus qoşunlarının Kartli-Kaxetiya ərazisinə gətirilməsi onu və 
Azərbaycan xanlarını həyacanlandırmışdı
23
. Onları sakitləşdirmək üçün Rusiya 
hakim dairələri onlara "xüsusi müraciət" etmişdi. Bu müraciətdə rus qoşunlarının 
həmin əraziyə gəlməsinin "sülhməramlı" olduğu
24
 və qoşunların Kartli - Kaxetiya 
çarlığı ərazisində yerləşdirilməsinin xanlıqların şərəfinə toxunmayacağı vəd 
edilirdi
25
. Bundan başqa Rusiyanın hakim dairələri Azərbaycan xanlıqlarının gürcü 
hakim dairələri ilə yaxınlaşmasında maraqlı idilər. Rusiyanın Ənzəlidəki Konsulu 
Boqolyubova təklif olunmuşdu ki, Xarici İşlər Kollegiyasının məktubu fars dilinə 
çevrilsin və tezliklə bütün xanlara, ilk növbədə Qubalı Fətəli xana, şəkili Hüseyn 
xana, qarabağlı İbrahimxəlil xana və gəncəli Məhəmməd xana çatdırılsın ki, həmin 
xanlar əlahəzrət rus imperiyasının "sülhsevər" siyasətindən xəbərdar olsun
26
. 
1768-1774-cü illərdə olmuş Rusiya-Türkiyə müharibəsinin gedişi 
məsələləri mövzumuza aid olmadığı üçün bu problemə toxunmuruq. Lakin onu 
qeyd etmək lazımdır ki, bu çətin və ağır müharibədə Rusiyanın içərilərinə girmək 
üçün Türkiyə ordusunun göstərdikləri bütün cəhdlər nəticə verməmişdi. 
1769-cu il kompaniyası Türkiyə üçün müvəffəqiyətsizliklə qurtarmış, 
sonrakı 1770-ci il kompaniyası həm quruda, həm də dənizdə Rusiyanın üstünlüyü 
ilə başa çatmışdı. Rus sərkərdələri P.A.Rumyantsevin, A.V.Suvorovun bacarıqlı 
döyüş taktikaları nəticəsində Rusiyanın hərbi hissələri böyük müvəffəqiyyətlər 
qazanmışdır. 1774-cü ilin 10 iyulunda Kiçik-Qaynarca kəndində Türkiyə ilə 
Rusiya arasında sülh müqaviləsi imzalanmışdır. Bu müqaviləyə əsasən Krım, 
Kuban və Bucaq Türkiyənin nəzarətindən çıxır, Krımda Kerç və Yeniqala, Qara 
dəniz sahilində Kinburn Rusiyaya verilirdi. Bunlardan başqa Rusiya Azovda 
möhkəmlənmək hüququ aldı. Osmanlı dövləti Rusiyanın gəmilərinə boğazlardan 
sərbəst keçmək hüququ verir və 4,5 mln. manat təzminat ödəyirdi
27
. 
Kiçik-Qaynarca sülh müqaviləsi Rusiyanı Qara dəniz dövlətinə çevirdi və 
cənubda, Balkanlarda, xüsusilə Cənubi Qafqazda onun yeni torpaqlar zəbt 
etməsinə imkan yaratdı. 
Bu niyyətin  həyata  keçirilməsində Rusiyanın ən yaxın müttəfiqi Kartli- 
Kaxetiya çarlığı oldu. Lakin həmin vaxt birdən-birə Kartli-Kaxetiya çarlığı 
Osmanlı dövləti ilə yaxınlaşmaq istəmişdir
28
. 1776-cı ilin yayında II İraklinin 
səlahiyyətli nümayəndəsi Knyaz "Corci" (Qurqen Enikolopaşvili) çox saylı heyətlə 
İstanbula gəlmiş və burada böyük hörmətlə qarşılanmışdı. Bu haqda Cövdət paşa 
yazır: "....birdən-birə II İraklinin Osmanlı dövlətinə sığınaraq ondan yardım 
istəməsi təəccüblü bir işdi
29
. Buna cavab olaraq Türkiyədən II İrakliyə göndərilən 
hədiyyələr Osmanlı dövlətinin bu dostluğa meylli olmasına dəlalət edir. Bu zaman 
Kartli-Kaxetiya çarlığı ilə İran arasındakı münasibətlər xeyli gərgin idi
30
. Görünür 
II İraklinin bu siyasətində məqsədi İranı qorxutmaq, Türkiyədən toxunulmamazlıq 
təminatı almaq və Azərbaycan xanlıqlarına qarşı açıq təcavüzü gücləndirmək 
olmuşdu. 
Kiçik-Qaynarca sülhü ilə qane olmayan II Yekaterina "Yunan layihəsi" 
adlanan layihə irəli sürmüşdü. Bu layihəyə əsasən türklər Avropadan qovulmalı və 
"Yunan imperiyası" bərpa olunmalı idi. Osmanlı dövlətinin əvvəlki qüdrətin 
sarsıldığını bilən II Yekaterina bundan istifadə edərək Osmanlı dövlətini məhv  
etmək qənaətinə gəlmişdi. Bunun üçün Qara dənizə çıxmaq və Krımı Rusiyaya 
ilhaq etmək, daha sonra isə İstanbulu və Egey dənizindəki adaları Rusiyanın 
himayəsi altına alaraq sözdə bir yunan dövləti qurmağı planlaşdırmışdı
31
. II 
Yekaterina Türkiyə üzərində nəzərdə tutduğu qələbəsindən sonra Türkiyə  
imperiyasının  xarabalıqları  üzərində  sabiq Bizans imperatorluğunu bərpa etməyi 
qərara aldı
32
. O, hətta bu münasibətlə ortancıl nəvəsinin adını Konstantin 
qoymuşdu. Onu yunanca öyrətmək məqsədilə kiçik vaxtından yunan  qadınlarından 
birini ona tərbiyəçi  təyin etmişdi
33
. 
Rusiya dövlətinin, habelə bir sıra Qərbi Avropa ölkələrinin Türkiyəyə 
qarşı birgə mübarizə aparmaq cəhdi "Şərq məsələsinin" meydana çıxmasına səbəb 
oldu. XVIII əsrin 60 - 80- ci illərində Şərq məsələsi Avropa ölkələrinin siyasətində 
ümdə yerlərdən birini tuturdu. Şərq məsələsi yeni müharibələrin, habelə mürəkkəb 
diplomatik münaqişələrin başlamasına səbəb oldu. Bu məsələnin həyata 
keçrilməsində Rusiya başlıca rol oynayırdı. 1783-cü ildə Krımın Rusiya tərəfindən 
işğal olunması və Kartli-Kaxetiya çarlığının Georgiyevsk müqaviləsi
34
 əsasında 
Rusiyanın protektoratlığına keçməsi, Rusiyanın "Şərq məsələsi"nin həllində atdığı 
ən "uğurlu" addım idi. 
1783-cü ildə bağlanmış Georgiyevsk müqaviləsi nəticəsində Kartli-
Kaxetiya çarlığının Rusiyanın himayəsinə keçməsi Rusiyanın Cənubi Qafqazda, o 
cümlədən Azərbaycanda siyasi təsirini gücləndirmişdi. Bu hadisələr haqqında 
növbəti fəsillərdə daha ətraflı məlumat veriləcəkdir. 
Həmin dövrdə Azərbaycan torpaqları uğrunda mübarizə aparan 
dövlətlərdən biri də İran idi. Kərim xan Zəndin ölümündən (1779) sonra İsfahanda 
oturub özünü şah elan edən Əlimurad xan Rusiyanın Cənubi Qafqazda nüfuzunun 
artmasından istifadə etməyə çalışaraq Azərbaycan torpaqlarını Rusiya ilə 
bolüşdürmək niyyətinə düşmüşdü. Qeyd etmək lazımdır ki, Əlimurad xan 
hakimiyyət başına gəlməyə can atarkən, İranın rəsmi şahı olmadığı halda 
Azərbaycanın bir sıra xanlarından tabe olmaq rəmzi kimi, girov və ya qiymətli daş-
qaş göndərilməsini tələb etmişdi. Məsələ o yerə çatmışdı ki, Əlimurad xan, hətta 
1784-cü ildə Osmanlı dövlətinə qarşı Rusiyadan kömək almaq və hakimiyyətini 
möhkəmləndirmək məqsədilə Moskvaya öz nümayəndəsini göndərmişdi. O, 
nümayəndəsi Məhəmməd xana tapşırmışdı ki, göndəriləcək kömək əvəzində 
vaxtilə Rusiyanın tərkibində olmuş torpaqlardan savayı Qarabağ, Naxçıvan və 
İrəvan vilayətləri də Rusiya imperiyasına güzəştə getməyə hazırdır
35
. 
Göründüyü kimi yaranmış beynəlxalq şəraitdən istifadə edərək Əlimurad 
xan hakimiyyətdə möhkəmlənmək naminə Azərbaycan torpaqlarmı özününkü 
sayaraq Rusiyaya verməyi vəd edirdi. 
XVIII əsrin sonlarına doğru mürəkkəb, ziddiyyətli və dəyişkən beynəlxalq 
münasibətlərdə Azərbaycan xanlıqları mühüm yer tuturdu. Qeyd olunan vaxt 
Azərbaycan xanlıqları öz müstəqilliklərini qoruyub saxlamaq, aralarındakı 
münasibətləri tənzim etmək üçün ölkəyə göz dikən müxtəlif qüvvələr ilə 
hesablaşmalı olurdular. Bu qüvvələr bir tərəfdən qonşu İran, qərbdəki xristian 
qonşular, digər tərəfdən isə Rusiya və Avropa dövlətləri olan İngiltərə, Fransa idi. 
Azərbaycan tarixşünaslığında Azərbaycana göz dikən qonşu dövlətlər 
sırasında "Türkiyə təcavüzü" xüsusilə vurğulanmışdır.
36
 Lakin hadisələrin obyektiv 
şəkildə işıqlandırılması bu konsepsiyanın yanlış olduğunu üzə çıxarır. 
1787-1791-ci illərdə baş vermiş Rusiya - Türkiyə müharibəsində ən 
mühüm amillərdən biri Türkiyənin Rusiyanın Cənubi Qafqazda, o cümlədən 
Azərbaycan ərazisində işğalçı ınəqsədlərinin genişlənməsinə imkan verməməsi idi. 
Türkiyə ilə Rusiya arasında müharibənin başlaması bir çox Avropa 
dövlətlərinin ürəyindən idi. Onlar bu iki dövlət arasında münasibətləri daha da 
gərginləşdirməyə çalışırdılar. 1788 - ci ilin əvvəllərində Avstriya imperatoru II 
Yekaterinaya bildirirdi ki, Ali Həzrətin (II Yekaterinanın - Q.G.) təbəələrindən 
birinin (səfir Bulqakovun) Türkiyə tərəfindən həbs edilərək "Yeddi künbəz" 
qalasına salınmasını eşitcək, bu hadisədən mütəəssir olduğumu nümayiş etdirmək 
məqsədi ilə qoşunlarıma əmr etmişəm ki, müsəlmanların əleyhinə hərbi əməliyyata 
başlayıb, onları cəzalandırsınlar
37
. 
Avstriya qoşunları hərbi əməliyyata başlarkən ruslar artıq Özü qalasını 
(Oçakov), Benderi və Akermanı ələ keçirmişdilər. Avstriya qoşunları isə 
döyüşlərin ilk günündən məğlubiyyətə düçar oldular. 
Türkiyə hərbi hissələrinin Avropa cəbhəsində məğlub olması Rusiyanın 
və digər Avropa ölkələrinin Yaxın Şərqi, o cümlədən Azərbaycan ərazisini 
özlərinin "xammal bazasına" çevirmək arzusunu həyata keçirməyə geniş imkan 
yaratdığı üçün bu məğlubiyyət onların ürəyincə idi. Bunu müharibə başlayandan 
bir il sonra, 1788-ci ildə Londonda nəşr olunmuş "Türklərin müasir müharibə 
barədə mülahizələri" kitabı da təsdiq edirdi. Kitabın müəllifi milliyyətcə fransız 
olan Volneya idi. Kitabın müəllifinin yazdığına görə Rusiya və Avstriya Türkiyəni 
bölüşdürmək barədə məxvi layihə hazırlamışlar. Kitabda türklərin Avropadan 
qovulmasma müsbət bir hal kimi baxılır və rusların bu işdə böyük rol oynaya 
biləcəklərinə şübhə edilmirdi. Kitabda hətta bölünməsi nəzərdə tutulan Türkiyənin 
nəfis şəkildə xəritəsi də verilmişdi. Xəritənin üzərinə çəkilmiş şəkildə aypara 
(Türkiyənin) ikibaşlı qartalın (Rusiyanın) caynağında təsvir edilmişdir
38
. 
1787- 1791- ci il müharibəsində Rusiya mühüm qələbələr əldə etmiş və bu 
müharibə 1792-ci ilin yanvarında Yassıda bağlanmış sülh müqaviləsi ilə başa 
çatmışdır
39
. 
Sülh müqaviləsinə əsasən Cənubi Buqdan tutmuş Dneprə kimi Qara dəniz 
sahilləri Rusiyaya verildi. Qara dənizin bütün şimal sahillərinin Rusiyanın 
tərkibinə keçməsi onun Şərqdə mövqeyini möhkəmləndirdi, onun üçün yeni dəniz 
yolları açdı və yeni ərzilər zəbt etməsinə şərait yaratdı. 
XVIII əsrin II yarısında Azərbaycan ərazisində yenicə yaranmış xanlıqlar 
müstəqil siyasət yeritməyə can atırdı. Bu isə beynəlxalq münasibətlər sistemində 
şərq siyasətini həyata keçirən, Azərbaycan torpaqlarını özlərinin iqtisadi xammal 
bazasına çevirməyə can atan Rusiya və Avropa dövlətlərinin müstəmləkəçilik 
siyasətinə uyğun gəlmirdi. 
Avropa ölkələri başda Rusiya olmaqla beynəlxalq ticarət əhəmiyyəti olan 
Qara dənizi və Xəzər dənizini ələ keçirməyə can atırdı. Osmanlı imperiyası onların 
bu siyasətinə qarşı çıxmağa beynəlxalq münasibətlər sistemində Azərbaycan 
xanlıqlarının mənafeyini müdafiə etməyə çalışırdı. 
Hadisələrin təhlili göstərir ki, beynəlxalq vəziyyətlə əlaqədar olaraq 
Rusiyanın hakim dairələri Cənubi Qafqaz xalqlarına, o cümlədən Azərbaycan 
xanlıqlarına qarşı münasibətlərini dəyişsələr də, Rusiya heç vaxt müstəmləkəçilik 
siyasətindən əl çəkməmişdi. Siyasətin müəyyən dərəcə dəyişilməsi isə taktiki 
manevrdən başqa bir şey deyildi. 
Osmanlı dovləti ilə Rusiya münasibətlərinin kəskinləşməsi, onların hər 
ikisinin Azərbaycan xanlıqları ilə qarşılıqlı münasibətlərində öz əksini tapırdı. Bu 
münasibətlər haqqında məlumat növbəti fəsillərdə verilmişdir. 
XVIII əsrin sonunda Osmanlı dövlətinin beynəlxalq aləmdə mövqeyinin 
zəifləməsi Azərbaycan torpaqlarının Rusiya tərəfindən işğal olunmasını obyektiv 
zərurətə çevirdi. 
 
1. Dəlili H.Ə. Göstərilən əsəri, s. 17. 
2. Əlavə məlumat üçün bax: Əhməd bəy Cavanşir. Göstərilən əsəri, s.117- 118. 
3. Şəki xanlığı haqda əlavə məlumat üçün bax: K.Fateh. Göstərilən əsəri; Hacı 
Seyid Əbdülhəmid. Şəki xanları və onların nəsilləri. Şəki xanlığının tarixindən, 
Bakı, 1958. 
4. Abdullaev Q.B. "İz istorii Severo-Vostoçnoqo Azerbaydjana, Baku, 1958, s. 
200-210. 
5. Bronevskiy S.B. "Noveyşie qeoqrafiçeskie i istoriçeskie izvestiya o Kafkaze, 
M. 1823, c. II, s. 429. 
6. Butkov Q.P. Materialı dlya novoy istorii Kafkaza s 1722 po 1803, SPb, 1869, 
tom II, s. 280. 
7. Materialı dlya novoy istorii severneqo Kafkaza 1787- 1792 qq. - Kafkazskiy 
sbornik. Tiflis, 1897, tom XVIII, s. 384; Mustafaev Dj. Severnıe xanstva 
Azerbaydjana i Rossiya (konets XVIII- naçalo XIX v.), Baku, 1989, s. 30. 
8. Yenə orada, s.31. 
9. Noviçev A.D. Istoriya Turtsii. c I, L. 1963/78, s. 7. 
10. Noviçev A.D. Göstərilən əsəri, s. 7. 
11. Əliyev.F.M. XVIII əsrin I yarısında Azərbaycanda ticarət. Bakı, 1964, s.5. 
12. Klokman.Yu.R. Feldmarşal Rumyantsev v period russko-turetsskoy voynı 
1768- 1774 qq. s. 9. 
13. SSRİ tarixi. Bakı,l985,I cild, s.416. 
14. Əlavə məlumat üçün bax: Osmanlı tarixi. IV c, Ankara, 1988, s.357-359. 
15. Yenə orada. 
16. Öztüna.Y. Göstərilən əsəri, s.68. 
17. İki əsrə yaxın yanlış olaraq "Zaqafqaziya" adlandırılmış bu terminin əslində 
"Cənubi Qafqaz" adlandırılması düzgün hesab olunur. Əlavə məlumat üçün bax: 
Sadıqov H. Rusiya-Türkiyə münasibətlərində Cənubi Qafqaz problemi (1787- 
1829- cu illər) Bakı, 1991, s.3-4. 
18. SSRİ tarixi....s. 458. 
20. Buxarov D. Rossiya i Turtsiya. SPb. 1878, s. 34. Abdullaev Q.B. Azerbaydjan 
v XVIII veke i vzaimootnoşenıya eqo v Rossiey. Bakı, 1965, s. 497. 
21. Yenə orada. s. 499. 
22. Yenə orada, s. 503. 
23. Azerb. EA Tarix İnsititutunun elmi arxivi, Rusiyanın İranla Əlaqələri: 1762-
1773- cü illər, sənəd 42- 42. 
24. Yenə orada. 
25. Abdullayev.H.B. Göstərilən əsəri, səh.501. 
26. Yenə orada, səh.506. 
27. Əlavə məlumat üçün bax: 1768- 1774 Rusiya-Türkiyə müharibəsinin verilmiş 
ədəbiyyatları. 
28. Markova O.P. Göstərilən əsəri, s. 155. 
29. Cövdət Paşa. Göstərilən əsəri, s. I. s.350. 
30. Markova O.P. Göstərilən əsəri, s.155. 
31. Cövdət Paşa. Göstərilən əsəri, s. 350; Markova O.P. Göstərilən əsəri, s.155. 
32. Kurat A.N. Türkiye ve Rusiya: XVIII yuzyil sonundan kurtulus savaslarina 
kadar Turk- Rus ilişkileri (1798-  1919). Ankara. 1970, s.25. 
33. Kollas. İstorie Turtsii, SPb, 1882, s. 66; Sadıqov H. Göstərilən əsəri, s. 20. 
34. Müqavilə haqqında növbəti fəsildə ətraflı məlumat verilir. (1722-1735-ci illərdə 
Xəzərsahili əyalətlərin Rusiya tərəfindən işğal olunmuş torpaqları nəzərdə tutulur. - 
Q.G.) 
35. Əliyev F. Əliyev M. Göstərilən əsəri. s.50. 
36. Abdullayev H. Göstərilən əsəri, s.505; Babayev A. Göstərilən əsəri, s.13. 
37. Volneya. Türklərin müasir müharibə barədə mülahizələri, London, 1788 
(İngilis dilində); Babayev A. Rusiyaya qovuşmaq ərəfəsində. Bakı. 1988, səh.13; 
Sadıqov H. Göstərilən əsəri, s.32. 
38. Yenə orada. 
39. Yenə orada. 
 
II FƏSİL: AZƏRBAYCAN XANLIQLARININ TÜRKİYƏ İLƏ 
QARŞILIQLI-SİYASİ ƏLAQƏLƏRİ 
(1747 - 1787) 
 
§.1 Azərbaycan xanlıqlarının yarandığı dövrdən 
Georgiyevsk müqaviləsinədək Türkiyə ilə 
münasibətləri 
 
Qeyd etdiyimiz dövrdə Azərbaycan ərazisində 20-yə qədər müstəqil 
xanlıq yaranmışdı. Biz onların hansı tarixi şəraitdə yaranmasını, onlara kimin 
başçılıq etməsini və s. mövzular haqqında deyil, xanlıqların xarici siyasətində 
əsasən Osmanlı imperiyası (Türkiyə dövləti - Q.G.) ilə olan münasibətləri haqqında 
danışacağıq. 
Azərbaycan xanlıqları olduqca mürəkkəb tarixi şəraitdə, beynəlxalq 
münasibətlərdəki münaqişələrin kəskinləşdiyi bir dövrdə, xalq azadlıq hərəkatı 
nəticəsində meydana gəlmişdir. 
Azərbaycanda xanlıqlar şəklində dövlətçilik bərpa edildikdən sonra, bu 
xanlıqlarda müstəqil xarici siyasət yeridilməyə başladı. Bu siyasətin əsas 
istiqamətləri, başlıca olaraq, xanlar tərəfindən öz hakimiyyətlərini daha da 
möhkəmləndirməyə nail olmaqdan, onu qorumaqdan, xarici iqtisadi əlaqələri təmin 
etməkdən və s. ibarət idi. Azərbaycan xanlıqlarının xarici siyasətinə nəzər saldıqda 
burada ilk növbədə qonşu dövlətlərlə olan münasibətlər diqqəti cəlb edir. Bunları  
aşağıdakı şəkildə göstərmək olar.; 
- İranla münasibətlər, 
- Rusiya ilə münasibətlər, 
- Kartli - Kaxetiya çarlığı ilə münasibətlər, 
- Osmanlı dövləti ilə münasibətlər. 
Girişdə qeyd etdiyimiz kimi Azərbaycan xanlıqlarının Rusiya, İran və 
Kartli-Kaxetiya çarlığı ilə qarşılıqlı-siyasi münasibətləri öyrənildiyi üçün biz bu 
məsələyə toxunmayacağıq. Əsas məqsədimiz xanlıqların Osmanlı dövləti ilə 
qarşılıqlı-siyasi münasibətlərini aydınlaşdırmaqdır. 
XVIII əsrin II yarısından, yəni Azərbaycan xanlıqlarının yarandığı 
dövrdən başlayaraq xanlıqların Osmanlı dövləti ilə xüsusi əhəmiyyətli   
münasibətləri olmuşdur. Müstəqil Azərbaycan dövlətləri heç kəsdən asılı olmaq 
istəmir və təhlükə qarşısında Osmanlı dövlətinə müraciət edirdilər. Çünki həmin 
dövrdə Rusiyanın Cənubi Qafqazda işğalçılıq siyasətinin güclənməsinə qarşı 
Azərbaycan xanlıqlarının yeganə arxalandıqları qüvvə Osmanlı dövləti idi. 
Şimaldan və qərbdən əsasən xristian dövlətləri ilə əhatə olunmuş Azərbaycan 
xanlıqları, daima bu qonşuların Azərbaycan ərazisində "xristian dövləti" yaratmaq 
niyyətləri ilə qarşılaşırdı. 
Şimal qonşunun - Rusiya dövlətinin yeni ərazilər tutmaq üçün cənuba 
doğru irəliləməsi, Rusiya-Gürcüstan hərbi blokunun yaranması Azərbaycan 
xanlıqları üçün təhlükəyə çevrilmişdi. Belə mürəkkəb şəraitdə Azərbaycan 
xanlıqları nə yolla olursa-olsun öz müstəqilliklərini itirməmək, xarici iqtisadi 
əlaqələri qoruyub saxlamaq üçün bəzən hər iki imperiya ilə - Osmanlı və Rusiya 
imperiyaları ilə müvafiq qarşılıqlı-siyasi əlaqələr yaratmağa üstünlük verirdilər. 
Azərbaycan xanlıqlarının öz müstəqilliklərini qoruyub saxlaması üçün 
böyük diplomatik-siyasi bacarıq tələb edilirdi. Məhz buna görə də mövcud arxiv 
materialları ilə tanış olduqda Azərbaycan xanlıqların xarici siyasətindəki bu ikili 
münasibət, bu iki xətt daha qabarıq nəzərə çarpır. Son zamanlara kimi 
tarixşünaslığımızda bu məsələ bir tərəfli şəkildə işıqlandırılmış, xanlıqların xarici 
siyasətindəki mövqeyi yalnız "Rusiya meylli" kimi göstərilmişdi.
1
 Bu zaman 
"Cənubi Qafqazda çar Rusiyasının bacarıqla pərdələdiyi müstəmləkəçilik siyasəti 
tamamilə nəzərdən qaçırılmış və layiqincə açılmamışdır".
2 
Osmanlı dövləti ilə 
Azərbaycan xanlıqları arasında mövcud olan münasibətlər diqqətdən kənarda 
qalmışdır. 
Azərbaycan xanlıqlarını Osmanlı dövləti ilə dil və din birliyindən başqa, 
yuxarıda qeyd olunduğu kimi əsasən Şimal təhlükəsİ daha çox yaxınlaşdırırdı. 
Məhz buna görədir ki, Azərbaycan xanlıqları yarandığı dövrdən başlayaraq 
Türkiyə ilə qarşılıqlı münasibətlər yaratmağa çalışmışlar. Nadir şahın ölümündən 
sonra Şəki, Bakı, Quba, Şirvan, Qarabağ, Gəncə və Talış xanlıqları və İlisu 
sultanlığı öz baxımsızlıqlarını elan edərək, Osmanlı dövlətinə müraciət  etmişdilər.   
Onların  hamısı  Osmanlı  dövləti  ilə münasib əlaqələr saxlamağa, Rusiya və 
İranın burada əl-qol açmasına yol verməmək üçün özlərinə zəmanət almağa 
çalışırdılar.
3
 
Hələ Nadir şahın sağlığında ona qarşı mübarizəyə başlamış Şəki Hakimi 
Hacı Çələbi Şəki vilayətini müstəqil elan etmişdi. Nadir şahın ölümündən sonra 
İrandakı qarışıqlıq daha da artdığı üçün və Azərbaycanın müstəqil xanları Osmanlı 
dövləti ilə qarşılıqlı əlaqələr yaratmağa daha çox üstünlük verirdilər. Bu 
münasibətlə 1747-ci ildə Şəki Hakimi Hacı Çələbi xan Osmanlı dövlətinə məktub 
göndərmişdir.
4
 
İranın zəifləməsindən istifadə edən Kartli çarı Teymuraz Gəncəni və hətta 
Qarabağı tutmağa çalışırdı. Teymurazın oğlu II İrakli orada "qayda-qanun" 
yaratmaq və hətta özünü şah elan etmək fikrində idi. II İraklinin bu niyyəti 
Azərbaycan xanlıqlarını təşvişə salmaya bilməzdi. Bu münasibətlə Gəncə xanı 
Şahverdi xan 1751-ci ildə Osmanlı sultanına onu himayə etməsini xahiş edən 
məktub göndərmişdir.
5
 
Nadirin ölümündən sonra İranda Kərim xan Zənd dövlətinin 
yaranmasınadək olan dövrdə (1747- 1760-cı illərin başlanğıcı) Kərim xan Zənd 
Cənubi Azərbaycan xanlıqlarını özündən asılı vəziyyətə salmışdı. XVIII əsrin 60-cı 
illərinin sonlarından artıq Şimalda yerləşən Qarabağ xanlığının mövqeyi 
möhkəmlənmişdi. İranda hakimiyyət uğrunda mübarizə aparan Məhəmməd Həsən 
xan Qacar Azərbaycan xanlıqlarını özünə tabe etmək istədi. Bu məqsədlə Qarabağ 
xanlığına hücum etsə də Qarabağ xanı Pənah xan bu hücumun qarşısını ala 
bilmişdir. 
1760 - cı il tarixində Şirvan xanı Məhəmməd xan Çıldır valisi Süleyman 
paşaya yazdığı məktubunda onun diqqətinə gürcü çarı Təhmurazın "Moskvayla 
anlaşmasının"
6
 - yəni ittifaqını çatdırırdı. Buradan aydın olur ki, Şirvan xanı bu 
ittifaqdan bərk narahat olaraq baş verə biləcək təhlükənin qarşısını almaq üçün 
Çıldır valisi Süleyman paşa vasitəsilə Osmanlı hökumətinə müraciət etmişdir. 
Osmanlı dövləti ilə Azərbaycan xanlıqları arasında əlaqələrin 
möhkəmləndirilməsində Çıldır valisi Süleyman paşanın böyük rolu olmuşdur. 
Süleyman paşa II İraklinin çar Rusiyasının köməyi ilə Gəncə və İrəvan xanlıqlarını 
tutmaq istədiyini bildikdə Azərbaycan xanlıqlarını birliyə çağıraraq, Osmanlı 
sultanının göndərdiyi 1775-ci il tarixli fərmanını və hədiyyələri onlara çatdırmışdır. 
Bu çağırışa Qarabağ xanı İbrahimxəlil xan və Naxçıvan xanı Cəfərqulu xan cavab 
yazıb öz razılıqlarını bildirmişdi.
7
 
Azərbaycan xanlıqları ilə Osmanlı dövlətinin qarşılıqlı münasibətləri 
1768-1774- cü illərdə baş vermiş Rusiya-Türkiyə müharibəsi dövründə daha da 
güclənmişdir. Osmanlı imperiyası Qafqazda ona yönəlmiş Rusiya-Gürcüstan hərbi 
blokuna qarşı müsəlman dövlətlərinin ittifaqını yaratmağa çalışırdı. Bu 
münasibətlə təkcə Azərbaycan xanlıqlarına deyil həmçinin Dağıstan feodal  
hakimlərinə də elçilər göndərir, xanlara çatdırılan fərmanlarda Rusiya ilə 
mübarizəyə qoşulmağın zəruriliyi xatırlanırdı.
8
 Çünki bu zaman Osmanlı  
dövlətinin  özünün təhlükəsizliyi  naminə belə bir addım atması zəruri idi. Osmanlı 
dövlətinin sərhədlərinin sakitliyinin təmin edilməsi məhz Cənubi Qafqazla, o 
cümlədən Azərbaycanla  sıx bağlı idi. 
Eyni zamanda Rusiya hakim dairələri də Türkiyə ilə müharibə getdiyi 
vaxt (1768-1774) Azərbaycan xanlıqlarını həmişə diqqət mərkəzində saxlayırdılar. 
Ona görə ki, bu zaman Rusiyaya cənub sərhədlərindən, o cümlədən Azərbaycan 
tərəfindən sərhədlərinin sakitliyini saxlamaq lazım idi.
9
 Onlar bu müharibədə 
Azərbaycan xanlıqlarım öz tərəfinə çəkmək niyyətində idilər. Buna görə də Rusiya 
dövlətinin məxvi dairələri tərəfindən Azərbaycan xanlıqlarının Türkiyə ilə 
qarşılıqlı münasibətləri diqqətlə izlənilirdi. 
1769- cu ildə Osmanlı sultanı III Mustafanın (1757-1774) fərmanı ilə tüm 
elçiləri Gəncə, Təbriz, Dərbənd, İrəvan, Tiflis xanlarının yanında olmuşdu. Qızlar 
komendantı polkovnik Nemiçin məlumatında deyilirdi ki, 1770- ci ildə Dağıstan və 
Azərbaycan hökmdarlarına çatdırıldı ki, onlar indiki hərbi əməliyyatlarda 
Türkiyəyə kömək etsinlər.
10
 Bu nıünasibətlə Rusiyanın Salyandakı Konsulu 
Sulyakov növbəti məxvi məlumatı polkovnik Nemiçə çatdırdı: "... Bu günlərdə 
mənə məlumat çatmışdı ki, 1770-ci ilin noyabrında Türkiyə sultanı tərəfindən 
göndərilmiş 3 nəfər Dağıstan hakimlərinə çatdırırdı ki, Fətəli xan onlar üçün 
Allahın göndərdiyi bir  rəhbərdir və onlar ona (Fətəli xana - Q.G.) kömək etməlidir 
və bu yolda pulla təchizatı onlar (türklər - Q.G.) öz üzərinə götürürlər".
11
 
Azərbaycan xanlıqlarının Türkiyə ilə münasibətləri haqqında məlumat 
toplamaq üçün Azərbaycan ərazisində Rusiya məxvi xidmət idarəsinin 
nümayəndələrinin və Azərbaycan ərazisində özləri üçün "xristian dövləti" 
yaratmaq arzusunda olan ermənilərin Rusiya məxvi xidmət idrəsinə göndərdikləri 
"xəbərlər" mühüm yer tuturdu. Qarabağda yaşayan erməni Nikita Yakovlevin 
Rusiyanın məxvi xidmət idarəsinə göndərdiyi məktubda oxuyuruq: "Fətəli xan, 
başqa Azərbaycan xanları və Dağıstan hakimləri ilə birlikdə Türkiyə sultanına 
məktub yazaraq onları himayə etməsini xahiş etmişdir".
12
 Qubernator Betkov 
Rusiya xarici işlər kollegiyasına göndərdiyi məlumatında isə göstərirdi: 
"Şamaxının erməni sakini Artuyan Kondratevdən aldığını məlumata görə Fətəli 
xan Qasım ağanı türk sultanının ona vəd etdiyi pul məbləğini almaq üçün 
göndərib".
13
 
Məlum olduğu kimi bu dövr artıq Rusiya-Türkiyə savaşının (1768-1774) 
getdiyi bir dövrdür. Buna görə də hər iki imperiya bu müharibədə Azərbaycan 
xanlıqlarını öz tərəfinə çəkmək niyyətini güdürdü. Azərbaycan xanlıqları isə öz 
müstəqilliklərini saxlamaq üçün hər iki dövlət arasında manevr etməyə çalışırdı. 
Dövrün mənbələrinin təhlilinə əsasən belə nəticəyə gəlmək olar ki, həmin 
dövrdə Azərbaycan xanlıqlarının Osmanlı imperiyası ilə yaxınlaşması prosesi xeyli 
güclənirdi. Rusiya hakim dairələri bu münasibətləri təşvişlə izləyərək, bunun 
qarşısını almaq üçün müxtəlif tədbirlərə əl atırdı. Ən başlıcası Azərbaycan 
sərhədlərinə yaxın ərazilərdə rus qoşunlarının sayını artırırdı. Rusiya dövləti 
Azərbaycanın şimalında yerləşən xanlıqlar ilə zahiri dostluq münasibəti yaratmağa 
çalışır və Osmanlı dövləti ilə apardığı müharibədə (1768-1774) Azərbaycan 
xanlıqlarının bitərəf qalmasına cəhd edirdi. Belə bir şəraitdə Rusiya diplomatiyası 
Azərbaycan xanlıqlarını inandırmağa çalışırdı ki, onların Türkiyə ilə apardığı 
müharibə və Rusiya qoşunlarının Kartli-Kaxetiya ərazisində yerləşdirilməsi 
xanlıqların şərəfinə toxunmayacaqdır. Rusiya xanlıqların ərazi bütövlüyünə hörmət 
edəcəkdir. Bütün bunlar 28 fevral 1770-ci ildə Rusiya Xarici İşlər Kollegiyası 
Konsullarının göndərdiyi məxvi məktubunda öz əksini tapmışdır. Burada deyilirdi 
ki, İmeretiya və Kartli-Kaxetiya çarları Qafqaz cəbhəsində rus qoşunlarına və 
artileriyasına bəzi köməklik göstərməyə görə dəvət edilmişdilər.
14
 Bu təhlükə 
qarşısında İrəvan xanı Hüseynəli xan (1769-1783) və Xoy xanı Əhməd xanın Qars 
bölgəsi sərəsgəri olan Trabzon valisi vəzir Hacı Əli paşa ilə yazışmaları 
olmuşdur.
15
 
Osmanlı dövləti ilə Rusiya arasında 1774-cü ildə bağlanmış "Kiçik-
Qaynarça" sülh müqaviləsinə əsasən Türkiyə Krımı tamamilə itirdi. Krımın 
işğalından sonra Osmanlı imperiyası Cənubi Qafqaza, o cümlədən Azərbaycana 
daha artıq əhəmiyyət verməyə başladı. Çünki Krım xanlığının əldən çıxmasından 
sonra Osmanlı dövlətinin şərq və qərb sərhədlərinin təhlükəsizliyi ancaq Cənubi 
Qafqazda nəzarəti gücləndirməklə idi. Buna görə də Azərbaycan xanlıqlarının 
Osmanlı dövlətinə yardım üçün müraciət etməsi, bu ərazidə öz nüfuzunu artırmağa 
çalışan osmanlı dövlətinin xarici siyasətinə tam uyğun idi. 
Keçmiş Sovet tarixşünaslığında bu problemlə bağlı olan əsərlər dövrün 
tələbinə uyğun olaraq əsasən Türkiyəyə nifrət ruhunda yazılmışdır. H.Abdullayev 
öz əsərində Qmelinə əsaslanaraq yazırdı ki, azərbaycanlılar və İranlılar öz əbədi 
düşmənləri olan türklərə heç vaxt üstünlük verməzlər.
16
 
Nəzərdən keçirdiyimiz arxiv materiallarının təhlili bu mülahizənin 
tamamilə yanlış olduğunu sübut edir. Qarabağ xanı İbrahim Xəlil xan öz sədaqətli 
vəziri Molla Həsəni Türkiyə sultanının yanına göndərərək ona bildirirdi. 
"Mərhəmətli sultanım, əgər sizdən gözlədiyimiz köməyi alsaq bizim 
düşmənlərimizi məhv edərik".
17
 Bundan başqa Şamaxı xanı Ağası xan Türkiyə 
sultanına göndərdiyi məktubunda Rus hökumətinə qarşı çıxmaqda ona yardım 
üçün qoşun göndərilməsini xahiş edirdi.
18
 Gürcü Çarı II İrakli Şamaxı xanı 
Məhəmməd Səidə təklif etdi ki, Rusiya himayəsini qəbul etsin. Lakin, xan nəinki 
razı oldu, hətta bu  təklifə  görə ondan incidi.
19
 
Rusiya imperiyasının Şərq siyasəti Kiçik-Qaynarça sülh müqaviləsindən 
sonra daha da fəallaşmağa başladı. Rusiyanın işğalçı planlarından ehtiyat edən 
Azərbaycan xanlıqları bu niyyətin qarşısını almaq üçün indi Osmanlı dövlətinə 
daha tez- tez müraciət edirdilər. 
1775-ci ildə Xoy xanı Əhməd xandan Çıldır valisi Süleyman paşaya 
göndərilən məktubda "Şimali Qafqazın istilasından qüvvət alan Rusiyanın və 
onunla ittifaq yaradan İrakli xanın təcavüzünə imkan verməməsi üçün Azərbaycan 
və Qafqaz xanlarının "Dövləti-Aliyyə" (Osmanlı imperiyası - Q.G.) ilə birgə 
mübarizə aparmasının vacib olduğu bildirilirdi".
20
 
23 iyun 1775-ci ildə İrəvan xanından Qars mühafizi İzzət Mehmed paşaya 
göndərilən məktubda isə Fətəli xanın Dağıstanda ruslar ilə yaxınlaşması və 
Rusların Dağıstan ərazisindəki fəaliyyətindən
21
 bəhs olunurdu. 
Deməli, 1775-ci ildə Dağıstanda baş vermiş hadisələr İrəvan xanını 
narahat etdiyi üçün o, Mehmet paşaya nıüraciət etmişdir. Bunlar hansı hadisələr 
idi? Bu suala cavab vermək üçün 1775- ci il hadisələrinə nəzər salaq. 
Məlum olduğu kimi 1774-cü ildə Qaytaq usmisi əmir Həmzə və 
hakimiyyətdən devrilmiş Şamaxı xanı Ağası xan başda olmaqla bir sıra 
Azərbaycan və Dağıstan feodallarının birləşmiş qüvvələri Gavduşan çölündə 
Qubalı Fətəli xanı məğlubiyyətə uğratdılar. Bu haqda Azərbaycan tarixində 
oxuyuruq: "Bu zaman Fətəli xan Rusiyaya müraciət edərək kömək istəmiş və 
bunun müqabalində 1775-ci ilin martında rus qoşunu general İ.F. de-Medemin 
komandanlığı ilə Dərbəndə gəlmiş və Fətəli xana öz düşmənlərini darmadağın 
etməkdə kömək etmişdir".
22
 
Lakin, rus qoşunlarının Dərbəndə girməsinin səbəbi heç də Fətəli xanın 
Rusiya dövlətinə müraciəti ilə bağlı olmamışdı. Gavduşan məğlubiyyətidən sonra 
əvvəlki mövqeyini bərpa etməyə çalışan Fətəli xan Rusiya ilə diplomatik 
münasibətlərini canlandırmağa xüsusi fikir verirdi. Bu məqsədlə, 1775-ci ilin 
yazında Dərbənd hakimi Mirzəbəy Fərhadbəyov başda olmaqla Rusiya sarayına 
elçi heyəti gəlmişdi. Məhz buna görə də, Rusiya hökuməti 1775-ci ildə Dağıstana 
qoşun yeridilməsinin səbəbini, Fətəli xana yardım etmək məqsədilə 
əlaqələndirərək, bunun izahını "dəvətin" Fətəli xanın tələbilə olmasında 
görmüşdür. Həqiqətdə isə, bütün bunlar Rusiya imperiyasının Dağıstana qoşun 
yerləşdirmək arzusunda olduğunu eləcədə özünün işğalçı məqsədlərini pərdələmək 
üçün edilən bəhanə idi. Bu haqda Gökçə yazır: "Göndərilmiş rus əsgərləri Dağıstan 
əhalisinin işinə qarışdığı üçün yerli əhali tərəfindən əsir alınmış və həlak edilmişdi. 
Rusiya bunun intiqamını almaq üçün Dağıstana yenidən əsgər çıxarmışdı".
23
 
Əgər doğrudanda Rusiya dövləti Fətəli xana kömək etmək istəsəydi onda 
Quba xanının "müəyyən şərtlər daxilində" Rusiya dövlətinin himayəsini qəbul 
etmək təklifinə rədd cavabı verməzdi. Qeyd edilən "müəyyən şərtlər" içərisində ən 
başlıcası Quba xanlığının öz müstəqilliyini saxlamaq şərti idi. Rusiya hökuməti 
guya Quba xanlığının İranın tərkib hissəsi olduğunu və İranla "mehriban 
qonşuluğun" pozulmasına yol verməmək üçün Fətəli xanın təklifini qəbul 
etməmişdi. 
Rus qoşunlarının Dərbəndə daxil olması üçün bəhanə Fətəli xanın dəvəti 
deyil ... bu dövrdə Cənubi Qafqazda və Dağıstanda səyahətdə olan Rusiya Elmlər 
Akademiyasının akademiki S.M.Qmelini tutub saxlayan sonra isə onu acından 
öldürən Kaytak Usmisi əmir Həmzəni cəzalandırmaq üçün idi.
24
 Bütün bunlar   
Rusiya imperiyasının Azərbaycan xanlıqlarına münasibətdə əsas məqsədini 
açıqlamağa imkan verir. Deməli Rusiya hakim dairələrinin Quba xanlığı ilə 
münasibəti zahiri dostluq münasibəti idi. Bu siyasətə bir az geniş yanaşsaq aydın 
olur ki, nə Rusiya, nə də onun əlaltıları Azərbaycanda vahid dövlətin yaranmasını 
istəmirdilər. Strateji məqsədini həyata keçirməkdə isə Rusiya hökuməti Osmanlı 
dövlətindən ehtiyat edirdi. 
Türkiyə hökuməti Azərbaycan və Dağıstanda hadisələrin gedişini diqqətlə 
izləyirdi. Buna görə də Sultan hökuməti rus qoşunlarının 1775-ci il Dağıstan 
"ekspedisiyası"ndan narahat olduğunu Rusiya dövlətinə bildirmişdi
25
. 
Qafqazda Rusiya qoşunlarının komandanı general de-Medem dağlı 
hakimlərlə müharibədə Fətəli xana kömək etdi. Bunun müqabilində isə Fətəli xan 
Peterburqa Dərbəndin açarları ilə birgə nümayəndə heyəti göndərmişdi. Osmanlı 
dövlətini Krım məsələsinin tam həllinə qədər özündən narazı salmaq istəməyən II 
Yekaterina 1775-ci ilin yayında öz şurasının qərarı ilə "Porta dövlətini (Osmanlı 
imperiyası - Q.G.) sakitləşdirməyi" qərara aldı.
26
 
II Yekaterina həmin ilin sentyabrında Q.A.Patyonikinə de-Medemin bu 
ehtiyatsız addımını düzəltmək üçün "Dərbəndin açarlarını qaytarmaq və Fətəli 
xanın əvvəlki vəziyyətini bərpa etmək lazımdır"
27
 əmrini vermişdi. 
Rus diplomatları özlərini elə aparırdılar ki, guya Qafqaz məsələləri onları 
az maraqlandırır. Lakin Kiçik-Qaynarca (1774) sülhündən dərhal sonra Rusiyanın 
"Şərq siyasəti" özünün tarixdə böyük hazırlıq dövrünə başladı. 
Rusiya hökuməti guya "Fətəli xana yardım" üçün Dağıstana qoşun yeridib 
onun müəyyən bir hissəsini orada saxladıqdan sonra "şərq məsələ"ləri üzrə 
danışıqlarda daha kəskin mövqe tutdu. 1775-ci ildə Rusiya hökuməti Osmanlı    
dövlətinə "dostcasına" izah edirdi ki, onun (Osmanlı dövlətinin - Q.G.) Dərbənd    
xanının işlərinə qarışmağa ixtiyarı çatmır, ona görə ki, Dərbənd İran şəhəridir.
28
 
Göründüyü kimi Rusiyanın Cənubi Qafqazda yeritdiyi siyasəti onun Türkiyəyə 
münasibəti ilə sıx bağlı idi. Osmanlı dövlətinin Azərbaycan xanlıqlarını rəsmi 
şəkildə himayəyə götürməsi çar  Rusiyası  ilə  aralarında olan gərginliyin artmasına 
gətirib çıxara bilərdi. Buna görə də Osmanlı hökuməti Azərbaycan xanlıqlarına 
konkret olaraq hərbi kömək göstərə bilmir, başqa vasitələrdən (diplomatik və 
maddi kömək) daha çox istifadə   etməyə çalışırdı. 
Süleyman paşa Fətəli xana məktub yazaraq orada (yəni xanlığın 
ərazisində) baş verən bütün hadisələr haqqında Sultan sarayına məlumat 
verilməsini xahiş edirdi.
29
 
Bu baxımdan Rusiya konsulu İvan Vasilyeviç Tumakovskiyə Karl 
Latınsovun göndərdiyi "raport" daha maraqlıdır. Latınsov raportunda məlumat 
verir ki, "Bakıda mənə sadiq olan ermənilərdən öyrəndim ki, 1780-cı ilin avqust 
ayında Türkiyə sultanı tərəfindən Şamaxı xanı Məhəmməd Səid xanın yanına 
elçilər (çaparlar) gəlibdir. Onların gətirdiyi məktubda nə yazıldığını öyrənmək 
mümkün olmayıb. Amma öyrəniblər ki, Şamaxı xanından türk sultanına göndərilən 
cavab məktubunda Rusiyanın bu yaxınlarda İrana dəniz eskadrası çıxaracağı 
haqqında olan məlumata  əsasən  xəbərdarlıq  edilir. Bundan  başqa  Şamaxı xanı 
Türkiyə hökumətindən özünü müdafiə üçün pulla və ya qoşunla kömək 
göndərilməsini xahiş edir".
30
 
Qeyd etdiyimiz kimi müəyyən səbəblər ucbatından Osmanlı imperiyası 
Azərbaycan xanlıqlarına konkret hərbi yardım göndərə bilmirdi. Lakin türk sultanı 
Azərbaycan xanlıqları ilə olan münasibətlərini qoruyub saxlamaq istəyirdi. 1779- 
cu ilin 27 mayında Çıldır valisi Süleyman paşa İstanbula göndərdiyi məktubunda 
Osmanlı dövlətindən Dağıstan hakimlərilə Qarabağ xanı İbrahimxəlil xan 
arasındakı düşmənçiliyin aradan qaldırılmasma kömək etməyi xahiş etmişdir. 
Məktubda deyilirdi: "Şirvan xanı Dağıstan əmirlərilə birlikdə Dövləti Aliyyəyə 
sadiq olan qarabağlı İbrahim xana hücum etməyə hazırlaşdığından, Dağıstan 
əhalisini bu hücumdan əl çəkdirmək üçün Dövləti Aliyyədən onlara gərəkli əmrin 
göndərilməsi vacibdir".
31
 Bundan başqa Azərbaycan xanlıqları ilə Dağıstan 
hakimləri arasında mövcud olan çəkişmələr Osmanlı dövlətini narahat edirdi. 
1779-cu ilin iyulunda Sultan I Əbdülhəmidin (1774-1789) "Şirvan və Dağıstan 
xanlarının Qarabağa hücumunun qarşısının alınması üçün"
32
 verdiyi fərmanı bu 
narahatçılıqdan xəbər verirdi. 
Bu fərmanın verilməsində Çıldır valisi Süleyman paşanın böyük rolu 
olmuşdur. 
Həmin fərmanın verilməsindən sonra, 1779-cu ilin 25 iyulunda sultan I 
Əbdülhəmidin yenə də Qarabağa hücumun qarşısının alınması üçün Divani 
Humayundan verilən ikinci fərmanla
33
 tanış oluruq. Bu fərmanda yenə də Şirvan 
və Quba xanlarından, o cümlədən Dağıstan hakimlərindən bu hücumun qarşısının 
alınması istənilirdi. 
Həştərxan qubernatoru polkovnik Mixail Stepanoviç Lebedevə 18 noyabr 
1780-ci il tarixdə Mirzəbəy Vaqanov adlı saray müşavirinin göndərdiyi məxvi 
raportunda oxuyuruq: "Bu ilin (1780 - Q.G.) may ayında mən Bakıda olanda 
öyrəndim ki, türk sultanı tərəfindən şamaxılı Məhəmməd Səid xanın Qubalı Fətəli 
xanın və bəzi dağlı hakimlərinin yanına xəfiyyə göndərilmişdir. Həmin xəfiyyə 
onlara məlumat verib; Türkiyədə belə bir xəbər yayılıb ki, Dərbəndə quru yolla rus 
ordusu gələcək və bizim gəlişimiz bunu təsdiq edir, sonra Şamaxı xanı öz adamı 
olan gəncəli Hacı Rəhimi Türkiyəyə göndərib".
34
 
Sənədlərdən göründüyü kimi Rusiya imperiyasının Azərbaycan 
sərhədlərinə yaxın ərazilərə Dərbəndə, İran sərhədlərinə qoşun çıxarmasından 
narahat olan Azərbaycan xanları Osmanlı dövlətindən bu təhlükənin qarşısını 
almaqda onlara kömək etməsini xahiş edirdilər. Lakin, Osmanlı hökuməti bu 
müraciətlər qarşısında Azərbaycan xanlıqlarına ehtiyatlı olmağı, şəriət qanununa 
əsasən birləşməyi məsləhət görürdü. Ona görə ki, həmin dövrdə Osmanlı dövləti 
özü Rusiyadan ehtiyat edirdi. Məhz bu səbəbdən Rusiyanın Cənubi Qafqaza olan 
strateji siyasəti fəallaşırdı. 
İrandakı ara müharibələrindən və xanlıqlar arasında olan çəkişmələrdən 
istifadə edən Rusiya 1781-ci ilin iyununda Qraf Vaynoviçin Komandanlığı ilə 
Həştərxandan Astrabada eskadra göndərmişdi. Bu de-Medemin yürüşündən sonra 
Rusiyanın bu regionda hərbi qüvvə tətbiqi sahəsində ən mühüm addımı idi. 
Voynoviçin eskadrası geri qayıdarkən 1782- ci ilin avqustunda Bakı limanına daxil 
olmuşdur. Yalnız Fətəli xanın diplomatik səyi nəticəsində gərgin münasibətlər 
nizama salınmışdır. 
Bu dövrdə Azərbaycan xanlıqlarının arasında müəyyən anlaşılmazlıqlar 
var idi. Bu gərginlik Osmanlı dövlətini xeyli narahat edirdi. Bu haqda C. Gökçə 
yazır: "Dövləti Aliyyə xanlar arasındakı anlaşılmazlıqların aradan qalxmasını 
istəyirdi. Onun başlıca məqsədi Rusiyanın bu vəziyyətdən istifadə edərək hücuma 
keçməsindən yaranacaq təhlükənin xanlara anlatılmasıdır".
35
 
Osmanlı dövləti tərəfindən Ərzurum valisinin yanına göndərilən Hacı 
İbrahim 1782-ci ilin yayında İstanbula gələrək Azərbaycandakı vəziyyət  haqqında  
hökumətə məlumat vermişdir. Bu məlumatlarda deyilir: "Rusiyanın 12 gəmisi 
Bakıya çıxaraq buranı işğal etmək istəmiş və Dağıstan şamxalı buna qarşı çıxdığı 
üçün şəhəri tuta bilməyəcəyini anlayan Rusiya gəmiləri geri çəkilmişdir".
36
 
1782-ci il Rusiya tarixində Krımın birləşdirilməsi uğrunda qəti tədbirlər 
ili, həmçinin Zaqafqaziyada (Cənubi Qafqazda - Q.G.) eyni cür qəti siyasətin 
başlanğıcı kimi şərtləndi. Rusiya hökuməti Cənubi Qafqaza, o cümlədən 
Azərbaycana xüsusi diqqət yetirməyə başladı. 
Azərbaycan xanlıqları və Gürcüstanla əlaqələr Q.A.Potyomkinə tapşırıldı. 
O, Qafqaz işləri üzrə baş komandan təyin olundu. Q.A.Potyomkinin Qafqaz işləri 
üzrə səlahiyyətli nümayəndəsi onun yaxın qohumu və etibarlı köməkçisi- 
P.S.Potyomkin təyin olundu. 
1782-ci il noyabrın 2-də P.S.Potyomkin Şimali Qafqazda Georgiyevsk 
şəhərindəki qərargahına gəldi. Onun əsas vəzifəsi Q.A.Potyomkinin 1782-ci il 6 
sentyabr fərmanına əsasən hər şeydən əvvəl çar İrakli və ermənilərlə əlaqələrin 
yaradılması
37
ndan ibarət idi. 
1782-ci il aprelin 6-da Q.A.Potyomkin, P.S.Potyomkinə göndərdiyi 
məlumatmda yazırdı: " ...çar İrakli ilə əlaqələrimizin möhkəmlənməsinin 
əhəmiyyətini dərk edəcəksiniz. Şuşalı İbrahim xanı devirmək və Qarabağda 
Rusiyanın himayəsi altında müstəqil erməni vilayəti təşkil edilməlidir".
38
 
Rusiya dövlətinin himayəsinə arxalanaraq Qarabağ xanlığı ərazisində 
özləri üçün "xristian dövləti" yaratmaq istəyən məliklər bu dövrdə daha da 
fəallaşdılar. Buna görədir ki, Qarabağ məliklərindən dizaqlı Yesay, çiləbördlü 
Məclum və Gülüstan məliyi Bəyləryan İbrahim xana tabe olmaqdan imtina etdilər. 
Qeyd olunan dövrdə Azərbaycan ərazisində baş verən hadisələr haqqında, 
daha çox isə xanlıqların Türkiyə ilə əlaqələri haqqında P.S.Potyomkinə çatdırılan 
məlumatlar içərisində "erməni donosları" na daha çox təsadüf edilir. Məsələn: 
1782-ci ilin yazında general poruçik P.S.Potyomkin tərəfindən Ənzəliyə göndərilən 
Qarabağ ermənisi Nikita Yakovlev oradan qayıdarkən yolda Xoy xanı Əhməd 
xanın bələdçisi və tərcüməçisinin müşayət etdiyi Türkiyə səfiri və məmuruna rast 
gəlir. Erməni özünü fars kimi göstərərək bu yolla öyrənir ki, onlar Dərbənd xanı 
Fətəli xanın yanındakı baş türk səfiri tərəfindən hədiyyələrlə Hidayət xanın (Gilan 
xanı - Q.G.) yanına yollanırlar. O, həmçinin öyrənir ki, keçən yay ....dərbəndli 
Fətəli xan, xoylu Əhməd xan və şuşalı İbrahim xan razılığa gələrək Türk sultanına, 
....Dağıstan hakimləri və İran xanları da əlavə olunmaqla 17 möhürdən ibarət 
imzaladıqları məktubu göndərmişlər. Məktubda onlar Sultandan onları öz 
himayəsinə götürməsini xahiş etmişlər.
39
 
Bundan başqa məktubdan aydın olur ki, onlar (yəni Azərbaycan xanları) 
kifayət qədər qoşuna malik olsalar da ləzgi və dağlı hakimləri öz tərəflərinə 
çəkmək üçün pula ehtiyacları vardır. Əgər Türkiyə hakim dairələri onların xahişini 
yerinə yetirsə, onlar Rusiyanı qabaqlayar və özlərini tabe olmağa qoymazlar. 
Bundan sonra həmin "donos"da türk sultanının bu xahişinə cavab olaraq Fətəli 
xana, İbrahim xana və Əhməd xana (hərəsinə) 100 min qızıl onluq, samur xəzi və 
briliyant saat bağışlamışdır. Bunlar aşağıdakılardır: gilanlı Hidayət xan, urmiyalı 
Əhməd xan, təbrizli Salman xan, naxçıvanlı Cəfərqulu xan, şamaxılı Hüseyn xan, 
Bakılı Mirzə Məhəmməd xan və başqaları. Sonra isə məktubda dağlı hakimlərinin 
də adları çəkilmişdir. Bundan başqa donosdan məlum olur ki, türk Sultanı elan 
etmişdir ki, bu ilin may ayında Hacı Əli paşa başda olmaqla 40 min qoşun və o 
qədər də qoşun başda Axalsık sərasgəri Süleyman paşa olmaqla İrəvana doğru 
hərəkət edəcəkdir.
40
 
Göründüyü kimi Osmanlı imperiyası Qafqazda formalaşmaqda olan rus- 
gürcü-erməni ittifaqının ona və Azərbaycan xanlıqlarına doğru yönəlməsinin 
qarşısını almağa çalışırdı. Bu ittifaqa qarşı təkcə Azərbaycan xanlarının deyil, 
ümumilikdə müsəlman dövlətlərinin birliyini yaratmaq üçün bacardığı köməyi 
edirdi. Bu məqsədlə Azərbaycan xanlarına elçilər göndərir, xanlara çatdırılan 
fərmanlarda Rusiya ilə mübarizəyə qoşulmağın zəruriliyi əsaslandırılırdı. 
Rusiyanın himayəsini qəbul etməyə hazırlaşan Kaxetiya və Kartli çarı II 
İrakli Azərbaycan xanlıqlarının birləşməsindən və güclənməsindən ehtiyat edərək, 
Osmanlı imperiyasının bu istiqamətdəki fəaliyyətini təşvişlə izləyir və müvafiq 
tədbirlər görməyə çalışırdı. Arxiv sənədləri içərisində qeyd olunan dövrdə II 
İraklinin Rusiya məxvi xidmət idarəsinə göndərdiyi iki məktubu diqqəti cəlb edir. 
Şərti olaraq nömrələdiyimiz 1-ci məktubda oxuyuruq: "....gündən-günə təhlükə 
yaxınlaşır. Şirvan xanı Fətəli xan, iki qardaş Nuxa (Şəki -  Q.G.) xanları, Usmiyə 
və Tabasaran hakimləri razılaşıblar ki, yazda yürüşə çıxsınlar. Onlar Gəncə 
yaxınlığında düşərgə salıb oradan Gürcüstana hücum edəcəklər. Bir söz yayıblar 
ki, onlar İbrahim xanın üzərinə hücuma keçəcəklər. Lakin buna inanmaq olmaz, 
çünki İbrahim xan və tatarlar bizi aldadıblar. Sizin (Rusiyanın - Q.G.) xəbəriniz 
olmadan bizim çarlığımızı var-yoxdan çıxarıblar. Türk sarayı onu (İbrahim xanı- 
Q.G.) təltiflər və hədiyyələrlə ələ alıb. O, bütün qüvvəsini Gürcüstanı dağıtmağa 
yönəltmişdir. Yuxarıda adları çəkilən hökmdarlar da türklərdən hədiyyələr və 
təltiflər alıblar. ..Sizə məlumat verirəm ki, bizim Anadoludan qayıdan xəfiyyəmiz 
türk Sultanının yazda Gürcüstana hücum edəcəyi məlumatını gətirib. Bu onu 
göstərir ki, Azərbaycan xanları onun fikri ilə həmrəydilər".
41
 
Məktubun sonunda yaxınlaşan təhlükənin qarşısının alınması üçün 
Rusiyadan hərbi qüvvə göndərilməsi istənilirdi. 
2-ci məktubda isə oxuyuruq: "...Şuşalı İbrahim xan öz yanına məşhur 
dağlı hakimlərini, ...və Dağıstan ləzgilərini - bir sözlə 800 nəfərdən çox adamı 
qonaq çağırmışdır. Guya bunları Hacı xanla (Naxçıvan xanı- Q.G.) düşmən olduğu 
üçün bura toplamışdır. Əgər onlar qışı İbrahim xanın yanında keçirsələr yaz gələn 
kimi İrəvan dağlarından keçib Axalsıka gələcəklər. Nə qədər ki, paşa (Süleyman 
paşa nəzərdə tutulur - Q.G.) ləzgilərin nazını çəkir bizim sərhədlərimiz təhlükə 
altında qalacaqdır".
42
 
Kaxetiya və Kartli çarı II İraklinin hər iki məktubunda biz Osmanlı 
dövlətinin kömək göstərdiyi Azərbaycan xanlarının və dağlı hakimlərinin 
Gürcüstan üzərinə hücuma hazırlaşmasının şahidi oluruq. Əslində isə bütün bunlar, 
bu ərazilərdə möhkəmlənmək istəyən Rusiya imperiyasının xarici siyasəti ilə 
uzlaşan şişirtmə xəbərlər idi. Çünki qeyd olunan dövrdə biz II İraklinin 
Azərbaycan xanları ilə birgə Osmanlı imperiyası ilə əlaqəsinin şahidi oluruq. Bu 
haqda Əhməd Cövdət paşa yazır: "Çıldır valisi tərəfindən göndərilən Sultan 
fərmanını Tiflis xanı II İrakli uzaqdan görən kimi atından enib padşahın hədiyyəsi 
olan atı öpdükdən sonra ona minib fərmanı götürdü və gələn adamlarla birgə 
qərargahına gəldi. Divan tutdurub gələn adamların hüzurunda fərmanı oxuyaraq, 
padşahın göndərdiyi xalatı geyinib ətəyini öz adamlarına öpdürdükdən sonra 
Osmanlı dövlətinə sığındığını elan etmiş oldu".
43
 
İraklinin Rusiya hakim dairələrinə yazmış olduğu "ikinci məktubu" 1780- 
1782-ci illərə aid arxiv sənədləri içərisində yerləşməsinə baxmayaraq onu daha 
əvvəlki illərə aid etmək lazımdır. Çünki məktubda adı çəkilən Hacı xan Kəngərli 
Naxçıvan xanı Heydərqulu xanın (1748-1763) sələfi idi. O, İran hakimi Kərim xan 
Zəndin (1763-1779) qarşısında zəiflik göstərib ona tabe olduqdan sonra Kərim xan 
Zənd onu Şiraza dəvət edərək kiçik günah üstündə əsir almışdı. Söhbət gedən 
hadisə 1765 - ci ildə baş vermişdir. Həmin vaxt II İraklinin katibi Görgün Mirzə 
yenə Çıldır valisinin möhürdarıyla İstanbula gəlib II İraklinin Xoy, Gəncə, İrəvan, 
Qarbağ və Şirvan xanları ilə birgə Osmanlı dövlətinin tərəfini tutacaqlarını 
bildirmişdilər.
44
 
Beləliklə, biz II İraklinin eyni zamanda həm Rusiya, həm də Osmanlı 
imperiyası arasında manevr etdiyinin şahidi oluruq. 
Rusiyanın hələ I Pyotr zamanında Azərbaycan ərazisinə "xristian dövləti" 
yaratmaq məqsədi ilə başladığı siyasəti 80-ci illərin başlanğıcında daha da 
fəallaşdı. 1783-cü ilin aprelin 6-sında Q.A.Potyomkin P.S.Potyomkinə göndərdiyi 
orderdə onun Şərqi Gürcüstan məsələsindən başqa "Ermənistan çarlığının bərpa 
olunmasına" xüsusi diqqət yetirməsi tapşırılmışdır. 
İbrahim xanı hakimiyyətdən devirərək Qarabağı erməni vilayətinə 
çevirmək məqsədini güdən Rusiya dövlətinin nümayəndəsi Q.A.Potyomkin 1783- 
cü il aprelin 6-sında general-poruçik P.S.Potyomkinə yazırdı: "Siz bu yeni 
vilayətin təşkili üçün bütün imkanlardan istifadə edin. Bu vasitə ilə digər 
vilayətlərdə olan ermənilər bura axışacaqlar".
45
 
Rusiya Xarici İşlər Kollegiyasının üzvü A.A.Bezborodko 1783-cü il 
aprelin 10-da P.S.Potyomkinə bu münasibətlə yazırdı: "Hamıya aydındır ki, siz 
tərəfdən təkcə İrana bizim qüvvələrimizi yönəltmək kifayət deyildir, hətta 
müharibə baş verərsə türklərə qarşı ən güclü təxribat həyata keçirmək lazımdır". 
Potyomkin isə ona göndərdiyi cavab məktubunda yazırdı: "Biz ancaq Bakını 
tutacağıq, İran Ermənistanı isə Qarabağ və Qaradağdan ibarət olaraq İraklinin 
çarlığı daxil olmaqla Türkiyə Ermənistanına birləşəcəkdir".
46
 
Rusiyanın Azərbaycan xanlıqlarına qarşı yeritdiyi bu siyasəti arxiv 
sənədlərində də izləmək olur. 1783-cü ilin mayında general-paruçik P.S.Potyomkin 
Q.A.Potyomkinə "gizli raportunda yazırdı: "Əgər Fətəli xan türklərin köməyinə 
arxalansa, ləzgi və dağlıları onun əleyhinə qaldırmaq çətin deyil. Onun başını 
qarışdırmaq lazımdır ki, türklər yadından çıxsın ....mən İbrahim xana Süleyman 
paşadan məktub gəldiyini gizlətdim ....erməni arxiyepiskopuna məktub verdim ki, 
əgər türklər tərəfindən onlar tutularsa mənim adımı bu məsələyə qarışdırmasın".
47
 
Buradan aydın olur ki, Rusiya dövləti bu zaman öz məqsədinə çatmaq 
üçün Azərbaycan xanlıqlarının Osmanlı dövləti ilə hər hansı münasibətinin 
qarşısını almağa çalışırdı. Eyni zamanda Rusiya bu siyasətini bacardıqca gizli 
şəkildə aparırdı. Məhz buna görədir ki, A.S. Potyomkin öz adının bu məsələyə 
qarışdırılmasını istəmirdi. Bu zaman Rusiyanın ehtiyat edə biləcəyi dövlət Osmanlı 
imperiyası idi.   
1783-cü ildə Azərbaycan və Qafqaz müsəlmanlarına Osmanlı sultanı I 
Əbdülhəmid (1774-1789) tərəfindən imzalanan fərman verilmişdi. Bu fərmanda 
onların himayə edilməsi əmr olunmuşdur
48
. Bu isə Azərbaycan xanlıqları ilə olan 
münasibətlərin qorunub saxlanılmasının şəxsən padşahın özünün diqqət 
mərkəzində olduğunu göstərirdi. 
Lakin Rusiya imperiyasının işğalçılıq planları günbəgün artaraq Cənubi 
Qafqazın ələ keçrilməsi məsələsini Rusiyanın xarici siyasətində ön plana çəkildi. 
Bütün bu addımlar 1783-cü il Krımın Rusiyaya birləşdirilməsi və "Georgiyevsk 
müqaviləsi"nin bağlanmasına gətirib çıxartdı. 
 
1
Əlavə məlumat üçün bax: Abdullayev H. Göstərilən əsəri. Bakı, 1965, s. 497; 
Babayev A. Göstərilən əsəri. Bakı, 1988.  
2
İskenderova M. K voprosu o russkoy oriesitatsii v Azerbaydjane v 2 treti XVIII 
veke v osveşenii Sovetskix istorikov / po materialom periodiçeskix 
izdaniy/Azərbaycan EA Xəbərləri, tarix, fəlsəfə ve hüquq seriyası, 1991, Nl. 
3
 Osmanlı dövləti ile Qafqaz, Türkistan və Krım xanlıqları arasındakı 
münasibetlərə dair ..., s. 6. 
4
 İbrahim Yüksel "Carlic Rusiyasının Azərbaycanı istılası ve Osmanli devletinin 
tutumu" - Kafkas arastirmalari. Istanbul, 1988, s. 27. 
5
Yenə orada, s. 27. 
6
 Cemal Gökce. Kafkasya ve Osmanli Impratorlugunun Kafkasya siyaseti, 
Istambul, 1979, s. 105; İbrahim Yüksel. Göstərilən əsəri, s. 27. 
7
Məmmədov H. Osmanlı imperiyasının xarici siyasətində Azərbaycan xanlıqları. 
Azərb.EA Xəbərləri tarix, fəlsəfə və hüquq seriyası, 1989, N 3, s. 44.  
8
İbrahim Yüksel. Göstərilən əsəri, s. 27. 
9
 Leviatov V.İ. Oçerki iz istorii Azerbaydjana v XVIII veka. Baku, 1948, s. 131. 
10
 Abdullaev H. Göstərilən əsəri, s. 497. 
11
 Yenə orada, s. 498. 
12
 Azərb. Respub. EA Tarix İnstitutunun elmi arxivi. inv. 1795/1/, s.9. 
13
 Abdullayev H. Göstərilən əsəri. s. 500. 
14
Yenə orada. s. 501. 
15
 Cevdet Paşa, Göstərilən əsəri, 1 cild, s. 350, İstanbul 1994. 
16
 Abdullayev H. Göstərilən əsəri. s. 503. 
17
 Azərb. EA Tarix İnstitutunun elmi arxivi; inv. 1795/4/, s. 750. 
18
 Yenə orada, inv. 1795/1/, s. 12. 
19
 Abdullayev H. Göstərilən əsəri. s. 503. 
20
 Camal Gökcə. Göstərilən əsəri. s. 106. 
21
 Yenə orada. s. 107. 
22
 Azərbaycan tarixi. Bakı, 1994, s. 551. 
23
 Camal Gökcə. Göstərilən əsəri. s. 107. 
24
 Əliyev F. Azərbaycan XVIII əsrdə - Azərbaycan tarixi. Bakı, 1993, s.191. 
25
 Markova O.P., Göstərilən əsəri, s. 156-157. 
26
 Yenə orada. s. 156-157. 
27
Yenə orada. s. 157-58. 
28
 Yenə orada. s. 154. 
29
 Azərb.EA Tarix İnstitutunun elmi arxivi. inv. 1795/3/, s. 550. 
30
 Yenə orada. inv. 1795/1/, s. 126. 
31
 Camal Gökcə. Göstərilən əsəri. s. 109. 
32
 Azərb. EA Tarix İnstitutunun elmi arxivi sənəd 1795/1/, s. 21. 
33
 Osmanlı dövleti ilə Qafqaz, Türkistan ve Krım xanlıqları arasındakı 
münasibətlərə dair...., s. 5. 
34
Azərb. EA Tarix İnstitutunun elmi arxivi. inv. 1795/3/, s. 415. 
35
Camal Gökcə. Göstərilən əsəri. s. 110. 
36
Yenə orada. s. 112. 
37
Markova O.P. Göstərilən əsəri. s. 159 - 161. 
38
Yenə orada. s. 160. 
39
Azərb. EA Tarix İnstitutunun elmi arxivi. inv. 1795/1/, s. 21. 
40
Yenə orada. inv. 1795/1/, s. 22. 
41
Yenə orada. inv. 1795/4/, s. 822 
42
Yenə orada. inv. 1795/4/, s. 859. 
43
Cövdət Paşa, Göstərilən əsəri, I cild, s. 350. 
44
Yenə orada. s. 350-351. 
45
Markova O.P. Göstərilən əsəri. s. 185. 
46
Yenə orada, s. 161. 
47
Azərb. EA Tarix İnstitutunun elmi arxivi. inv. 1795/3/, s. 536. 
48
Camal Gökcə. Göstərilən əsəri. s. 114. 
§ 2. Georgiyevsk müqaviləsindən 1787 - ci il 
 
Türkiyə - Rusiya müharibəsinin başlanmasına 
kimi xanlıqların Türkiyə ilə münasibətləri 
 
XVIII əsrin II yarısında Rusiya imperiyasının cənub sərhədləri Qafqaz 
sıra dağlarına qədər yaxınlaşdı. 1783-cü il iyunun 24 də Georgiyevskdə bağlanmış 
müqaviləyə əsasən Kartli - Kaxetiya çarlığı (Şərqi Gürcüstan) Rusiya dövlətinin 
təbəəliyini qəbul etdi. Həmin il Dağıstanın cənubunda yerləşən Tərki qalası da 
Rusiya tərəfindən zəbt edildi. 
II İrakli özünün və varislərinin adından Rusiya çarının ali hakimiyyətini 
və himayəsini qəbul etdi. Bu müqavilə Rusiyanın da üzərinə müəyyən öhdəliklər 
qoyurdu. Bunlar Kaxetiya və Kartli taxt-tacının və çar ailəsinin hüquqlarının 
qorunmasına zəmanət verməkdən ibarət idi. II İrakli daxili işlərdə müstəqilliyini 
saxlayır, xarici siyasətində isə Tiflisdəki rus məmuru ilə hesablaşmalı idi. Bu 
andan sonra Cənubi Qafqazın tamamilə zəbt olunması Rusiya dövlətinin xarici 
siyasətində ön plana çəkildi. 
1783-cü ildə Krımın Rusiya tərəfindən ələ keçirilməsi və Geyorgiyevsk 
müqaviləsinin bağlanması Rusiyaya bu məqsədi həyata keçirmək üçün əlverişli 
şərait yaratdı. 
Rusiyadan Gürcüstana hərbi qüvvə yeridilməsi məqsədilə Vladiqafqazdan 
Tiflisə hərbi Gürcüstan yolu
1
 adlanan geniş hərbi yol çəkildi. 1783-cü ilin 
noyabrında Rusiyanın hərbi hissələri Tiflisə daxil oldu. Qafqazdakı rus 
qoşunlarının komandanı P.S.Potyomkin 1783-cü il avqustun 20-də Traktat 
bağlanması haqqında fərmanlarla Azərbaycan xanlıqlarına müraciət etmişdir. Bu 
fərmanlarla birlikdə göndərilən məktublarda Azərbaycan xanlarına Gürcüstanın 
Rusiyanın himayəsi altında olduğunu nəzərə almaq təklif edilirdi
2
. 
Georgiyevsk müqaviləsi həmçinin Rusiyanın iqtisadi ticarət mənafeyi 
üçün əlverişli idi. Rusiya dövləti xarici siyasətində Volqa-Xəzər yolu ilə 
Azərbaycan və İran vasitəsi ilə Hindistana, Çinə əlverişli yollar axtarmaq 
məqsədini güdürdü. Rusiya imperiyası öz məqsədinə çatmaqdan ötrü qarşısına 
çıxan hər bir maneəni aradan qaldırmaq üçün əlindən gələni əsirgəmirdi. 
Georgiyevsk müqaviləsi bağlandıqdan sonra Rusiya imperiyasının Azərbaycana 
yeritdiyi əsas siyasi  xətlər  aşağıdakılardır. 
Bunlardan birincisi Gürcüstan vasitəsilə həyata keçirilirdi. ...artıq Rusiya 
himayəsini qəbul etmiş Kartli-Kaxetiya çarı II İrakli Georgiyevsk traktatının 
şərtlərindən istifadə edib, ilk növbədə öz torpaqlarını qonşu ərazilər hesabına 
genişləndirmək və öz əməllərini Rusiya hakimiyyətinin adı ilə pərdələmək
3
 siyasəti 
idi. Bu qonşu ərazilər isə İrəvan və Gəncə xanlığı idi. 
İkincisi, Rusiya bu dövrdə Azərbaycan ərazisində təkcə Qarabag 
erməniləri üçün "Xristian dövləti" yaratmaq planını deyil "Qafqaz Azərbaycanı" 
yaradılması məsələsini də irəli sürmüşdü.  Bu dövlət " ... Qafqaz Albaniyası adı 
altında Rusiyanın himayəsi ilə
4
 yaradılmalı idi. Rusiyanın bu siyasəti Qarabağ 
xanlığı daxilində mövcud olan məliklərin seperatçı hərəkətlərini gücləndirirdi. 
Göründüyü kimi Georgiyevsk müqaviləsi Azərbaycan xanlıqlarının siyasi 
vəziyyətini daha da ağırlaşdırdı. Digər tərəfdən bu dövrdə Rusiya dövlətinin   
Azərbaycanda əl - qol açmasını bəhanə edən İran hakimlərinin Azərbaycan 
ərazisinə  müdaxiləsi  genişlənməyə başladı.
5
 
Yaranmış mürəkkəb vəziyyətdə Azərbaycan xanlıqları öz müstəqilliklərini 
itirməmək, xanlığın mənafeyini qoruyub saxlamaq üçün müxtəlif manevrlər 
edirdilər. Bəzi Azərbaycan xanları Osmanlı dövləti ilə daha yaxın siyasi 
münasibətlərdə olsalar da, müəyyən hallarda Rusiya ilə də siyasi-diplomatik 
münasibətlər yaratmağa səy göstərərək, öz siyasi vəziyyətlərini tarazlaşdırmağa 
çalışırdılar. Azərbaycan xanlıqlarının rus-gürcü, rus-erməni və İran təcavüzü 
qarşısında yeganə arxalandığı qüvvə Osmanlı imperiyası idi. Bu dövrdə 
Azərbaycan xanlıqlarının Osmanlı imperiyası ilə qarşılıqlı-siyasi münasibətlərinin 
daha da güclənməsinə təsir göstərən başlıca amil, məhz Rusiya tərəfindən real 
təhlükənin yaxınlaşması olmuşdu. 
Xanlıqlar dövründə Osmanlı-Azərbaycan siyasi münasibətləri sovet 
dövrünün ideologiyasına uyğun olaraq bəzi ədəbiyyatlarda “Osmanlı imperiyası 
...Azərbaycan xanlıqları arasındakı rəqabəti daha da qızışdıran
6
, ...gələcəkdə 
ölkənin müstəqilliyini təmin edə bilən qüvvələrin mərkəzləşməsinə hər vasitə ilə 
mane olan”
7
 kimi təqdim olunmuşdur. Bundan əlavə Azərbaycan xanlıqlarının 
Rusiya ilə münasibətlərinin hərtərəfli inkişaf etdiyi, Türkiyə ilə isə qarşılıqlı 
əlaqələrinin olmadığı iddia edilmişdir. 
XVIII əsrin II yarısına aid arxiv sənədələrinin və çap olunmuş mənbələrin 
təhlili göstərir ki, II İrakli Rusiya himayəsini qəbul etdikdən sonra Azərbaycan 
xanlarına könüllü şəkildə Gürcüstana, dolayısı yolla isə Rusiyaya itaət göstərməyi 
təklif etmişdir. Bu təklifə razı olmayacaqları halda onlar ordunun gücü ilə 
hədələnirdi. Azərbaycan xanları bu təklifi rədd edərək, yaxınlaşan təhlükə ilə bağlı 
olaraq Osmanlı dövlətinə müraciət edirdilər. Bu müraciətlərə cavab olaraq Osmanlı 
dövləti Azərbaycan xanlıqlarını Rusiya və onun əlaltılarının hücumlarından 
qorumaq məqsədilə onlara bacardığı köməyi göstərməyi vəd edirdi. Bu haqda 
İ.Yüksel yazır: "Osmanlı dövləti Azərbaycan xanlıqlarını nəzarət altına almağa 
çalışarkən, Rusiya da bir tərəfdən himayəsinə aldığı Gürcüstan hakimi II İrakli 
vasitəsilə Azərbaycan xanlıqlarını ələ almağa çalışaraq, onları öz itaətinə almaq 
istəyir və ona tabe olmayanları onların üzərinə qoşun göndərməklə hədələyirdi"
8
. 
Georgiyevsk müqaviləsinin bağlanmasından və Gürcüstana Rusiya hərbi 
hissələrinin gəlməsindən narahat olan Türkiyə sultanı müsəlmanların həmrəyliyinə 
arxalanaraq, Azərbaycan və Dağıstan hakimlərini ələ almağa çalışaraq, həmçinin 
onlardan xahiş edirdi ki, ... müsəimanlar rus ordusunu öz ərazisinə buraxmasınlar.
9
 
Erməni patriarxı İoni Qarabağ məlikləri ilə birlikdə Potyomkinə yazırdılar ki, 
Türkiyə nümayəndələri Kür çayı yanında azərbaycanlılardan ibarət ordu yaratmağa 
və rus ordusunun qarşısını kəsməyə cəhd edirlər.
10
 
Toplanmış materiallar içərisində Georgiyevsk müqaviləsi bağlandıqdan 
sonra gürcü çarı II İraklinin İrəvan  xanlığına  hücum  təhlükəsi   ilə  bağlı  olan  
sənədlər üstünlük təşkil edir. 
Ümumiyyətlə, İrəvan xanlığının tarixinə nəzər saldıqda görürük ki, bu 
xanlıq yarandığı vaxtdan etibarən öz müstəqilliyini saxlamaq uğrunda daim 
mübarizə aparmalı olmuşdur. Xanlıq üçün böyük təhlükəni həmişə Kartli 
- Kaxetiya çarlığı yaratmışdır. İrəvan xanlığı Həsənəli xanın dövründə (1756 - 
1764) II İraklidən asılı vəziyyətə düşmüşdü. Hüseynəli xanın dövründə (1764 -
1783) isə xanlığın daxilindəki çəkişmələrdən istifadə edən II İrakli 1779 - cu ildə 
İrəvan xanlığına hücum edərək onun 8 kəndinin əhalisini zorla Gürcüstana 
köçürmüşdür. 1780-cı ildə Hüseynəli xan II İrakli ilə barışığa gələrək, 
3000 tümən bac verməklə  Gürcüstana köçürülən əhalini geri qaytarmışdır. Bu 
barədə İrəvan xanlığı ilə Kartli – Kaxetiya çarlığı arasındakı ziddiyyətləri tam həll 
etmədi. Hüseynəli xan bir müddət sonra diplomatik vasitələrlə digər Azərbaycan 
xanları ilə əlaqələri möhkəmləndirmiş və II İrakliyə bac verməkdən imtma etmişdi. 
Bununla razılaşmayan II İrakli Hüseynəli xanı hakimiyyətdən devirmək üçün, onun 
qardaşı Məhəmməd Həsən xanla sazişə girdi. 
Rusiya dövlətinin himayə və yardımına əsaslanan II İraklinin Azərbaycan 
torpaqlarını ələ keçirmək niyyətinin qarşısını almaq üçün Azərbaycan xanları 
Osmanlı dövlətinə məktub göndərərək ondan kömək istədilər
11
. Azəvhaycan 
xanlarından - Xoy xanı Əhməd xan, Şəki və Şirvan hakimi Məhəmməd Həsən xan 
öz məktublarında "Dövləti-Aliyyə əmrində hərbdə iştirak etmələrinin ...gərəkli 
olduğunu bildirmiş, bəziləri isə tərəddüd etmişlər"
12
. Çünki Georgiyevsk 
müqaviləsindən sonra Azərbaycan xanlarının bir çoxu Rusiyanın müstəmləkəçili 
siyasətini düzgün dərk etməyərək çarizmin vədlərinə inanır və sadəlövhlüklə 
Rusiyaya ümid bəsləyirdilər. 
Buna görə də Osmanlı dövləti Azərbaycan xanlarına Çıldır valisi 
Süleyman paşa vasitəsilə fərman və hədiyyələr göndərərək onların Rusiyaya meyl 
etməsinin qarşısını almağa çalışırdı.
13
 
Azərbaycan xanlıqları arasında gedən hakimiyyət uğrunda çəkişmələrdən 
Rusiya hakim dairələri öz xeyrinə istifadə etməyə çalışırdı. Bununla əlaqədar 
Rusiya dövləti Qafqaz xəttində olan ordunun komandanlığına tapşırmışdı ki, 
«...yaxın olduqları yerlərdə Azərbaycan hakimlərinə - İrəvanlı Hüseynəli xana, 
təbrizli Nəzərqulu xana, xoylu Əhməd xana, urmiyalı Qulu xana sakitlik yaratmaq, 
öz aralarında razılığa gəlmək üçün onlara təsir etsinlər. Bildirmək lazımdır ki, 
onlara dinclik və sakitliyi ancaq Rusiya verə bilər».
14
 
Buna görə də Georgiyevsk müqaviləsi bağlandıqdan sonra "Osmanlı 
dövləti ilə yaxın münasibətdə olan İrəvan xanı Hüseynəli xan və başqa Azərbaycan 
xanları Osmanlı dövləti tərəfindən gələn hədiyyələri qəbul etməkdən 
çəkinirdilər»
15
. Bununla yanaşı «...İrəvan ərazisinə göndərilmiş rus 
mühəndislərinin İrəvan xanı Hüseynəli xan tərəfindən məmnuniyyətlə qəbul 
edildiyi haqqında»
16
 Osmanlı dövlətinin sərhəd valiləri tərəfindən İstanbula 
məlumat verilmişdi. 
Diplomatik münasibətlərdə çox ehtiyatlı olan Rusiya höküməti Kartli- 
Kaxetiya çarlığı ilə müqavilə bağladıqdan sonra müsəlman xalqlarına göndərdiyi 
"elçilər"
17
 və "hədiyyələrlə" yanaşı xəbərdarlıq da etmişdi ki, Azərbaycan xanları 
Gürcüstanla münasibətləri nizama salsınlar
18
. 
Azərbaycan xanları Rusiyanın bu "xəbərdarlığı"ndan ehtiyat edərək 
Rusiya ilə müəyyən siyasi-diplomatik əlaqələr saxlayırdılar. Bu isə onların Rusiya 
himayəsini qəbul etməsi demək deyildi. Dövrün sənədlərinin təhlili bir daha 
göstərir ki, Azərbaycan xanlıqları yaranmış təcavüzlə bağlı öz müstəqilliklərini 
qoruyub saxlamaq naminə xarici siyasətlərində ikili münasibətlərə üstünlük 
vermişlər. 
1783-cü il Georgiyevsk müqaviləsinin reallaşması Azərbaycanın Osmanlı 
dövləti ilə yaxın münasibətdə olan xanlarında böyük narahatlıq doğurmuşdu. 
Xanlar sərhəddəki Osmanlı valilərinə və mərkəzdəki Osmanlı hökümətinə 
göndərdikləri ərizələri ilə öz təşvişlərini açıq şəkildə ifadə edirdilər.
19
 
Həmin vaxt Şəki və Şirvan hakimi Məhəmməd Həsən xan II İrakli 
təcavüzü ilə bağlı Osmanlı sultanına məktub göndərmişdi.
20
 Həmin məktuba 
əsaslanaraq 1783 - cü ilin noyabrında Çıldır valisi Süleyman paşa tərəfindən 
yazılmış bir sənəddə deyilirdi: "İrəvan xanı Hüseynəli xanın vəfatından sonra II 
İrakli İrəvan qalasını ələ keçirmək üçün Rusiya əsgərlərinin köməyi ilə müharibə 
etmək niyyətindədir.
21
 Lakin, Osmanlı dövləti ... Azərbaycana nəzarəti 
gücləndirmək və Tiflis xanı II İraklini təkrar öz tərəfinə çəkərək Rusiyanın Tiflis 
üzərindən Azərbaycana ediləcək hücumlarının qarşısını almaq
22
 istəyirdi. Bunun 
üçün Osmanlı dövləti tərəfindən II İrakliyə məktub yazılaraq Azərbaycan ərazisinə 
olan işğalçılıq niyyətindən əl çəkməsi tələb edilmişdi. Bəyazit və Muş 
vilayətlərinin hakimlərinə isə məktub göndərilərək onlardan Azərbaycan xanlarına 
kömək göstərmələri xahiş olunurdu
23
. 
Osmanlı dövləti tərəfindən görülən bu tədbirlərin müqabilində Şərq 
siyasətinin iflasa uğrayacağından ehitiyat edən Rusiya höküməti 1783-cü ilin 
sonlarında Cənubi Qafqazda qüvvətlənmək məqsədi ilə Tiflisə və Kaxetiyaya 
göndərdiyi orduların sayını artırmağa başladı. Burada yerləşən hərbi hissələrə 
Rusiyadan çoxlu top və digər hərbi sursat göndərilərək buraya daha 35 min əsgər 
göndəriləcəyi
24
 nəzərdə tutulurdu. 
Rusiya hakim dairələri bu zaman Azərbaycan xanlarını öz tərəfinə 
çəkmək üçün bir tərəfdən onlara "xəbərdarlıq" və hədə-qorxu gələrək, İrəvan, Xoy 
və Təbriz xanlarına elçi və hədiyyələr
25
 göndərir, digər tərəfdən isə Gürcüstan 
hərbi yolu vasitəsilə Cənubi Qafqazda hərbi hazırlığını daha da möhkəmləndirirdi. 
Osmanlı dövlətinin Rusiyanın işğalçı məqsədlərinin qarşısını almaq 
tədbirləri II İrakli tərəfindən təşvişlə qarşılanmış və o, bu haqda öz sarayında olan 
Rusiya dövlətinin nümayəndəsi polkovnik Stepan Burnaşevə məlumat vermişdi.
26
 
Həmin məktuba əsaslanaraq S.Burnaşev 1784-cü ilin 9 fevralında P.S.Potyomkinə 
göndərdiyi "raportun"da yazırdı: "...mənə çatan məlumata görə Axalsık paşasının 
nümayəndələri bu yaxınlarda İrəvan xanı Qulaməli xanın yanında olmuşlar. Guya  
məqsəd  xanın atasının ölümü  ilə bağlı baş sağlığı vermək olmuşdu. Əslində isə 
onlar bura İrəvan xanlığı ilə Osmanlı dövləti arasında daha yaxın münasibətlər 
yaratmaq üçün gəliblər. Onlar həmçinin, xanlara (Azərbaycan xanlarına - Q.G.) 
məktub göndərərək həmin xanlar birləşib bir istiqamətdən, Türklər isə digər 
istiqamətdən II İrakli üzərinə hücuma keçmək fikrindədirlər
27
. S.Bumaşev 
P.S.Potyomkindən xahiş edirdi ki, bu məsələ ilə əlaqədar çar mütləq tədbir 
görməlidir. Çünki İrəvan xanı cavandır və ondan nə istəsən gözləmək olar. 
Yaranmış əlverişli şəraitdən - yəni Türkiyənin zəifləməsindən istifadə 
edən Rusiya bu regionda işğalçılıq siyasətini gücləndirirdi. 1784-cü ildə rus 
canişini Mixail Markov polkovnik S.Burnaşevə göndərdiyi məktubunda yazırdı: 
«...çar (Rusiya çarı - Q.G.) nəyi isə bəhanə edib oranı (İrəvan xanlığını - Q.G.) 
ordu ilə almalıdır. Çünki, alınmış məlumata görə türklər o qədər özləri Rusiyaya 
qarşı çıxmaq iqtidarında olmadığından əlaə qüvvə axtarırlar».
28
 
Artıq 1784-cü ilin yazında Qulaməli xanın II İrakliyə, dolayısı yolla isə 
Rusiyaya olan münasibətinin pisləşməsinin şahidi oluruq. Bu x.bər polkovnik 
S.Burnaşevin 1784-cü il martın 24-də P.S.Potyomkinə göndərdiyi məxvi 
məktubunda qeyd olunurdu.
29
 1784-cü il martın 10-da Qarabağ xanı İbrahimxəlil 
xanın yanına gürcü çarı tərəfindən göndərilən nümayəndə geri qayıdarkən 
Süleyman paşanın İbrahimxəlil xana yazınış olduğu məktubun əslini ələ keçirə 
bilmədiyindən surətini özü ilə gətirə bilmişdi. Lakin, martın 11-dən İbrahimxəlil 
xanın tabeliyində olan və ona "sadiq" olan ləzgi hərbi dəstəsinin başçılarından biri 
Süleyman paşanın İbrahimxəlil xana göndərmiş olduğu məktubun əslini 
S.Burnaşevə çatdırmışdır. Bu hadisədən sonra S.Burnaşev P.S.Potyomkinə yazırdı: 
"...İrəvan xanları gələn məlumatlara əsasən Qulaməli xanın çara olan münasibəti 
birdən-birə dəyişmişdir və indi o Türklərə meyillidir".
30
 
Yaranmış təhlükə qarşısında İrəvan xanı Qulaməli xanın Osmanlı dövləti 
ilə yaxınlaşması nəticəsində Qars mühafizi Mustafa paşanın məlumatına görə 
bölgədəki ruslar və onların müttəfiqi olan gürcü çarının hiylələri nəticəsində 
Qulaməli xan qətlə yetirildi.
31
 Yeri gəlmişkən qeyd edək ki, Qulaməli xanın qətli 
ilə bağlı bəzi sənədlərdə
32 
çar II İraklinin bu işdə əli olmadığı, bəzi sənədlərdə
33
 isə 
İrəvan xanı Gürcüstanın asılılığından imtina etdiyi üçün ovda çar II İraklinin 
vasitəsilə öldürüldüyü göstərilir. Xanın qətlindən sonra hakimiyyətə onun qardaşı 
Məhəmməd xan
34
 (1784-1805) gəlmişdir. Bundan sonra da II İraklinin xanlığın 
ərazisinə olan müdaxiləsi davam etmişdi. 
1784-cü ilin 28 sentyabrında II İraklinin İrəvan qalasına edəcəyi hücum 
təhlükəsi qarşısında İrəvan xanı Osmanlı dövlətinə yenidən məktubla müraciət 
etmişdi. Osmanlı dövlətinə göndərilən bu rəsmi sənəd əsasında "Çıldır valisi, Qars 
mühafizi və Bəyazit hakimləri Xoy xanı Əhməd xan ilə birləşib II İrakliyə qarşı 
birlikdə hərəkət etmək üçün danışıqlar aparmışdılar
35
. 
İrəvan xanı Məhəmməd xan qardaşının qətlindən sonra ...digər 
Azərbaycan xanları, Ərzurum valisi, Bəyazit hakimi ...ilə birləşib düşmən 
hücumuna qarşı hazır olduqları haqda
36
 Osmanlı dövlətinə rəsmi məlumat 
göndərmişdilər. 
Georgiyevsk müqaviləsi bağlandıqdan sonra Rusiya dövlətinin 
Azərbaycana qarşı yeritdiyi siyasətində başlıca məqsədlərindən biri də Qarabağ 
xanlığı ərazisində xristian dövləti yaratmaq planı idi. 
Qarabağ xanlığının ərazisində xristian mənşəli məliklərin olması onu 
başqa xanlıqlardan fərqləndirirdi. Bu məliklərdən yalnız biri yerli olub, qalanı 
gəlmə idilər.
37 
Rusiya dövlətinin himayə etdiyi bu məlikliklər hələ Pənah xanın 
dövründən başlayaraq
38
 bir tərəfdən xanlıq daxilində mərkəzləşməyə mane olur, 
digər tərəfdən xaricdən Qarabağ xanlığına qarşı basqınların təşkilinə və həyata 
keçirilməsinə kömək etməkİə Qarabağ xanlığının müstəqilliyini sarsıtmağa 
çalışırdılar. İbrahimxəlil xanın (1758-1806) hakimiyyəti dövründə məliklər ilə 
mübarizə daha kəskin və uzunmüddətli olmuşdur. İbrahimxəlil xan ilk növbədə 
atasından sonra onun hakimiyyətini qəbul etməkdən imtina etmiş məlikləri özünə 
tabe etməyə başladı. Vərəndə və Xaçın əmirləri İbrahimxəlil xanla müttəfiq 
oldular. Dizaq, Cerabert və Gülüstan əmirləri isə tabe olmaq istəmir, çar 
Rusiyasının himayəsi ilə Qarabağda xristian dövləti yaratmaq istəyirdilər. 1781-ci 
ildə İbrahimxəlil xan Vərəndə məliyi Şahnəzər və Xaçın məliyi Mirzə xanla birgə 
Tuğ qalasını mühasirəyə alıb Dizaq məliyi Yasayın təslim olmasına nail olmuşdur. 
Əvvəlki fəsildə Rusiyanın Qarabağ xanlığı ərazisində ermənilər üçün 
xristian dövləti yaratmaq planları və Georgiyevsk müqaviləsinin bağlanması 
ərəfəsində Qafqaz müdafiə xəttinin rəisi P.S.Potyomkinin bu sahədəki fəaliyyəti ilə 
bağlı ətraflı məlumat vermişdik. Georgiyevsk müqaviləsindən sonra isə 
İbrahimxəlil xanla məliklər arasındakı mübarizə Rusiyanın fəal müdaxiləsi ilə daha 
da kəskinləşməyə başlamışdır. Rusiya hakim dairələri Azərbaycana qarşı olan 
işğalçı planlarının həyata keçirilməsində Qarabağ xanlığı ərazisində yaşayan 
ermənilərin köməyindən istifadə edirdilər. 
İbrahimxəlil xan Rusiyaya və gürcü çarı II İrakliyə kömək üçün müraciət 
etmiş Cerabert və Gülüstan məliklərini də tezliklə zərərsizləşdirib məhv edə bildi. 
Yaranmış şəraitdən düzgün istifadə etməyə çalışan İbrahimxəlil xan öz 
hakimiyyətini möhkəmləndirmək, məliklərin özbaşınalığının qarşısını almaq üçün 
xarici siyasətində həm Osmanlı dövləti ilə, həm də Rusiya ilə siyasi 
münasibətlərini tarazlaşdırmağa çalışırdı. Buna görə də hələ 1783-cü ilin yazında II 
İrakli P.S.Potyomkinə İbrahimxəlil xanın Rusiya himayəsinə daxil olmaq arzusuna 
işarə edən məktub göndərmişdi. 
İbrahimxəlil xan Rusiya ilə yaxınlaşmaqda şübhəsiz öz xanlığının daxili 
müstəqilliyini qorumaqla yanaşı, məliklərlə apardığı mübarizədə Rusiyanı 
zərərsizləşdirmək niyyətini güdmüşdür. Bu isə Rusiya dövlətinin Azərbaycan 
xanlıqlarına qarşı yeritdiyi işğalçılıq siyasətinə tamamilə zidd idi. 
Rusiya hakim dairələri Qarabağ xanlığı ərazisində "milli erməni dövləti" 
yaratmaq fikrindən imtina etməmişdi. Georgiyevsk müqaviləsinin bağlanması 
ərəfəsində Q.A.Potyomkin II Yekaterinaya yazırdı: «...əlverişli şərait yaranan kimi 
İbrahim xanı tabe edərək onun vilayətini milli hakimiyyətə (məlikliklər nəzərdə 
tutulur - Q.G.) vermək lazımdır. Bununla da Asiyada sizin söz verməyinizə uyğun 
olaraq, mənim vasitəmlə erməni məliklərinə çatdırılacaq xristian dövləti 
yaranacaqdır».
39
 
1784-cü ilin 2 iyununda P.S.Potyomkin Knyaz Q.A.Potyomkinə raport 
göndərmişdi. P.S.Potyomkin Gəncə hadisələri ilə bağlı narahat olduğunu bildirmiş 
və Q.A.Potyomkindən « ...əgər Fətəli xan öz orduları ilə Gəncəyə yaxınlaşarsa, siz 
icazə verəsiniz biz də ermənilərə yardım və kömək göstərərik»
40
 xahişini etmişdi. 
Bu xahişdən bir az sonra iyunun 26-da Rusiyanın Gürcüstandakı nümayəndəsi 
Mixail Markov Rusiya hakim dairələrinə məktub göndərmişdir. Bu məktubda, 
İbrahim xanın məliklərin Rusiya ilə gizli əlaqəsindən xəbər tutaraq onların 
tədbirlərini ləğv etməsi və öz hərbi qüvvələrinin sayını artırması
41
 göstərilirdi. 
Hadisələrin bu cür mürəkkəbləşməsi görünür İbrahimxəlil xanı Osmanlı dövləti ilə 
daha da yaxınlaşdırırdı. Çünki, M.Markov öz məktubunda yazırdı: «Türk 
sarayından xanlıqların Rusiyaya qarşı mübarizədə həmrəy olması üçün bütün 
Azərbaycan xanlarına, o cümlədən İbrahim xanın yanına elçilər göndəriblər. Bütün 
xanlar bu nümayəndələrlə Kür çayının sahilində görüş yeri təyin etmişlər»
42
. 
Bütün bunlardan aydın olur ki, II Yekaterina (1762-1796) müsəlman 
ölkəsində etibarlı dayaq yaratmaq üçün ermənilərə öz dövlətlərini yaratmağa söz 
vermişdi. Bu təhlükənin qarşısında Azərbaycan xanları Osmanlı dövlətinin köməyi 
ilə birlikdə mübarizə aparmaq istəyirdilər. Kür çayı sahilində nəzərdə tutulmuş 
görüşdə hansı məsələlərin həll ediləcəyi tam məlum deyildi, lakin S.Burnaşevin 
məktubundan bu görüşün qarşı tərəfdə necə təşviş doğurduğu aydın olur. 
S.Burnaşev yazırdı ki, əgər türklər İrəvanı tutsalar, onda Azərbaycandakı bütün 
hərbi qüvvələr onlarla birləşib Gürcüstanı ələ keçirə bilərlər
43
. Buna görə də, II 
İrakli 1784-cü ildə Rusiyaya müraciət edib Tiflisə "gürcülərin hesabına" əlavə 
olaraq daha altı alay göndərilməsini xahiş etmişdi
44
. Bu xahiş Rusiyanın bölgədəki 
siyasətinə uyğun gəldiyi üçün Rusiya buna əməl etmişdir. Çünki, bir az sonra 
Gəncə hadisələrində bu qüvvələrin iştirak etdiyini görürük. 
İbrahimxəlil xan eyni zamanda öz diplomatik bacarığından istifadə edərək 
Rusiya ilə də qarşılıqlı münasibətlərini qoruyub saxlamağa çalışırdı. 1784-cü ilin 
iyulunda İbrahimxəlil xanın vəziri Musa Sultan Knyaz Q.A.Potyomkinin yanına 
gəlmişdi və oradan Peterburqa gondərilmişdi. Peterburqda Musa Sultana böyük 
dövlətin səfiri kimi hörmət göstərilmişdi
45
. Görünür Rusiya dövləti Azərbaycan 
xanlıqlarını ayrı-ayrılıqda öz tərəfinə çəkmək, İbrahimxəlil xanın nüfuzunu və 
xanlığın qüdrətini nəzərə alaraq xanla diplomatik münasibətlərdə ehtiyatla hərəkət 
edir və Qarabağ xanlığına zahirən də olsa dostluq münasibəti bəslədiyini göstərirdi. 
Çünki O.P.Markovanın yazdığına görə, İbrahim xanın bu dövrdə türklərlə 
əlaqəsindən Rusiya hakim dairələrinin xəbəri yox idi
46
. Lakin, Rusiya kimi məxvi 
xidmət orqanlarına malik olan bir dövlətin İbrahimxəlil xanın Osmanlı dövləti ilə 
əlaqəsindən xəbərsiz olması o qədər də inandırıcı deyil. Buna görə də Musa Sultan 
Peterburqdan geri qayıtdıqdan sonra Q.A.Potyomkin öz tabeliyində olan knyazlara 
yazırdı ki, mən sizə bu xanın (İbrahimxəlil  xan -  Q.G.) dediklərinə qulaq asmağı 
təklif etmirəm, çünki o, türklərə çox arxayındır və onu əzməyimizdən qorxduğu 
üçün bizi yuxuya vermək istəyir
47
. 
Hələ 1780-ci ildən Gəncə xanlığını ələ keçirmiş İbrahimxəlil xanla Kartli- 
Kaxetiya çarı II İrakli arasında müttəfiqlik münasibətləri mövcud idi. Onlar Gəncə 
xanlığının gəlirlərindən birlikdə istifadə edirdilər. Lakin 1783-cü il Georgiyevsk 
müqaviləsindən sonra II İrakli Rusiyaya arxalanaraq İbrahimxəlil xanı Gəncədən 
sıxışdırmağa çalışırdı. Bu məqsədlə II İrakli 1784-cü ilin payızında Gəncə üzərinə 
hücuma keçdi. Bu hərbi səfərində ona polkovnik Burnaşevin başçılıq etdiyi rus 
qoşunları da kömək edirdi. Ancaq II İraklinin Gəncəni ələ keçirmək cəhdi baş 
tutmadı. II İraklinin gizli tədbirlərindən xəbər tutan İbrahimxəlil xan yerli 
feodallardan Hacı bəyin başçılığı və gəncəlilərin köməyi ilə Kartli-Kaxetiya 
qoşunlarının Gəncədən qovulmasına nail olmuşdur.
48
 
Buradan aydın olur ki, İbrahimxəlil xan vəziri Musa Sultanı Rusiyaya 
göndərib onlarla diplomatik münasibətlərini nizama salmaqla yanaşı, eyni zamanda 
Osmanlı dövləti ilə ittifaqını daha da möhkəmləndirmişdir. Çünki bu zaman 
Qarabağ xanı həm də Gəncə hadisələri ilə bağlı II İrakliyə qarşı mübarizə aparmalı 
olmuşdu. 
Bundan sonra II İrakli Şuşa həbsxanasından onun yanına qaçan məlikləri 
Tiflisdəki rus ordusunun başçısı polkovnik Burnaşevin köməyi ilə Qarabağ xanlığı 
əleyhinə qızışdırmağa başlamışdı. Artıq II İrakli Gəncə və İrəvan ərazisini ələ 
keçirməklə kifayətlənməyib bütövlükdə Azərbaycan ərazisini Rusiya ilə öz 
arasında bölüşdürməyi planlaşdırırdı. O, Rusiya hakim dairələrinə göndərmiş 
olduğu məktublarının birində yazırdı ki, belə hesab edirəm ki, Azərbaycana sahib 
olmaq Rusiya üçün əlverişlidir. Sonra isə həmin torpaqların bir hissəsini mənə 
güzəştə gedərsiniz
49
. 
Gəncə hadisələrindən sonra Rusiya və II İraklinin birləşmiş qüvvələri 
Qarabağ xanlığı ərazisinə yürüş etmək üçün böyük sürətlə hazırlıq işləri 
görürdülər
50
. Bu münasibətlə erməni xadimi Arqutinski knyaz Potyomkinə yazırdı 
ki, əgər rus ordusu Gəncəyə qədər irəliləyə bilsə erməni məlikləri onlara qoşulacaq 
və onlar birlikdə nəyinki Qarabağı, hətta Şuşa şəhərini də tuta biləcəklər
51
. 
Rusiya hakim dairələri ermənilərdən ümumxalq nümayəndəliyi adından 
kömək və himayə xahişi
52
 göndərilməsini gözləyirdi. Buradan aydın olur ki, hələ I 
Pyotr dövründən Azərbaycan ərazisində erməni dövləti yaratmaq arzusunda olan 
Rusiya diplomatiyası ehtiyatla hərəkət edərək öz işğalçı niyyətini bu "xahişlə" 
pərdələmək istəyirdi. 
Rusiya tərəfindən dəstəklənən məliklər İbrahimxəlil xandan ehtiyat edərək 
bu cür "xahişi" göndərə bilmirdilər. Lakin Rusiya dövlətinin nümayəndəsi 
Reyneksin məlik Abova göndərmiş olduğu məktubu İbrahimxəlil xanın əlinə 
keçmişdir. Həmin məktubda rus qoşunlarının yürüşü nəticəsində İbrahimxəlil 
xanın hakimiyyətdən məhrum edilməsi və «erməni çarlığı»nın bərpası haqqında 
məlumat verilirdi
53
. İbrahimxəlil xan yüksək diplomatik məharət göstərərək 
məliklərin xəyanətkar mövqeyini sübuta yetirərək onların müqavimətini qıra 
bilmişdi. 
Qeyd olunan vaxt Azərbaycanın ən nüfuzlu xanlıqlarından biri də Quba 
xanlığı idi. Xanlığın başında duran Fətəli xan (1758 - 1789) diplomatik və 
müharibələr yolu ilə Şimali - Şərqi Azərbaycan torpaqlarını öz hakimiyyəti altında 
birləşdirə bilmişdi. Onun bu nüfuzundan həm Rusiya, həm də Osmanlı dövləti 
istifadə etməyə çalışırdı. 
Dövrün tələblərinə uyğun olaraq sovet tarixşünaslığında Fətəli xanın 
xarici siyasəti birtərəfli şəkildə öyrənilmiş, Rusiya-Türkiyə müharibələrində (1768- 
1774; 1787- 1791) Quba xanlığının mövqeyi əsasən «Rusiyaya meyilli»
54
 kimi 
göstərilmişdir. Lakin dövrün mənbələrinin təhlili göstərir ki, Quba xanlığı həmin 
dövrdə hər iki imperiya arasında manevr edərək müstəqil xarici siyasət yeritmişdir. 
1784-cü ilin 1 iyununda knyaz Q.A.Potyonikinə yerli xristianlardan belə 
bir məlumat göndərilmişdir ki, Salyana - Fətəli xanın yanına Türkiyədən 
nümayəndələr gəliblər. Üç nəfərdən ibarət olan bu nümayəndə heyəti Osmanlı 
sultanı adından Fətəli xana məktub gətirmişdi. Həmin məktubda Fətəli xandan 
dağlı hakimlərini Türkiyəyə kömək etməyə razı salmaq xahiş olunurdu.
55
 Bundan 
əlavə 1782 - 1786 - cı il sənədləri arasında yerləşən Türkiyə sultanı I Əbdülhəmid 
(1774 - 1789) tərəfindən Fətəli xana göndərilmiş fərman daha maraqlıdır. Həmin 
fərmanda deyilirdi: "... sizin məktubunuzdan məlum olur ki, siz bizə sadiqsiniz. 
Biz sizə və qonşu Dağıstan xalqlarına inanırıq, yalnız Tiflis çarı II İrakli 
müstəsnalıq təşkil edir. Çünki o, əvvəllər bizi tanıyırdı, bizə xidmət edirdi, 
əvəzində isə himayə görürdü. Lakin ona fars taxt-tacını tutmağa icazə vermədikdə, 
özünə digər himayəçi tapdı.  Siz  imkan verməməlisiniz  ki,  o güclənsin».
56
 
Görünür Georgiyevsk müqaviləsi bağlandıqdan sonra Rusiyanın 
Azərbaycan ərazisinə işğalçılıq marağının gücləndiyindən ehtiyat edən Fətəli xanın 
Türkiyə ilə qarşılıqlı siyasi əlaqələri daha da genişlənmişdi. 
Osmanlı sultanının II İrakli ilə bağlı xahişi Fətəli xanın xarici 
siyasətindəki başlıca marağına uyğun gəlirdi. Azərbaycan torpaqlarını tamamilə öz 
hakimiyyəti altında birləşdirməyə çalışan Fətəli xan şübhəsiz ki, II İraklinin 
güclənməsinin tərəfdarı deyildi. Çünki, Rusiyanın yardımını alan II İraklinin 
güclənməsi Azərbaycan xanlıqlarının təhlükə altına alınması demək idi. Lakin, 
Gürcüstanın Rusiyanın himayəsinə sığınması Fətəli xanın hərb yolu ilə bu 
problemlərin nizama salınmasını çətinləşdirirdi. 
Georgiyevsk müqaviləsindən sonra Rus ordusunun hücumlarından ehtiyat 
edən Fətəli xan
57
 öz narahatçılığını Osmanlı dövlətinə bildirmişdi. M.Markovun 
Rusiya hakim dairələrinə göndərdiyi 1785-1787- ci illərə aid olan sənəddən aydın 
olur ki, Fətəli xan və qazikumuklu Məhəmməd xan dağlı hakimlərlə razılaşaraq 
Osmanlı dövlətinə məktub göndərmişdi. Məktubdan aydın olur ki, çox sayda rus 
ordusu İran üzərinə hücuma keçmək istəyir
58
. Buna görə də Fətəli xan Osmanlı 
dövlətindən Rusiya üzərinə hücuma keçmək üçün hərbi kömək istəyirdi. Osmanlı 
Türkiyəsi bu xahişə cavab olaraq Fətəli xanın yanına elçilər göndərmişdi. Bu 
nümayəndələr Fətəli xanın yanına gəlib onun fikirləri ilə tamamilə razı olduqlarını 
bildirmişdilər
59
. 
Ümumiyyətlə, həm Osmanlı imperiyası, həm də Rusiya imperiyası 
Azərbaycan xanlıqları ilə olan diplomatik münasibətlərində ehtiyatla hərəkət 
etməyə çalışırdılar. Onlar 1774-cü ildə bağlamış olduqları "Kiçik - Qaynarca" sülh 
müqaviləsinin şərtlərini pozmaqdan və İrandan ehtiyat edirdilər. Rusiyanın Qafqaz 
işləri üzrə nümayəndəsi Mixail Markovun 1784-cü il 13 mart tarixli məktubundan 
aydın olur ki, İrəvandan Bəyazidə qayıdan Xəlil əfəndi oradan Xoy xanı Əhməd 
xana məktub yazaraq özünün "təkliflərini" ona bildirmişdi. Bu təkliflərin nədən 
ibarət olması haqqında "rus donosları" məlumat ala bilməmişdi. 
Xəlil əfəndi Əhməd xana yazırdı ki, o bu təklifləri qəbul etsə İbrahimxəlil 
xana və ləzgilərə də göndərsin, yox əgər razılaşmasa məktub və göndərilənlər çox 
gizli qalsın, çünki imperiyalar (Rusiya və Türkiyə - Q.G.) arasında belə qayda 
qoyulmuşdur ki, kim birinci olaraq müharibəyə başlasa, sülhü pozduğu üçün bir 
neçə milyon məbləğdə pul verməlidir
60
. Bundan ehtiyat edən Osmanlı höküməti 
Fətəli xanın müraciətinə hərbi qüvvə ilə kömək edə bilməmişdi. Çünki Osmanlı 
dövlətinin Azərbaycan xanlıqlarını rəsmi şəkildə himayəyə götürməsi Rusiya 
dövləti ilə aralarında olan gərginliyin artmasına gətirib çıxara bilərdi. 
Lakin, Azərbaycan xanlıqlarını Rusiya-Gürcüstan blokunun təcavüzündən 
qorumaq məsələsi Osmanlı dövlətini həmişə narahat edirdi. Çıldır valisi Süleyman 
paşa, Bəyazid hakimi İsaq paşa ilə əlaqə saxlayıb Osmanlı höküməti adından 1784- 
cü ildə Şirvan xanına məktub göndərmişdi
61
. Məktubda Gürcü çarı II İraklinin və 
Rusiya hərbi qüvvələrinin Azərbaycan xanları üçün yaratdığı təhlükəyə qarşı 
Şirvan xanından və Xoy xanı Əhməd xanla birləşib, mübarizə aparmaları məsləhət 
görülürdü. 
Osmanlı dövləti ilə Azərbaycan xanlıqlarının qarşılıqlı siyasi əlaqələrinin 
genişlənməsində böyük rol oynayan xanlıqlardan biri də Azərbaycanın cənubunda, 
Osmanlı dövlətinin qonşuluğunda yerləşən Xoy xanlığı idi. 
Xanlığın başında duran Əhməd xan (1763 - 1786) Təbriz xanlığının 
ərazisini birləşdirərək İrəvan, Naxçıvan və Qaradağ xanlıqlarını da özünə tabe edə 
bilmişdi
62
. 
Rusiya dövləti xanlığın artan nüfuzundan Türkiyənin istifadə edə 
biləcəyindən ehtiyat edirdi. Buna görə də xoylu Əhməd xanı öz tərəfinə çəkmək 
üçün bu işlə II Yekaterina özü maraqlanırdı. O, 1784-cü il iyunun 21-də Knyaz 
Potyomkinə bu haqda xüsusi tapşırıq vermişdi
63
. 
Lakin, rəsmi sənədlərdən göründüyü kimi, Xoy xanlığı Rusiyaya deyil, 
Türkiyəyə meyl edirdi. Hətta Türkiyə dövləti bunun müqabilində Əhməd xana 
böyük imtiyazlar vermişdi
64
. Bundan əlavə 1784-cü ildə Xoy xanı Əhməd xan 
digər Azərbaycan xanları ilə birgə Axalsık paşasının yanına elçi göndərmişdi. 
Həmin elçilik qarşısında Sultandan kömək almaq məqsədi qoyulmuşdu
65
. 
Qeyd etdiyimiz kimi Osmanlı dövləti Rusiya dövləti ilə imzaladığı 
müqavilədən çəkindiyi üçün Azərbaycan xanlıqları ilə əlaqələrinə ehtiyatla yanaşır, 
Rusiyanın Azərbaycan xanlıqlarına qarşı yeritdiyi işğalçılıq siyasətinin qarşısını 
silah gücünə ala bilmədiyindən, əsasən diplomatik vasitələrə hadisələrə müdaxilə 
etməyə çalışırdı. 
Özünü Qarabağ ermənisi adlandıran Nikita Yakovlevin Knyaz 
P.S.Potyomkinə göndərdiyi 1785 - ci il 3 fevral tarixli məktubunda deyilirdi: "... 
Dərbəndə gəlməyimlə öyrəndim ki, Osmanlı sultanı İbrahimxəlil xanın elçisi ilə 
xana hədiyyə göndərmişdi. İbrahimxəlil xan göndərilən hədiyyələri qəbul etmiş və 
bundan şad olaraq toplardan atəş açdırmışdır"
66
. Yaxud da, 17 mart 1785 - ci ildə 
Kartli-Kaxetiya çarı II İraklinin S.Burnaşev vasitəsi ilə Rusiya hakim dairələrinə 
göndərdiyi məktubda oxuyuruq: "... Türklər Azərbaycan və Dağıstan xanlarını 
bizim əleyhimizə qaldırmaq üçün onlara pul və xüsusi hədiyyə göndərmişdir. 
Süleyman paşa bizimlə sülh haqqında danışıqlar aparır, lakin dağıstanlı Ömər və 
İbrahimxəlil xan birləşib bizim üzərimizə hücum etmək istəyirlər. Buna görə də 
xahiş edirəm bizə ordu ilə kömək edəsiniz"
67
. Bundan başqa Rusiya məxvi 
idarəsinə xidmət edən N. Yakovlev Osmanlı sultanının 1785 - ci ilin may ayında 
Ərzurum şəhərindən Süleyman paşanın başçılığı ilə 40000 türk döyüşçüsünü 
İrəvan üzərinə göndərəcəyi haqda məlumat vermişdi. Həmin məktubda Osmanlı 
sultanının Azərbaycan və Dağıstan xanlarına məktub göndərərək onları Rusiyanın 
onların ərazisini ələ keçirməyə yol verməməyə çağırırdı"
68
. 
Həmin dövrdə Gəncədən əli çıxan II İrakli yenidən buraya sahib olmaq 
üçün müxtəlif siyasi yollar axtarırdı. O, İbrahimxəlil xanın yanında saxlanılan 
Məhəmməd xanın (o Gəncə xanı olmuş Məhəmmədhəsən xanın (1760 - 1780) 
qardaşı idi - Q.G.) əsirlikdən qurtarıb yenidən Gəncəyə hakim qoymaqla 
İbrahimxəlil xana qarşı müttəfiq qazanmaq arzusunda idi. 
Qarabağ xanlığı ilə münasibətlərinin pozulduğu vaxt, 1785 - ci ilin 
aprelində II İrakli Rusiya hakim dairələrinə yazırdı ki, Azərbaycan xanlarının 
Türkiyə ilə yaxınlaşması çox sürətlənir. O cümlədən İbrahimxəlil xan öz adamları 
vasitəsilə Türkiyə sultanına məktub göndərmişdi
69
. Həmin məktubda II İrakli 
İbrahimxəlil xanın gürcülərlə olan "dostluq və ittifaqı"nın pozulduğunu və 
İbrahimxəlil xanın onlara Gəncəyə qədər irəliləməyə imkan vermədiyini  
bildirirdi
70
. 
İbrahimxəlil xan və digər Azərbaycan xanları Rusiya-Gürcüstan hərbi 
blokunun Azərbaycan ərazisinə müdaxiləsi və Rusiya imperiyasının günbəgün 
yaxınlaşan işğalçılıq təhlükəsinə cavab olaraq Osmanlı sultanının himayəsinə 
keçmək niyyətlərini bildirmək üçün 1785-ci ilin 13 iyununda İstanbula elçilər 
göndərmişdilər
71
. Çıldır valisi Süleyman paşanın məlumatma görə bu xanlar Quba 
və Dərbənd hakimi Fətəli xan, Şirvan hakimi Məhəmməd Həsən xan və Qarabağ 
hakimi İbrahimxəlil xan
72
 idi. 
Yenə də həmin tarixdə (13 iyun 1785) Kartli-Kaxetiya çarı II İrakli 
Rusiya dövlətinə Azərbaycan xanlıqları və Dağıstan feodallarının Osmanlı 
dövlətinə tabe olduqları haqda məlumat verərək, İrəvan və Gəncə xanlıqlarını ələ 
keçirmək məqsədilə Rusiya hökümətindən əlavə hərbi təchizat gətirilməsi və 
bunun üçün yeni yollar açılmasını xahiş etmişdi
73
. Elə həmin dövrdə, həmçinin 
Osmanlı dövlətinin Azərbaycan xanlarına hədiyyə göndərməsi, Azərbaycan 
xanlıqlarının isə Osmanlı dövlətinə səfir göndərəcəyi və digər məsələlər haqda 
Çıldır valisi Süleyman paşanın vasitəçiliyi ilə danışıqlır aparılmışdır
74
. 
Azərbaycan xanları ilə Osmanlı dövlətinin diplomatik əlaqələrinin 
genişləndiyi zaman birdən-birə II İrakli öz xarici siyasətini dəyişdirmişdir. Çünki II 
İraklinin Gəncəni ələ keçirmək niyyəti boşa çıxmışdı. 1785-ci ilin payızında II 
İraklinin məqsədini duyan İbrahimxəlil xan kor etdiyi Məhəmməd xanı edam 
etdirmişdi
75
. Buna gorə də II İrakli artıq özünə başqa müttəfiqlər tapmaq istəyirdi 
və 1786-cı ilin əvvəllərində Çıldır valisi Süleyman paşaya məktub göndərmişdi. 
Çar həmin məktubunda Rusiyanın Həştərxan limanına hərbi gəmi çıxarması və 
buradan Fətəli xan üzərinə hücuma keçmək üçün öz qüvvələrini Qızlar qalasında 
toplaması haqda məlumat vermişdir
76
. II İraklinin Rusiya ilə münasibətlərinin 
pozulması Osmanlı dövlətinin xarici siyasətinə uyğun idi. Osmanlı höküməti 
Ərzurum və Axalsık paşaları vasitəsilə çalışırdı ki, Kartli - Kaxetiya çarı Türkiyə 
ilə ittifaqa girsin və itaət rəmzi olaraq iki nəfər gürcü knyazlarından Türkiyəyə 
girov göndərsin. Beləliklə, 1786 - cı ildə Saqareco kəndində II İrakli I 
Əbdülhəmidin nümayəndələri ilə görüşdü və öz ölkəsinin vəziyyətini nəzərə alaraq 
Sultanın təklifini qəbul etmişdi. II İraklinin belə addım atmasına nə onun 
sarayındakı Rusiya dövlətinin nümayəndəsi - polkovnik Burnaşev, nə də Rusiyanın 
Qafqazdakı - müdafiə xəttinin rəisi P.S.Potyomkin maneə ola bildi
77
. Lakin bütün 
bunlar II İraklinin Azərbaycan torpaqlarma olan yeni işğalçılıq niyyətlərini həyata 
keçirəcəyi zaman Osmanlı dövlətinin ona maneə olmaması üçün gördüyü tədbirdən 
başqa bir şey deyildi. 
1786-cı il 25 iyul tarixli Tiflisdən P.S.Potyomkinə göndərilən məxvi 
raportda yenə də Gəncə hadisələrinə toxunurdu. Raportda yazılırdı: "...bu ilin 17 
iyununda alınmış məlumata görə İbrahimxəlil xan guya Gəncə əhalisinin xahişinə 
görə Cavad xanı Gəncəyə hakim təyin etmişdir və Androniki (yəqin ki, vaxtilə II 
İraklinin Gəncədə olan nümayədəsi Keyxosrov Andronikaşvili nəzərdə tutulurdu- 
Q.G.) müəyyən müddətə özü ilə Şuşaya götürmüşdür"
78
. 
Bundan başqa "hiyləgər" adlandırılan İbrahimxəlil xanın Axalsık paşası 
ilə ittifaqda olduğu vurğulanaraq onun Fətəli xan ilə barışdıqları və ramazan ayının 
sonunda görüşəcəkləri qeyd olunurdu. Polkovnik S.Burnaşevin 1786-cı il 12 
avqustda knyaz P.S.Potyomkinə göndərmiş olduğu gizli raportunda bu fikir təsdiq 
olunurdu. Burnaşev bu haqda yazırdı: "...Türklər II İraklini təslim olmağa məcbur 
edirlər... İbrahimxəlil xan gürcülərin zəifləməsindən istifadə edərək Fətəli xan ilə 
barışacaq və onları məğlub edəcəkdir"
79
. Göründüyü kimi Rusiya hakim dairələri 
Azərbaycan xanlıqlarının birləşəcəyindən ehtiyat edirdilər. Çünki bu onların 
«parçala, hökm sür!» siyasətinə mane olurdu. 
Artıq 1786-cı ilin sonu, 1787-ci ilin əvvəllərində Azərbaycan xanlıqları 
ətrafında cərəyan edən hadisələr daha da gərginləşmişdi. Məsələn, Çıldır valisi 
Süleyman paşanın Osmanlı sarayına göndərmiş olduğu 1787-ci ilin 23 yanvar 
tarixli məntubunda Kartli-Kaxetiya və Rusiya hərbi hissələrinin Naxçıvan üzərinə 
hücum etmələri, bundan başqa Şəmşəddil və Qazax azərbaycanlı əhalisinin 
Gürcüstandan çıxarılması və qalanlarının da çıxarılacağı xəbər verilirdi
80
. 
Buna cavab olaraq Qarabağ xanlığı ilə qohum olan Avar hakimi Ümmə 
xan Azərbaycan və Dağıstanlılardan ibarət bir ordu təşkil edərək, Gürcüstan 
üzərinə hərəkət etmişdir.
81
 
Bütün bu hadisələr Rusiya və Osmanlı dövlətləri arasında münasibətləri 
daha da gərginləşdirirdi. Belə ki, polkovnik S.Burnaşevin P.S.Potyomkinə 
göndərdiyi 31 yanvar 1787-ci il tarixli gizli raportunda bildirilirdi ki, etibarlı 
mənbələrdən alınmış məlumata əsasən həqiqətən türklər müharibəyə hazırlaşırlar. 
Həmçinin bu xəbərin Rusiya hakim dairələrində güclü narahatçılıq yaratdığı da 
xüsusi olaraq vurğulanmışdı
82
. 
Rusiya imperiyasının 1774-cü ildə Osmanlı imperiyası ilə imzaladığı 
Kiçik-Qaynarca sülh müqaviləsini pozaraq Krımı zəbt etməsi, hər iki dövləti 
doğurdan da hərbi toqquşma vəziyyətinə gətirib çıxarmışdı. 
Osmanlı Türkiyəsi Azərbaycan xanlıqları ilə olan qarşılıqlı əlaqələrində 
həm Azərbaycan xanlıqlarını xarici təcavüzlərdən qorumaq və əsasən də Osmanlı 
dövləti ilə Rusiya arasında müharibə olacağı halda Azərbaycan xanlıqlarının 
köməyindən istifadə etmək məqsədi güdürdü. Bu məqsədi gerçəkləşdirmək üçün 
Osmanlı sultanı I Əbdülhəmid 1787-ci ilin fevralında Qarabağ xanı İbrahimxəlil 
xana məktub göndərmişdi
83
. Məktubda İbrahimxəlil xana Rusiyaya qarşı 
vuruşmağa hazır olmaq təklif olunur və eyni zamanda ona bu məqsədlə Şəki xanı 
Məhəmməd Həsən xana, Təbriz xanı Xudadat xana, Ərdəbil xanı Əli xana, Quba 
xanı Fətəli xana, İrəvan xanı Məhəmməd xana, Marağa hakimi Əhməd xana,    
Xoy xanlığına və başqalarına müraciət etməsi dönə-dönə xatırladılırdı
84
. Bununla 
bağlı Butkov yazırdı ki, türk sultanı öz nümayəndəsini Dağıstan hakimlərinin ...və 
Qarabağ xanı İbrahimxəlil xanın yanına göndərərək çoxlu hədiyyələr və pullarla 
onları Rusiya əleyhinə yönəltməyə çalışırdı
85
. 
Ancaq Azərbaycan xanlıqlarının arasında baş verən çəkişmələr onların 
Osmanlı dövlətinə yardım göstərməsinə imkan vermirdi. Belə ki, Azərbaycan 
xanlıqları arasında birlik yaranmasına ciddi şəkildə mane olan amillərin mövcud 
olması gərgin vəziyyət yaratmışdı. 1787-ci ildə Qarabağ xanı İbrahimxəlil xanın 
məktubu əsasında
86
 Ərzurum və Çıldır valiləri, Qars mühafizi və Bəyazit 
mütəsərrifləri adından İstanbula göndərilən məktubda xanlar arasındakı anlaşılmaz 
münasibətdən bəhs edilirdi. Məktubdakı məlumata görə, II İrakli gürcü və 
ruslardan ibarət olan qoşunla İrəvan və Naxçıvan üzərinə hücum edərək, burada 
kütləvi qırğın törədib əhalini qarət etmişlər
87
. Bu hadisəyə cavab olaraq Avar 
hakimi Ümmə xan İbrahimxəlil xanın əskərləri ilə birlikdə Tiflis üzərinə hücuma 
keçmək istəyirdi
88
. Səma İşıqtanın "Nameyi-Humayun Dəftəri"nə əsaslanaraq 
verdiyi bu məlumatların çoxu "Osmanlı dövləti ilə Azərbaycan türk xanlıqları 
arasındakı münasibətlərə dair arxiv bilgiləri"nin II cildində toplanmış məlumatlarla 
üst-üstə düşür. 
Azərbaycan xanlıqlarının özlərinin arasında birliyin olmamasından II 
İrakli istifadə etməyə çalışırdı. Buna görə də II İrakli Qarabağ xanlığına hücum 
etmək məqsədilə Quba xanı Fətəli xan ilə danışıqlar aparmışdı. Bütün bunlar 
Osmanlı dövlətində ciddi narahatlıq doğurmuşdu. Həmin vaxt Çıldır valisi 
Süleyman paşanın Osmanlı dövlətinə göndərdiyi məlumatında Qarabağ və İrəvan 
xanlıqları arasında soyuq münasibətin olması qeyd edilməklə yanaşı bu 
çəkişmələrdən Osmanlı dövlətinin çox narahat olduğu bildirilir və Bəyazit 
sancağının mütəssərrifi İsaq paşa onları birliyə çağırırdı
89
. 
Beləliklə, qeyd olunan dövrdə Azərbaycan xanlıqlarının Osmanlı dövləti 
ilə qarşılıqlı münasibətlərinə dair toplanmış sənədlərin təhlilindən belə məlum olur  
ki, bu münasibətlər beynəlxalq aləmdə münasibətlərin kəskinləşdiyi, "Şərq 
siyasəti"nin həyata keçirildiyi tarixi şəraitdə inkişaf etmişdir. 
Mövcud mürəkkəb şəraitə baxmayaraq Azərbaycan xanlıqları Osmanlı 
dövləti ilə qarşılıqlı əlaqələrini qoruyub saxlaya bilmişdir. Azərbaycan 
xanlıqlarının yarandığı vaxtdan etibarən, Osmanlı dövləti ilə qarşılıqlı 
münasibətləri mövcud olmuşdu. Bu münasibətlərin yaranmasında başlıca 
amillərdən biri xanlıqların Osmanlı dövləti ilə dil və din birliyi olsada, qarşılıqlı 
siyasi əlaqələrin yaranmasının əsas səbəbi Rusiya dövlətinin birbaşa və yaxud 
qonşu xristian dövlətləri vasitəsilə Azərbaycan ərazisinə artmaqda olan təcavüzü 
qarşısında xanlıqların özlərinə arxa yaratmaq məqsədi olmuşdur. 
Məlumdur ki, XVIII əsrin 80-ci illərində Rusiyanın şərq siyasətində 
Cənubi Qafqazda Türkiyəyə qarşı bufer dövlətlər yaratmaq planı mühüm yer 
tuturdu. Rusiya hökuməti gürcü torpaqlarını vahid dövlətdə birləşdirməklə burada 
öz protektorluğunu bərqərar etməyi və həmçinin Azərbaycan torpaqları hesabına 
erməni çarlığını yaratmağı planlaşdırırdı. Beynəlxalq aləmdə böyük hay-küyə 
səbəb olmuş məşhur «Yunan layihəsi»nin bir hisssəsi kimi nəzərdə tutulan bu 
planın həyata keçirilməsi Kartli-Kaxetiya çarlığının Azərbaycan torpaqları 
hesabına genişlənməsi və Cənubi Qafqazda hegemon qüvvəyə çevrilməsi ilə 
müşaiyyət olunmalı idi. Rusiyanın bu planları bir çox Azərbaycan xanlıqlarının 
ciddi narahatçılığına səbəb olurdu və onların kömək üçün Osmanlı Türkiyəsinə 
müraciət etmələrinə gətirib çıxarırdı. 
Xanlıqlarla Osmanlı dövlətinin qarşılıqlı münasibətlərinin inkişafında 
1768-1774-cü illərdə baş vermiş Rusiya-Türkiyə müharibəsi mühüm rol 
oynamışdır. Hər iki dövlət eyni vaxtda Azərbaycan xanlıqlarını öz tərəfinə 
çəkməyə çalışır və arxayın olmaq istəyirdilər ki, xanlıqlar əks tərəfə kömək 
göstərməsinlər. Belə ki, müharibənin gedişi zamanı Osmanlı imperiyasından 
Azərbaycan xanlıqlarına elçilər göndərilərək xanlıqların Türkiyə tərəfində olması 
xahiş olunurdu. Lakin Rusiya höküməti hər vasitə ilə bu münasibətlərin qarşısını 
almağa çalışırdı və bəzi vaxtlarda buna nail olurdu. 
Azərbaycan xanlıqlarının Osmanlı dövlətinə müraciətləri təkcə Rusiya 
təcavüzündən müdafiə olunmaq üçün deyil, həmçinin Osmanlı dövlətinin hərbi 
köməyi ilə Cənubi Qafqazda güclənməkdə olan Rusiya təsirini zəiflətmək üçün 
olmuşdu. 
XVIII əsrin 70-80- ci illərində Osmanlı Türkiyəsi Azərbaycan xanlıqlarını 
Rusiya və onun əlaltılarının təcavüzündən, rəsmi şəkildə müdafiə etməyə 
çalışmışdi. Belə ki, 1775-ci ildə rus qoşunları Dərbənd ərazisinə daxil olarkən 
Osmanlı sultanı I Əbdülhəmid bu münasibətlə Rusiya dövlətinə rəsmi şəkildə öz 
etirazını bildirmişdi. 
Georgiyevsk müqaviləsi bağlandıqdan sonra Rusiya və onun əlaltılarının 
Azərbaycan ərazisinə təcavüzü gücləndiyindən xanlıqlar Osmanlı dövləti ilə 
qarşılıqlı-siyasi əlaqələrinə daha çox üstünlük vermişlər. Hətta 1785-ci ildə 
Azərbaycanın ən nüfuzlu xanlıqlarının nümayəndələrindən ibarət elçi heyəti 
İstanbula gedərək Osmanlı dövlətindən onları öz himayəsinə qəbul etməyi xahiş 
etmişdilər. 
Ancaq 80-ci illərin sonuna doğru Osmanlı Türkiyəsi Rusiya ilə 
münasibətlərinin kəskinləşməsindən çəkinərək Azərbaycan xanlıqları ilə 
əlaqələrində daha ehtiyatlı olmağa üstünlük vermişdi. Məhz buna görə də, Osmanlı 
dövləti xanlıqların Rusiya təcavüzü qarşısında etdikləri müraciətlərinə konkret 
hərbi kömək göstərə bilməmiş və hadisələrə diplomatik vasitələrlə müdaxilə 
etməyə çalışmışdı. 
Osmanlı Türkiyəsinin Rusiyanın Cənubi Qafqazdakı siyasətini tam 
aydınlığı ilə dərk etməsinə baxmayaraq, hökumətin mövcud reallıqları nəzərə 
alması, fəal siyasətdən çəkinməsi xanlıqlarla qarşılıqlı əlaqələrin 
möhkəmlənməsinə öz mənfi təsirini göstərmişdir. Buna görə də çıxılmaz 
vəziyyətdə qalan xanlıqlar xarici siyasətlərində ikili münasibətlərə üstünlük 
vermişlər. 
Müstəqilliklərini daim qoruyub saxlamağa çalışan Azərbaycan 
xanlıqlarının özlərinin müstəqil siyasəti olmuşdu. Bu siyasət xanlığın mənafeyini 
hər şeydən yüksək tutmaq, iki böyük imperiya - Rusiya və Türkiyə 
münasibətlərindən xanlıqların müstəqilliyini möhkəmləndirmək üçün istifadə 
etmək məqsədi daşımışdır. 
 
1. İbrahim Yüksel. Göstərilən əsəri, s. 28 
2. Georgiyevsk müqaviləsi haqqında əlavə məlumat üçün bax: Markova O.P. 
Göstərilən əsəri, s. 168. 
3. Əliyev F., Əliyev M. Göstərilən əsəri, s. 53. 
4. Markova O.P. Göstərilən əsəri, s. 162. 
5. Əlavə məlumat üçün bax: Qadjieva S.M. Azərbaydjan v plane Russkoy 
diplomatii v 80- e q. XVIII v. Azərb. EA Xəbərləri, tarix, fəlsəfə və hüquq seriyası, 
1986, N 2. 
6. Babayev A. Göstərilən əsəri, s. 17. 
7. Abdullaev H. Göstərilən əsəri, s. 497. 
8. İbrahim Yüksel. Göstərilən əsəri, s. 28. 
9. Yenə orada, s. 28. 
10. MDHTA, IV hissə, vərəq 20, Əliyev F., Əliyev M. Göstərilən əsəri. Bakı, 1996, 
s. 55 
11. Qafqaz araşdırmaları. Vəsiqə N 10. s. 92-93. 
12. İbrahim Yüksel. Göstərilən əsəri, s. 28. 
13. İbrahim Yüksel. Göstərilən əsəri, s. 29. 
14. MDHTA, 288-ci sənəd. Vərəq 32. Əliyev F., Əliyev M. Göstərilən əsəri, s. 57. 
15. Cakmak M.A. Hanliklar devrinde Azərbaycan-Türkiye münasibetleri. Ankara, 
1996, s. 91. 
16. Cevdet Paşa. Göstərilən əsəri. I cild, s. 526. 
17. Qafqaz araşdırmaları. Sənəd N10. s. 92-93. 
18. MDHTA, 288-ci sənəd. Vərəq 32; Əliyev F, Əliyev M. Göstərilən əsəri, s. 58. 
19. Çakmaq M.A. Göstərilən əsəri, s. 122 - 123. 
20. ....arxiv bilgiləri, s.I, s. 62, s.II, s.87. 
21. Yenə orada, I cild, s. 72- 74. 
22. İbrahim Yüksel. Göstərilən əsəri, s. 29. 
23.  ....arxiv bilgiləri, I cild, s.62. 
24. Yenə orada, I cild, s. 88. 
25. Yenə orada, I cild, s. 85, II cild s. 66. 
26. Azərb. EA Tarix İnstunun elmi arxivi: inv. 1795/1/, c. 17(284). 
27. Yenə orada. 
28. Yenə orada, c. 15(282) 
29. Yenə orada, inv. 1795 I, c. 110. 
30. Azərb. EA Tarix İnstitutunun elmi arxivi: inv. 1795/1/, c. 110. 
31. Sakmaq M.A. Göstərilən əsəri, c. 92-93. 
32. ....arxiv bilgiləri, I cild, c.93. 
33. Butkov Q.P. Materialı dlya novoy istorii Kafkaza s 1722 po 1803 q., Spb. 1869. 
II t. s. 194. 
34. Bəzi sənədlərdə Əhməd Əli xan bəzisində isə Qulam Əhməd xan yazılmışdır. 
Bax: Sakmaq M.A. Göstərilən əsəri, c. 33. 
35 arxiv bilgiləri, I cild, c.93. 
36 arxiv bilgiləri, I cild, c.32. 
37. Mustafayev T. Qarabağ (Gəncə) bəylərbəyliyi XVIII əsrin I qərinəsində- 
Azərb. EA Xəbərləri. tarix, fəlsəfə və hüquq seriyası, 1988, N 3, c.37- 38. 
38. Əlavə məlumat üçün bax: Mirzə Adıgözəl bəy. Göstərilən əsəri, s. 36 - 37. 
39. Butkov Q.P. Göstərilən əsəri, c. II . s. 142. Əlavə məlumat üçün bax: Ezov. 
Q.A. Snoşenie Petra Velikoqo s Armyanskim narodam, SPb, 1898. s. LXXXVII-
LCII. 
40. Azərb. EA Tarix İnstitutunun elmi arxivi: inv. 1795/3/, c. 361. 
41. Yenə orada. 
42. Yenə orada. 
43. Azərb. EATarix İnstitunun elmi arxivi: inv. 1795/3/, c. 359. 
44. Həmidova Ş. Gəncə xanlığının ................ , Azərb. EA Xəbərləri, tarix, fəlsəfə 
və hüquq seriyası. 1972- ci il. N: 02, c. 13. 
45. Markova O.P. Göstərilən əsəri. c. 183. 
46. Yenə orada. 
47. İoannisyan A.R. Rossiya i Armənskoe osvobeditelnoe dvijenie v 80 - x q. 
XVIII veke. Erevan, 1947, s. 165. 
48. Əlavə məlumat üçün bax: Əliyev F. Şimali Azərbaycan şəhərləri, Bakı, 1960; 
Həmidova Ş. Qarabağ xanlığının Kartli-Kaxetiya çarlığı ilə münasibətləri 
tarixindən (XVIII əsrin 80 - 90-cı illəri), Azərb. EA Xəbərleri, tarix, fəlsəfə və 
hüquq seriyası, 1969. N 2; Həmidova   Ş.   Gəncə   xanlığının   Kartli-Kaxetiya   
çarlığı ilə münasibətləri tarixindən (XVIII əsrin 80-90-cı illəri), Azərb. EA 
Xəbərləri, tarix, fəlsəfə və hüquq seriyası, 1972. N 2; 
49. Markova O.P. Göstərilən əsəri, c. 175. 
50. Yenə orada, s. 185. 
51. İoannisyan A.R. Göstərilən əsəri, c. 173. 
52. Markova O.P. Göstərilən əsəri, c. 185. Ezov. Q.A. Snoşenie Petra Velikoqo s 
Armyanskim narodam, SPb, 1898. s. LXXXVII- LXXXXIX. 
53. Yenə orada. 
54. Əlavə məlumat üçün bax: Abdullayev H. Göstərilən əsəri, Babayev A. 
Göstərilən əsəri, Markova O.P. Göstərilən əsəri, Leviatov V.N. Göstərilən əsəri və 
s. 
55. Azərb. EA Tarix İnstitutunun elmi arxivi: inv. 1795/3/, c. 355. 
56. Yenə orada, c. 462. 
57. Leviatov V.N. Göstərilən əsəri, c. 140. 
58. Azərb. EA Tarix İnstitutunun elmi arxivi: inv. 1795/3/, c. 357. 
59. Yenə orada 
60. Yenə orada, inv: 1795/1/, c. 112. 
61. arxiv bilgiləri, I cild, c.90. 
62. Əlavə məlumat üçün bax: Dəlili H.Ə. Azərbaycanın cənub xanlıqları (XVIII 
əsrin II yarısı) Bakı, 1979, Leviatov V.N. İz istorii yujnıx xanstva Azərbaydjana II 
polovino XVIII v, Azərb. EA Məruzələri, 1946. 
63. Dəlili H.Ə. Göstərilən əsəri, Bakı, 1979, c. 131; Butkov Q.P. Göstərilən əsəri. 
c. 176. 
64. Butkov Q.P. Göstrərilən əsəri, c. 171; Dəlili H.Ə. Göstərilən əsəri, c. 131. 
65. Azərb. EA Tarix İnstitutunun elmi arxivi: inv. 1795/3/, c. 31. 
66. Yenə orada, inv. 1795/4/, c. 750. 
67. Yenə orada, c. 769. 
68. Azərb. EA Tarix İnstitutunun elmi arxivi: inv. 1795 I, c. 11. 
69. Yenə orada, inv. 1795/4/, c. 905. 
70. Yenə orada. 
71. İbrahim Yüksel. Göstərilən əsəri, c. 29. 
72. Yenə orada. 
73. Yenə orada. 
74 arxiv bilgiləri, I cild, c.112. 
75. Əlavə məlumat üçün bax: Butkov Q.P. Göstərilən əsəri. II cild, s.159-160. 
76. ... arxiv bilgiləri, I cild, s.l 13. 
77. Butkov Q.P. Göstərilən əsəri. II cild, s. 131. 
78. Azərb. EA Tarix İnstitunun elmi arxivi: inv. 1795/2/, s. 170. 
79. Yenə orada. s. 167. 
80. ... arxiv bilgiləri, I cild, s. 113. 
81. Yenə orada. 
82. Azərb.EA Tarix İnstitutunun elmi arxivi. İnv. 1795(4), s.743. 
83. Səma İşıqtan. Göstərilən əsəri, s. 34-35. 
84. Yenə orada. 
85. Butkov P..Göstərilən əsəri, III cild, s. 202. 
86. Səma İşıqtan. Göstərilən əsəri, s.34-35. 
87. Səma İşıqtan. Göstərilən əsəri, s. 36. 
88.Yenə orada. 
 
 
 
 
III FƏSİL: AZƏRBAYCAN XANLIQLARININ 
OSMANLI DÖVLƏTİ İLƏ QARŞILIQLI 
MÜNASİBƏTLƏRİ (1787 - 1800). 
 
Krım xanlığının Rusiya tərəfindən işğal edilməsi və Kartli-Kaxetiya 
çarlığının Georgiyevsk müqaviləsi əsasında Rusiyanın himayəsinə keçməsi (1783), 
Kiçik-Qaynarca sülh müqaviləsindən sonra (1774) Osmanlı dövlətinə endirilən ən 
ağır zərbə oldu. 1768-1774-cü illərdə davam etmiş Rusiya-Türkiyə müharibəsində 
Türkiyənin məğlub olmasına baxmayaraq Qara dənizin şimal sahillərinin böyük bir 
hissəsi hələ də Türkiyənin nəzarəti altında qalmışdı. Buna görə də II Yekaterina 
höküməti Osmanlı dövləti ilə Rusiya arasındakı münaqişəni bitmiş hesab etmirdi. 
1787-1791-ci illər Rusiya-Türkiyə müharibəsinin başlanmasına səbəb olan 
hadisələr haqqında I fəsildə məlumat verildiyi üçün bu məsələyə bir daha 
toxunmuruq. Əsas məqsədimiz qeyd olunan dövrdə Azərbaycan xanlıqlarının 
Osmanlı dövləti ilə qarşılıqlı - siyasi münasibətlərini aydınlaşdırmaqdır. 
Rusiya-Türkiyə müharibəsinə hazırlıq və onun gedişi dövründə 
Azərbaycan xanlıqları həm Türkiyənin, həm də Rusiyanın diqqət mərkəzində 
olmuşdur. 
Rusiya hakim dairələri Türkiyə ilə yeni müharibəyə ciddi hazırlaşdıqları 
üçün xanlıqların bu müharibədə Rusiyanın mənafeyini müdafiə etmələrinə 
çalışaraq onların Gürcüstanla yaxınlaşmasına səy göstərirdilər. Çünki bu, Cənubi 
Qafqazda Rusiyanın mənafeyinin qorunması demək idi. Lakin Azərbaycan 
xanlıqlarının əksəriyyəti bu müharibədə qələbənin türklər tərəfində olmasını 
arzulayırdı. Məsələ burasında idi ki, Azərbaycan xanları Rusiyanın himayəsinə 
keçmiş Gürcüstanın bütün Cənubi Qafqaza meydan oxuyacağından ehtiyat 
edirdilər. Bu meylin qarşısının alınması üçün Rusiya və onun himayəsinə sığınmış 
olan Gürcüstanın Azərbaycan ərazisinə müdaxiləsi açıq şəkildə güclənməyə 
başlamışdı. 
Rusiya-Türkiyə müharibəsinin başlanması ərəfəsində Azərbaycanın daxili  
vəziyyəti olduqca mürəkkəb idi. Azərbaycanın nüfuzlu xanlıqlarından olan 
Qarabağ xanlığı ilə Gürcüstan arasındakı münasibətlər gərgin olaraq qalırdı. Özünə 
yeni müttəfiq axtarmaq məqsədilə II İrakli hələ 1787-ci ilin fevralında Axalsık 
paşası Süleymanla uzunmüddətli danışıqlardan sonra qarşılıqlı münasibətlərin 
nizama salınması haqqında müəyyən razılığa gəlmişdi. Onların münasibətlərinin 
yaxınlaşması İbrahimxəlil xanın mənafeyinə uyğun gəlmədiyindən, o, Xoy və Avar 
xanları ilə birlikdə Süleyman paşanın yanına nümayəndə göndərərək ona məsləhət 
görürdülər ki, çarla (II İrakli - Q.G.) heç bir müqavilə bağlamasın
1
. 
II İrakli ilə İbrahimxəlil xan arasındakı münaqişənin kəskinləşməsi təkcə 
Gəncə hadisələri ilə bağlı deyildi. Artıq Gəncəni öz himayəsinə almış olan 
İbrahimxəlil xan Naxçıvan və İrəvan xanlıqlarını da öz hakimiyyəti altına almaq 
istəyirdi
2
. 
İbrahimxəlil xanın bu niyyətini həyata keçirməsi, yəni qonşu xanlıqlar 
üzərində nüfuzunu gücləndirməsi Rusiyanın Cənubi Qafqazdakı işğalçılıq 
məqsədlərinə mane ola bilərdi. Buna görə də Qarabağ məliklərinin "xahişi"ni 
bəhanə edən Rusiyanın və II İraklinin hərbi qüvvələri 1787-ci ildə Qarabağa 
girməyə hazırlaşırdılar
3
. Bundan başqa, İbrahimxəlil xanın Naxçıvan xanlığı ilə 
əlaqədar niyyətini bilən və ona mane olmağa çalışan Qafqazdakı rus ordusunun 
komandanı S.D.Burnaşevin bütün cəhdlərinə baxmayaraq, qarabağlı İbrahimxəlil 
xan öz hərbi qüvvələrini Naxçıvan üzərinə göndərib, 1787-ci ilin mayında 
Naxçıvan qalasını ələ keçirmiş və Abbasqulu xanı hakimiyyətə gətirmişdi
4
. 
1787-ci ilin mayında İbrahimxəlil xanın Naxçıvanda möhkəmlənməsindən 
narahat olan II İrakli knyaz İvan Baqrationun başçılığı ilə oraya qoşun 
göndərmişdir ki, nəyin bahasına olursa-olsun İbrahimxəlil xanı Naxçıvanda 
möhkəmlənməyə qoymasın.
5
 
Naxçıvan qalasını mühasirəyə alan knyaz Baqration İbrahimxəlil xanın 
qüvvələrinin arxasınca kəşfiyyat dəstəsi göndərmişdi. Həmin dəstə Sisyan 
ətrafında azsaylı Qarabağ qoşunları ilə Baqrationun hərbi qüvvələri arasında baş 
verən döyüşdən sonra Qarabağ qoşunları geri çəkilmişdilər. Gürcü qoşunlarının 
başçısı Qarabağ xanının əsgərlərindən birinin cibindən İbrahimxəlil xanın 
Abbasqulu xana yazmış olduğu məktubu ələ keçmişdir. Həmin məktubda  deyilirdi  
ki,  Abbasqulu  xan "möhkəm dayansın" tezliklə ona kömək üçün 2000 min nəfər 
qüvvə göndəriləcək
6
. Lakin Baqrationun Naxçıvan xanlığını tutmaq cəhdi baş 
tutmamışdı, Knyaz Baqration II İrakliyə göndərdiyi məktubunda: "....mən güclü 
müqavimətə rast gəldim, qalanı 2000 min nəfər qoruyur
7
" yazmışdır. Lakin gürcü 
qoşunlarının bu zaman Naxçıvandan geri qayıtmasının səbəbi tam 
açıqlanmamışdır. Müəlliflər
8 
bir tərəfdən gürcü qoşunlarının İbrahimxəlil xanın 
qoşunları üzərində qələbə çaldığını, digər tərəfdən  isə müqavimətə rast gələrək 
geri qayıtmasını qeyd etmişdilər. Dövrün digər mənbələrində II İraklinin  Naxçıvan 
üzərinə göndərdiyi ordunun məğlub olması göstərilməklə yanaşı, İbrahimxəlil xan 
ilə ittifaqda olan avarlı Ümmə xanın Gürcüstan üzərinə hücum etməsi də 
göstərilmişdir
9
. Güman etmək olar ki, Baqrationun başçılıq etdiyi hərbi qüvvələr 
İbrahimxəlil xanla Ümmə xanın birləşmiş qüvvələrinin müqaviməti nəticəsində 
geri qaytarılmış və yaxud məğlub edilmişdir. 
Azərbaycan xanlıqları ilə qarşılıqlı münasibətlərini qoruyub saxlayan 
Osmanlı imperiyası Rusiya ilə müharibə başlayacağı halda Azərbaycan 
xanlıqlarının onun tərəfində olmasına və ona yardım etməsinə çalışırdı. Hələ 
1787-ci ilin əvəlində Türkiyə sultanı Bəyaziddən çoxlu sayda hədiyyələrlə 
Naxçıvan, Qarabağ və Dağıstan hakimlərinin yanına nümayəndə heyəti göndərərək 
onları Rusiya əleyhinə hərəkət etməyə çağırmışdı
10
. Belə xəbərləri təşvişlə izləyən 
S.Burnaşev 1787-ci ilin 8 iyulunda Rusiya  hakim  dairələrinə  həyacanla  yazırdı 
ki, İrana göndərilən Knyaz Sisiyanov Türkiyə tərəfindən Azərbaycan xanlarına  
göndərilən fərmanı  oxuya bilmişdir. Fərmanda Osmanlı dövlətinin gürcü çarının 
İrəvan üzərində hökmranlığını qəbul etmədiyi və gürcü qoşunları İrəvana daxil 
olsalar Ərzurum və digər paşaların Gürcüstan üzərinə hücuma keçməsinə icazə 
verildiyi bildirilirdi
11
. Ehtiyatlı hərəkət edən S.Burnaşev Rusiya hakim 
dairələrindən "Gürcü ordusu ilə birgə İrəvanı müdafiə etməli olsa və orada türk 
qoşunları ilə rastlaşsa necə hərəkət etmək
12
" lazım olduğunu soruşurdu. 
Bu zaman artıq Türkiyə hökümətinin baş vəziri Rusiyanın İstambuldakı 
səfiri Bulqakova əmr şəklində nota verərək tələb etmişdi ki, Rusiya Gürcüstandan 
əl çəkməlidir, çünki bu yerlər ən qədim dövrlərdən Türkiyənin torpağı olmuşdur. 
Bulqakov öz höküməti adından cavab vermişdi ki, notanın tələbi ilə razı deyil, 
buna görə də o həbs edilib Yeddi Künbəz qalasına salınmış və 1787-ci ilin 
avqustunda Türkiyə Rusiyaya müharibə elan etmişdir
13
. 
Müharibənin Türkiyə tərəfindən başlanılmasının əsas səbəblərindən biri 
Rusiyanın Cənubi Qafqazda möhkəmlənməsinin qarşısını almaq olmuşdu. Çünki 
Georgiyevsk müqaviləsindən sonra Rusiyanın himayəsini qəbul etmiş Gürcüstanın 
nə güclü qoşunu, nə də muzdlu qoşun saxlamaq üçün pulu olmadığı halda 
Rusiyanın hərbi köməyi vasitəsilə Azərbaycan ərazisinə müdaxiləsi güclənmişdir. 
Rusiya-Türkiyə müharibəsi ərəfəsində Qarabağ xanlığı ərazisinə olan hücumların 
həyata keçirilməsində rus qoşunları ilə yanaşı erməni məliklərindən olan Məclum 
və Abov da fəal iştirak etmişdilər. 
1787-ci ilin avqustunda İbrahimxəlil xan öyrənə bilmişdir ki, II İrakli rus 
qoşunları ilə birgə Gəncəyə yaxınlaşır. Buna görə də, tabeliyində olan məliklərin 
Rusiya ilə əlaqədə olduğunu bilən İbrahimxəlil xan məliklərdən Məclum və 
Abovun onun yanına gəlmələrini əmr etmişdir
14
. Avqustun 12-də II İrakli 
S.Burnaşevin komandanlıq etdiyi I rus bataliyonu ilə birlikdə Tiflisdən çıxaraq 4 
gündən sonra Ağstafa çayının yanında II rus batolyonu və digər gürcü qoşunları ilə 
birləşmişdir. Həmin gürcü qoşununa II İraklinin oğlu Yulan başçılıq edirdi. 
Artıq avqustun 17-18-də 2 minə qədər qoşun toplanmışdı. Yaranmış 
şəraitdən istifadə edən məlik Abov və Məclum İbrahimxəlil xanın əmrinə məhəl 
qoymayaraq gözətçiləri öldürərək öz adamları ilə birgə qaçıb qalada (Gəncə 
yaxınlığındakı Gülüstan qalası - Q.G.) gizlənmişdilər
15
. Məliklər sentyabrın 13-də 
II İrakli və S.Burnaşevin Gəncə ətrafında yerləşən  hərbi düşərgəsinə  nümayəndə 
göndərərək İbrahimxəlil xana qarşı çıxmaq üçün onlardan hərbi kömək 
istəmişdilər. Daha maraqlıdır ki, məliklər II İraklidən öz təbəələrini Qarabağdan 
çıxarıb Gürcüstanda yerləşdirmək üçün kömək göstərməsini xahiş etmişdilər
16
. 
Məliklərin öz təbəələri ilə birgə Gürcüstanda yerləşmək arzusunu İoannisyan bu 
cür təsvir edir: "Onlar (məliklər - Q.G.) II İraklinin Gəncəyə yürüş etməsi xəbərini 
eşidib çox sevinmişdilər və qaçıb gizləndikləri qaladan II İraklinin yanına   
nümayəndə göndərərək Qarabağdan köçməyə və Gürcüstan ərazisində yerləşməyə 
icazə verilməsini xahiş etmişdilər
17
." 
Beləliklə, birləşmiş qüvvələrin Qarabağ xanlığı üzərinə hərəkət etməsi 
üçün bəhanə tapılmışdır. Bu dövrdə II İrakli birləşmiş qüvvələrlə Qarabağ xanlığı 
üzərinə "xaç yürüşü"nə hazırlaşırdı. 
Lakin  Rusiya höküməti hələ avqustun 19-da Q.A.Potyomkin tərəfindən 
rus hərbi qüvvələrinin Gürcüstandan çıxarılması haqqında əmr verdiyindən 
müttəfiqlər öz məqsədlərini daha sürətlə həyata keçirmək istəyirdilər.   
Gürcüstandan rus qoşunlarının geri çağrılması üçün səbəb görünür Türkiyə ilə yeni 
müharibənin başlanması olmuşdu. Ona görə ki, Gürcüstanda 2 batalyon saxlanması 
Rusiya üçün məqsədə uyğun deyildi. Cənubi Qafqazda türklər əleyhinə kiçik 
qüvvə ilə əməliyyatlar aparılması mühüm nəticə vermirdi və əlavə çətinliklər 
törədirdi. Bu haqda dövrün diplomatı S.Vorontsov hələ avqustun 16-da qraf 
Rumyantsevə yazırdı: "....Mən başa düşmürəm ki, nəyə görə biz gürcülərin tərəfini 
saxlamalıyıq. Buraya nə  qədər pul  və qüvvə sərf etməyimizə baxmayaraq məğlub 
olacaq və türklər üçün əlverişli şərait yaradacağıq
18
". 
S.Burnaşov rus qoşunlarının geri çağrılması haqqında xəbəri II İrakliyə 
çatdırdıqda, o, Gəncənin 2 verstliyində düşərgə salmış hərbi hissələrin burada daha 
üç gün də qalmasına nail ola bilmişdi
19
. Onun məqsədi erməni  məliklərinə kömək  
etmək idi. Rusiya imperiyasının Gürcüstanı himayəsinə götürməsindən sonra, 
Xəzərsahili vilayətləri ələ keçirərək Qarabağ xanlığı və digər ərazilər hesabına  
"Ermənistan dövləti" yaratmaq planı baş tutmamışdı. İndi isə bu niyyəti həyata 
keçirmək üçün əlverişli şərait yaranmışdı. Sentyabrın 13-14 də erməni məliklərinin 
onlardan kömək istəməsini bəhanə edən birləşmiş qüvvələr Qarabağ xanlığı 
üzərinə hücuma başlamışdı. Bu haqda Q.P.Butkov yazmışdı: "II İrakli erməni 
məlikləri ilə birgə knyaz Orbeliyanın və şahzadə Yulanın başçılığı ilə 4 min 
nəfərdən ibarət qoşunu Qarabağ üzərinə göndərmişdi.... Onlar qalib gələrək 500-ə 
qədər adamı əsir götürmüşdülər
20
". 
Bu müvəffəqiyyətdən ruhlanan II İrakli polkovnik S.Burnaşovdan qoşunu 
burada saxlamaq üçün daha əlavə 5 gün də möhlət istəmişdi. Burnaşov isə bu 
xahişə qəti etiraz etdiyindən hərbi qüvvələr təkrar düşərgəyə qaytarılmışdı
21
.  Bu 
zaman birləşmiş qüvvələrin İbrahimxəlil xanın üzərində qələbəsini eşidən məliklər 
qaladan çıxıb İbrahimxəlil xan üzərinə yürüş etmişdilər. Onlar çoxlu sayda əsir,   
böyük miqdarda qənimət ələ keçirib geri qayıtmış və öz adamlarını Qarabağ 
xanlığı ərazisindən çıxarmaq üçün hazırlıq görmüşlər
22
. Lakin rus qoşunlarının 
çıxıb getməsi məliklərin Qarabağ xanlığı ərazisinə hücum planını yarımçıq  
qoymuşdur. Sentyabrın 17-də hərbi birləşmələrin Gəncə yaxınlığındakı 
düşərgəsinə gəlib çatan məlik Abov və Məclum rus qoşunlarınm burada daha 12 
gün də qalmasını Burnaşovdan xahiş etsələrdə bu istək yerinə yetirilməmişdi. 18 
sentyabrda birləşmiş qüvvələr geriyə yola düşmüş və məliklər də onların ardınca 
getməli olmuşdular
23
. 
Qeyd olunan dövrdə Azərbaycan xanlıqları arasında mövcud olan 
çəkişmələr onların xarici qüvvələrə qarşı birgə mübarizə aparmasına mane olurdu. 
Rusiya-Türkiyə müharibəsi ərəfəsində və gedişində təkcə Azərbaycan xanlarına   
deyil ümumiyyətlə Cənubi Qafqazın bütün müsəlman əhalisinə böyük ümid 
bəsləyən Osmanlı sultanı Azərbaycan xanlıqları arasındakı çəkişmələrdən narahat 
idi. Osmanlı dövləti tərəfindən müharibədə iştirak edəcək Cənubi Qafqaz  
müsəlmanlarına müəyyən miqdarda  pul ayrılması nəzərdə tutulmuşdu
24
. Sultanın 
əmri ilə Axalsık paşası bir neçə Azərbaycan xanlarına məktub göndərib   
müharibədə Osmanlı dövlətinin tərəfindən vuruşmağın zəruriliyini izah edirdi.   
Həmin dövrdə Osmanlı dövləti tərəfindən İrəvan xanına göndərilmiş məktubda 
yazılmışdır: "Tiflis çarı II İrakli Azərbaycan və Osmanlı torpaqları barədə öz 
mənfur niyyətlərini həyata keçirmək məqsədi ilə Rusiyanı köməyə çağırmışdır. 
Belə təhlükəli vaxtda ümumi düşməni məhv etmək üçün birləşməliyik." Bundan 
əlavə məktubda Xoy, Təbriz və Naxçıvan xanlarının Bəyazid hakimi İsaq paşa 
vasitəsi ilə Osmanlı sultanından onlara başçı təyin edilməsi xahiş olunurdu. Bu 
xahişi nəzərə alan sultan onlara belə cavab vermişdir: "Biz ali məqamlı Xoy 
hakimi Əhməd xanı sizə başçı təyin edirik ki, birləşib ... qanuni düşmənimiz olan 
xristianlara qarşı birgə vuruşasınız
25
". 
Sultanın bu müraciətindən sonra Çıldır valisi Süleyman paşanın hökümətə 
göndərdiyi 1787-ci il oktyabr tarixli məlumatında dağıstanlı Ümmə xanın 30 min 
ordu toplayaraq Rusiya üzərinə hücuma hazırlaşdığı qeyd olunmuşdur
26
. 
1787-1791-ci illərdə baş vermiş Rusiya-Türkiyə savaşında Azərbaycan 
xanları tərəfindən Osmanlı dövlətinə konkret hərbi kömək edilməsi haqqında 
məlumat yoxdur. Lakin 1787-ci ilin 25 oktyabr tarixli arxiv sənədindən
27
 məlum 
olur ki, Gürcüstana nəzarət etmək üçün hərbi vəzifəyə təyin olunmuş Çıldır valisi 
Süleyman paşa Azərbaycan və Dağıstandan göndəriləcək əsgərlər üçün hərbi 
təhcizat tədarükü ilə məşğuldur. Həmin sənəddə Azərbaycan xanlıqlarından 
hansının hərbi kömək göndərəcəyi açıqlanmamışdır. Lakin Süleyman paşanın bu 
tədarükünün Ümmə xanın əsgərlərinin Çıldıra gələcəyi zaman onların çətin 
vəziyyətdə qalmaması, Çıldır və Ərzurumda qışlaması üçün görüldüyü qeyd 
olunmuşdur. Ümmə xanın Azərbaycan xanlarından İbrahimxəlil xan ilə qohum və 
yaxın müttəfiq olduğunu nəzərə alsaq, sənəddə yazılan Azərbaycan və Dağıstan 
əsgərləri ifadəsini müvafiq olaraq İbrahimxəlil xanın və Ümmə xanın əsgərləri 
olduğunu güman etmək olar. 
Həmin dövrdə gah türklərin, gah da iranlıların Gürcüstana hücum 
edəcəkləri haqda yayılmış şaiyələri əsas tutaraq II İrakli 22 noyabr 1787- ci il 
tarixində rus qoşunlarının komandanı P.A.Telegidən kömək istəmişdi
28
. Bu 
müraciətdən sonra Rusiya tərəfindən kömək gələcəyinə ümid  edən II İrakli İrəvanı 
ələ keçirib, sonra azərbaycanlılar üzərinə yenidən hücuma keçmək fikrinə 
düşmüşdü
29
. Onun bu niyyətinin qarşısını almaq üçün noyabrın 26-da İrəvan xanı 
Məhəmməd xan öz səfiri Zeynəlabdin vasitəsi ilə Osmanlı sultanından ona kömək 
etməsini xahiş etmişdir
30
. İrəvan xanının səfiri Zeynəlabdin və onunla gələn 
adamlara Sultanın 5 dekabr 1787-ci il tarixli fərmanı ilə müsbət cavab və həmçinin 
290 quruş xərclik verilmişdir
31
. 
1788-ci ilin yanvarına aid olan bir sənəddə türklərin tərəfini saxlayan 
İbrahimxəlil xanın Fətəli xan ilə münasibətlərinin yaxşılaşması qeyd olunur
32
. 
Həmin vaxt Azərbaycanın siyasi vəziyyəti xeyli mürəkkəbləşmişdi. Rusiya dövləti 
bir tərəfdən Azərbaycan xanlıqlarına özünü riyakarlıqla Şərq xalqlarının dostu kimi 
qələmə verərək xanlıqlara hər vasitə ilə kömək göstərəcəyini vəd edir
33
, digər 
tərəfdən isə II İrakli ilə birlikdə Dağıstan və Azərbaycana hücum edərək müsəlman 
əhalisinə (azərbaycanlılar - Q.G.) əziyyət və işgəncə verirdi. 
1788-ci ilin sonu 1789-cu ilin əvvəlində rus qoşunları Suvorovun 
komandanlığı ilə Qara dəniz sahilindəki güclü türk istehkamı Özü (rus 
mənbələrində Oçakov - Q.G.) qalasını ələ keçirmişdilər
34
. Rusiyanın müharibədə 
yeni müvəffəqiyyət qazanmasının qarşısını almaq üçün həmin vaxt Osmanlı 
dövləti Azərbaycan, Dağıstan xanlarına və Kuban xanı Şahbaz Gəraya hərbi 
kömək göstərmələri üçün müraciət etmişdi
35
. 
Bundan başqa, Osmanlı dövləti Gürcüstanı da öz tərəfinə çəkmək 
istəyirdi. Çünki bu dövrdə bir sıra gürcü feodalları Türkiyəyə meyl edirdilər. 
Sultan I Əbdülhəmid Çıldır valisi Süleyman paşa vasitəsilə bu məqsədi həyata 
keçirmək üçün II İraklinin Rusiyaya meyilli olmayan bəzi ailə üzvləri ilə danışıqlar 
aparmış və 1788-ci il sentyabrın 2-də Tbilisi şəhərindən 60 km məsafədə II İrakli 
ilə Sultanın nümayəndələrinin görüşü olmuşdu. Bu görüş Rusiyadan gizli şəkildə 
keçirilmişdir. Danışıqlar zamanı Türkiyə hökümətinin nümayəndələri II İraklidən 
Georgiyevsk müqaviləsini ləğv edib, ruslarla əlaqəsini tamamilə kəsməyi, Rusiya 
ilə əlaqə saxlamaq üçün çəkilmiş hərbi Gürcüstan yolunun bağlanmasını, Gəncə və 
İrəvan xanlığının daxili işlərinə qarışmamasını tələb etmişdir. Çar II İrakli əvvəlcə 
bu tələblərlə razılaşmasa da sonra müəyyən şərtlər daxilində hər iki tərəf arasında 
razılıq əldə olunmuşdur
36
. 
Türkiyə ilə "dostluq" münasibəti yaratdıqdan sonra II İraklinin bir növ 
əlləri açılmışdı. O, bir sıra Azərbaycan xanlıqlarının işinə cəsarətlə qarışmağa 
başlamışdı. 1788-ci ildə II İraklinin qoşunları Gəncəyə daxil oldular. Həmin vaxt 
rus qoşunlarının da Azərbaycan ərazisinə hücum edəcəyi ehtimal olunurdu. Çünki 
1788-ci ilin sonlarına aid arxiv sənədlərindən məlum olur ki, erməni məlikləri 
səbirsizliklə rus qoşunlarının yolunu gözləyirdilər ki, onlara qoşulsunlar
37
. Görünür 
ki, Azərbaycan xanlıqlarının 1787-1791-ci illər Rusiya-Türkiyə müharibəsində 
Türkiyəyə kömək göstərə bilməməsi üçün Rusiya və Kartli-Kaxetiya çarlığı onları 
daima hücum təhlükəsi ilə hədələmişdir. Gəncəyə daxil olan II İrakli bu zaman 
Cənubi Qafqazda böyük nüfuza və qüvvəyə malik olan Fətəli xan ilə diplomatik 
münasibətlərini yaxınlaşdırmağa çalışırdı. Bu isə Fətəli xanın Azərbaycan 
xanlıqlarını, xüsusilə də Qarabağ xanlığını öz hakimiyyəti altında birləşdirmək 
məqsədinə uyğun gəldiyindən Gəncə üzərinə hücum zamanı Fətəli xanın və II 
İraklinin qoşunları birlikdə idi. 
Şimali-Şərqi Azərbaycan torpaqlarını özünə tabe etmiş Fətəli xan görünür 
öz nüfuzunu Gəncə xanlığına da "tanıtdırmaq" üçün bu yürüşdə iştirak etmişdi. 
Yəqin ki, bu dövrdə Fətəli xan çar Rusiyasının Azərbaycana soxulmaq və onu zəbt 
etmək planlarından xəbərdar idi və diplomatik tədbirlər vasitəsi ilə bu planların 
həyata keçirilməsinə mane olurdu. Fətəli xan belə bir şəraitdə Rusiya dövləti ilə 
əlaqələri daha da genişləndirməyi lazım bilmiş və Peterburqa dövrünün görkəmli 
diplomatı Mirzə Sadıq Məhəmmədvəlinin başçılığı altında nümayəndə heyəti 
göndərmişdi
38
. 
Lakin, XVIII əsrin 80-ci illərin sonundan başlayaraq İranda vəziyyət 
tamamilə dəyişdi. Burada şahlıq taxt-tacı uğrunda mübarizədə qələbə çalan Ağa 
Məhəmməd xan Qacar (1780-1797) İranı özünə tabe etdikdən sonra Azərbaycan 
xanlıqlarını, o cümlədən bütün Cənubi Qafqazı ələ keçirmək fikrində idi. Rusiya 
dövlətinə və Fətəli xan ilə müttəfiqliyinə arxalanan II İrakli İranın daxili işlərinə 
qarışmaq məqsədini güdürdü. Təsadüfi deyildir ki, Tiflisdə Nadir şahın Nəzərli adlı 
nəvəsi saxlanılırdı. II İrakli onu İran taxtında oturtmağı nəzərdə tutmuşdu
39
. 
Cənubdan yaxınlaşan təhlükə ilə bağlı II İrakli Azərbaycan xanlıqları ilə 
münasibətlərini yaxınlaşdırmağa çalışırdı. 1789-cu ilin yanvarında Şamxorçayın 
kənarında - Gəncə xanlığının ərazisində Qubalı Fətəli xanla, Şəkili Məhəmməd 
Həsən xanın II İrakli ilə görüşü oldu
40
. Danışıqlar zamanı tərəflər qət etdilər ki, 
Ağa Məhəmməd xanı qabaqlayaraq Qarabağa və Cənubi Azərbaycana birlikdə 
yürüş etsinlər. Şimali - Şərqi Azərbaycan istisna olmaqla II İrakli bütün Cənubi 
Qafqaza hakim olmaq istəyirdi. Cənubi Azərbaycan isə Fətəli xanın nüfuz 
dairəsinə daxil ediləcəkdi. Həmin görüşdə II İrakli Azərbaycan torpaqlarından olan 
Şəmşədil sultanlığını (Şəmşədil sultanlığı, Borçalı və Qazax ilə birlikdə 1736-cı 
ildə Nadir şah tərəfindən Kartli-Kaxetiya çarı I Teymuraza verilmişdir - Q.G.) 
Gəncə xanlığına qaytaracağına boyun oldu. Lakin həmin ildə Fətəli xanın Bakıda 
qəflətən vəfat etməsi müttəfiqlərin planlarını pozdu
41
. 
1787-1791-ci illlər Rusiya-Türkiyə müharibəsi zamanı Azərbaycan 
xanlıqlarının çoxu Rusiyanın, Kartli-Kaxetiya çarlığının və İranın işğalçılıq 
məqsədinin qarşısını almaq üçün Osmanlı dövlətinə müraciət etmişdilər. Osmanlı 
dövləti Rusiya ilə uğursuz müharibə aparmasına baxmayaraq onlara kömək 
edəcəyinə söz verərək xanlara hədiyyələr göndərmişdi. Lakin bu haqda 
Azərbaycan tarixi dərsliyində oxuyuruq: "1787-1791-ci illər Rusiya-Türkiyə 
müharibəsi zamanı... sultan Türkiyəsi xarici dövlətlərdən aldığı pulları Qafqazdakı 
emissarlarına xərcləyirdi. Lakin bu, heç də ön Qafqazda Rusiya meylinin 
qüvvətlənməsinin qarşısını ala bilmədi"
42
. 
Əgər doğrudan da, Azərbaycan xanlıqlarının Rusiyaya meyli güclü idisə, 
bəs onda niyə görə xanlıqlar cənubdan yaxınlaşan İran təhlükəsi ilə bağlı kömək 
üçün Osmanlı dövlətinə müraciət etdikləri zaman, öz müraciətlərində Rusiya 
təcavüzünə qarşı da yardım göstərməyi xahiş edirdilər. Həm də bu elə bir dövr idi 
ki, yeni türk sultanı III Səlimin (1789-1807) Kubanda hərbi əməliyyatlara 
başlanılması barədə fərmanı da bir nəticə verməmiş və güclü türk istehkamı olan 
İsmail qalası rus qoşunları tərəfindən tutulmuşdur
43
. 
Həmin dövrdə Rusiyanın və Ağa Məhəmməd xanın Azərbaycana 
təhdidləri qarşısında Qarabağ xanı İbrahimxəlil xan və İrəvan xanı Məhəmməd 
Həsən xan Osmanlı dövlətindən kömək almaq məqsədilə İstanbula sultan III 
Səlimin yanına elçi
44
 göndərmişdilər. Bu elçiliyin həyata keçirilməsinin Çıldır 
valisi Süleyman paşa və Bəyazid hakimi İsaq paşa vasitəçiliyi ilə mümkün olduğu 
dövrün sənədlərində qeyd olunur. Bunlara cavab olaraq 1790-cı ildə Osmanlı 
dövləti tərəfindən "...gürcü çarına və ruslara qarşı mənfi münasibətdə olan İbrahim 
xanın yardım tələbinə əsasən ona hərbi kömək göndərilməsi haqqında fərman" 
verilmişdi
45
. Sultan fərmanında qeyd olunan bu "hərbi köməyin" nədən ibarət 
olması haqqında başqa məlumat yoxdur. Lakin, bu Osmanlı dövlətinin çətin 
döyüşlər apardığı bir vaxtda belə Azərbaycan xanlıqları ilə qarşılıqlı 
münasibətlərini qoruyub saxlamağa çalışmasını və rəsmi şəkildə xanlıqları müdafiə 
etməsini bir daha sübut edir. 
XVIII əsrin 80-ci illərinin sonlarında İranda Ağa Məhəmməd xan Qacarın 
nüfuzu getdikcə artırdı. 90-cı illərin əvvəllərində o demək olar ki, bütövlükdə İranı 
öz hakimiyyəti altında birləşdirmişdi. O, Azərbaycanın cənub xanlıqlarının 
hamısını İran ərazisi ilə birlikdə özünə tabe etdi, dövlətin mərkəzini Tehrana 
köçürdü. İran şahı cənubda öz işini başa çatmış hesab etdikdən sonra nəzərlərini 
şimala çevirdi. Lakin Ağa Məhəmməd şah Qacarı Azərbaycan xanlıqları tanımaq 
istəmədilər. Qacar buna görə də, Azərbaycana hücum etmək planını hazırlamışdı. 
Vəziyyətin təhlükəli olduğunu anlayan İbrahimxəlil xan göndərdiyi elçi vasitəsilə 
bir yandan Osmanlı dövlətindən kömək istəmiş, digər yandan isə qonşu xanlarla 
ittifaq bağlamağa çalışmışdır
46
. Bu ittifaq haqqında Azərbaycan tarixçisi Mirzə 
Adıgözəl bəy yazmışdır: "Qarabağlı İbrahim xan, Gürcüstan hakimi II İrakli, 
İrəvanlı Məhəmməd xan, Talış hakimi Mir-Mustafa xan... bir-birlərinə and içib söz 
verdilər ki, Ağa Məhəmməd şaha tabe olmasınlar. Vaxtlı-vaxtında bir-birinin 
vəziyyətindən xəbər tutub, bir-birinə kömək etsinlər
47
". 
Artıq bu zaman türk əsgərlərinin Kubandakı və digər uğursuz 
əməliyyatları bu müharibədə Osmanlı dövlətinin məğlub olmasına səbəb oldu. 
Qazanılan müvəffəqiyyətlərə baxmayaraq, Rusiya müharibəni dayandırmaq 
fikrində idi. Ona görə ki, Rusiya tərəfindən bu müharibəyə çoxlu pul vəsaiti sərf 
edilmişdi. II Yekaterina Rusiya-Türkiyə cəbhəsinə kifayət qədər qoşunlarını 
göndərə bilməmişdi; Polşada baş verən üsyanları yatırtmaq, İsveç ordusunun 
Rusiya ərazisinə soxulmalarının qarşısını almaq üçün müəyyən tədbirlər görmək 
lazım gəlirdi. Bu məsələ ilə bağlı digər beynəlxalq səbəblər haqqında I fəsildə 
məlumat verildiyi üçün bir daha bu məsələyə toxunmuruq. 
1791-ci ilin iyununda Anapa şəhərinin əldən verilməsi məğlubiyyətə 
düçar olmuş Türkiyənin Rusiya ilə sülh müqaviləsi bağlamasına səbəb oldu. 
Beləliklə, 1787-ci ilin avqustundan bəri Rusiya-Türkiyə arasında gedən müharibə 
10 yanvar 1792-ci ildə Yassıda bağlanan sülh müqaviləsi ilə tamamlanmışdır. Bu 
müqaviləyə əsasən Türkiyə höküməti Çıldır valiləri tərəfindən Gürcüstana 
hücumun edilməyəcəyini öhdəsinə götürdü
48
. 
Yassı müqaviləsi Rusiyanın Cənubi Qafqazda əl-qol açması üçün böyük 
imkanlar yaratmışdır. Belə ki, çar Rusiyası Xəzərsahili vilayətləri yenidən zəbt 
etmək planlarını həyata keçirməyə çalışırdı. Rusiya-Türkiyə müharibəsində 
Rusiyanın qalib çıxması Xəzərsahili vilayətləri ələ keçirmək planını sürətləndirdi. 
Peterburqda rus dövlətinin xarici siyasəti ilə uzlaşan belə tədbirlərə müsbət 
münasibət bəslənirdi. Bununla əlaqədar olaraq Rusiya höküməti Qafqazdakı rus 
qoşunlarının komandanı general Qudoviçə iki reskript göndərmişdir. 1792-ci il 
mayın 8-də verilmiş birinci reskriptdə deyilirdi ki, dağlı hakimlərlə yanaşı İran 
(Azərbaycan - Q.G.) xanlıqlarının rəğbətini qazanmaq bizim üçün əlverişlidir. Bizə 
xeyirxahlıqla yanaşan bütün xanları bizim ali himayəmizə qəbul olunacaqları 
barədə arxayın edin
49
. 
1793-cü il 19 apreldə verilmiş ikinci reskriptdə isə Xəzərsahili vilayətlərin 
Osmanlı imperiyasının mənfur qayğılarından uzaqlaşdırmaq, həmin ərazilərdə 
Rusiyanın mənafeyini möhkəmləndirmək üçün Xəzər dənizində Rusiyanın hərbi 
donanmasını saxlamaq nəzərdə tutulurdu. Bundan əlavə reskriptdə yazılmışdır ki, 
əgər xanlardan hər hansı biri bunlarla (fərmanda yazılanlar nəzərdə tutulur - Q.G.) 
razılaşmayıb üsyan etmək istəsə, bu hərəkatı boğmaq üçün, bizə qarşı çıxmış 
düşmənlərimizi Xəzərdə olan eskadramız vasitəsilə susdurmaq çox da çətin 
olmayacaqdır
50
. II Yekaterina höküməti Azərbaycan xanlıqları ilə, Gürcüstanla 
1783- cü ildə bağladığı Georgiyevsk müqaviləsi tipli sənədlər imzalamaq istəyirdi. 
Lakin həmin dövrdə Azərbaycan xanlıqları öz müstəqilliklərini itirməmək üçün 
Rusiyaya etimad göstərməmişdilər. Qarabağ xanı İbrahimxəlil xan sultan III 
Səlimin böyük vəzirlərindən birinə türkcə yazırdı: "... hal-hazırda vəziyyət bu 
yerdədir ki, qızılbaşdan Ağa Məhəmməd xan ortaya çıxıb, İran mülkünə daxil olan 
İraq məmələkətini və farsın şəhərlərini ələ keçiribdir. Onun indiki istəyi budur ki, 
Azərbaycan diyarına gedib, Araz çayını keçərək əvvəlcə mənim, sonra İrəvan xanı 
Məhəmməd xanın, daha sonra isə Gürcüstan üzərinə hücum edib öz niyyətini bu 
yolla həyata keçirsin. İndidən belə məsləhət şövkətli əfəndimizdir. Sizdən ricam 
budur ki, bizləri qoruyub, bizə kömək və insaniyyətinizi əsirgəməyəsiniz
51
". 
İbrahimxəlil xan bu məktubunu öz nümayəndəsi Abdulla Çələbi vasitəsilə 
Osmanlı sultanına göndərmişdir. Bundan başqa digər xəbər və məlumatların həmin 
şəxs tərəfindən Sultana çatdırılacağı da məktubda qeyd olunmuşdur
52
. Buradan 
İbrahimxəlil xanın ehtiyatla hərəkət edərək bəzi gizli məlumatların Sultana şifahi 
şəkildə çatdırılmasma üstünlük verdiyini görmək olar. 
Ağa Məhəmməd şahın güclənməsi və Azərbaycan xanlıqlarının 
müstəqilliyini təhlükə altına alması xanlıqların qonşu dövlətlərlə diplomatik 
münasibətlərinin genişlənməsinə səbəb oldu. Qacara qarşı düşmən mövqedə olan 
xanlıqlar daha fəal xarici siyasəti yeritməyə, özlərinə müttəfiq axtarmağa 
çalışırdılar. Belə bir şəraitdə xanlıqların əksəriyyəti Osmanlı dövləti ilə, bəziləri isə 
Kartli-Kaxetiya çarlığı və onun himayəçisi Rusiya ilə münasibətləri ön plana 
çəkmişdilər. 
Uzun illərdən bəri Osmanlı dövlətinə bağlı olan və Ağa Məhəmməd şahın 
hakimiyyətini tanımaq istəməyən Azərbaycan xanlıqları, o cümlədən Qaradağ 
hakimi Mustafa-Qulu xan, Marağa hakimi Əhməd xan, Xoy hakimi Hüseyn xan və 
İrəvanlı Məhəmməd xanın 1790-cı ilin sonu-1791-ci ilin əvvəllərində III Səlimə 
göndərdikləri müracitlərində yaxınlaşan Qacar təhlükəsi haqda xəbər verilmişdi
53
. 
O cümlədən Təbriz valisi Rza xan Osmanlı dövlətinə müraciət edərək 
Azərbaycanda müstəqil bir səltənət təsis edilməsinə cəhd göstərməsini xahiş 
etmişdir
54
. 
Azərbaycan xanlarının 1794-cü il tarixində İstanbula göndərdikləri rəsmi 
sənədlərdə
55
 Ağa Məhəmməd şaha qarşı Dağıstan xanları ilə həmrəy olacaqlarını 
və 30-40 min nəfərə qədər əsgər toplaya biləcəklərini bildirirdilər. Lakin, Ağa 
Məhəmməd şahın 40 - 50 min nəfərlik ordusunun yanında bu qüvvənin az 
olduğunu nəzərə alan xanlığın Osmanlı dövlətinə ehtiyacları daha çox artdığından 
1794-cü il mayın 9-da İrəvan xanı Məhəmməd xan Zeynalağa vasitəsilə, Qarabağ 
xanı İbrahimxəlil xan isə Seyid Abdulla Çələbi vasitəsilə Osmanlı dövlətinə 
məktub göndərmişdilər
56
. Osmanlı dövlətindən yardım istəyi İrəvan xanı 
Məhəmməd Həsən xanın məktubunda daha həyəcanla qeyd olunmuşdu. Məktubda 
deyilirdi ki, İrəvan məmləkəti Qars və Bəyazid sancaqları ilə həmsərhəd 
olduğundan, İrəvanın ələ keçirilməsilə yanaşı Qars, Bəyazid, Ərzurum, Van və 
Çıldır əyalətləri və onların əhalisi də zərər çəkəcəkdir. Bundan sonra İrəvan xanı 
əgər Qacar İrəvanı mühasirə etsə, əhalinin Qars hüdudlarına köçürülməsinə maneə 
olunmaması xahişini Ərzurum valisi Yusif Ziya paşa və Salam ağası Mehmed 
ağanın vasitəsi ilə Osmanlı sultanına çatdırmışdı
57
. 
Bu xahişlə əlaqədar Osmanlı höküməti İranla həmsərhəd olan əyalətlərin 
başçılarına buyruq göndərib bölgə işirətləri və təbələrindən bəri tərəflərə pənah 
gətirənlər olursa, qəbul olunub, ancaq gəldikdən sonra dönmək istəyənlərə də  
əngəl  olunmaması
58
, tapşırılmış  və  pənah gətirənlərin qəbul edilməsi üçün tədbir 
görülməsi haqqında fərman verilmişdir
59
. 
Ağa Məhəmməd şahın Cənubi Azərbaycandakı fəaliyyətini yaxından 
izləyən İrəvan xanı, onun qısa bir zamanda Şimali Azərbaycana yönələcəyini 
təxmin edərək bunları Qars mühafizinə yazdığı məktubunda bildirirdi. Bu 
məktubla əlaqədar Qars mühafizi İran qüvvələrinin Qars üzərinə də hücum edə 
biləyəcini vurğulayaraq bölgədəki hərbi qüvvələrin kifayət qədər olmadığını nəzərə 
alaraq buraya əlavə hərbi təhcizat və qüvvə göndərilməsini
60
 dövlət başçılarına 
bildirmişdir. 
Sovet dövrü Azərbaycan və Rusiya tarixşünaslığında Ağa Məhəmməd 
şahın Cənubi Qafqazda, o cümlədən Azərbaycana hücumlarından bəhs olunan 
əsərlərdə həmişə Osmanlı imperiyasının Qacarın Azərbaycan ərazisinə hücumuna 
müsbət rəğbət bəslədiyi
61
 göstərilmişdir. Dövrün hadisələrinin şahidi olan rus 
tarixçisi, akademik P.Q.Butkov bu yürüşlərdə iranlılar və türklər arasında razılıq 
olduğunu
62
 qeyd etmişdir. N.F.Dubrovinə görə isə, Türkiyə sultanı İrana təkcə 
maddi cəhətdən kömək etmirdi, o, eyni zamanda Kabardinləri və dağıstanlıları 
lazım gəldikdə Ağa Məhəmməd xana kömək etməyə çağırırdı
63
. Ola bilsin ki, 
Osmanlı dövləti Ağa Məhəmməd şahı Rusiyaya qarşı çıxarmaq üçün bu razılığa 
getmişdir. 
O.P.Markovanın fikrincə isə guya Osmanlılar Qafqazı İrana güzəştə 
getmişdilər
64
. Hadisələrə daha obyektiv yanaşan H.Sadıqov isə 1774-cü il Kiçik- 
Qaynarça və 1792-ci il Yassı müqavilələri əsasında rəsmi surətdə Cənubi 
Qafqazdan əlini çəkməli olan Türkiyə bu zaman bir növ düşməni "başqasının əli 
ilə" vurmaq siyasətini yürüdərək, rusların buraya edəcək təcavüzünün qarşısını 
almaq məqsədi ilə İrana kömək etmək qərarına gəldi
65
 fikrini söyləmişdir. 
Lakin, həmin vaxt Osmanlı dövləti Ağa Məhəmməd şahın Azərbaycan 
xanlıqlarına hücumlarına necə münasibət bəslədiyi haqqında türk tarixçisi Cövdət 
paşa yazınışdır: "Özünün vəziyyətini təhlükədə hiss edən Ağa Məhəmməd şah 
Qacar Osmanlı dövlətindən ona kömək göstərməsini istəmək üçün İstanbula elçilər 
göndərmişdi. Lakin Osmanlı dövləti müharibədən yeni qurtarmış, ağır şərtlərlə 
yüklənmiş olduğunu və Rusiya ilə qarşılaşmaqdan çəkindiyi üçün Ağa Məhəmməd 
şahın müraciəti cavabsız qaldı
66
. 1795-ci ildə Ərzurum valisi Ziya Yusif paşa 
İstanbula göndərdiyi məlumatlarında Qacarın hücum planları və Azərbaycan 
ərazisinin təhlükədə olduğunu xəbər verməklə yanaşı, Osmanlı dövlətinin özünün 
bu hücumlardan ehtiyatlı olması məsləhət görülürdü
67
. Yusif paşanın bu 
xəbərdarlığına əsasən "xüsusi məşvərət məclisi" çağrılaraq ehtiyat tədbirlərinə 
üstünlük verilməsi qərara alınmışdır. Elə bu vaxt II İraklinin Qacar təcavüzünə 
qarşı Rusiyadan kömək istəməsi və rus qoşunlarının Azərbaycan ərazisinə gələcəyi 
bəlli olmuşdu
68
. Görünür bu hadisədən sonra Osmanlı dövləti Rusiyanın 
Azərbaycanda əl-qol atmasına imkan verməmək üçün Ağa Məhəmməd şahdan 
istifadə etmək məqsədi güdmüşdür. Osmanlı dövlətinin dilemma qarşısında qaldığı 
bir vaxtda, artıq Ağa Məhəmməd şah Azərbaycanın ən nüfuzlu xanlıqları zəbt 
etmək üçün külli miqdarda qoşun toplaya bilmişdi. 
Həmin dövrdə Şimali Azərbaycanda Rusiya dövlətinin təbliğatına uyan və 
ona meyl edən xanlıqlar da var idi. Ağa Məhəmməd şahın təslim olmaq barəsində 
hədə ilə dolu məktublarını almış bəzi xanlar öz hakimiyyətlərini qoruyub saxlamaq 
üçün çar Rusiyasına müraciət edir, onun himayəsini qəbul etmək istəyirdilər. Bu 
müraciətlərin qarşısını almaq məqsədilə sultan III Səlim Azərbaycan xanlarına 
göndərdiyi məktublarından birində yazırdı: "Rusların məqsədi bizim qanunlarımızı 
alt-üst etməkdən ibarətdir, ona görə də ayıq olun, onların fitnələrinə uymayın. Biz 
arzu edirik ki, Azərbaycan xanları müsəlmanlıq xatirinə birləşsinlər"
69
. 
Bütün bunlar Osmanlı dövlətinin öz mənafeyinə uyğun atılmış bir addım 
idi. Çünki onun Rusiya dövlətinə qarşı mübarizədə Azərbaycan xanlıqlarının 
yardımına ehtiyacı var idi və buna görə də onları hətta dini birliyə çağırırdı. 
Lakin, qeyd olunan vaxt Osmanlı dövləti ilə həmsərhəd olan xanlıqlar o 
cümlədən Qarabağ xanı İbrahimxəlil xan və İrəvan xanı Məhəmmədhəsən xan 
Osmanlı dövləti ilə qarşılıqlı münasibətlərini qoruyub saxlayırdı. Qubalı Şeyxəli 
xan isə tərəddüd etdiyi üçün Sultanın göstərişi ilə Süleyman paşa onun yanına öz 
nümayəndəsini göndərmişdi, həmin şəxs Süleyman paşanın adından ona demişdir: 
"Sizin yüksək məqamınız bilməlidir ki, sizin məşhur, alicənab və mərhum atanız 
Fətəli xan həmişə mənimlə dost olmuş və Türkiyə sultanının xidmətində olduğunu 
bildirmişdir.
70
" Osmanlı dövləti Qacar hücumları ərəfəsində Rusiyanın da 
Azərbaycanı ələ keçirmək üçün fəaliyyət proqramı hazırladığını bildiyi üçün 
Sultan fərmanlarının birində onlara yazırdı: "Kafir moskvalılarla cihad aparacaq 
müsəlmanlar bu ali fərmanı alan kimi çəkişmələrə son qoymalı və düşməni əzmək 
haqqında fikirləşməlidirlər. Qələbələr çalmağa adət etmiş Seyid Hüseyn Baqqal 
paşanı altı min qoşun və külli miqdarda top, xəzinə və lazımi sursatla sizə köməyə 
göndərirəm ki, sizi azad etsin, siz də bir-birinizə əl tutub dinimizin düşmənini 
darmadağın edin..."
71
 Beləliklə, Osmanlı dövləti II Yekaterina hökümətinin 
xanlıqlara qarşı yeritdiyi siyasətinin əsl mahiyyətini xanlıqlara çatdırsa da, onun 
verdiyi fərmanlara əsasən xanlıqlara konkret olaraq hərbi kömək göstərilməmişdir. 
Həmin vaxt Rusiya dövlətinin xanlıqlara qarşı işğalçı planları hələlik 
təxirə salınaraq "Türkiyənin Zaqafqaziya feodal hakimlərinin işinə müdaxilə 
etməsinin qarşısını almaq və həmçinin münasibətləri qaydaya salmaq məqsədi ilə 
Rusiya dövləti Türkiyəyə öz nümayəndəsini göndərdi"
72
. Eyni zamanda çar 
hakimiyyəti baş verə biləcək müharibə üçün də hazırlıq görməyi yaddan 
çıxarmamışdır. Lakin həmin dövrdə beynəlxalq münasibətlərin gərginliyi Rusiyaya 
yenidən Türkiyə ilə müharibəyə başlamağa imkan vermirdi. Bundan əlavə Rusiya 
dövləti eyni zamanda yaxınlaşmaqda olan İran təhlükəsindən də eytiyat edirdi. 
Məhz buna görə də Türkiyə sultanını hiddətləndirməmək üçün Rusiya dövləti, 
hətta ona himayə üçün müraciət edən İmeretiya çarlığının xahişini də rədd etdi
73
. 
Yaranmış mürəkkəb şəraitdən istifadə edən Ağa Məhəmməd şah 
Azərbaycan ərazisinə hücuma başladı. Çünki bu zaman Osmanlı dövləti Rusiya ilə 
apardığı müharibədə məğlub olmuşdu və Ağa Məhəmməd şahın Azərbaycan 
ərazisinə müdaxiləsinin qarşısını ala bilmirdi. Rusiya isə Osmanlı Türkiyəsinin 
"təcavüzünün" qarşısını almaq məqsədilə tədbirlər hazırlayırdı. 1795-ci ilin 
yayında Ağa Məhəmməd şah topladığı külli miqdarda qoşunun bir hissəsini Cənubi 
Azərbaycanda saxlayıb, Şimali Azərbaycan ərazisinə hücum etmişdir. İbrahimxəlil 
xanın göstərişi ilə istilaçıların yolunu kəsmək üçün uçurdulmuş Xudafərin 
körpüsünü bərpa etdirən Ağa Məhəmmədşah özü Qarabağ üzərinə hücuma keçmiş, 
qardaşı Əliqulu xanı isə İrəvan üzərinə göndərmişdir. Ağa Məhəmməd şah Şuşa 
qalasını 33 gün mühasirədə saxlasa da nə Qarabağ əhalisinin, nə də İbrahimxəlil 
xanı özünə tabe edə bilməmişdir
74
. 
Qarabağ xanlığını ələ keçirə bilməyən Qacar həmin ilin avqustunda 
Gürcüstan üzərinə hücuma keçmişdi. Bu yürüşdə Ağa Məhəmməd şaha onun 
yürüşünün Zaqafqaziyaya qalib yürüş olacağını zənn edərək ona meyl göstərən 
Gəncə xanı Cavad xan və Şəki xanı Məhəmmədhəsən xan kömək edirdi. Bunlardan 
əlavə Qarabağ xanlığı üçün digər bir problem yaranmışdır. Bu yürüşdə 
İbrahimxəlil xanın düşmənləri məlik Abov və Məclum yaxından iştirak edirdi. 
Məlum hadisələrdən sonra bu məliklər Qarabağ ərazisindən qaçaraq onların yanına 
gəlmiş təbəələri ilə birgə Şamxor ərazisinə gəlmişdilər. Hələ Ağa Məhəmməd şah 
Qacarın müdaxiləsindən xeyli əvvəl İbrahimxəlil xan bu məlikləri Cavad xandan 
tələb etmişdir. Cavad xan bunun üçün II İraklidən icazə istəmiş, o isə əvəzində 
Gürcüstandan Azərbaycana qaçmış 200 borçalı tatar (azərbaycanlı - Q.G) ailəsinin 
geri qaytarılmasını tələb etmişdir
75
. Görünür məliklər II İraklidən belə cavab 
gözləmirdi. Buna görə də onlar II İrakliyə təslim olmayacaqları üçün öz 
təbəələrindən tərəfdarlar toplayaraq Kür sahilində düşərgə salmışdı. Gəncəli Cavad 
xan bütün bunlar haqqında İbrahimxəlil xana məlumat vermişdi. İbrahimxəlil xan 
Avar xanı Ömər xanla məliklər üzərinə yürüş etsə də, sonralar bu yürüşü davam 
etdirməmişdir. Görünür, İbrahimxəlil xan, Qacarın hücumundan narahat olduğu 
üçün onları rahat buraxmışdır. 
Ağa Məhəmməd şahın hücumları zamanı Azərbaycanda xanlıqların 
vəziyyətini öyrənmək üçün Osmanlı xəlifələrinin 27 sentyabr 1795-ci ildə 
hakimiyyət orqanına verdiyi məlumatlarda Ağa Məhəmməd şahın Şuşa və Qarabağ 
ətrafındakı kəndləri dağıdıb, sonra Tiflisə hücum etməsi və Tiflis xanı II İraklinin 
heç bir müqavimət göstərmədən qaçdığı
76
 qeyd olunurdu. 
Hələ 1795-ci ilin mayında II İrakli Qafqazdakı rus qoşunlarının baş 
komandanı general Qudoviçə məktub göndərərək Ağa Məhəmməd şah təhlükəsi 
barədə ona məlumat vermişdi. II İrakli general Qudoviçdən Gürcüstana üç min 
nəfərlik hərbi qüvvə göndərilməsini tələb etmişdi. O, hətta Qudoviçə bildirdi ki, 
göndəriləcək qüvvələrin sayı 22 min nəfər də olsa onları təmin edə biləcəkdir
77
. 
General Qudoviç 1795-ci ilin 7 may tarixində bu haqda II Yekaterinaya məlumat 
vermiş və II İrakliyə isə müdafiə üçün tədbirlər görməyi məsləhət görmüşdür
78
. 
Beləliklə, həmin vaxt Rusiya Gürcüstana real kömək göstərə bilməmişdi. II İrakli 
özü heç bir müdafiə tədbiri görmürdü. Buna baxmayaraq, Qarabağ xanından 120 
min manat, İrəvan xanından 200 min manat, Gəncə xanından isə 50 min manat 
müdafiə tədbirləri görmək üçün pul almışdır
79
. 
Ağa Məhəmməd şahın hücumları zamanı II İraklinin ailə üzvləri arasında 
çəkişmələri hökm sürdüyündən
80 
və Osmanlı dövlətindən ehtiyat edən Rusiya da 
Gürcüstana hərbi kömək göstərə bilmədiyi üçün 1795-ci ilin sentyabrında Tiflis 
şəhəri Qacar qoşunları tərəfindən viran edilmişdir. Ağa Məhəmməd şahın qoşunları 
Tiflisi dağıtdıqdan sonra Gəncəyə gəlmiş, həmin ilin noyabr ayında isə artıq 
Muğanda cəmləşmişdi. Ağa Məhəmməd şah Qacar qışı Muğanda başa vurduqdan 
sonra yenidən Qarabağ xanlığına soxulmaq, Şuşanı ələ keçirmək fikrində idi. Lakin 
İranda üsyan baş verməsi xəbərini alıb tələsik geri çəkilmişdir. 
Hadisələrdən göründüyü kimi, Qarabağ xanlığı başda İbrahimxəlil xan 
olmaqla 1795-ci ilin yayında edilmiş Qacar hücumlarını öz döyüşçülərinin igidliyi 
sayəsində, heç bir kənar qüvvənin köməyi olmadan dəf edə bilmişdi. Lakin 
İbrahimxəlil xan Ağa Məhəmməd şah Qacar təhlükəsinin hələ qurtarmadığını başa 
düşürdü. Buna görə də o, xanlığm müstəqilliyini qorumaq, özünə möhkəm arxa 
yaratmaq məqsədilə əvvəlcə Osmanlı dövlətinə, sonra isə Rusiyaya müraciət 
etmişdir. 
İbrahimxəlil xan Osmanlı dövlətinə göndərdiyi məktubunda xanlığın     
son vəziyyəti haqqında məlumatlar bildirməklə yanaşı xanlığın müstəqilliyinin 
qorunması üçün onlardan kömək istəmişdir
81
. Lakin, 1787-1791-ci illər Türkiyə- 
Rusiya müharibəsindəki məğlubiyyətin nəticəsində zəifləmiş Osmanlı imperiyası 
Azərbaycan xanlıqlarınm müraciətlərinə cavab olaraq heç bir ciddi tədbir 
görməmişdir. Bundan başqa, güman etmək olar ki, Osmanlı höküməti Azərbaycanı 
ələ keçirmək niyyətində olan Rusiyanın Ağa Məhəmməd şahla qarşılaşacağını və 
bunun nəticəsində Rusiyanın məğlub olacağına ümid etmişdir. Bu haqda Çaxmağın 
əsərində oxuyuruq: "Qacar təhlükəsi qarşısında Osmanlı dövlətinə yaxınlıq duyan 
xanlar onlardan yardım istəmişdilər. Lakin bu illərdə öz vəziyyəti ağır olan 
Osmanlı dövləti onun üçün son dərəcə əlverişli olan bu ərazi üzərində tarixi 
funksiyasını yerinə yetirə bilməmişdir
82
. 
Rusiya imperiyası buna görə də bu əlverişli şəraitdən öz işğalçı 
məqsədlərini yerinə yetirmək üçün istifadə edə bilmişdir. İranda baş verən 
hadisələr Rusiyanın mənafeyinə sıx bağlı olduğundan hakim dairələr onu diqqətlə 
izləyirdilər. Rusiya ilə həmsərhəd olan Quba xanlığının özünə məxsus xarici 
siyasəti olmuşdur. Bakılı Məhəmmədqulu xanı özünə tabe etmək məqsədilə Quba 
xanı Şeyxəli xan Qafqazdakı rus qoşunlarının komandam general Qudoviçə 
müraciət etmişdir. Fürsəti əldən vermək istəməyən Qudoviç Şeyxəli xana kömək 
etmək üçün dərhal Xəzər donanmasının komandiri kapitan, general-mayor Şişkinə 
hətta gəmilərdən atəş açmağa icazə vermişdir
83
. 
1793-cü ilin iyulunda Şeyxəli xan öz səfiri Mirzə Həsəni Rusiyaya 
göndərərək xanlığı himayə etməsini xahiş etsə də həmin ilin 9 oktyabrda Rusiya 
tərəfindən hazırlanmış "xanlıqların əbədi tabeliyə qəbul edilməsi" haqqında aktı 
imzalamışdı
84
. 
Lakin, İrandan gələn təhlükə reallaşdıqca Azərbaycan xanlarının Osmanlı 
dövlətinə müraciətləri bir o qədər artırdı. 1794-cü ilin avqustunda Şeyxəli xan öz 
nümayəndəsini dərbəndli Məhəmməd bəyi Osmanlı dövlətinin sarayına 
göndərmişdir. O, sultan III Səlimə Şeyxəli xandan başqa, Şirvah xanı Mustafa 
xanın, Qarabağ xanı İbrahimxəlil xanın və dağlı hakimlərinin imzaladığı məktubu 
gətirmişdir. Məktubda xanlar əvvəllər olduğu kimi, yenə də Osmanlı dövlətinə 
sədaqətli olduqlarını bildirirdilər. Bundan başqa məktubda sultan III Səlimin 
xanlıqlara qarşı soyuq münasibəti nəticəsində xanlıqların çaşqınlıq içərisində 
olması və bunlara baxmayaraq, onların Osmanlı dövlətinə sadiq olmaları təkrar 
vurğulanırdı. Azərbaycan xanları və dağlı hakimlər 200 min qüvvə ilə 1795-ci ilin 
yazı üçün Rusiyaya müharibə etməyə hazır olduqlarını bildirir, Terek və Kubanı 
tutaraq Krımın alınması üçün Sultana kömək etməyə söz verirdilər. Məktubda qeyd 
olunurdu ki, bütün bunların əvəzində Sultan xanlarla Osmanlı dövlətinin əvvəlki 
münasibətini bərpa etməli, onları pulla və digər vasitələrlə təmin etməlidir. Çünki 
onlar Türkiyəyə məxsus olan Asiya vilayətlərinin tutulması üçün Rusiyanın 
xahişini rədd etmişlər
85
. Şeyxəli xanın nümayəndəsi Məhəmməd bəy 12 nəfər 
xidmətçisi ilə 1794-cü ilin oktyabrında İstanbula gələrək həmin məktubu Sultan 
sarayına təqdim etmişdir, Sultanın cavab məktubunda 1795-ci ilin fevralında 
Azərbaycan və Dağıstan xanlarının yanına xüsusi nümayəndə göndəriləcəyi qeyd 
olunur və onlara öz qüvvələrini daim hazır saxlamaq tapşırılmışdır. Bundan əlavə 
cavab məktubundan bəlli olur ki, Sultan öz zabitlərinə Osmanlı sərhədləri boyunca 
yerləşməyi əmr etmişdir ki, lazım gəldikdə Azərbaycan xanlarına kömək edə 
bilsinlər
86
. Sultanın xanlara cavab məktubunda müəyyən vədlər verilərək xanlıqlara 
yardım göstərilməsi dönə-dönə qeyd olunsa da, əslində bu vədlərə əməl 
edilməmişdir. Bu bir daha göstərir ki, Osmanlı dövləti XVIII əsrin 80-ci illərində 
olduğu kimi məhz bu dövrdə də diplomatik vasitələrlə xanlıqlar üzərində öz təsirini 
qoruyub saxlamağa üstünlük vermiş, faktiki yardımdan imtina etmişdir. Bu isə 
Rusiyanın və İranın Cənubi Qafqazda işğalçı məqsədlərini həyata keçirməsini 
asanlaşdırmışdır. 
Ağa Məhəmməd şahın Tiflisi tutması xəbəri noyabrın əvvəlində II 
Yekaterinaya çatdırılırdı. Gürcüstanı rəsmi olaraq himayə altına alan, lakin İranla 
qarşıdurmadan çəkindiyi üçün onu lazımi şəkildə müdafiə etməyən Rusiyanın 
xarici siyasətinə ağır zərbə dəymişdi. II Yekaterina sarsılmış nüfuzunu bərpa etmək 
məqsədilə general Qudoviçə 1795- ci il 16 noyabr fərmanı ilə müvafiq göstərişlər 
verdi. Bu fərmanla yalnız Kartli-Kaxetiya çarlığı deyil, Şirvan və Bakının da rus 
qoşunları tərəfindən "müdafiəsi" tələb olunurdu
87
. II Yekaterina höküməti İranın 
Cənubi Qafqazdakı təcavüzkarlığından əhalinin müdafiəsini bəhanə edərək, əslində 
öz mənafeyi üçün çalışmışdır. Həmin dövrdə Çar Rusiyasının Cənubi Qafqazdakı 
siyasəti hərbi-strateji əhəmiyyət kəsb edirdi. II Yekaterina Xəzər dənizinin I Pyotr 
kimi Rusiyanın "daxili gölünə" çevirməyə çalışırdı
88
. Cənubi Qafqaza, o cümlədən 
Azərbaycana sahib olmaq Rusiya dövləti üçün o qədər vacib idi ki, II Yekaterina 
Ağa Məhəmməd xanın təcavüzünü ləğv etmək üçün rus qoşunlarına silaha əl 
atmağı tapşırmışdı. 
II Yekaterinanın reskriptində deyilirdi: "Hərgah Ağa Məhəmməd Şirvana 
gəlib Şamaxı və Bakını zəbt etsə Xəzər dənizinə və bizim sərhədlərimizə 
yaxınlaşsa ordumuz onun Dağıstana gəlməsini və Dərbəndi ələ keçirməsinin 
qarşısını mütləq almalıdır". "Müdafiə" adı altında Rusiyanın Şimali Azərbaycan 
ərazisini ələ keçirmək siyasətinin həyata keçirilməsi nəzərdə tutulurdu. Bu 
niyyətini gerçəkləşdirmək üçün Rusiya 1795-ci il noyabrın ikinci yarısında 
polkovnik Siroxnevin komandanlığı ilə Gürcüstana hərbi qüvvə göndərmişdir. 
Aydındır ki, II Yekaterinanın Cənubi Qafqaza qoşun göndərməsinin səbəbi heç də 
bu ərazini "müdafiə" etmək deyildi. Bunu rus qoşunlarının növbəti yürüşləri bir 
daha təsdiq edirdi. Qudoviç Dərbəndi ələ keçirmək üçün general-mayor Savelyevin 
komandanlığı altında 1795-ci il dekabrın 9-da hərbi qüvvə göndərdi. Rus 
qoşunlarının ali baş komandanı general-mayor qraf Valerian Zubov təyin edildi. 
V.Zubovun başçılıq etdiyi rus qoşunları Dərbəndi və Bakını almalı və Xəzər 
dənizindəki hərbi qüvvələr ilə birləşməli idilər
89
. 
II Yekaterina Zubovun yürüşünə böyük əhəmiyyət verdiyindən 
qoşunlarının Cənubi Qafqazda yürüşü ərəfəsində xüsusi "Manifest" imzalanmışdır. 
Güman etmək olar ki, II Yekaterina "Manifest"i yazdırarkən 1721-ci ildə, I Pyotrun 
yürüşü ərəfəsində Azərbaycana göndərdiyi "Manifesti" əsas tutmuşdur. Çünki II 
Yekaterina da "Manifestdə" I Pyotr kimi siyasi məsələlərlə yanaşı mülki 
məsələlərə toxunmuşdur
90
. "Manifest"də Ağa Məhəmməd xanın silah gücünə 
özünə tabe etdiyi yerlərin əhalisinə təklif olunurdu ki, Rusiyanın təbəəliyinə 
keçsinlər. "Manifest"də səhv edib Ağa Məhəmməd xana bel bağlayan, sonradan isə 
peşman olub, Rusiya dövlətinə pənah gətirən şəxslərin nəinki bağışlanacağı, hətta 
xeyirxah əməllərinə görə onlara müəyyən hədiyyələr də veriləcəyi qeyd 
olunmuşdur
91
. "Manifest"dən göründüyü kimi, Rusiya hakim dairələri öz 
müstəmləkəçilik siyasətini məharətlə ört-basdır etməyə çalışırdı. 
1796-cı ildə rus qoşunlarının Azərbaycana yürüşü barədə həm keçən 
əsrlərdəki müəlliflər, həm də müasirlərimiz ətraflı məlumat verdikləri üçün bu 
məsələ üzərində geniş dayanmağa ehtiyac yoxdur. Yalnız onu qeyd etməliyik ki, 
bu yürüş işğalçılıq məqsədi daşımışdır. Zubovun qoşunları tərkibində ermənilər də 
var idi. Onlardan biri arxiyepiskop İosif Arqutinski erməniləri, xüsusilə Qarabağ 
məliklərini Rusiyanın tərəfinə çəkmək üçün onlara məktub yazaraq, burada xristian 
dövləti yaratmağın zəruriliyini qeyd etmişdir
92
. 
Savelyevin komandanlığı ilə Dərbəndi tutmaq üçün göndərilən qoşunlar 
1796-cı il fevralın 15-də şəhərə yaxınlaşdı. Quba və Dərbənd xanı Şeyxəli xan rus 
qoşunlarını Dərbəndə buraxmamaq və onların cənuba, xüsusilə Xəzər dənizi 
boyunca yerləşən ərazilərə irəliləməsinin qarşısını almaq istəyirdi. O, düşməni 
şəhərin kənarında qarşılayaraq onlara böyük zərbə vurmuşdur
93
. Hələ rus 
qoşunlarının hücumları ərəfəsində Şeyxəli xan yardım üçün Osmanlı dövlətinə 
müraciət etmişdir. Bu haqda o zaman İranda olan rus konsulu Skibinevski Rusiya 
hakim dairələrinə məlumatında yazırdı ki, 1796-cı il aprelin 2-də, yəni rus 
qoşunları cənuba doğru yolda olduqları zaman Şeyxəli xan Ərzrum vasitəsi ilə 
Türkiyə sultanına məktub göndərib ondan rus qüvvələrinə qarşı mübarizə aparmaq 
üçün kömək istəmişdir
94
. Şeyxəli xanın, digər Azərbaycan xanları və dağlı 
hakimlərlə birləşib rusları məğlub etmək üçün Osmanlı sultanından kömək 
istəməsini Ərzrum valisi Yusif paşanın sədarətə göndərdiyi məlumat bir daha 
təsdiq edir
95
. Lakin Şeyxəli xanın müqaviməti güclü rus artileriyası qarşısında 
davam gətirmədiyi üçün Dərbəndi tutan rus qoşunları Qubaya doğru irəliləmişdir. 
1796-cı ildə rus qoşunlarının V.Zubovun başçılığı altında Azərbaycana 
daxil olaraq bir çox şəhər və əyalətləri tutması xəbəri sultan III Səlimi xeyli 
narahat etmişdir. Osmanlı dövləti bütün vasitələrlə rusların Cənubi Qafqazdakı 
əməliyyatlarına mane olmağa çalışırdı. Bu məqsədlə Türkiyənin hərbi dairələri rus 
ordusunun hərəkət istiqaməti və cəmləşdiyi yerləri dəqiqləşdirmək üçün 
Azərbaycana xüsusi xəfiyyələrini göndərirdi. Onlar Azərbaycanda olan rus 
qoşunlarının sayı və gələcəkdə hansı istiqamətdə hərəkət etmələrini öyrənməli 
idilər
96
. 
Şeyxəli xanın kömək üçün Osmanlı dövlətinə müraciətindən sonra 
Dərbənddə və Quba xanlıqlarındakı vəziyyət Türkiyənin diqqət mərkəzində 
olmuşdur. Türkiyə komandanlığı dağlı hakimlər vasitəsilə Dərbənd və Quba 
xanlığı ilə əlaqə saxlamağı nəzərdə tuturdu. Rus qoşunlarının Azərbaycan 
ərazisində hərəkətinə mane olmaq məqsədi ilə Türkiyə ordusunun komandanlığı 
karvan yollarını, körpüləri sıradan çıxarmağa çalışırdı və bu işə yerli feodalları cəlb 
edirdi. Bu məqsədlə Axalsık paşası Şamaxı və Şəki xanlıqlarına öz adamlarını 
göndərmişdi. Bununla yanaşı Türkiyə sultanı Quba xanı Şeyxəli və Qazmumuklu 
Surxay xan ilə əlaqə saxlayırdı. Rusiyanın işğalı ilə barışmayan və Osmanlı 
dövlətinin dəstəklədiyi feodallar 1796-cı ilin oktyabrında Qubada yerləşən rus 
hərbi hissələrinə hücum etdilər. Rusların əleyhinə çıxan dəstələrə qazikumuklu 
Surxay xanın oğlu Xanbutay, Molla Tağı, yerli feodallardan Məhəmməd Əli bəy, 
Ağa Məhəmməd bəy rəhbərlik edirdilər. Onlar Qubaya çatar-çatmaz Molla Tağı 
dəstənin önünə keçərək III Səlimin fərmanını ucadan oxuya-oxuya yerli əhalini 
ruslara qarşı "cihad" elan etməyə çağırmışdı
97
. 
Görünür, Azərbaycan xanlıqlarının Rus qoşunlarına qarşı mübarizə  
aparmaq  üçün  Osmanlı  dövlətindən kömək istəyi qarşısında birbaşa xanlıqlarla 
əlaqə saxlaya bilməyən Sultan dağlı hakimlərdən istifadə etmişdir. Arxiv 
sənədlərindən birində Qızlar şəhərinin sakini Qriqori tərəfindən general-mayor 
Salavyevə məlumatda bildirilirdi: "Qazikumuklu Surxay xan sentyabrın 17-də 
Türkiyə elçisi Bayraqdar Osmanı qəbul etmişdir. O, Surxay xana iki kisə qızıl pul 
vermiş, eyni zamanda Avar hakimi Ümmə xan üçün də məktub gətirmişdir. 
Türkiyədən məktub alan Surxay xan ağsaqqalları və yerli hakimləri toplayaraq 
onlara Sultanın məktubunu oxumuş, hədiyyələr vermiş və öz qoşunlarına hazır 
vəziyyətdə olmağı tapşırmışdır.
98
" 
Xanbutay və onun müttəfiqləri Osmanlı dövləti tərəfindən göndərilən pulu 
toplanmış qoşuna paylamışdır. Bu mübarizədə Xanbutayın ən yaxın müttəfiqləri 
Quba xanı Şeyxəli xan" və Avar xanı Ümmə xan olmuşdur. 
Azərbaycan xanlıqlarının və dağlı hakimlərinin birləşmiş qüvvələri 1796-
cı ilin oktyabrında Qubanın Alpan kəndi yaxınlığında rus qoşunları ilə əbəyaxa 
döyüşə girmişdilər. Hərbi texniki cəhətdən üstün olan rus qoşunları döyüşdə qələbə 
qazanmışdır. Birləşmiş qüvvələr 700 nəfərə qədər adam itirmiş, Molla Tağı və 
Xanbutay döyüşdə həlak olmuşdu. Eyni zamanda bu döyüş rus qoşunları üçün də 
baha başa gəlmişdi. Onlar döyüşdə 94 nəfər əsgər itirdilər və podpolkovnik 
Bakunin, kapitanlardan isə Semyonov, Karaşev həlak olmuşdu. Alpan döyüşündə 
həlak olanların cibindən Şəki xanının Xanbutaya yazmış olduğu məktub 
tapılmışdır. Məktubda onun "Gələsən-görəsən" qalasından onların hərəkətini 
izlədiyi və rus qoşunları əleyhinə vuruşmağa hazır olduğu bildirirlirdi
100
. Bu bir 
daha Azərbaycan xanlıqlarının bütün təcavüzlərə qarşı öz müstəqilliklərini qoruyub 
saxlamağa çalışmasını sübut edir. 
Rusiya hərbi qüvvələrinin Azərbaycanda törətdiyi vəhşiliklər, onların sayı 
və digər hadisələrlə bağlı məlumatlar Osmanlı sultanı III Səlimə Ərzrum valisi 
Yusif paşa və Çıldır valisi Şərif paşa vasitəsilə çatdırılırdı. Osmanlı dövləti 
Azərbaycan xanlıqları ilə əlaqəsini daha da möhkəmləndirmək üçün xanlıqlara bir-
birinin ardınca məktublar göndərib onlara bu mübarizədə ruhdan düşməməyi və 
Rusiyaya tabe olmamağı tövsiyə etmişdir
101
. Bu isə bir daha Osmanlı dövlətinin 
Azərbaycan xanlıqlarını əməldə deyil, sözdə müdafiə etməsini sübut edir. 
Quba hadisələrindən sonra Rusiyanın hakim dairələri rus hərbi 
hissələrinin Azərbaycanda möhkəmləndirilməsi üçün bir sıra tədbirlər görmüşdür. 
1796-cı ilin oktyabrında II Yekaterina xüsusi fərman verərək Bakı qalasının 
istehkamlarını qüvvətləndirməyi və müdafiə qabiliyyətini artırmağı əmr etdi. 
General V.Zubov mərkəz ilə əlaqəni əsasən Bakı limanı vasitəsilə saxladığından 
buraya rus hərbi gəmiləri daxil edilmişdir.
102
 
Qeyd olunan dövrdə rus qoşunlarının digər xanlıqlarla münasibətləri 
Rusiya dövlətinin bu ərazidə xanlıqlara qarşı yeritdiyi işğalçı məqsədlərini bir daha 
açıqlayır. Zubov Türkiyənin sərhədində yerləşən İrəvan xanlığının ələ 
keçirilməsinə böyük əhəmiyyət vermişdir. Çünki bu xanlığın Rusiya hərbi 
qüvvələrinə tabe edilməsi Rusiyanın Cənub sərhədlərinin möhkəmlənməsi demək 
idi. Lakin, belə bir addımın atılması Türkiyə ilə Rusiya arasında bağlanmış 
sonuncu sülh müqaviləsinə zidd ola bilərdi. Artıq Rusiya dövlətinin Azərbaycan 
ərazisindəki işğalçı siyasəti Rusiya dövlətinin qeyd olunan sülh müqaviləsinin 
şərtlərinə əhəmiyyət vermədiyini sübut edir. Görünür, Rusiya imperiyası yerli 
əhalinin Alpan döyüşündə olduğu kimi onun işğalçı yürüşünə qarşı çıxacağından 
ehtiyat etmişdir. Məhz buna görə də V.Zubov düşməni başqasının əli ilə vurmaq 
siyasətini yürüdüb, İrəvan xanlığına II İraklinin başçılığı ilə qoşun göndərməyi 
qərara aldısa da sonradan onun bu tədbiri heç bir nəticə vermədi. Qarabağlı 
İbrahimxəlil xan Rusiya imperiyasının Zaqafqaziyada qüdrətli xristian dövləti 
yaratmaq istəyinin nə demək olduğunu çox gözəl başa düşürdü. Buna görə də 
İbrahimxəlil xan rus qoşunlarının cənuba doğru irəliləməsinin qarşısını almaq 
məqsədilə Şamaxılı Mustafa xana və Şəkili Səlim xana təcili surətdə məxvi məktub 
göndərib onlara rusların xristian dövləti yaratmaq və xanları taxt-tacdan salmaq 
niyyətini çatdırmışdı. İbrahim xan eyni zamanda onlara tövsiyə etmişdi ki, rus 
ordusunun qərargahında olan, qacarların qatı düşməni sayılan, sabiq İran hökmdarı 
Kərim xan Zəndin qardaşı Nurəli xanın vasitəsi ilə V.Zubova sui-qəsd 
hazırlasınlar
103
. Ehtiyatsızlıq üzündən bu qəsd baş tutmamış, Nurəli xan həbs 
olunaraq sürgün edilmişdir. Lakin, Mirzə Camalın və digər müəlliflərin verdiyi 
məlumatlarda İbrahimxəlil xan oğlu Əbülfət bəyi Qarabağın bir neçə bəyzadəsi ilə 
birlikdə V.Zubovun yanına göndərmiş və onların hörmətlə qarşılandığı qeyd 
olunur. İbrahimxəlil xanın bu addımı diplomatik səciyyə daşımışdır. Çünki o, 
V.Zubovun işğalçı yürüşü nəticəsində Qarabağda erməni məliklərinin separatçı 
hərəkətlərinin güclənəcəyini yaxşı başa düşürdü, lakin rus qoşunları ilə açıq 
müharibəyə girməkdən ehtiyat edirdi. 
1796 - cı ilin oktyabrında Azərbaycanda olan rus qoşunlarına kömək 
məqsədilə V.Zubovun sərəncamına general-mayor knyaz Sisyanovun komandası 
altında süvari alayı və piyada batalyonu göndərildi. V.Zubovun növbəti yürüşü 
Gəncə xanlığına nəzərdə tutulmuşdu. Həmin vaxt Kartli-Kaxetiya tərəfindən 
təcavüzə məruz qalan Gəncə xanlığına Türkiyə sultanı yardım göstərmək istəyirdi. 
V.Zubov yaxşı dərk edirdi ki, Qafqazda Türkiyə ilə müharibə gedərsə heç 
şübhəsiz, gəncəli Cavad xan osmanlıların tərəfinə keçəcəkdir. Məhz buna görə də 
V.Zubovun göstərişi ilə general-mayor Rimski-Korsakovun başçılığı ilə rus 
qoşunlarının bir hissəsi Gəncə üzərinə göndərilmişdir
104
. 
Müqavimət göstərməyin heç bir mənası olmadığını duyan Cavad xan 
Gəncə qalasını mühasirəyə almış səkkiz min nəfərlik rus qoşununu qalaya 
buraxmağı məsləhət bilmişdir
105
. Beləliklə, Gəncə xanlığı rus qoşunlarına təslim 
edilmişdir. 
Gəncəni zəbt etdikdən sonra general V.Zubov Rimski-Korsakova ehtiyatla 
hərəkət edərək mümkün qədər qala divarlarını möhkəmləndirilməsini, qalanın yerli 
əhalidən təmizlənməsini və rus qoşunlarının qalada yerləşdirilməsini əmr etmişdir. 
Göründüyü kimi XVIII əsrin sonlarında II Yekaterina höküməti çalışırdı 
ki, iqtisadi və strateji baxımdan əlverişli olan Azərbaycan torpaqlarını ələ keçirsin 
və Türkiyə ilə müharibə aparmalı olsa "müsəlmanlar" onun tərəfində olsunlar.    
V.Zubovun tərəfində olsunlar. V.Zubovun Dərbənddəki rus qoşunlarının komandiri 
general-mayor Savelyevə göndərdiyi məktubunda yazılmışdır: "Öncə xristian 
dininə etiqad edənlər vasitəsilə məlumat toplamaq məqsədə uyğundur, ikincisi, 
xristianları əmin etmək lazımdır ki, məqsədimiz onlar üçün öz dinlərinə sərbəst 
qulluq etməkdən örtü şərait yaratmaqdan ibarətdir, üçüncüsü, elə etmək lazımdır 
ki, xristianlarla müsəlmanların arasında bir növ ittifaq olsun"
106
. 
1796-cı il noyabrın 6-da II Yekaterinanın qəflətən vəfat etməsi həmin 
dövrdə rus ordusunun işğalçı yürüşlərini yarımçıq qoydu. Anasının apardığı 
siyasətə həmişə zidd olan I Pavel rus qoşunlarının Zaqafqaziyadan geri 
qaytarılması barədə əmr verdi. II Yekaterinanın vəfatından təqribən bir ay sonra 
rus qoşunları Azərbaycan ərazisini tərk etməyə başladılar. V.Zubov istefaya 
çıxmış, onun yerini yenidən qraf Qudoviç tutmuşdur. 
I Pavelin xeyli ərazini işğal etmiş rus qoşunlarını geri çağırmasının 
səbəbləri bir tərəfdən böyük xərclər (1.700 min manat), digər tərəfdən Avropada 
beynəlxalq vəziyyətin mürəkkəbliyi ilə izah olunmuşdur
107
. Yerli xalqın və 
hakimiyyətdən devrilmiş xanların rus qoşunlarına qarşı inadlı mübarizəsi tamamilə 
nəzərdən qaçrılmışdır. 
Azərbaycan əhalisinin Rusiyaya münasibəti haqqında cəsarətlə söyləmək 
olar ki, Azərbaycanda bu zaman sözün tam mənasında Rusiyaya meyl edən 
xanlıqlar olmamışdır. Ağa Məhəmməd şah Qacarın təcavüzünü bəhanə edərək 
Azərbaycan ərazisini işğal edən rus ordusu "yerli qüvvələrin təzyiqi nəticəsində 
geri çəkilmək məcburiyyətində qalmışdı
108
. 
Rus qoşunları geri döndüyü zaman Şeyxəli xan və onun tərfdarları birləşib 
rus qoşunlarını təqib etmək istəmişdilər. Lakin rus qoşunları artıq çıxıb 
getmişdilər
109
. 
Rus qoşunları Azərbaycan ərazisini tərk etdikdən sonra var-yoxdan 
çıxmış, iqtisadi cəhətdən zəif düşmüş və talan edilmiş Azərbaycana 1797-ci ilin 
əvvəllərində Ağa Məhəmməd şah Qacarın yeni hücumu başlamışdı. Talış xanlığını 
tutan Qacar, Şuşa üzərinə hücuma keçmişdi. İbrahimxəlil xan qaladan kənarda 
Qacar qoşunlarına ciddi müqavimət göstərmiş, təkrar qalaya qayıtmaq mümkün 
olmadığı üçün qəhrəmanlıqla düşmən əhatəsini yarıb kömək üçün Dağıstana -
qohumu Avar hakimi Ümmə xanın yanına getmişdir
110
. Ağa Məhəmməd şah 
Şuşanı ələ keçirsə də tezliklə orada qətlə yetirilmişdir. 
Bu zaman cənubdan yaxınlaşan təhlükə qarşısında Qarabağ xanlığı 
Osmanlı dövləti ilə qarşılıqlı münasibətlərini qoruyub saxlamağa çalışırdı. Dövrün 
hadisələrindən bəhs edən Əhməd bəy Cavanşir yazırdı: «Şuşanı ələ keçirən şah 
Qacar İbrahimxəlil xanın adamlarını çarmıxa çəkdirdiyi zaman onlardan birini - 
Əli Məhəmməd ağanı İbrahim xan tərəfindən Türkiyə sultanının yanına elçi kimi 
getdiyinə görə boğdurmuşdu»
111
. 
Hələ rus qoşunları Dərbəndi ələ keçirən zaman Ağa Məməhməd şah rus 
qüvvələrinə qarşı çıxmaq üçün Osmanlı dövlətinə müraciət etmişdi. Türkiyə 
tarixçisi Cövdət paşanın fikrinə görə «Qacarın Azərbaycan ərazisinə işğalçı 
məqsədini anlayan Osmanlı dövləti Ağa Məhəmməd şahın bu müraciətini cavabsız 
qoymuşdu»
112
. Görünür Rusiyadan çəkindiyinə görə ehtiyatlı davranan Osmanlı 
imperiyası İran qüvvələrinə qarşı çıxa bilməmiş və nəticədə Azərbaycan 
xanlıqlarına lazımi yardım etməmişdir. 
Bu haqda A.M.Çakmak öz əsərində yazır: "Rusiya və İran Azərbaycan 
torpaqları üzərinə hücumlarını davam etdirdikcə Azərbaycan xanlıqlarından 
bəziləri Osmanlı dövlətinə kömək üçün müraciət etmişdir. İstanbul höküməti 
xanların yardım istəklərini dəyərləndirməkdən ötrü, İran şahının eyni zamanda 
bölgədə Rusiyaya qarşı vuruşmasını nəzərə alaraq hələlik İran qüvvələrinə qarşı 
çıxmaq üçün xanlara hərbi qüvvə ilə kömək etmədi"
113
. 
Əhməd bəy Cayanşir 1797-ci ildə Ağa Məhəmməd şah Qacarın Şuşaya 
hücumundan bəhs edərək yazmışdır: "Türkiyə sultanının yanına göndərilən elçilər, 
aparılan hədiyyələrin müqabilində yeni hədiyyələr gətirib heç bir kömək ümidi 
vermədiklərinə görə İbrahim xan Şuşanı tərk edərək Car-Balakən vilayətinə 
getdi"
114
. 
Göründüyü kimi Osmanlı dövləti Azərbaycanı ələ keçirmək istəyən 
Rusiya və İran qoşunlarının bir-biri ilə toqquşacağını nəzərdə tutduğu üçün xanlara 
hərbi qüvvə ilə deyil,  yalnız  maddi  yardım  göstərməklə kifayətlənmişdi. Ağa 
Məhəmməd şah Qacarın qətlindən sonra Azərbaycan ərazisi xarici müdaxilədən 
qısa müddətə yaxa qurtara bilmişdir. 
Anasından sonra Rusiya imperiyasının taxtına çıxan I Pavel 
hakimiyyətinin ilk çağlarından bütün Avropaya "sülhsevər" siyasət yürüdəcəyini 
bəyan etsə də, 1798-ci ildə Fransaya qarşı müharibə elan etdi. Bu müharibədə 
Türkiyə də ona tərəfdar çıxmış və 1798-ci il dekabrın 23-də hər iki dövlət arasında 
müqavilə imzalanmışdır. Bu müqavilə son nəticədə Türkiyənin Cənubi Qafqazda 
mövqeyinin zəifləməsinə səbəb olmuşdur. 
Əsrin sonlarında İranda Ağa Məhəmməd şahın qardaşı oğlu Fətəli şah 
Baba xan təxəllüsü ilə taxta çıxmışdır. Fətəli şah da öz sələfləri kimi Azərbaycan 
torpaqlarına göz dikmişdi. Bunun üçün Qarabağa hücum etmək məqsədilə 12 min 
nəfərdən ibarət İran sərbazı hazırlamışdır. Bu yürüş üçün isə bəhanə İbrahimxəlil 
xanın qızını Baba xana verməməsi idi. Bu zaman Fətəli şaha qarşı Osmanlı 
dövlətinə sığınan xoylu Cəfərqulu xan mübarizə aparırdı
115
. 
İran qoşunlarının yaxınlaşmasını eşidən və Osmanlı dövlətindən heç bir 
kömək almayan İbrahimxəlil xan təcili Kavalevskiyə (Tiflisdə yerləşən rus 
qoşunlarının başçısı - Q.G) məktub göndərib ondan necə hərəkət etmək üçün 
məsləhət istəmişdi
116
. Bundan xəbər tutan İran qoşunları hücum etməkdən 
çəkinərək geri dönmüşdülər. Burada biz bir daha Azərbaycan xanlıqlarının, o 
cümlədən İbrahimxəlil xanın öz müstəqilliyini saxlamaq, hər hansı bir təcavüzdən 
yaxa qurtarmaq üçün qonşu dövlətlərlə müvafiq münasibətlərini saxlamağa 
çalışdığını görürük. 
Bu hadisədən bir az sonra 1801-ci ildə Kartli-Kaxetiya çarlığı və bir sıra 
Gürcüstan torpaqları Rusiya tərəfindən tutulmuşdur. Bu isə Azərbaycan 
xanlıqlarının Rusiya tərəfindən işğal edilməsinə geniş imkan yaratmışdır. 
Azərbaycan xanlıqları ilə Osmanlı dövlətinin qarşılıqlı siyasi münasibətləri XIX 
əsrin əvvəllərində də yəni Azərbaycan ərazisi Rusiya və İran arasında 
bölüşdürülənə kimi davam etmişdir. Bu məsələlər tədqiqat işinə aid olmadığı üçün 
onlara toxunmuruq. 
 
Ümumiyyətlə, faktiki materiallarla tanış olduqda Azərbaycan 
xanlıqlarının öz müstəqilliklərini qoruyub saxlamaq üçün qonşu dövlətlərlə, 
xüsusilə Osmanlı dövləti ilə qarşılıqlı münasibətlərini qoruyub saxlamağa 
çalışdığını görürük. 
1787- 1791-ci illər Rusiya-Türkiyə müharibəsi ərəfəsində və gedişində bu 
münasibətlər xüsusi əhəmiyyət kəsb etmişdir. Bu müharibədə həm Rusiya, həm də 
Osmanlı dövləti Azərbaycan xanlıqlarını öz tərəfinə çəkməyə çalışmışdır. Lakin 
xanlıqlar arasında Türkiyəyə meylin güclü olduğunu görən Rusiya hər vasitə ilə 
onların başını qatmağa çalışmışdır ki, xanlıqlar müharibədə Türkiyəyə kömək 
etməsinlər. Bu vasitələr əsasən Kartli-Kaxetiya çarı II İraklinin və İbrahimxəlil 
xana xəyanət edən erməni məliklərinin əlilə həyata keçirilirdi. Eyni zamanda 
Osmanlı döviəti də öz müstəqilliklərini qorumaq naminə Rusiyaya meyl edən 
Azərbaycan xanlıqlarına diplomatik vasitələrlə mane olmağa çalışmışdı. 1787- 
1791-ci illər rus-türk müharibəsində məğlub olmuş Osmanlı dövləti ağır şərtlərlə 
Yassı sülhünü imzalamalı olmuşdur. Bu isə Cənubi Qafqazda Rusiyanın nüfuzunun 
güclənməsinə səbəb olmuşdur. 
Osmanlı dövlətinin obyektiv çətinliklər üzündən xanlıqlara kömək göstərə 
bilməməsi 1796-cı ilin əvvəllərində rus qoşunlarının Azərbaycana müdaxiləsi ilə 
nəticələnmişdir. Rus qoşunlarının Azərbaycan torpaqlarını ələ keçirməsinə qarşı 
çıxan xanlar başda Şeyxəli xan olmaqla kömək üçün Osmanlı dövlətinə müraciət 
etmişdilər. Sultan xanlıqlara hərbi qüvvə ilə deyil, maddi yardımla  kömək etməyə 
çalışmışdır. Əsasən yerli xalqın və hakimiyyətdən devrilmiş xanların müqaviməti 
və II Yekaterinanın ölümü nəticəsində rus qoşunları geri çəkilmişdilər. Rusiya 
hərbi hissələrinin Azərbaycanı tərk etməsində başlıca amillərdən biri də Osmanlı 
dövləti tərəfindən müdafiə olunan xanların rus qoşunları əlehyinə çıxışları və 
onların Osmanlı dövləti ilə qarşılıqlı münasibətlərə üstünlük verməsi olmuşdur. 
Lakin əsrin sonlarına doğru bu münasibətlər zəifləməyə başlamış, hətta 
Azərbaycan ərazisində baş verən hadisələrə  Osmanlı  dövləti  seyrçi  mövqedən  
yanaşmış, ona ciddi təsir göstərə bilməmişdir. Bu isə XIX əsrın əvvəllərində 
Azərbaycan xanlıqların Rusiya tərəfindən tədricən işğal olunmasına və nəticədə 
Azərbaycan torpaqlarının Rusiya və İran arasında bölüşdürülməsinə zəmin 
hazırlamışdır. 
 
1. İoannisyan A.R. Göstərilən əsəri, s. 182. 
2. Əlavə məlumat üçün bax: Əliyev F.; Əliyev M. Göstərilən əsəri, s. 59-62. 
3. Əlavə məlumat üçün bax: Butkov Q.P. Göstərilən əsəri. II cild. s. 194- 196. 
4. Butkov Q.P. Göstərilən əsəri. II cild. s. 194 - 196. 
5. Əliyev F; Əliyev M. Göstərilən əsəri, s. 60-61. 
6. Yenə orada, s. 61. 
7. Yenə orada 
8. Əliyev F; Əliyev M. Göstərilən əsəri, s. 60-61. 
9. ... arxiv bilgiləri. II cild. s. 87. 
10. Butkov Q.P. Göstərilən əsəri. II cild. s. 196. 
11. İoannisyan A.R. Göstərilən əsəri, s. 182 - 183. 
12. Yenə orada, s. 183. 
13. Əlavə məlumat üçün bax: Butkov Q.P. Göstərilən. əsəri. II cild. s. 198, 
Buxarov. Rossiya i Turtsiya. SPb, 1970. s. 37. 
14. Butkov Q.P. Göstərilən. əsəri. II cild. s. 194. 
15. İoannisyan A.R. Göstərilən əsəri, s. 185. 
16. Butkov Q.P. Göstərilən əsəri. II cild. s. 194 - 195. 
17. İoannisyan A.R. Göstərilən əsəri, s. 185. 
18. Arxiv Knyaza Vorontsova. M. 1987, tom IX, str. 70. 
19. İoannisyan A.R. Göstərilən əsəri, s. 187. 
20. Butkov Q.P. Göstərilən. əsəri. II cild. s. 194 - 195. 
21. Butkov Q.P. Göstərilən əsəri. II cild. s. 194 - 195 
22. Yenə orada. 
23. Yenə orada, s. 188. 
24. Səma İşıqtan. Göstərilən əsəri. s. 36. 
25. MDHTA, f.52, siyahı 1/194, sənəd 331, 8 - ci hissə, vərəq 56; Sadıqov H. 
Göstərilən əsəri, s. 45. 
26. ... arxiv bilgiləri, 1 cild, s. 115. 
27. Yenə orada. 
28. MDHTA, f.52, siyahı 1/194, sənəd 416, 1 - ci hissə, vərəq 331; Sadıqov H. 
Göstərilən əsəri, s. 26. 
29. ... arxiv bilgiləri, I cild, s. 122. 
30. Yenə orada. 
31. Osmanlı dövləti ilə Qafqaz, Türkistan və Krım xanlıqları arasındakı 
münasibətlərə dair......., sənəd 9, s. 71. 
32. Azərb. EA Tarix İnstitunun elmi arxivi. İnv, 1795(1), s. 69. 
33. Əliyev F., Əliyev M. Göstərilən əsəri, s. 62. 
34. Əlavə məlumat üçün bax: Kurat A.N. Göstərilən əsəri s. 37 Osmanlı tarixi IV c. 
s. 542 
35. ... arxiv bilgiləri, I c. s. 125 
36. Əlavə məlumat üçün bax: Sadıqov H. Göstərilən əsəri s. 27-28 
37. Azərb. EA Tarix İnstitutunun elmi arxivi, inv. 1795 /1/, s 7. 
38. Bakıxanov A.A. Göstərilən əsəri, s.167. 
39. MDHTA f.52. siy I 194, sənəd 51 v. vər 69; Sadıqov H. Göstərilən əsəri, s. 29 
40. Bakıxanov A.A. Göstərilən əsəri, 1991, s 168. 
41. Yenə orada, s 168-169 
42. Azərbaycan tarixi, B., 1994, s 552 
43. Osmanlı tarixi, IV c. s 574 
44. ... arxiv bilgiləri, II c. s 95 
45. ... arxiv bilgiləri, I c. s 131. 
46. Çaxmaq M.A., Göstərilən əsəri s 88 
47. Qarabağnamələr. I c. s. 50 
48. Əlavə məlumat üçün bax: Osmanlı tarixi, IV cild. s. 591. 
49. Butkov. Göstərilən əsəri. II c. s 286-287. 
50. Yenə orada. 
51. Qafqaz araşdırmaları, vəsiqə: 12, s 94-95 
52. Məktub bütövlükdə arxada "əlavələr"də verilmişdir. 
53. Qafqaz araşdırmaları, vəsiqə: 11, s 93-94 
54. Səma İşıqtan, Göstərilən əsəri, s 40 
55. Qafqaz araşdırmaları, Vəsiqə 12. s 94-95. 
56. Səma İşıqtan, Göstərilən əsəri, s 40. 
57. ... arxiv bilgileri, I c. s 135-245 
58. Cevdet Paşa, Göstərilən əsəri, III c. s. 1577 
59. ... arxiv bilgiləri, 1 c. s 135. 
60. Çakmaq A.M., Göstərilən əsəri, s 121 
61. Babayev A. Göstərilən əsəri, s 26. Leviatov V. Göstərilən əsəri. s 163 
62. Butkov Q.P. Göstərilən əsəri, II cild, s 343. 
63. Dubrovin N.F. İstorii voym i vladiçestvo russkix na Kafkaze SPb. 1871. t. II 
s29. 
64. Markova O.P. Göstərilən əsəri, s 285. 
65. Cevdet Paşa, Göstərilən əsəri, III c. s 1580 
66. Yenə orada. 
67. Çakmaq M.A. Göstərilən əsəri, s. 127 
68. Cevdet Paşa, Göstərilən əsəri s 1578 
69. MDHTA. VUA səned 563, vər 55. Sadıqov H. Göstərilən əsəri. S 38 
70. Yenə orada. vər 14 
71. RXSA f. 77.1, sənəd 485, vər 83. Babayev A. Göstərilən əsəri, s. 39 
72. Babayev A: Göstərilən əsəri. s 28. 
73. Yenə orada 
74. Əlavə məlumat üçün bax: Qarabağnamələr: I c, s 50-51, 125-127; II cild. s. 34-
35, 219-220, İsmayıl M. Göstərilən əsəri, s 200-201. 
75. Əlavə məlumat üçün bax: Butkov H. Göstərilən əsəri, II c. s 281. 
76. ... arxiv bilgileri, I c. s 147. 
77. Butkov Q.P. Göstərilən əsəri, II c. s 335. 
78. Yenə orada 
79. Yenə orada s 335 
80. Qarabağnamələr I c. s 32. 
81. Çakmaq A.M., Göstərilən əsəri, s 124 
82. Yenə orada. 
83. Butkov Q.P. Göstərilən əsəri, s 292 
84. Yenə orada. s 294. 
85. Butkov Q.P. Göstərilən əsəri, s 298-299 
86. Yenə orada. 
87. Azərbaycan tarixi: Bakı, 1996, s. 550. 
88. Potto V. Utverjdenie russkoqo vıladıçestva v Qruzii, Tiflis. 1901,1 c. s 4. - Bax: 
Babayev A. Göstərilən əsəri. s 74. 
89. Əlavə məlumat üçün bax: Dubrovin N.F. Göstərilən əsəri, IV c.s 60-61. 
90. Müqayisə üçün bax: Əliyev F.M. XVIII əsrin I yarısında Azərbaycanda İran 
əleyhinə və Türkiyə işğalına qarşı mübarizə. Bakı, 1975, s 42-43 Azərbaycan 
tarixi. Bakı, 1996, s 550. 
91. Azərb.EA Tarix İnstitunun elmi arxivi, Rusiyanın İranla Əlaqələri.inv. 1796, s 
370. 
92. Dubrovin V.F.. Göstərilən əsəri, s 133; Ezov.Q.A. Göstərilən əsəri, s. CVII- 
CVIII. 
93. Səma İşıqtan. Gösərilən əsəri. s. 42 
94. Azərb.EA Tarix İnstitunun elmi arxivi, Rusiyanın İranla Əlaqələri. sənəd 158, 
s. 95. 
95. ... arxiv bilgiləri. I cild. s 153 
96. Dubrovin N.F. Poxod qrafa K.A. Zubova v Persii v 1796 q. Voennıy sbornik. 
1874, SPb. s. 134. 
97. Dubrovin N.F. Göstərilən əsəri., s. 127. 
98. Azərb.EA Tarix İnstitutunun elmi arxivi. Rusiyanın İranla Əlaqələri. sənəd 158 
/1796/ s 216-217 
99. Dərbəndin müdafiəsi zamanı (10 may 1796) məğlub olmuş Şeyxəli xan Zubov 
tərəfindən həbs edilsə də həbsdən qaça bilmişdir. Bax: Azərbaycan tarixi, 1996, s. 
551-552 
100.Azərb.EA Tarix İnstitutunun elmi arxivi, Rusiyanın İranla Əlaqələri, sənəd 
158 (1796) s 237-138  
101.Qafqaz araşdırmaları, Vəsiqə 13. s 95  
102.MDHTA, f. 41, sənəd 628-631 Vərəq 28; Babayev A. Göstərilən əsəri, s 128.  
103.Dubrovin N.F. Göstərilən əsəri, s 149-153.  
104.Əlavə məlumat üçün bax: Qarabağnamələr. s 54-55, Babayev A. Göstərilən 
əsəri, s 98-99; Dubrovin. Göstərilən əsəri, s. 149-153 vəs.  
105.Qafqaz araşdırmaları, Vəsiqə 13, s. 95. 
 106.Azərb. EA Tarix İnstitunun elmi arxivi, Rusiyanın İranla Əlaqələri, sənəd 158 
(1796). s. 105-106.  
107.Dubrovin N.F. Göstərilən əsəri s. 194  
108.İbrahim Yüksel. Göstərilən əsəri. s. 30.  
109.Əlavə məlumat üçün bax. Dubrovin. Göstərilən əsəri. s. 201. 
110.Qarabağnamələr. I c. s. 57, 126, II c. s. 226.  
111 .Əhməd bəy Cavanşir. Göstərilən əsəri, s. 168.  
112.Cövdət Paşa. Göstərilən əsəri. II c, s. 1580.  
113.Çakmak. Göstərilən əsəri, s 126  
114.Əhməd bəy Cavanşir. Göstərilən əsəri, s. 167.  
115.... arxiv bilgiləri I c, s. 158 - 161  
116.Dubrovin N.F. Göstərilən əsəri, s.312. 
 
NƏTİCƏ 
 
XVIII əsrin II yarısı Azərbaycanda İran hökmranlığına son qoyulması, 
müstəqil xanlıqların mövcudluğu ilə xarakterizə olunur. Azərbaycan xanlıqları 
birdən-birə deyil, dərin köklər, tarixi zərurət və inkişaf etməkdə olan obyektiv 
amillər əsasında meydana gəlmişdi. 
Azərbaycan xanlıqlarının Osmanlı dövləti ilə münasibətlərinin 
öyrənilməsi aşağıdakı nəticələrin çıxarılmasına imkan verir: 
XVIII əsrin II yarısında Azərbaycan ərazisində yaranmış olan feodal 
dövlətlərin - xanlıqların Osmanlı dövləti ilə mövcud olan qarşılıqlı münasibətləri 
onların öz müstəqilliklərini saxlamaq uğrunda apardığı mübarizənin tərkib hissəsi 
idi. 
Bu münasibətlərin yaranmasında başlıca amillərdən biri dövrün 
beynəlxalq vəziyyəti idi. Həmin dövrdə İran iqtisadi, siyasi cəhətdən dərin 
tənəzzülə uğradığı halda, Rusiya sürətlə inkişaf edirdi. Onun xammal və satış 
bazarına olan ehtiyacı, eyni zamanda Azərbaycanın coğrafi mövqeyi və onun Şərq 
ölkələri ilə aparılan ticarətdə oynadığı rol Rusiyanı Xəzərsahili vilayətləri ələ 
keçirməyə sövq edirdi. Azərbaycan xanlıqları arasında fasiləsiz olaraq davam edən 
çəkişmələr Rusiyanın Cənubi Qafqazda möhkəmlənmək planına uyğun gəlsə də 
Osmanlı Türkiyəsini ciddi narahat edirdi. Əvvəlki qüdrətini itirmiş Osmanlı 
imperiyası Rusiyanın işğalçılıq planlarını Azərbaycan xanlıqlarının köməyi ilə 
dayandırmaq niyyətində idi. 
XVIII əsrin II yarısında Cənubi Qafqaz regionunda baş verən proseslər 
qərbin qabaqcıl ölkələrinin xarici siyasətləri ilə sıx bağlı idi. Həmin dövr Rusiya-
Türkiyə münasibətlərinin daha da kəskinləşməsi ilə xarakterizə olunurdu və bu 
ziddiyyətlər çox vaxt Azərbaycan xanlıqlarını müstəqil xarici siyasət yeritmək 
imkanından məhrum edirdi. Məhz bu səbəbdən Volqa-Xəzər tranzit su yolu ilə sıx 
bağlı olan xanlıqlar Rusiya ilə, ölkənin Qərb və Cənub-Qərb hissəsində yerləşən 
xanlıqlar isə çox zaman Türkiyə ilə təmasda olurdular. 
Rusiyanın Cənubi Qafqaza, o cümlədən Azərbaycana müdaxiləsi 
xanlıqların Osmanlı dövləti ilə daha çox yaxınlaşmasına səbəb olurdu. Rusiya 
təhlükəsinin gücləndiyi bir şəraitdə şəkili Hacı Çələbi xan, gəncəli Şahverdi xan, 
şamaxılı Məhəmməd xan, qarabağlı İbrahimxəlil xan, naxçıvanlı Cəfərqulu xan və 
başqa Azərbaycan xanları bu təcavüzdən qorunmaq, özlərinə arxa yaratmaq 
məqsədilə Osmanlı dövlətilə diplomatik əlaqələr saxlamışlar. 
Osmanlı dövləti ilə xanlıqların qarşılıqlı münasibətlərinin 
formalaşmasında 1768 - 1774 - cü illərdə baş vermiş Rusiya - Türkiyə müharibəsi 
də az rol oynamamışdır. Bu müharibədə Osmanlı dövləti Azərbaycan xanlıqları ilə 
Cənubi Qafqazın digər müsəlman xalqlarının Rusiya əleyhinə ittifaqını yaratmaq 
istəmişdi. Lakin hər vasitə ilə Osmanlı - Azərbaycan münasibətlərinin qarşısını 
almağa çalışan Rusiya dövlətinin Azərbaycan ərazisinə təcavüzü gücləndiyi üçün 
Azərbaycan xanlıqları nəinki bu müharibədə Osmanlı dövlətinə kömək edə bilmiş, 
hətta özləri ondan Rusiya təcavüzünə qarşı yardım istəmişlər. 
Əvvəllər Azərbaycan ərazisinə işğalçılıq niyyəti güdən Osmanlı 
imperiyasının XVIII əsrin II yarısında Rusiya və İran işğalçılarının əksinə olaraq 
Azərbaycan torpaqlarını işğal etmək niyyəti olmamışdı. İndi yalnız özünü müdafiə 
etmək iqtidarına malik olan imperiya həmçinin Azərbaycan xanlıqlarını da Rusiya 
və onun əlaltılarının təcavüzündən himayə etməyə çalışmışdır. 
XVIII əsrin 70-80-ci illərində Osmanlı dövlətinin Azərbaycan xanlıqlarını 
qeyd olunan təcavüzdən yalnız rəsmi şəkildə müdafiə etməyə gücü çatmışdır. 
Toplanmış sənədlər içərisində qeyd olunan vaxt Osmanlı sultanının Rusiya 
dövlətinə rəsmi etirazlarına rast gəlinməsi bunu sübut edir. Bu dövrdə Azərbaycan 
xanlıqları Osmanlı dövlətinə etdikləri müraciətlərində təkcə Rusiya və onun 
əlaltılarının təcavüzündən müdafiə olunmaq üçün deyil, həmçinin özləri Osmanlı 
imperiyasınm hərbi köməyi ilə Rusiyanın Cənubi Qafqazda güclənməkdə olan 
təsirinin qarşısını almağa çalışırdılar. 
1783-cü ildə bağlanmış Georgiyevsk müqaviləsindən sonra "xristian 
bloku"nun Azərbaycan ərazisinə müdaxiləsinin güclənməsindən narahat olan 
Azərbaycan xanlıqlarının Osmanlı imperiyası ilə münasibətləri daha da 
yaxınlaşmışdır. Məhz bu səbəbdən 1785-ci ilin yayında Azərbaycanın ən nüfuzlu 
xanlıqlarının nümayəndə heyəti İstanbula gələrək Osmanlı dövlətindən onları 
himayə etməyi xahiş etmişdilər. 
Osmanlı dövləti Azərbaycan xanlıqlarını təkcə Rusiyanın təcavüzündən 
deyil, həmçinin onun əlaltısı olan gürcü və erməni təcavüzündən də qorumağa 
çalışmışdır. Bu münasibətlə gürcü çarı II İraklidən rəsmi şəkildə Azərbaycan 
xanlıqlarının daxili işlərinə qarışmaması tələb olunmuşdur. 
Lakin, əsrin 80-ci illərinin sonuna doğru Osmanlı dövlətinin Azərbaycan 
xanlıqları ilə qarşılıqlı münasibətlərində daha çox "ehtiyatlı tədbirlərə" üstünlük 
verilmişdir. 1768-1774-cü il müharibəsində məğlub olan Osmanlı imperiyası 
Rusiya ilə münasibətlərini kəskinləşdirməkdən çəkindiyi üçün Azərbaycan 
xanlıqlarının Rusiya təcavüzü qarşısında hərbi kömək üçün etdikləri müraciətlərinə 
konkret hərbi kömək göstərə bilməmiş, hadisələrə diplomatik vasitələrlə müdaxilə 
etməyə çalışmışdır. 
Rusiyanın Azərbaycan ərazisinə olan işğalçı niyyətlərindən narahat olan 
Osmanlı dövləti həmçinin Azərbaycan xanlıqlarının öz aralarında baş verən 
çəkişmələrə son qoyulmasına çalışmışdır. 
1787-1791-ci illərdə getmiş Rusiya - Türkiyə müharibəsində Azərbaycan 
xanlıqları ilə Osmanlı dövlətinin qarşılıqlı münasibətləri mühüm əhəmiyyət kəsb 
etmişdir. Bu müharibədə həm Rusiya, həm də Türkiyə Azərbaycan xanlıqlarını öz 
tərəfinə çəkməyə çalışmışdır. Lakin xanlıqlar arasında Osmanlı dövlətinə meyl 
güclü olduğundan Rusiya dövləti hər vasitə ilə onlara qarşı təcavüzünü 
gücləndirmişdir ki, xanlıqlar müharibədə Türkiyəyə kömək etməsinlər. Bu təcavüz 
planları əsasən Kartli-Kaxetiya çarı II İrakli və Qarabağ xanlığı ərazisində yaşayan, 
xanlığa xəyanət edən erməni məlikləri vasitəsi ilə həyata keçrilirdi. Nəticədə 
Azərbaycan xanlıqları bu müharibədə Osmanlı dövlətinə konkret hərbi kömək 
göstərə bilməmişdi. Osmanlı dövlətinin bu müharibədə məğlub olması Rusiya 
imperiyasına Cənubi Qafqazda, o cümlədən Azərbaycanda öz işğalçı niyyətlərini 
həyata keçirməyə geniş imkan vermişdi. Beynəlxalq şəraitlə razılaşmağa məcbur 
olan Osmanlı dövləti artıq Azərbaycan xanlıqlarını əvvəlki kimi müdafiə edə 
bilməmişdi. 
XVIII əsrin sonlarına doğru İranda hakimiyyət uğrunda mübarizəyə 
başlayan Ağa Məhəmməd şahın Azərbaycan ərazisinə təcavüzü qarşısında 
xanlıqların xarici siyasət xətti daha da fəallaşmışdı. Onlar bu təhlükəni aradan 
qaldırmaq üçün Osmanlı dövlətinə müraciət etmişdilər. Hətta bu münasibətlə 
Qarabağ xanı İbrahimxəlil xan Osmanlı dövlətinə xüsusi məktub göndərmişdi. 
Lakin qeyd etdiyimiz obyektiv çətinliklər üzündən Osmanlı dövləti Azərbaycan 
xanlıqlarına konkret kömək göstərə bilməmişdi. Türkiyə sultanı bu yürüşlərdə Ağa 
Məhəmməd şahm digər işğalçı ilə - Rusiya imperiyası ilə toqquşacağını nəzərə 
aldığı üçün gözləmə mövqeyi tutmuşdur. 
Osmanlı Türkiyəsinin Rusiyanın Cənubi Qafqazdakı siyasətini tam 
aydınlığı ilə dərk etməsinə baxmayaraq, mövcud reallıqları nəzərə alaraq, fəal 
siyasətdən çəkinməsi xanlıqlarla qarşılıqlı əlaqələrin möhkəmlənməsinə öz mənfi 
təsirini göstərmiş, Rusiyanın bölgədə nüfuzunu gücləndirməsi üçün geniş imkanlar 
yaratmışdır. Bu isə 1796-cı ildə general V.Zubovun komandanlığı ilə rus 
qoşunlarının Azərbaycana müdaxiləsi ilə nəticələnmişdi. Məhz bu səbəbdən 
çıxılmaz vəziyyətdə qalan Azərbaycan xanlıqlarının bəziləri xarici siyasətlərində 
ikili münasibətlərə üstünlük vermişdilər. Lakin rus qoşunlarının Azərbaycan 
torpaqlarını ələ keçirməsinə qarşı çıxan xanlar başda Quba xanı Şeyxəli xan 
olmaqla yenə də kömək üçün Osmanlı dövlətinə müraciət etmişdilər. 
Həmin dövrdə Osmanlı dövləti Azərbaycan xanlıqlarına maddi cəhətdən 
köməklik göstərməyə çalışmışdır. Lakin Rusiya hərbi qüvvələri yerli xanların 
müqaviməti və II Yekaterinanın ölümü nəticəsində  geri çəkilmişdi. 
Beləliklə mühüm iqtisadi və strateji əhəmiyyətə malik olan Azərbaycan 
XVIII əsrin II yarısında qonşu dövlətlərin mübarizə obyektinə çevrilmişdi. 
Azərbaycan ərazisində mərkəzləşmiş vahid dövlətin olmaması ölkənin mübarizə 
gücünü azaldır, xarici işğallar üçün əlverişli şərait yaradırdı. Belə bir şəraitdə kiçik 
və zəif olan Azərbaycan xanlıqları öz müstəqilliklərini saxlamaq naminə bu və ya 
digər qonşu dövlətə müraciət etməyə məcbur olurdular. Bu dövrdə Azərbaycan 
xanlıqlarının intensiv olaraq siyasi və diplomatik əlaqələr saxladığı ölkələr 
Osmanlı Türkiyəsi və Rusiya olmuşdur. 
XVIII əsrin 90-cı illərində Cənubi Qafqazda gedən proseslər sübut edirdi 
ki, Osmanlı Türkiyəsi regiona təsir etmək imkanlarından məhrum olmuşdur. 
Cənubi Qafqaz uğrunda Rusiya-İran ziddiyyətlərinin kəskinləşdiyi bir şəraitdə 
Osmanlı dövləti baş verən hadisələrə münasibətdə seyrçi mövqe tutmuşdur. Hətta 
ayrı-ayrı Azərbaycan xanlıqlarının yardım üçün müraciətləri faktiki olaraq Osmanlı 
sarayı tərəfindən cavabsız qoyulmuşdur. Əsrin sonlarına doğru Azərbaycan 
xanlıqlarının Osmanlı dövləti ilə münasibətlərinin zəifləməsi, XIX əsrin 
əvvəllərində Azərbaycan torpaqlarının Rusiya və İran arasında bölüşdürülməsini 
sürətləndirmişdir. 
 
The inter relations between Azərbaijan 
khanates and Turkey" 
 
SUMMERY 
 
The dissertation consists of an introduction, three chapters, conclusions, 
lists of sources and literatures, supplements (letters documents, maps and so on). 
Introduction determines the actuality, scientific significance the aims and 
tasks of investigation, showns its novelty and practical value. 
The first part is called "The internal and political situation in Azərbaijan 
and international relations at the second half of the XVIII century. Here is given 
the creation number of khanates and their struggle on the foreign and political area 
on the territory of Azərbaijan. 
The second part entitled "The relations between Azərbaijan khanates and 
Turkey (1747-1787) consists of two parts. 
The 1
st
 hart in called "Interrelations of Azərbaijan khanates with Turkey 
from the moment of their creation till the Georgiyevsk agreement". The 2
nd
 part is 
named as "Interrelations of Azərbaijan khanates with Turkey from theperiod of 
Georgiyevsk Agreement till the beginning of the Russian-Turkiyh war of 1787 and 
thoroghly analyses, on the basis of sources, the influence on the relations of 
Azərbaijan khanates with the Ottoman Empire, the strengthening of Russia's 
position in south Caucasus. 
The thrid part is called "Mutural relations between Azərbaijan khanates 
and Ottoman Empire (1787 - 1800). This chapter throws light on the factors that 
had influenced on the interrelations of Azərbaijan khanates with the Ottoman 
Empire, analyses their positions in the course of the Russian-Turkish war, reveals 
the reasons of weakening the position of the Ottoman Empire in the South 
Caucases. 
РЕЗЮМЕ 
 
"Политические отношения Азербайджанских ханстве с 
Османской империей во второй половине XVIII века" 
 
Актуальность изучения политических и дипломатических 
отношений, существовавших между Азербайджанскими ханствами и 
Османской империей во второй половине XVIII века, является 
неонровежимой истиной. 
Монография состоит из введения, трех глав, заключения и 
прложений (письма, документы, карты и т.д.). 
Во введении обосновывается актуальность темы, научная 
значимость, новизна исследования. 
Первая глава называется "Внутриполитическая история 
Азербайджана и международные отношения во II половине XVIII века". В 
ней на основе первоисточников отражается стремление ханств, возникших на 
территории Азербайджана во II половине XVIII века и международные 
отношения в этот период. 
Вторая глава - "Взаимоотношения Азербайджанских ханств с 
Турцией (1747 - 1787)" - состоит из двух частей. Первая часть называется 
"Взаимоотношения Азербайджанских ханств с Турцией с момента из 
возникновения до заключения Георгиевского Трактата" и соответствует 
периоду, когда в Азербайджане была возрождена государственность в форме 
ханств. Во второй части этой главы, которая называется "Взаимоотношения 
Азербайджанских ханств с Турцией со времени заключения Георгиевского 
Трактата до начала русско - турецкой войны 1787 года", на основе 
первоисточников всесторонне анализируется то, какое воздействие 
оказывало на взаимоотношения Азербайджанских ханств с Османской 
империей значительное укрепление позиций Российской империи на Южном 
Кавказе. 
Третья глава называется "Взаимоотношения Азербайджанских 
ханств с Османской империей (1787-1800)". В ней освещаются факторы, 
имевшие влияние на взаимоотношения Азербайджанских ханств с 
Османской империей, анализируется их позиция в ходе русско-турецкой 
войны., исследуются причины ослабления позиции Османской империи на 
Южном Кавказе. 
 
 
 
 
 
Mənbələr 
 
1. Azərbaycan EA A.A.Bakıxanov adına Tarix İnstitutunun elmi arxivi; fond: 
1795.1, 1795(1), 1795.2, 17959(2), 1795.3, 1795(3), 1795(4). 
2. Bakıxanov.A. Gülüstani-İrəm, Bakı 1951. 
3. Əbdül Lətif Əfəndi. Şəki xanlarının tarixi, Bakı, 1926. 
4. Mirzə Adıgözəl bəy. Qarabağnamə, - Qarabağnamələr, I cild, Bakı, 1989. 
5. Mirzə Camal. Qarabağ tarixi, - Qarabağnamələr, II cild, Bakı, 1991. 
6. Butkov P.Q. Materialı dlya novoy istorii Kafkaza s 1722 po 1802q. SPb. 
1869.tom. I-III. 
7. Kafkas arastirmalari, İstanbul, 1988. 
7.1.Sənəd 3, s.84. 
7.2. Sənəd 4, s. 85. 
7.3. Sənəd 9, s. 91. 
7.4. Sənəd 10, s. 93 
7.5. Sənəd 11, s.93. 
7.6. Sənəd 12, s. 94. 
7.7. Sənəd 13, s.95. 
7.8. Sənəd 14, s. 96. 
8. Osmanli devleti ile Kafkasya, Türkistan ve Kirim Hanliglari Arasindakı 
Münasibetlere Dair arşiv Belgeleri. Ankara 1992. 
8.1. Şirvan ve Dagistan Hanlarinin Karabaga Saldirmasini Önlemek için Ferman 
Istari Teklifi, senəd 7, s. 5. 
8.2. Karabaga Saldirmasinin Önlenmesi Icin Divan-i Hümayundan Istar Olunan 
Ferman, sənəd 8, s. 6. 
8.3. Revan Haninin Elçisi Zeynalabidin ve Maiyyelindekilere Harclik Verilmesi, 
sənəd 9, s. 6. 
9. Osmanli Devleti ile Azərbaycan Türk Hanliklari Arasindakı Münasibetlere Dair 
Arşiv Belgeleri, s. I, II, Ankara, 1992; 1993. I cilt. 
9.1. Azərbaycan Hadiseleri, Sənəd 13. 
9.2. Rusların Azərbaycan ve Revan Kalesini Ele Kecirmek için Yaptiklari Hilelere 
Karşi  Azərbaycan Hanlarına Yardim Yapilmasi isteği, Sənəd l7. 
9.3. Ruslarla işbirliği Yapan Tiflis Hani Irakli Hana Karşi Bölge Hanliklariyla 
ittifak Yapilmasi Hususunda Şirvan Hanina Göndərilən Nameyi Hümayun. Sənəd 
26. 
9.4. Tiflis Hani Irakli Hanin Tecavüz ve Hiylelerine Karsi Revan ve Havalisinin 
Istihkamina dair Hatti Hümayun. Sənəd 27. 
9.5. Hoy Haninin Elçisi Hüseyn Ali Bey ve Maiyyetindekilere Harcırah Itasi. 
Sənəd 28. 
9.6. Revana Tecavüz Emelinde Olan Tiflis Hani Irakli Hana Karşi Azərbaycan 
Hanlari, Erzurum Valisi ve Bayezid Mutasarrifı ile Kurt Emirlerinin Hazır 
Olmalarının istenmesi. Sənəd 29. 
9.7. Padişahın Dagistan Ümerasina ve Azərbaycan Hanlarina Hediyye ve 
Nameler Göndermesi. Sənəd 34. 
9.8. Revan Hani Muhemmed Hanin Revan Kalesini Zabt Eden Gürcistan Valisi 
İrakliye Karşi Yardim Talebi. Sənəd 37. 
9.9. Azərbaycan Hanlarinin Osmanli Devletine Bagliliglari ve Dagistan 
Hanlarinin Tiflisi Almalari. Sənəd 39. 
9.10. Karabag Hani Halil İbrahim Hanin Ruslara Karşi Yaptigi Savasda Yardim 
isteği. Sənəd 41. 
9.11. Şuşu Hani İbrahim Halil Han ve Dagistan Hanlarindan Ammi Hanin 
Mektublarinin Kabulü ve Elçilerine de Hediyye Verilmesi. Sənəd 42. 
9.12. Devlet-i Aliyye Mülkünden Olduğu Kabul Edilen Revana İran Saldirilarina 
Karşi Yardim Yapilmasi. Sənəd 44. 
9.13. İrani Ele Keciren Aga Muhemmed Hanin Revana Saldirisi Durumunda 
Devlet - i Aliyyeye Goc Olabileceğine Dair. Sənəd 46. 
9.14. Ruslarin Azərbaycana Asker Sevk Etdikleri Haberlerinin Padişaha Arzi. 
Sənəd 49. II cilt. 
9.15. İran, Azərbaycan, Gürcistan ve Dagistanin Durumuna Dair Melumat. Sənəd 
31 
9.16. Şirvanda Ortaya cikan Şeyh Mehmedin Mektubuna Cevab Verilmesi. Sənəd 
36. 
9.17. Azərbaycan Hanlarinin İranda Ortaya Cikan Aga Muhammed Hana Karşi 
Osmanli Devletinden Yardim istekleri. Sənəd 37. 
9.18. Şirvan Hani Davud Hanin Oğlu Riza Beye Bir Yıllık Maaşinin Ödendiği. 
Sənəd 39. 
 
Ədəbiyyat 
 
1. Azərbaycan tarixi, I cild, Bakı, 1961; II cild, Bakı, 1964. 
2. Azərbaycan tarixi, Bakı, 1994. 
3. Azərbaycan tarixi, Bakı, 1996. 
4. Axundov N. Qarabağ salnaməsi, Bakı, 1989. 
5. Babayev A. Rusiyaya qovuşmaq ərəfəsində, Bakı, 1988. 
6. Dəlili H. Sərab xanlığı və Qacarın öldürülməsi, Azərbaycan müəllimi, 1969. 
7. Dəlili H. Fətəli xan Əfşarın Azərbaycan dövləti yaratmaq təşəbbüsü (XVIII 
əsrin 50-60 cı illəri), Azərb. EA Xəbərləri, tarix, fəlsəfə və hüquq seriyası, 1975, 
N: 1. 
8. Dəlili H. Azərbaycanın cənub xanlıqları, Bakı, 1979. 
9. Əliyev Q. Şərq məsələsi: Avropa ve Osmanlı dövlətləri arasında münasibətlər, 
XVIII əsr, «İki sahil», 1994. 
10. Əliyev F. XVIII əsrin II yarısında Azərbaycan şəhərləri, Bakı, 1960. 
11. Əliyev F. XVIII əsrin II yarısında Azərbaycanda ticarət, Bakı, 1964. 
12. Əliyev F., Əliyev M. Naxçıvan xanlığı, Bakı, 1996. 
13. Əliyev F., Əliyev M. İrəvan xanlığı, Bakı, 1997. 
14. İsmayılov M. Ə. Şəki, Bakı, 1982. 
15. İsmayılov M. Ə. Azərbaycan tarixi, Bakı, 1992. 
16. Quliyeva.G. XVIII yüzilliyin II yarısında Türkiye-Rusiya münasibətlərində 
Quba xanlığının mövqeyi. Azərbaycan  Arxeologiya ve Etnoqrafiyası Problemleri, 
IV hisse. Bakı, 1995. 
17. Quliyeva.G. XVIII əsrdə Azərbaycan-Türkiye münasibetleri. - Ali pedaqoji   
məktəblərdə humanitar və ictimai elmlerin tədqiqi və tədrisi məsələləri. Bakı, 
1996. 
18. Quliyeva.G. XVIII əsrin ortalarında Qarabağ xanlığının xarici siyasəti 
tarixindən. - Azərbaycan EA aspirantlarının və Azərbaycan elmi - Tədqiqat 
Məhkəmə Ekspertizası, Kriminalistika ve Kriminologiya Problemleri İnstitutunun 
gənc alimlərinin elmi konfransının materialları, Bakı, 1996. 
19. Quliyeva G. XVIII əsrin II yarısında İrəvan xanlığının Türkiye ilə 
münasibətləri. - N.Tusi adına ADPU-nun Şamaxı filialının ve Azərbaycan tarix 
qurumunun Azərbaycan Cümhuriyyetinin 79-cu ildönümüne həsr olunmuş elmi 
konfransının materialları, Bakı, 1997. 
20. Məmmədov H.M. Osmanlı imperiyasının xarici siyasətində Azərbaycan 
xanlıqları, Azərb. CCR EA Xəbərləri, tarix, fəlsəfə və hüquq seriyası, 1989, N- 3. 
21. Məmmədov S. Azərbaycan XV-XVIII əsrin I yarısında, Bakı, 1981. 
22. Mustafayev T. Qarabağ (Gəncə) bəylərbəyliyi XVIII əsrin I qərinəsində, Azərb. 
SSR EA Xəbərləri, tarix, fəlsəfə və hüquq seriyası, 1988N-3. 
23. Mustafayeva N. Cənubi Azərbaycan xanlıqları, Bakı, 1993. 
24. Sadıqov. H. Rusiya-Türkiye münasibətlərində Cənubi Qafqaz problemi (1787- 
1829- cu illər), Bakı, 1991. 
25. Süleymanov M. İrəvan xanlığının Rusiyaya birləşməsi tarixindən, Bakı, 1997. 
26. Həmidova Ş. Qarabağ xanlığının Kartli-Kaxetiya çarlığı ilə münasibətləri 
tarixindən (XVIII əsrin 80-90-cı illəri), Azərb. SSR EA Xəbərləri, tarix, fəlsəfə və 
hüquq seriyası, 1969, N- 2. 
27. Həmidova Ş. Gəncə xanlığının Kartli - Kaxetiya çarlığı ilə münasibətləri 
tarixindən (XVIII əsrin 80-90-cı illəri), Azərb. SSR EA Xəbərləri, tarix, fəlsəfə və 
hüquq seriyası, 1972, N- 2. 
28. Həmidova Ş. XVIII əsrin oralarında Şəki xanlığı ilə Kartli və Kaxetiya çarları 
arasındakı münasibətlərə dair, 1979, N- 1. 
29. Həmidova Ş. Rusiya dövlətinin Quba xanlığı ile Kartli-Kaxetiya çarlığını 
barışdırmaq təşəbbüsü (XVIII əsrin 80-ci illəri), Azərb. SSR EA Xəbərləri, tarix, 
fəlsəfə və hüquq seriyası, 1981, N- 1. 
30. Həmidova Ş. XVIII əsrin II yarısında Azərbaycan Gürcüstan münasibətləri 
tarixindən, Bakı, 1987. 
31. Abdullaev Q.B. "İz istorii Severo-Vostoçnoqo Azerbaydjana, Baku, 1958. 
32. Abdullaev Q.B. Azərbaydjan v XVIII veke i vzaimootnoşeniya eqo v Rossiey. 
Baku, 1965. 
33. Abduraxmanov A.A. Azerbaydjan vo vzaimootnoheniyax Rossii, Turtsii i 
İrana, Baku, 1964. 
34. Aliev F.M. Antiiranskie vıstupleniya i borba protiv turetskoy okkupatsii v 
Azərbaydjane v pervoy polovine XVIII v., Baku, 1975. 
35. Aliev F.M. Missiya poslannika russkoqo qosudarstva A.P. Volınskoqo v 
Azərbaydjane, Baku, 1979. 
36. Asedov F.S. istoriya Talışskoqo xanstvo i eqo svyazi s Rossii, AKD, Baku, 
1966. 
37. Baqirova M.M. İstoriya Şekinskoqo xanstv i eqo prisoedinenie к Rossii, AKD, 
Baku, 1980. 
38. Bakıxanov A.A. Qyulistani-İram, Baku, 1991. 
39. Dubrovin N.F. istoriya voynı i vladıçestva russkix na Kafkaze. torn I, SPb. 
1886. 
40. Ezov Q.A. Snoşenie Petra Velikoqo s Armyanskim narodam, SPb, 1898. 
41. İoannisyan A.R. Rossiya i Armyanskoe osvobeditelnoe dvijenie v 80 - x q. 
XVIII veke, Erevan, 1947. 
42. İskenderova M. S. Bakınskoe xanstvo i eqo prisoedinenie к Rossii, AKD, 
Baku, 1983. 
43. İskenderova M. S. К voprosu o russkoy oriestaçii v Azərbaydjane v 2 treti 
XVIII veke v osveşenii Sovetskix istorikov / po materialom periodiçeskix izdaniy/ 
Azərb. SSR EA Xəbərləri, tarix, fəlsəfə və hüquq seriyası, 1991, N- 1. 
44. İskenderova M.S. Bakınskoe xanstvo, Baku, 1999. 
45. Klokman.Ö.R. Feldmarşal Rumyantsev v period russko-tureçkoy voynı 1768- 
1774 qq. 
46. Leviatov V.N. Oçerki po istorii Azərbaydjana v XVIII veke, Baku, 1948. 
47. Mamedova Q.N. Russkie konsulı ob Azərbaydjane (20-60-e qodı XVIII veka), 
Baku, 1989. 
48. Markova O.P. Rossiya, Zakavkaze i mejdunarodnıe otnoşeniya v XVIII veke, 
M. 1966. 
49. Mustafaev D. Severne xanstva Azərbaydjana i Rossiya (konetsVIII - naçalo 
XIX v.), Baku, 1984. 
50. Mustafazade  T.   Azerbaydjan  i   Russko-Turetske  otnoşenie pervoy polovine 
XVIII veka), Baku, 1993. 
51. Noviçcv A.D. İstoriya Turtsii. tom I, L., 1963. 
52. Petruşevskiy İ.P. Oçerki po istorii feodalnıx otnoşeniy v Azərbaydjane i 
Armenii v XVI-naçale XIX vv., L., 1949. 
53. Potto V. Utverjdenie russkoqo vıladıçestva v Qruzii Tiflis. 1901. 
54. Smirnov K.A. Politika Rossii na Kavkaze v XVI-XIX vv. M., 1960. 
55. Aslan A. "Rusyanin Krim ve Gürcüstanı ilhakından sonra Osmanlı devletinin 
Cerkes kabileleri ile munasibetleri (1784-1829)"- Kafkas arastirmalari. İstanbul, 
1988. 
56. Çakmak M.A. Hanliklar devrinde Azərbaycan-Türkiye münasibetleri (1723 - 
1829). Doktora tezi, Ankara, 1996 
57. Cemal Gokce. Kafkasya ve Osmanli Impratorluğunun Kafkasya siyaseti, 
İstanbul, 1979 
58. Cevdet Pasa. Tarihi Cevdet, s. I-VI, istanbul, 1994. 
59. Hammer I.Y. Osmanli tarihi, c. II, Çeviren M. Ata. Bugünkü dille özetleyerek 
yeniden yazan A.Kabahan, - İstanbul, 1990. 
60. İbrahim Yüksel "Carlik Rusiyasinin Azərbaycani istilasi ve Osmanli devletinin 
tutumu"- Kafkas arastirmalari. İstanbul, 1988. 
61. Kurat A.N. Türkiye ve Rusiya: XVIII yüzyil sonundan Kurtuluş savaşlarına 
kadar Türk-Rus ilişkileri (1798-1919), Ankara, 1970. 
62. Sema Isiktan. "1787-1792 Osmanli-Rus harbi sırasında ve sonlarında Osmanlı 
devletinin Dagistan hanlari ile münasibetleri"- Kafkas arastirmaları. İstanbul, 1988. 
63. Uzuncarsili İsmail Hakki. Osmanli tarihi, с IV, Ankara, 1988. 
64. Yilmaz Öztuna. Türkiye tarihi. İstanbul, c. 11, 1967. 
 
ƏLAVƏLƏR 
 
Qarabağ xanı İbrahimxəlil xanın Osmanlı dövlətinə məktubu. 
 
O (ALLAH) yardımçıdır. 
Böyük vəzir əfəndimiz  -  Allah  (onun) yüksək kölgəsini yazıq və şərəfli 
kimsələrin üstündən əksik etməsin! Əzəmətli, ulu, anlayışlı, şücaətli, səxavətli, 
fərasətli, ayıq, dünyanın işlərini nizamlayan, xalqların təhlükəsizliyini təmin edən,  
ədalət və insaf mənbəyi, şövkət və nəzakət toplusu, (düşmənə) üstün gələn,  
dövlətin dayağı,  parlaq səltənətin nuru,  ulu  vəzirlərin  seçkini,  nüfuzlu  əmirlərin 
qibləsi, sultan taxtının dirəyi, Süleyman mülkünün Asəfi, yüksək rütbəlilərə 
yaraşıq verən günəşə bənzər möhürün sahibi, istekli cənabımıza sonsuz  
sədaqətliliklə (deyilmiş) duaları və (təzə) illərinin (uğurla) başlaması (diləyini) 
çatdırdıqdan sonra, səmimi istəyimiz budur ki, Dövləti - Aliyyə Allahın yer 
üzündəki kölgəsi və bütün məxluqların, möhtərəm adamların və cahillərin 
sığınacağı olduğu üçün, mən də ki, Allanın bu bəndəsi və səmimi qulu "Allaha 
itaət edin, peyğəmbərə və sizdən olan buyruq sahiblərinə itaət edin ayəsinə bağlı 
olub, bu aləm sığınacağına itaət edərək, bağlılıq ruhuna uyub, iyirmi il və bəlkədə 
daha çoxdandır ki, Rum diyarının əhli siyahısına düşməklə şərəfləndirilmişəm, 
məhrum günahların bağışlanmasına dua edilən, Rizvan məqamında olan sultan  
Hamidin sağlığında, həmişə məndən dövlətə dilək gedər, ondan mənə buyruq 
(gələrdi), mən ona itaət edər, o, isə mənə yardım göstərərdi. 
Ondan sonrakı şövkətli əfəndimizdə sultanlıq taxtında olduğu dövrdə 
dünyanın bəzəyi olan günəşin cananı işıqlandıran tacı kimi göy və yer üzünə nur 
ələdi. 
Səmimi istəklərimizi qeyd etdiyimiz qaydada mələklər yuvası olan eşiyə 
bildirmiş, (qarşılığında) bərabərlik çeşməsinden buyruqlar gələrək, yad edilməmiz 
şərəfi ilə bizi fəxr və övünmənin ən yüksək zirvəsinə qaldırmışdı ki, qiyamət günü 
nə qədər əmr və təbriklərinin intizarında qalacayıq. Görüləni və görülməyəni bilən 
həzrətə (Allaha) bəllidir ki, gərəkəni yerinə yetirməyimizdə zərrə qədər müxaliflik 
olmayacaqdır. 
Uzun sözün qısası, Dövləti – Aliyyəyə xidmət edən bəndələr olduğumuz 
üçün hall - hazırda Allahın əmrinə uygun olaraq bu tərəflərdə baş verən 
hadisələrdən sizə bildirək, hal - hazırda vəziyyət bu yerdədir ki, qızılbaşdan Ağa 
Məhəmməd xan ortaya çıxıb, İran mülkünə daxil olan İraq məmləkətini və Farsın 
şəhərlərini ələ keçiribdir. Onun indiki istəyi budur ki, Azərbaycan diyarına gedib, 
Araz çayını keçərək, əvvəlcə mənim, sonra İrəvan xanı Mehemmed xanın, daha 
sonra isə Gürcüstan üzərinə (hücum edib) öz niyyətini bu yolla həyata keçirsin. 
İndidən belə məsləhət şövkətli əfəndimizindir. (Sizdən) ricamız budur ki, bizləri 
qoruyub, bizə kömək və inayətinizi əsirgəməyəsiniz. Allah taala qismət etsə, 
Dövleti - Aliyyənin bəxt gücü ilə inad sahiblərinin və qan töküb pislik edənlərin 
əməli tezliklə açılıb üzə çıxarılması asan olacaqdır. 
Bildirəcəyimiz ikinci şey budur ki, görəsən İran xalqı nə cinayət və günah 
işlətmişdi ki, böyük şahənşah, xalqların böyük üzəngisinin sahibi, iki qitə və iki 
dənizin sultanı, müqəddəs şəhərlərin qoruyucusu, ins və cinsin peyğəmbərlərinin 
qaimmə-qamı olan şövkətli əfəndimiz yaxşılıq və mərhəmətlərini gərəkli bilib 
səadətə süs verən kölgəsini İran torpağının üzərine saldığı halda, dövranın hər bir 
dönüşündə qan töküb pislik gətirməkdən, kainatın fəxri olan əfəndimizin 
ümmətlərin qətl və qarət edərək, ziyan vurub darmadağın etməkdən qorxmurlar. 
Bu dilənçini xilafət taxtının altındakı tütiyəlik torpağa çatdırmaq üçün 
nəcabət şanı və seyid əsilli Abdulla Çələbi göndərilir. Vəziyyət haqda (geniş) 
məlumat və xəbər adını çəkdiyimiz şəxsin qəlbinə təslim edilmişdi. Hərgah xəbər 
almaq istəsəniz, Allah taala qismət eləsə (onları sizə) söylər. Və nəhayət, Allah ona 
(Sultana) böyüklük və nəzakət etsin! 
(Möhür): Ya İbrahimxəlilullah.  
Kafkas araştırmaları. İstanbul, 1988. Vəsiqə:12, s.94-95. 
 
Qarabağ ermənisi N.Yakovlevin Rusiya Məxvi Xidmət İdarəsinə 
göndərdiyi məktubu haqqında 
 
General poruçik Potyomkin tərəfindən Ənzəliyə göndərilən Qarabağ 
ermənisi Nikita Yakovlev təqribən martın 10-da məktublarla quru yolla oradan 
qayıdarkən Talış Tolap meşəsində Xoy xanı Əhməd xanın bələdçisi və 
tərcüməçisinin müşayət etdiyi Türkiyə səfiri və onun məmuruna rast gəlmişdi. 
Erməni özünü fars kimi qələmə verərək bu yolla öyrənmişdi ki, onlar 
Dərbənd xanı Fətəli xanın yanındakı Türkiyə səfiri tərəfindən hədiyyələrlə Hidayət 
xanın yanına yollanırlar. 
O, həmçinin öyrənmişdi ki, keçən yay dərbəndli Fətəli xan, şuşalı İbrahim 
xan və xoylu Əhməd xan razılığa gələrək türk sultanına dörd gürcü qulu və 
qaravaşı əlavə edilməklə, İran xanlarının, Dağıstan hakimlərinin 17 möhürünün 
daxil olduğu məktub göndərmişlər. Məktubda onlar sultandan onları öz himayəsinə 
götürməyi xahiş edərək bildirirdilər ki, kifayət qədər qoşuna malik olsalar da, ləzgi 
və Dağıstan hakimlərini öz tərəflərinə çəkmək üçün pula ehtiyacları var. Əgər 
Osmanlı dövləti onların xahişini yerinə yetirsə, onda onlar Rusiyanı qabaqlayar və 
özlərini tabe etməyə qoymazlar. 
Sultan İrana səfirlik göndərərək Fətəli xana, İbrahim xana və Əhməd xana 
hərəsinə yüz min qızıl onluq, samur xəzi və briliant saat hədiyyə etmişdir. 
Digər hakimlərə beş min manat və saat bağışlanmışdı. Bunlar 
aşağıdakılardır. 
1. Gilanlı Hidayət xan. 
2. Urmiyalı Əhməd xan. 
3. Təbrizli Salman xan. 
4. Naxçıvanlı Cəfərqulu xan. 
5. Şamaxılı Hüseyn xan. 
6. Lənkəranlı Qara xan. 
7. Bakılı Mirzəməhəmməd xan. 
8. Qazıqumuqlu Məhəmməd xan. 
9. Avarlı Ümmə xan. 
10. Cunqutaylı Əli sultan. 
11. Tərki Şamxalı. 
12. Qaraqaytaqlı Usmiyə. 
Sultan elan etmişdi ki, may ayında Hacı Əli paşa başda olmaqla qırx min 
qoşun və o qədər də Axalsık sərəskəri Süleyman paşanın başçılığı altında İrəvan 
üzərine hərəkət edəcəklər. 
Sultanın məktubları məscidlərdə oxunmuşdu. 
Azərbaycan EA A.A.Bakıxanov adına Tarix İnstitutunun Elmi 
Arxivi. Sənəd 1795(1), səh. 21. 
 
 
 
 
 
 
 
 
 
 
Yığılmağa verilmiş 
19.10.2002. 
Çapa imzalanmış 17.12.2002 
Şərti çap vərəqi 8,2. Sifariş № 622. 
Kağız formatı 60×84 1/16. Tiraj 500. 
 
 
 
 
 
 
 
 
 
 
 
 
Kitab “Nurlan” nəşriyyat-poliqrafiya müəssisəsində hazır  
diapozitivlərdən çap olunmuşdur. 
Direktor: N.B. Məmmədli 
Tel: 97-16-32;  27-44-61;  850-311-41-89 
Ünvan: Bakı, İçəri Şəhər, 3-cü Maqomayev döngəsi 8/4. 
