R.M.Məmmədov
B.M.Həmzəyev
PARODONT
XƏSTƏLİKLƏRİ
“Şərq-Qərb”
Bakı–2011
R.M.Məmmədov, B.M.Həmzəyev. Parodont xəstəlikləri.
Bakı, “Şərq-Qərb” Nəşriyyat Evi, 2011, 136 səh.
ISBN 978-9952-34-755-5
© R.M.Məmmədov, B.M.Həmzəyev, 2011
© “Şərq-Qərb” Nəşriyyat Evi, 2011
3
MÜNDƏRİCAT
I FƏSİL. PARODONTUN ANATOMİYA VƏ FİZİOLOGİYASI
Parodontun inkişafı ..........................................................................5
Parodont toxumalarının quruluşu .....................................................9
Parodontun qan təchizatı ................................................................ 19
Parodontun limfa sistemi ............................................................... 22
Parodontun innervasiyası ............................................................... 24
Parodontun biomexanikası ............................................................. 25
Ağız suyu ....................................................................................... 29
Parodontun funksiyaları ................................................................. 31
II FƏSİL. XƏSTƏLƏRİN MÜAYİNƏSİ
Anamnez ........................................................................................ 33
Baxış .............................................................................................. 33
Parodont xəstəliklərinin diaqnostika metodları ............................. 41
Klinik metodlar .............................................................................. 42
Parodontoloji statusun göstəriciləri ................................................ 43
Ağız boşluğunun gigiyenik vəziyyətinin qiymətləndirilməsi ........ 43
İnterdental gigiyenik indeks (HYG) .............................................. 44
Rentgenoloji metodlar .................................................................... 47
Laborator metodlar ......................................................................... 48
III FƏSİL. PARODONT XƏSTƏLİKLƏRİNİN KLİNİKA  
VƏ DİAQNOSTİKASI
Parodont xəstəliklərinin təsnifatı ................................................... 50
Parodont xəstəliklərinin A.A.P. təsnifatı ........................................ 51
Gingivitlər ...................................................................................... 57
Kataral gingivit .............................................................................. 58
Hipertrofik gingivit ........................................................................ 62
Xoralı gingivit ................................................................................ 66
Parodontit ....................................................................................... 71
Parodontoz ..................................................................................... 83
4
Parodontdakı iltihabın ikili əhəmiyyəti .......................................... 86
Diş daşlarının əmələ gəlməsi ......................................................... 89
Parodont toxumalarındakı iltihabi proseslərin dinamikası ............ 90
Parodontun iltihabi xəstəliklərinin patogenetik  
və morfofunksional əsasları ...................................................... 92
Diaqnostikanın nəzəri əsasları. Semiotika .....................................95
IV FƏSİL. PARODONT XƏSTƏLİKLƏRİNİN MÜALİCƏ  
VƏ PROFİLAKTİKASI
Parodont xəstəliklərinin əmələ gəlməsində yerli  
faktorların rolu .......................................................................... 98
Parodont xəstəliklərinin əmələ gəlməsində sistem  
faktorlarının rolu ....................................................................... 98
Parodont xəstəlikləri zamanı müalicə tədbirlərinin  
planlaşdırılması  ...................................................................... 102
Parodont xəstəliklərinin müalicə prinsipləri  ............................... 103
Müalicənin ümumi prinsipləri ...................................................... 106
Yerli müalicə ................................................................................ 107
Başlanğıc müalicə və diş daşlarının təmizlənməsi ....................... 108
Gingivit, parodontit və parodontozun müalicəsi .......................... 116
Parodontal sarğılar  ...................................................................... 118
Cərrahi müalicə ............................................................................ 120
Yardımçı müalicə ......................................................................... 122
Parodont xəstəliklərinin profilaktika metodları ........................... 124
Ağız boşluğunun gigiyenası ......................................................... 125
Yerli zədələyici faktorların profilaktikası..................................... 128
Yerli qıcıqlandırıcı təsirə malik faktorların aradan qaldırılması ..129
Ədəbiyyat ..................................................................................... 134
5
I  F Ə S İ L
PARODONTUN ANATOMİYA  
VƏ FİZİOLOGİYASI
PARODONTUN İNKİŞAFI
Dişlərin və parodontun formalaşmasında ektodermal epiteli 
və ilkin ağız boşluğu mezenximi əsas rol oynayır. Epiteliyə da-
xil olan bu törəmələr dodaq və diş lövhəciklərini əmələ gətirir. 
Diş lövhəciyinin yanaq-dodaq səthində epitelinin qeyri-bərabər 
böyüməsi sayəsində dişlərin sayına müvafiq miqdarda, zəng for-
masında hündürlüklər yaranır ki, bunlar da sonralar mina orqa-
nına çevrilir.
Epiteli hündürlüyünün əsasında yerləşən mezenxim diş mə-
məciyinə differensiasiya olunur ki, bundan da əvvəlcə pulpa, 
sonra isə dentin əmələ gəlir.
İçərisində diş məməcikləri olan və epiteli mayanı əhatə edən 
birləşdirici toxuma mənşəli törəmə diş kisəciyini əmələ gətirir. 
Diş kisəciyindən isə kökün sementi, bağ aparatı və alveolyar çı-
xıntının sümük hissəsi əmələ gəlir. Bununla da diş mayalarının 
əmələgəlmə mərhələsi başa çatmış olur.
Diş toxumalarının differensiasiya mərhələsində dişlərin və 
parodontun1 formalaşması başlayır. Mina orqanının xarici epi-
teli hüceyrələri minanın xarici qatını təşkil edir. Dişlərin çıxma 
dövründə epiteli hüceyrələri əhəmiyyətli dərəcədə dəyişikliyə 
məruz qalır, nüvələrini itirir, qalınlaşır və birləşdirici toxuma 
epitelisinə çevrilir (şəkil 1).
Dişlər çıxdıqdan sonra süd dişlərinin kökləri 2,5 il, daimi 
dişlərin kökləri isə 3 il müddətində tam formalaşmış olur.
Sementin inkişafı diş köklərinin formalaşması ilə eyni vaxt-
da, xüsusi hüceyrələrin – sementoblastların hesabına baş verir.
Alveol sümüyü diş kisəciyinin birləşdirici toxuma hücey-
rələrindən inkişaf edir. Əvvəlcə həmin hüceyrələr osteoblastlara,
1 Bir çox ölkələrdə bizim qəbul etdiyimiz “Parodont” anlayışı “Periodont” 
termini kimi tanınır. 
6
sonra isə diş orqanını əhatə edən kobud lifli sümüyə çevrilir. For-
malaşma dövrü ərzində sümüyün kompakt lövhəsi, qidalanma 
kanalları və sümük iliyi də differensiasiya olunur.
Şəkil 1
A. Rüşeymin formalaşması
1 – İlkin ağız boşluğu epiteli; 2 – Dodaq lövhəsi; 3 – Diş lövhəsi; 
4 – Diş mayası; 5 – Diş məməciyi 
7
B. Diş mayasının differensiasiya mərhələsi
1 – Epiteli; 2 – Mina orqanının boynu; 3 – Mezenxim; 4 – Süd 
dişinin mayası; 5 – Daimi dişin mayası; 6 – Diş kisəciyi hüceyrələri; 
7 – Mina orqanının xarici epiteli hüceyrələri; 8 – Mina orqanının 
pulpası; 9 – Mina orqanının daxili epiteli hüceyrələri; 10 – Kökarası 
epitelial yataq; 11 – Diş tacının minası; 12 – Dentin; 13 – Diş məməciyi; 
14 – Sümük toxumasının mayası
C. Diş toxumalarının histogenezi
1 – Epiteli; 2 – Diş mayası; 3 – Mina orqanının boynu; 4 – Mezen­
xim; 5 – Diş kisəciyinin hüceyrələri; 6 – Mina orqanının xarici epiteli 
hüceyrələri; 7 – Mina orqanının pulpası; 8 – Ulduzabənzər hüceyrələr; 
9 – Mina orqanının daxili hüceyrələri; 10 – Diş tacının minası; 
11 – Dentin; 12 – Diş pulpası; 13 – Odontoblastlar; 14 – Kökarası 
epitelial yataq; 15 – Sümük toxumasının hüceyrələri
Alveolun əmələ gəlməsi sementin inkişafı və kökün formalaş-
ması ilə eyni vaxtda baş verir.
İlkin mərhələlərdə süd və daimi dişlərin mayaları bir alveol-
da yerləşir. Sonrakı dövrlərdə isə mayalar arasında sümük ara-
kəsmələr əmələ gəlir.
Periodontun birləşdirici toxuması diş kisəciyinin mezenxi-
mindən inkişaf edir. Mayanın inkişafının ilkin dövrlərində 3 qat-
dan ibarət hüceyrələr formalaşmağa başlayır. Bir qrup hüceyrələr 
sementə, digər hüceyrələr isə alveol sümüyünə doğru inkişaf 
edir. Bu hüceyrələr arasında dəqiq oriyentasiyası olmayan üçün-
cü qat hüceyrələri də yerləşir. Funksional təzyiq nəticəsində 
həmin hüceyrələr liflərə çevrilir. Liflərin istiqaməti dişlərə düşən 
təzyiqdən asılı olaraq müxtəlif tərəflərə yönəlmiş olur.
Çənələrin böyüməsinə uyğun olaraq, alveol çıxıntılarının, al-
veolarası arakəsmənin zirvə hissəsinin tam minerallaşma prosesi 
başa çatır.
8
Dişin embrioloji inkişafı
9
PARODONT TOXUMALARININ QURULUŞU
Diş əti – yuxarı çənənin alveol çıxıntısını, aşağı çənənin alveol 
hissəsini və boyun nahiyəsində dişi əhatə edən selikli qişadır. Kli-
nik və fizioloji nöqteyi-nəzərdən diş ətində dişlərarası məməcik 
(P), diş əti kənarı (sərbəst hissə) və alveolyar (A) hissə ayırd edi-
lir (PMA) (şəkil 2-3). Sərbəst diş əti (M) boyun nahiyəsində dişə 
kip surətdə yapışır və eyni zamanda periodontun birləşdirici to-
xuma hissəsi və sümüküstlüyü ilə sıx əlaqə yaradır.
Şəkil 2. Diş əti zonaları
1 – Diş arası məməcik; 2 – Diş əti kənarı; 3 – Diş əti şırımı; 4 – Yapış­
mış hissə
Şəkil 3. Diş ətinin topoqrafik zonaları
1 – Alveolyar diş əti; 2 – Hərəkətli diş əti; 3 – Diş əti kənarı; 4 – Dişlər­
arası məməcik
10
Dişin səthi və diş əti kənarı arasında 1,0-1,5 mm dərinlikdə 
yarıq yerləşir. Bu yarıq normal-fizioloji diş əti cibi adlanır.
Diş əti cibi epiteli ilə örtülərək, mina kutikulası ilə birləşmişdir 
(şəkil 4-5). Normada diş əti yarığının dibi mina-sement sərhədi 
səviyyəsində müəyyən edilir. Yaşla əlaqədar olaraq bu yarığın 
dərinliyi artmış olur (şəkil 6).
Şəkil 4. Parodont toxumalarının quruluşu
1 – Dentin; 2 – Mina; 3 – Sement; 4 – Diş ətinin bitişik hissəsi; 
5 – Diş əti yarığı; 6 – Diş ətinin sərbəst hissəsi; 7 – Diş əti yarığı 
epiteli; 8 – Birləşdirici epiteli; 9 – Diş ətinin dairəvi bağı; 10 – Alveolun 
kompakt lövhəsi; 11 – Sümüküstlüyü; 12 – Süngəri sümük; 13 – Perio­
don tun birləşdirici toxuması; 14 – Damar­sinir kələfi; 15 – Sümükiliyi 
boşluğu 
11
Şəkil 5. Alveolyar çıxıntının seqmenti
1 – Ağız dəhlizinin dibi; 2 – Hərəkətli diş əti; 3 – Diş əti yarığı; 
4 – Diş ətinin bitişik hissəsi; 5 – Diş ətinin sərbəst hissəsi; 6 – Diş; 
7 – Alveol sümüyü
Şəkil 6. Müxtəlif yaş dövrlərində diş əti epitelinin bitişməsi
12
Histoloji olaraq diş əti çoxqatlı yastı epitelidən, xüsusi selikli 
qişadan və selikaltı qatdan təşkil olunmuşdur.
Ağız boşluğu epiteli, diş əti cibi epiteli və birləşdirici toxuma 
epiteli növləri ayırd edilir. Diş əti cibi epiteli çoxqatlı yastı epiteli 
ilə birləşdirici toxuma epiteli arasında aralıq mövqe tutur. Epite-
lial birləşmə dişin səthinə paralel istiqamətdə yerləşmiş bir neçə 
sıradakı uzunsov hüceyrələrdən təşkil olunmuşdur.
Dişlərarası məməcik epiteli diş ətinə kip yapışmış, daha qalın 
və buynuzlaşmağa meyillidir. Bu epitelidə bazal, tikanabənzər, 
dənəli və buynuz qatları ayırd edilir.
Bazal qat – silindrik hüceyrələrdən, tikanabənzər qat isə po-
liqonal formalı hüceyrələrdən təşkil olunmuşdur. Elektron mik-
roskopla aparılmış müayinələr zamanı məlum olmuşdur ki, bazal 
və tikanabənzər qat hüceyrələri desmosomlarla sıx əlaqədardır. 
Desmosomlar simmetrik yerləşmiş iki yarımhissədən təşkil 
olunmuşdur ki, bunlar arasında da hüceyrələrarası boşluq möv-
cuddur. Bu yarımhissələrin bir tərəfi bir hüceyrəyə, digəri isə 
qonşu hüceyrəyə aid edilir.
Dənəli qat hüceyrələri tikanabənzər qata nüfuz edir. Bu 
hüceyrələrin sitoplazmasında keratohialin dənələri aşkar edilir. 
Ön səthdəki buynuz qat bir neçə sırada yerləşmiş, tam buynuz-
laşmağa məruz qalmış və nüvələrini itirmiş hüceyrələrdən təşkil 
olunmuşdur.
Diş əti cibinin divarını əmələ gətirən epiteli bazal və tikana bən-
zər qatlardan təşkil olunmuşdur. Tikanabənzər qat azca qalınlaş-
mış, onun hüceyrələri səthə doğru yaxınlaşdıqca yastı forma alır.
Selikli qişanın xüsusi qatı birləşdirici toxumadan təşkil olun-
muşdur və iki qatdan ibarətdir: səthi – məməcikli və dərin-torlu. 
Məməcikli qat kövşək lifli birləşdirici toxumadan təşkil olunmuş 
və epiteliyə nüfuz edən məməciklərdən ibarətdir. Həmin mə-
məciklərdən qan damarları və sinirlər keçir. Torlu qat isə daha 
sərt lifli birləşdirici toxumadan təşkil olunmuşdur.
Selikli qişanın birləşdirici toxuması əsas maddədən, lifli 
strukturlardan və hüceyrəvi elementlərdən təşkil olunmuşdur. 
13
Kollagen və argirofil liflər arasında fibroblastlar, histiositlər, 
plazmatik və tosqun hüceyrələr yerləşir. Aparılmış histokimyəvi 
tədqiqatlar sayəsində, tosqun və plazmatik hüceyrələr tərəfindən 
histamin, serotonin, heparin və digər qlükozaminqlikanların if-
raz olunması ilə bağlı məlumatlar əldə edilmişdir.
Epiteli hüceyrələrində trofika və regenerasiya proseslərində 
fəal iştirak edən RNT, qlikogen və qlükozaminqlikanlar aşkar 
edilmişdir.
Selikli qişa çeynəmə təzyiqinə məruz qalır, qida loxmasının 
əmələ gəlməsində iştirak edir, onun vasitəsilə bir çox dərman 
maddələrinin sorulması baş verir.
Diş ətinin bağ aparatı – boyun ətrafında diş ətinin əsasını 
təşkil edən stroma (dişin dairəvi bağı), çoxlu miqdarda kollagen, 
elastiki və argirofil liflərdən təşkil olunmuşdur. Bağ aparatının 
bu cür zəngin olması, diş ətinin dişə kip surətdə yapışmasını və 
çeynəmə təzyiqinin bərabər səviyyədə paylanmasını təmin edir.
Parodontda birləşdirici toxuma liflərinin paylanması, diş kö-
künün müxtəlif səthlərində və səviyyəsində eyni deyildir. Diş-
diş əti lifləri diş əti cibinin dibindən başlayır, bir qədər xaricə 
doğru yönəlir, diş ətində yelpikşəkilli formada şaxələnir. Bu za-
man liflərin bir hissəsi yuxarıya, digəri üfüqi, başqa bir hissəsi 
isə aşağıya doğru yönəlmiş olur.
Diş – periostal liflər daha möhkəm qrup təşkil edir. Həmin 
liflər diş ətinin aşağı hissəsindən başlayır, köndələn istiqamət 
alır, alveolyar çıxıntının zirvəsinə dolanaraq periosta daxil olur 
və orada şaxələnir.
Dişlərin kontakt səthlərində diş-diş əti, dişlərarası və bəzi hal-
larda üfüqi istiqamətdə yerləşən diş-alveol liflərinə rast gəlmək 
olur. Diş-diş əti lifləri diş əti ciblərinin ətrafındakı sementdən 
başlayır və dişlərarası məməciyin zirvəsinə doğru istiqamətlənir.
Dairəvi bağın lifləri dişləri kip surətdə əhatə edir və onların 
dönmə və fırlanma hərəkətlərini məhdudlaşdırır.
Periodont (periodontal bağ, desmodont) – dişin birləşdirici 
aparatı olub, dayaq-tutucu və amortizəedici funksiyaları yerinə 
14
yetirir. Bu, sərt lifli birləşdirici toxuma kimi dişin kökünü əhatə 
edir, alveol sümüyü və diş sementi arasındakı periodontal yarıq-
da yerləşir.
Periodontal liflərin istiqaməti dişdəki funksional yüklənmə 
ilə müəyyən edilir. Ümumiyyətlə, periodontda dörd zona ayırd 
edilir.
Bağlar çoxlu miqdarda kollagen liflərdən təşkil olunmuş və 
0,004-0,01 mm ölçüyə malik kələfdə birləşmişdir. Bu liflərin 
 arasında kövşək lifli birləşdirici toxumanın hüceyrəvi elementləri, 
qan damarları və sinir reseptorları vardır. Kollagen liflər qalınlı-
ğı 4-8 mkm-ə bərabər polipeptid molekullardan təşkil olun-
muşdur.
Dişin dairəvi bağında 3 qatdan ibarət liflərə rast gəlmək müm-
kündür. Bu qatlardan biri alveol sümüyünün kortikal lövhəsinə, 
digəri kök sementinə bağlanır. Üçüncü qat isə həmin qatların 
arasında yerləşən və çeynəmə təzyiqinin bərabər səviyyədə pay-
lanmasını təmin edən argirofil liflərdən təşkil olunmuşdur.
Periodont hüceyrələri, əsasən kövşək lifli birləşdirici toxuma-
nın qatları arasında yerləşir (şəkil 7). Bu hüceyrələrə ən çox al-
veol yaxınlığında və zirvə ətrafında rast gəlmək olar. Birləşdirici 
toxuma hüceyrələri içərisində fibroblastlar çoxluq təşkil edir. 
Bundan əlavə, müdafiə funksiyalarını yerinə yetirən histiositlərə, 
tosqun hüceyrələrə, plazmatik hüceyrələrə də rast gəlinir.
Osteoblastlar alveol sümüyünün kortikal səhifəsinə yaxın 
nahiyədə yerləşir. Alveol sümüyünün aktiv rezorbsiyası zamanı 
isə çoxnüvəli hüceyrələr – osteoblastlar aşkar edilir.
Sementoblastlar həm kök sementinin üzərində, həm də perio-
dontal liflərin arasında yerləşir.
Periodontda qeyd olunan hüceyrələrdən əlavə, həmçinin epi-
telial hüceyrələrə də rast gəlmək mümkündür. Həmin hüceyrələr 
əsasən kök sementinin və alveol səhifəsinin yaxınlığında, habelə 
alveolarası arakəsmənin sümük iliyində yerləşir. Patogen faktor-
ların təsiri nəticəsində, həmin hüceyrələr kista və şiş kimi patolo-
ji dəyişikliklərin yaranmasına səbəb olur.
15
Şəkil 7. Periodontda əsas hüceyrə qruplarının yerləşməsi
1 – Epitelial birləşmə nahiyəsində; 2 – Periodont lifləri boyunca; 
3 – Zirvəətrafı nahiyədə
Kiçik damarların ətrafında və bağ aparatı liflərinin arasın-
da fibroblastlara oxşar, az differensiasiya etmiş perivaskulyar 
hüceyrələrə də rast gəlmək mümkündür. Bu hüceyrələrdən bir 
sıra birləşdirici toxuma və qan hüceyrələri əmələ gələ bilər.
Diş sementi dişin kökünü minanın sərhədindən zirvəyə qədər 
örtür. Sementlər birincili – hüceyrəsiz və ikincili – hüceyrəli ol-
maqla iki qrupa ayrılır. Kimyəvi tərkibinə görə sement sümüyə 
oxşayır və 22% üzvi, 32% kalsium duzlarından və digər mikro-
elementlərdən təşkil olunmuşdur.
Diş boynu ətrafında sementin qalınlığı 0,015 mm, orta hissədə 
isə 0,02-0,03 mm-ə bərabər olur.
Hüceyrəsiz (birincili) sement əsasən kökün boyunətrafı nahi-
yə sində, bilavasitə dentinlə təmas səthində olur. Bu sementin 
16
tərkibində hüceyrəvi elementlər olmur, əsasən dişin oxuna para-
lel istiqamətdə yerləşən kollagen liflərdən təşkil olunur.
Hüceyrəli (ikincili) sement kök zirvəsinin 1/3 səviyyəsində 
dentini örtən və çoxköklü dişlərdə köklərarası sahəni əhatə edən 
nahiyədə yerləşir. Burada da kollagen liflərə, yapışqanabənzər 
maddəyə və onun daxilində yerləşən hüceyrələrə – sementositlərə 
rast gəlmək olar. Sementositlər həm öz aralarında, həm də dentin 
kanalcıqları ilə anastomoz əmələ gətirirlər.
Yuxarı çənənin alveolyar çıxıntısı və aşağı çənənin alveol sü-
müyü xarici və daxili kortikal səhifədən təşkil olunmuşdur ki, 
bunların arasında da süngəri maddə yerləşir.
Sümüyün kompakt səhifəsi tərkibində çoxsaylı kanal və 
dəliklər olan osteon sistemlərindən təşkil olunmuşdur.
Yuxarı çənənin alveol çıxıntısının kortikal səhifəsi, aşağı çənə 
ilə müqayisədə kifayət qədər nazikdir (şəkil 8). 
Şəkil 8. Yuxarı çənənin alveol divarının qalınlığı
Onu da qeyd etmək lazımdır ki, kortikal səhifənin qalınlığı 
müxtəlif diş nahiyələrində eyni deyildir. Belə ki, ön, köpək və 
premolyarlar nahiyəsində kortikal səhifənin qalınlığı oral səthə 
nisbətən daha nazikdir. Molyarlar nahiyəsində isə kortikal səhifə 
dil tərəfdə daha nazikdir. Aşağı çənədə xarici kompakt səhifə 
daha qalın, frontal dişlərdə isə nisbətən zəifdir.
17
Alveol sümüyü 30-40 % üzvi maddələrdən (əsasən kollagen) 
və 60-70 % mineral duzlardan təşkil olunmuşdur. 
Sümük toxumasının normal fəaliyyət göstərməsi, onun özü nü-
tənzimetmə prosesləri hüceyrə elementlərinin, o cümlədən osteo-
blastların, osteoklastların, osteositlərin fəaliyyəti ilə əlaqədardır.
Dişlərin kökləri alveol sümüyündəki xüsusi yuvalarda fiksə 
olunur. Həmin yuvalarda 5 divar ayırd edilir: vestibulyar, dil 
(damaq), medial, distal və dib. Alveolun xarici və daxili iki qatlı 
kompakt maddədən təşkil olunmuşdur. Bu qatlar müxtəlif qrup 
dişlər arasında müxtəlif səviyyədə birləşmiş olur.
Alveolun xətti ölçüləri müvafiq diş köklərinin uzunluğundan 
bir qədər qısadır və ona görə də alveol sümüyünün kənarı mina-
sement sərhədinə qədər çatmır, eyni zamanda kökün zirvəsi peri-
odontun hesabına alveolun dibinə kip surətdə yapışmır (şəkil 9).
Şəkil 9. Diş əti, alveolarası arakəsmə və diş tacının  
bir-birinə münasibəti 
18
Şəkil 10. Periodontal yarığın  
eni (mm-lə)
Periodontal yarığın eni həm 
müxtəlif qrup, həm də ayrı-ayrı 
dişlərdə eyni deyildir, buna 
səbəb olan faktorlar aşağıdakı-
lardır: yaş, dişləm, funksional 
yüklənmə və s.
Çıxmamış daimi dişlərin pe-
riodontal yarığı 0,006-0,1 mm, 
çıxmış analoji dişinki isə ondan 
3-4 dəfə geniş olur. 11-16 yaş-
lı uşaqlarda bu göstərici orta 
hesabla 0,12 mm, 30-50 yaşda 
0,18 mm, 50-60 yaşlı şəxslərdə 
isə 0,15 mm-ə bərabər olur. Bir 
köklü dişlərdə periodontal yarı-
ğın ən nazik hissəsi kökün 1/5-i 
səviyyəsində müşahidə edilir. 
Belə ki, alveolun girəcəyində 
bu göstərici 0,23-0,27 mm-ə, 
ortada 0,08-0,14 mm-ə zirvədə 
və alveolun dibində isə 0,23-
0,28 mm-ə bərabər olur və for-
ması qum saatına bənzəyir. Çox 
köklü dişlərdə də bu belədir.
Periodontal yarıq medial səthə nisbətən distal səthdə daha 
dardır. Bu cür anatomik quruluş, dişlərin medial istiqamətdə 
yerdəyişməsinə meyilli olması tendensiyası ilə izah olunur. 
Çeynəmə dişlərində vestibulyar səthdə periodontal yarığın eni al-
veolun ön ⅓-də 0,22 mm-ə, ortada 0,28 mm-ə, zirvədə 0,31 mm-ə, 
dil (damaq) səthində isə müvafiq olaraq 0,54; 0,28; 0,27 mm-ə 
bərabər olur (şəkil 10).
19
PARODONTUN QAN TƏCHİZATI
Parodontun qan təchizatı xarici yuxu arteriyalarının son yu-
xarı və aşağı çənə şaxələri ilə təmin olunur (şəkil 11). Yuxarı 
çənədəki diş əti, xarici arterial qövsün əmələ gətirdiyi anastomoz 
vasitəsilə qanla təchiz olunur. Anastomozlar diş əti kənarından 
0,5 sm məsafədə, bilavasitə sümüyə yaxın nahiyədə yerləşir. 
Aşağı çənənin diş əti daxili alveolyar qövsün arterial sahələri 
vasitəsilə qanla təchiz olunur.
Parodontun damar şəbəkəsinin 3 zonası ayırd edilir: diş əti, 
alveolyar və zirvə zonası. Diş ətində kapillyarlar, prekapillyar-
lar və ilgəkşəkilli arteriyalar üstünlük təşkil edir. Hər bir diş 
əti məməciyində paralel yerləşən 4-5 arteriola vardır ki, onun 
əsasında da damar kələfi əmələ gəlir. Kapillyarlar diş əti səthinə 
yaxın yerləşir. Diş boynu nahiyəsində və diş əti məməciklərindəki 
kapillyarlar aydın nəzərə çarpan və hidrostatik təzyiq zamanı 
diş ətinin kip surətdə dişə yapışmasını təmin edən damar man-
jeti (dartısı) aşkar edilir (şəkil 28). Diş əti kapillyarları arasında 
fəaliyyət göstərməyən, oyanıqlı olmayan və nadir hallarda pato-
loji proseslərə cəlb olunan damarlara da rast gəlmək mümkündür.
Parodontun bağ aparatı iki mənbə vasitəsilə qanla təmin olu-
nur: alveolyar arteriyalar və diş şaxələri. Alveolyar arakəsmələrin 
zirvəsində damarlar sümüküstlüyündən keçərək diş ətinə daxil 
olur. Diş şaxəsi kökün zirvə dəliyinə daxil olmazdan əvvəl paro-
donta şaxələr verir.
20
Şəkil 11. Üz-çənə nahiyəsinin qan təchizatı
A. Arteriyalar
1 – Ümumi yuxu arteriyası; 2 – Daxili yuxu arteriyası; 3 – Xarici 
yuxu arteriyası; 4 – Çənə arteriyası; 5 – Səthi gicgah; 6 – Aşağı 
çənə arteriyası; 7 – Arxa­yuxarı çənə arteriyası; 8 – Ön yuxarı çənə 
arteriyası; 9 – Kəsici kanal; 10 – Böyük və kiçik almacıq dəlikləri; 
11 – Aşağı çənə arteriyalarının son şaxələri; 12 – Üz arteriyası; 
13 – Dil arteriyası
B. Venalar
1 – Yuxarı qalxanabənzər vena; 2 – Üz venası; 3 – Dil venası; 4 – Aşa­
ğı çənə venası; 5 – Qanadabənzər venoz kələf; 6 – Ön­yuxarı çənə 
venası; 7 – Gicgah venası
21
Qan damarları alveol sümüyünün kortikal səhifəsini deşərək, 
parodontun bağ aparatına daxil olur. Onlar alveolda əsasən 
kövşək lifli birləşdirici toxumanın lifləri arasında yerləşir. Da-
marların sonu ilgək formasındadır və onlar müəyyən qədər hid-
ravlik təzyiqin bərabər səviyyədə paylanmasını təmin edərək, 
amortizə sistemi rolu oynayır (şəkil 12). Alveol sümüyünün özü 
isə periostal damarlardan qidalanır ki, o da öz növbəsində sü-
mükdaxili anastomozla əlaqədədir.
Şəkil 12. Mikrosirkulyar axının şəbəkə tipi
1 – Gətirici damar; 2 – Arteriola; 3 – Metarteriola; 4 – Preka pil l yar; 
5 – Kapillyarlar; 6 – Arteriovenulyar anastomoz; 7 – Venula; 8 – Orta 
divarın qalınlaşması və damar mənfəzinin daralması 
22
PARODONTUN LİMFA SİSTEMİ
Qan və parodont toxumaları arasında normal tarazlıq limfa 
sistemi vasitəsilə həyata keçirilir (şəkil 13-14). Bu sistem qanın 
mikrosirkulyar aparatı ilə sıx əlaqə yaradaraq, iltihabın pato-
genezində həlledici rol oynayır.
Limfa damarları qan damarlarını müşayiət edir, eyni zaman-
da selikli qişada, bağ aparatında, pulpada və alveol sümüyündə 
ümumi kollektorlar əmələ gətirirlər.
Şəkil 13. Parodontun qan təchizatı
1 – Kapillyar şəbəkə; 2 – Damar manjeti; 3 – Kapillyarlar
Diş ətində limfa damarları səthi və dərin şəbəkə yaradır. Perio-
dontun limfa damarları kövşək lifli birləşdirici toxumanın qatla-
rı arasında yerləşir, diş kökünü sirkulyar formada əhatə edir və 
eyni zamanda qanın mikrosirkulyar sistemi ilə birgə parodontun 
amortizasiya funksiyasını icra edir. Kəsici, köpək və premolyar-
ların periodontlarındakı limfa damarları üz venasının ön, mol-
yarlarda isə arxa tərəfindən keçir.
23
Şəkil 14. Üz-çənə nahiyəsinin inervasiya (A) və limfa sistemi (B)
A 1. Üçlü sinir düyünü. 2. Üçlü sinirin birinci şaxəsi. 3. Üçlü sinirin 
ikinci şaxəsi. 4. Aşağı çənə siniri. 5. Yuxarı çənə kələfi. 6. Dil­udlaq 
siniri. 7. Dil siniri. 8. Ön damaq kələfi. 9. Arxa yuxarı çənə kələfi. 
10. Aşağı çənə kələfi. 11. Yuxarı simpatik boyun kələfi. 12. Yuxu 
düyünü. 13. Azad sinirin orta düyünü.
B 1. Ön yuxarı çənə kələfi. 2. Arxa yuxarı çənə kələfi. 3. Qanadabənzər 
kələf. 4. Çənəaltı limfa düyünləri. 5. Dilaltı limfa düyünləri. 6. Buxa q­
altı limfa düyünləri. 7. Dərin boyun limfa düyünləri.
24
PARODONTUN İNNERVASİYASI
Parodont üçlü sinirlə innervasiya olunur. Belə ki, yuxarı çənə 
ikin ci, aşağı çənə isə üçlü sinirin üçüncü şaxəsi ilə innervasiya 
olu nur (şəkil 15). Üçlü sinirin əsas toxuması afferent sinirlərdən 
təş kil olunmuşdur ki, bu da hissi innervasiyanı təmin edir. Bu 
sinir lər dişlərin zirvə nahiyəsində kələf əmələ gətirir və həmin kə -
ləfdən ayrılan şaxələr qidalanma dəliklərindən keçərək, alveol sü-
müyünə nüfuz edir. Zirvə dəliyi nahiyəsində sinirlər şaxə lənərək 
qan damarları ilə birgə pulpa və periodonta daxil olur.
Şəkil 15. Dişlərin və parodontun innervasiyası
1 – Üçlü sinir düyünü; 2 – Üçlü sinirin ikinci şaxəsi; 3 – Üçlü sinirin 
üçüncü şaxəsi; 4 – Yuxarı çənənin sinir kələfi; 5 – Yanaq siniri; 6 – Dil 
siniri; 7 – Aşağı çənə siniri; 8 – Aşağı çənənin sinir kələfi
Periodontda sinir toxuması kövşək lifli birləşdirici toxumanın 
qatları arasında kələf əmələ gətirir. Zirvə nahiyəsində parodont 
toxuması hissi sinirlərlə daha zəngindir. Bundan əlavə, həmin 
nahiyədə, trofik funksiyanı həyata keçirən simpatik sinir sistemi 
üçün xarakterik olan mielinsiz liflərə də rast gəlmək mümkün-
dür. Alveol sümüyünün kənarı nahiyəsində üçlü sinirin şaxələri 
25
periodontdan diş ətinə daxil olur. Həmin mielinsiz liflərin bir 
qismi də diş əti məməciyi nahiyəsində kələf əmələ gətirir. Bu 
sinirlərin son ucları kolba və kolşəkilli şaxələr yaradır. Onların 
bəziləri səthi epiteli hüceyrələrində lokallaşmış olurlar.
Orqanizmin ümumi qocalması fonunda parodontda da adek-
vat dəyişikliklər əmələ gəlir. Parodontdakı yaş xüsusiyyətləri ilə 
bağlı dəyişikliklər həkimə diaqnostika, müalicə və profilaktika 
tədbirlərinin düzgün aparılması imkanını verir.
Yaşla əlaqədar olaraq diş ətində epitelinin səthi qatlarında 
hiperkeratoza meyillilik, hüceyrələrin atrofiyası hesabına ba-
zal qatda nazikləşmə, kapillyarların sayının azalması, onların 
mənfəzinin daralması və divarlarının qalınlaşması, hücey rə lər-
arası mad dədə kollagenin miqdarının azalması, tika na bənzər 
qatdakı hüceyrələrdə qlikogenin yox olması, lizosimin aktivliyi-
nin və səviyyəsinin azalması müşahidə edilir.
Alveol sümüyündə sümük iliyi boşluğunun genişlənməsi, kor-
tikal səhifənin qalınlaşması, osteon kanallarının genişlənməsi, 
hialinoz, proteolitik fermentlərin aktivləşməsi və s. aşkar edilir.
Diş ətinin atrofiyası hesabına diş kökünün sementi açılır, 
zirvə nahiyəsində onun qalınlığı artır (hipersementoz) və bura-
da qidalanma kanallarının yaranmasına rast gəlinir. Alveol sü-
müyünün hündürlüyü azalır, diş kökünün uzunluğu ilə alveolun 
dərinliyi arasındakı münasibət pozulur və dişin normal fəaliyyət 
göstərməsi imkanı məhdudlaşır. Periodontal yarığın eni azalır, 
periodontun birləşdirici toxuması sklerozlaşır, alveolun kortikal 
səhifəsi qalınlaşır və s.
PARODONTUN BİOMEXANİKASI
Parodontun morfoloji strukturu çeynəmə funksiyasının təsiri 
sayəsində formalaşır. Qida loxmasının bərkliyindən asılı olaraq, 
parodont müəyyən qədər yüklənməyə məruz qalır və bu zaman 
çeynəmə əzələləri intensiv fəaliyyət göstərir, transformasiya 
26
olunur və beləliklə də, normal morfoloji strukturun saxlanması 
müşahidə edilir.
Parodontun mexaniki yüklənməyə qarşı olan davamlılığı bir 
çox faktorlarla müəyyən edilir.
Parodont toxumalarının bilavasitə iştirakı ilə alveolda fiksə 
edilən dişə, birinci dərəcəli mexaniki sükan kimi baxmaq la-
zımdır (şəkil 16). Alveoldan kənar hissə – diş tacı (A çiyini) 
və alveol daxili hissə – diş kökü (B çiyini) parodontun nor-
mal vəziyyətində, müxtəlif qrup dişlər üçün müəyyən qarşılıqlı 
əlaqədə olur.
Şəkil 16. Sağlam parodonta malik olan aşağı çənədəki köpək  
dişinin çeynəmə təzyiqi altında yerdəyişmə sxemi
Mexanikanın qanunlarına görə bu sistem A çiyininin B-yə 
bərabər və ya ondan kiçik olduğu hallarda statik tarazlıq vəziy-
yətində olur. Bu baxımdan yuxarı çənədəki ikinci premol-
yar daha qənaətbəxş vəziyyətdədir. Bu dişlərdə A və B çiyini-
nin münasibəti 1,0-2,01; birinci molyarlarda (yuxarı və aşağı) 
27
1,0:2,09 və 1,0:2,3, aşağı çənədəki ikinci molyarlarda isə 1,0:2,07 
səviyyəsindədir.
Parodont xəstəliklərində, alveol sümüyünün rezorbsiyası za-
manı alveol xarici A çiyini böyüyür və alveol daxili B çiyini isə 
kiçilmiş olur ki, bu halda dişlərin fəaliyyətinin statik-dinamik ta-
razlığı kəskin formada pozulmuş olur.
Hər bir dişin parodont sahəsinin öyrənilməsi vacib şərtdir. Bu 
göstəriciyə görə üç əsas qrup ayırd edilir: kəsici – daha az kök 
sahəsi olan, molyar – daha çox kök sahəsi olan və bunlar arasında 
orta mövqe tutan köpək dişləri və premolyarlar.
İki faktoru müqayisə etdikdə (tac-kök və kök sahəsi) məlum 
olur ki, eyni konsistensiyalı qida qəbulu zamanı hər mm2 sahəyə 
düşən təzyiqə görə kəsici dişlər birinci, köpək və premolyarlar 
ikinci, molyarlar isə axırıncı yerdə dayanır. Təbii ki, parodontda-
kı atrofik proseslər zamanı onun sahəsinin azalmasına görə, bu 
təzyiq artmış olacaq.
Müxtəlif mənşəli travmatik okklüziyalar zamanı birincili və 
ikincili parodontitlər yarana bilər.
Rusun məlumatına görə, bərk qidanın çeynənilməsi zamanı 
kəsici dişlərə 5-10 kq, köpək və premolyarlara 15-18 kq, molyar-
lara isə 20-30 kq-yə bərabər çeynəmə təzyiqi düşür. Başqa sözlə, 
bu o deməkdir ki, bu cür aktiv çeynəmə hərəkətləri zamanı pa-
rodont öz potensial gücünün 50 %-ə qədərindən istifadə edir. 
Parodont toxumalarında rezorbsiya olduğu hallarda (kökün ¼ 
səviyyəsində) rezerv gücün 50 %-ə qədəri azalmış olur. Rezorb-
siyanın kökün ½-i səviyyəsində olduğu halda isə, parodont funk-
sional imkanları hüdudundan fəaliyyət göstərir.
Parodonta şaquli istiqamətdə olduğu kimi, həm də üfüqi 
istiqamətdə çeynəmə təzyiqi düşmüş olur. Bu zaman diş mərkəz 
oxu ətrafında 3 istiqamətdə fırlanma-gərilmə hərəkətləri icra 
etməyə məruz qalır. Köpək dişində üfüqi istiqamətdə yerdəyişmə 
zirvə nahiyəsində 10 mkm-ə, tacda 19,3 mkm-ə, alveolun kənarı 
nahiyəsində 7,6 mkm-ə, kökün ortasında 1,24 mkm-ə bərabər 
olur. Molyarlarda bu parametrlər köpək dişləri və premolyarlara 
28
nisbətən daha az yerdəyişməyə məruz qalır. Parodontun rezorb-
siyası zamanı yerdəyişmə amplitudası kəskin şəkildə artmış olur.
Parodonta düşən çeynəmə təzyiqinin həcmi çeynəmə aktı zama-
nı yaranmış üfüqi güc komponentinin yerdəyişmə sahəsindən, onun 
relyefindən və antaqonist dişlərlə qarşılıqlı əlaqəsindən asılıdır.
Kəsici və köpək dişləri nahiyəsində okklüziya müstəvisinin 
sahəsi minimal, xətti-nöqtəvi xarakterli və parodontun sahəsinə 
mütənasibdir. Premolyarlarda okklüziya müstəvisi sahəsi 4-6 
mm2, molyarlarda isə 8-10 mm2 cuvarında tərəddüd edir. Bu 
göstərici, həmçinin müvafiq qrup dişlərin parodont sahələrinə 
mütənasibdir.
Mərkəzi okklüziya vəziyyətində, çeynəmə dişlərinin yan 
səthləri arasında çoxsaylı kontakt nöqtələri əmələ gəlir. Onların 
miqdarı və topoqrafiyası eyni deyildir. Bununla əlaqədar olaraq, 
“xarakterik toxunma sahələri” terminindən istifadə edilir. 18-30 
yaşlı, ortoqnatik dişləmə malik olan şəxslərdə bu göstərici 90-
95% hallarda təkrar olunur. Yerdə qalan hallarda rast gəlinən 
kontaktlar isə fərdi xarakter daşıyır.
Parodont xəstəlikləri zamanı okklüziya səthində dişin sərt 
to xu malarının fizioloji sürtülməsi müşahidə edilmir. Normal 
şəraitdə dişlərin mikrohərəkətləri zamanı kontakt nöqtələri sahə-
lərə çevrilirlər ki, bu halda dişlərin arasındakı məsafə bir qədər 
azalmış olur. Alveolun medial divarlarında bu zaman rezorbsiya, 
distal divarlarında isə sümüyün appozisiyası müşahidə edilir.
Kontakt nöqtələrinin saxlanması çeynəmə təzyiqinin hissəvi 
paylanmasını təmin edir, sümük toxumasının kövrəkləşməsini 
azaldır və beləliklə də diş sırasının davamlılığını artırmış olur.
Kontakt nöqtəsinin pozulması nəinki dişlərarası məməciyin 
qıcıqlanmasına, eyni zamanda ayrı-ayrı dişlərin alveolunda 
sümük divarının distrofiyasına səbəb olur. Ona görə də kari-
yesin plomblama yolu ilə müalicəsi zamanı, habelə parodont 
xəstəliklərinin kompleks müalicəsində (şinalanma konstruksiya-
larının tətbiqi zamanı) kontakt nöqtələrinin yenidən yaradılması 
zərurəti meydana çıxır.
29
AĞIZ SUYU
Ağız suyu – böyük və kiçik ağız suyu vəzlərinin sekretidir. 
Kiçik ağız suyu vəzləri daima sekret ifraz edir və buna görə 
də ağız boşluğunun selikli qişası həmişə nəm vəziyyətdə olur. 
İri ağız suyu vəzlərinin fəaliyyəti reflektor yolla tənzim olu-
nur və əsasən qidanın xarakterindən, fiziki, termiki və dad 
keyfiyyətlərindən asılıdır. Təmiz və qarışıq ağız suyu anla-
yışları vardır. Qarışıq ağız suyunda (tüpürcək) qopmuş epiteli 
hüceyrələri, mikroorqanizmlər və onların fəaliyyət məhsulları, 
leykositlər, limfositlər, bəzi hallarda qan, qida qalıqları və s. rast 
gəlmək olar. Qarışıq ağız suyu bulanıq, bir qədər sürüşkən, iy-
siz və axıcı bir mayedir. Yaşlı adamda bir sutka ərzində 1,5-2 
l-ə qədər ağız suyu ifraz olunur. Ağız suyunun özlülüyü (1,2-2,4 
vahid) və bufer tutumu vardır. Ağız suyunda bikarbonat, fos-
fat və zülal bufer sistemləri fəaliyyət göstərir. Bufer sistemləri 
ağız boşluğunda PH-ın stabil qalmasını təmin edən mükəmməl 
bir mexanizmdir. Qarışıq ağız suyunun PH-ı 6,5-7,4 həddində 
tərəddüd edir. Təmiz ağız suyunun PH-ı isə zəif qələvidir (7,3).
Ağız suyu 99% sudan, 1% üzvi və qeyri-üzvi maddələrdən 
təşkil olunmuşdur. Qeyri-üzvi maddələrdən Ca-fosfat, Na-
fosfat, Ca-hidrokorbonat, Na-xlorid, sulfatlar, sərbəst qaz-
lar, uçucu maddələr və mikroelementlər üstünlük təşkil edir. 
Üzvi maddələrdən isə proteinlərə, aminturşularına, karbohid-
ratlara, vitaminlərə, fermentlərə və s. rast gəlmək mümkün-
dür. Bu maddələrin bir qismi qan vasitəsilə ağız suyuna keçir, 
digər hissəsi isə ağız boşluğunda baş verən metobolik proseslər 
nəticəsində biokimyəvi yolla əmələ gəlir. Tüpürcəkdə 50-yə 
qədər ferment aşkar edilmişdir. Bu fermentlər – karboanhidraza-
lar, esterazalar, proteazalar, keçici fermentlər və qarışıq olmaqla, 
beş əsas qrupda birləşmiş olurlar. Qarışıq fermentlər həm ağız 
suyu vəzlərinin parenximasından, həm leykositlərdən, həm də 
bakteriyaların fəaliyyəti nəticəsində əmələ gələ bilər.
Bu fermentlər içərisində ən çox α-amilazaya rast gəlmək olar. 
Fermentin fəaliyyəti nəticəsində karbohidratlar qismən parça-
30
lanaraq dekstrana və ya maltozaya çevrilir. Fosfatazalar (qələvi 
və turş) kalsium-fosfor mübadiləsində iştirak edir. Bu fermentlər 
fosfatlardan Ca və P-u ayıraraq, dişin sərt toxumalarının mine-
rallaşmasını təmin edir.
Ağız suyundakı fermentlər və hemostaz faktorları (plazmin, 
plazminogen aktivikatorları, fibrinaza, fibrinoliz ingibitorları 
və s.) fibrin əmələ gəlməsində və epitelinin regenerasiyasında 
həlledici rol oynayır.
Bəzi ümumi xəstəliklər zamanı ağız suyunun tərkibi dəyişmiş 
olur və bir çox hallarda bunun diaqnostik əhəmiyyətindən 
istifadə edilir. Ağız suyunun tərkibinin dəyişməsi, istər sistem 
xəstəlikləri, istərsə də orqanizmin ümumi qocalması zamanı 
diş daşlarının yaranması fonunda özünü büruzə verir ki, bunun 
sayəsində də parodont xəstəliklər əmələ gəlir.
Ağız suyunda parodont toxumalarına protektiv təsir xüsu-
siyyəti olan və toxuma homeostazına stimullaşdırıcı təsir göstərən 
azot oksidi (NO) aşkar edilmişdir. Azot oksidi leykositlərdə, en-
dotelial və tosqun hüceyrələrdə, habelə sinir uclarında sintez olu-
nur. NO – güclü sitoprotektiv, iltihabəleyhinə, antiseptik, tromb 
əleyhinə təsir keyfiyyətlərinə malikdir.
Parodont xəstəlikləri zamanı NO-nun stimullaşdırıcı təsiri 
qismən pozulmuş olur və buna görə də parodontda homeostaz bu 
və ya digər dərəcədə öz funksiyasını itirmiş olur.
Ağız suyunun çoxsaylı funksiyaları içərisində xüsusi əhə-
miyyətə malik olan və parodontun fizioloji vəziyyətinə təsir 
göstərən müdafiə funksiyasını qeyd etmək lazımdır. Müdafiə 
funksiyası leykositlərin ağız boşluğuna emiqrasiyası formasında 
icra olunur.
Formalaşmış daimi dişləmdə bu cür leykositlərin miqdarı 
90-150 minə qədər olur. Bunların 75-85%-i həyat qabiliyyətlidir, 
hərəkiliyini saxlayır və faqositoz funksiyası 2,5 saat müddətində 
aktiv olur.
Yerli immuniteti təmin edən faktorlar içərisində sekretor 
immunoqlobulinlər həlledici rola malikdir. A sekretor immu-
31
noqlobulini antimikrob müdafiə mexanizmini icra edən fak-
tor hesab edilir. Bundan başqa, ağız suyu virusların aktivliyi-
ni zəiflədən nukleazalar da ifraz edir. Ağız suyunun bakterisid 
təsiri, onda rast gəlinən bir sıra fermentlərlə, o cümlədən lizosim, 
lipaza, ribonukleaza, dezoksiribonukleaza və s. ilə əlaqədardır. 
Lizosim orqanizmin müdafiə reaksiyalarında və selikli qişanın 
zədələnmələri zamanı, epitelinin regenerasiyasında iştirak edir. 
Ağız suyunda kalsiumun (1,2 mmol/l) və fosfotazaların (3,2 
mmol/l) olması, diş minasının mineral tərkibinin stabil qalması-
nı təmin edir.
Ağız suyunun həzm sistemindəki funksiyası, onun tərkibində 
olan α-amilaza, maltaza və digər fermentlərlə icra olunur. Bu 
fermentlər mono və disaxaridlərə təsir göstərərək, onları karbo-
hidratların aralıq parçalanma məhsullarınadək (süd turşusu, ase-
tat turşusu, propian turşusu və s.) parçalayır. Ağız suyu çeynəmə 
aktı zamanı qida loxmasının formalaşmasını və onun asanlıqla 
udulmasını təmin edir.
Tüpürcəyin kimyəvi tərkibi və bir sıra digər xüsusiyyətləri 
əhəmiyyətli dərəcədə ağız boşluğunun gigiyenik statusundan 
asılıdır. Ağız boşluğundakı vəziyyətin qeyri-qənaətbəxş halda 
olması nəticəsində yumşaq diş ərpi və diş yastıqcığı əmələ gəlir, 
bunlar isə mikroorqanizmlərin çoxalması və inkişafına şərait ya-
radır və beləliklə də parodont xəstəlikləri meydana çıxır.
PARODONTUN FUNKSİYALARI
Parodontun funksiyaları onun anatomo-fizioloji quruluşunun 
xüsusiyyətləri ilə əlaqədardır. Parodont toxumaları vahid bir 
sis tem təşkil edir və bu sistem dişlərin fiksasiyasını təmin edir, 
çeynəmə təzyiqini qəbul edir və nizamlayır, plastik və trofik 
funksiyaları yerinə yetirir, mexaniki, fiziki, biomexaniki və digər 
zədələyici faktorların təsirini neytrallaşdıraraq baryer rolu oy-
nayır.
32
Trofik funksiya parodontda yaxşı inkişaf etmiş qan, limfa da-
marları və müxtəlif növ sinir liflərinin olması ilə müəyyən edilir.
Dayaq-hərəki funksiyası periodontun bağ aparatının mürək-
kəb strukturu ilə, habelə diş əti və alveol çıxıntısının hesabına 
yerinə yetirilir ki, bu səbəbə görə diş alveolda etibarlı surətdə fik-
sasiya olunur. Alveol sümüyü və kök sementi arasında yerləşən 
çoxsaylı kollagen liflər sanki dişi asılmış vəziyyətdə saxlayır.
Amortizəedici funksiya çeynəmə təzyiqinin, yuxarı və aşağı 
çənə dişləri arasında alveol qövsü üzrə bərabər səviyyədə pay-
lanmasını təmin edir. Bu funksiyanın icra olunması kövşək lifli 
birləşdirici toxumadakı hidravlik yastıqcığın, eyni zamanda qan 
və limfa damarları, habelə toxuma mayesindəki yumaqcıqların 
hesabına baş verir.
Baryer funksiyası parodont toxumalarındakı morfoloji tam-
lığın qorunması, diş əti epitelisinin müdafiə xüsusiyyətləri, onun 
buynuzlaşmağa meyilliliyi, plazmatik, limfoid və tosqun hücey-
rələrin, ferment və onların ingibitorlarının, həmçinin rodonit və 
digər bioloji aktiv maddələrin, retikuloendotelial hüceyrələrin, 
limfositlərin, neytrofillərin və s. olması ilə müəyyən edilir.
Plastik funksiya tosqun hüceyrələrin, fibroblastların, semento 
və osteoblastların, adventisial hüceyrələrin hesabına parodont to-
xumalarının regenerasiyasını təmin edir.
Reflektor nizamlama funksiyası parodont və selikli qişadakı 
geniş sinir-reseptor aparatı vasitəsilə icra olunur. Bu sistem qəbul 
edilən qidanın xarakterindən, diş sırasının, selikli qişanın və pa-
rodontun vəziyyətindən asılı olaraq, çeynəmə təzyiqinin nizamlı 
formada paylanmasını təmin edir.
33
II F Ə S İ L
XƏSTƏLƏRİN MÜAYİNƏSİ
ANAMNEZ
Parodont xəstəlikləri olan pasiyentlərin müayinəsi, orqaniz-
min ümumi vəziyyətini qiymətləndirmək, parodontun klinik 
xüsusiyyətlərini müəyyən etmək, yerli və ümumi patogenetik 
faktorları aşkar etmək və xəstəliyin mərhələlərini və klinik ge-
dişini təyin etmək məqsədilə aparılır. Bu baxımdan əldə olunan 
informasiyaların çoxluğu xəstəliyə düzgün diaqnoz qoyulmasına 
imkan verir, eyni zamanda müalicə və profilaktika tədbirlərinin 
effektiv formada planlaşdırılmasına şərait yaradır.
Həyat anamnezi toplayarkən xəstənin pasport göstəriciləri, 
sənəti, zərərli peşə vərdişlərinin olması, qidalanmanın xarakteri, 
keçirmiş olduğu xəstəliklər, stress vəziyyətləri, ekoloji, sosial və 
məişət şəraiti, ağız boşluğunun gigiyenik vəziyyəti və s. öyrənilir. 
İrsi faktorların rolu da mütləq dəqiqləşdirilir: bu xəs təliklə yaxın qo-
humlar – valideynlər, bacı və qardaşlar nə vaxtsa xəstələnmişlərmi? 
Keçmişdə və ya indi zərərli vərdişlərə meyilliliyin olub-olmaması 
da müəyyənləşdirilir.
Ehtiyac olduğu hallarda xəstə digər mütəxəssislərin də müa yi-
nəsindən keçməlidir. Parodont xəstəlikləri olduğu zaman ən çox 
terapevtin, endokrinoloqun, nevropatoloqun, allerqoloqun və s. 
məsləhətlərinə ehtiyac yaranır.
Anamnez toplayarkən əldə olunan nəticələr, əksər hallarda 
diaqnozun qoyulması üçün həlledici hesab olunur. Qeyd etmək 
lazımdır ki, anamnez aktiv şəkildə toplanmalıdır; yəni həkimin 
verdiyi suallar dəqiq və məqsədyönlü xarakterli olmalıdır.
BAXIŞ
Baxış zamanı xəstənin ümumi vəziyyətinə, sifətin ifadəsinə, 
dərinin və üz-çənə nahiyəsindəki yumşaq toxumaların rənginə, 
asimmetriyanın olmasına, ağız bucaqlarının və dodaqların 
34
vəziyyətinə, diksiyanın xarakterinə, ağızın açılmasına və s. 
diqqət yetirilməlidir.
Baxış zamanı ardıcıllıq və planauyğun müayinə mütləq nəzərə 
alınmalıdır.
Ümumi baxışdan sonra ağız dəhlizi nəzərdən keçirilir, sonra 
parodont və diş sırasının vəziyyəti qiymətləndirilir. Baxış, adətən 
aşağı çənənin sol tərəfindən başlayaraq sağ tərəfə, daha sonra yu-
xarı çənəyə keçir və nəhayət, sol yuxarı retromolyar sahədə başa 
çatır. Oral səthin müayinəsi zamanı da bu cür taktikadan istifadə 
edilir. Baxışın son mərhələsi selikli qişanın digər nahiyələrinin 
(dil, ağız dibi, yumşaq və sərt damaq) müayinəsi ilə başa çatır.
Sağlam şəxslərdə sifət simmetrik, dodaqlar kifayət qədər 
hərəkətli, yuxarı dodaq yuxarı ön dişlərin kəsici səthindən 2-3 
mm qısa, ağızın açılması və çənələrin hərəkətləri sərbəst, lim-
fa düyünləri böyüməmiş, xüsusi selikli qişanın rəngi çəhrayı və 
ya solğun çəhrayı rəngdədir, qan axmır, diş əti kip surətdə dişə 
yapışmışdır. Diş əti bərkdir, ağrısızdır, parodontal ciblər aşkar 
edilmir, diş əti şırımlarının dərinliyi 1,0-1,5 mm-dir. Dişlər kon-
takt nöqtələrinin hesabına kip surətdə bir-birinə yaxınlaşmış və 
vahid qnatodinamik bir sistem yaratmışdır. Yuxarı və aşağı çənə 
yüyənləri normal bir səviyyədə birləşmişlər (şəkil 17).
Şəkil 17. Yuxarı və aşağı çənə yüyənləri
35
Bundan sonra, keçid pərdəsinin stromasında yerləşən ya-
naq – diş əti bağlarının sayı və xarakteri müayinə edilir, onla-
rın bərkidiyi yerin hündürlüyü, hərəkiliyi, diş əti məməciyi ilə 
əlaqəsi və s. müəyyən edilir.
Dodaq yüyəninə və dilə baxış zamanı onların anomaliyasına, 
bərkidiyi yerin hündürlüyünə, diastemaların olmasına fikir verilir.
Ağız dəhlizinin müayinəsi zamanı onun dərinliyinə diqqət 
yetirmək lazımdır. Bu dərinliyi ölçmək üçün (diş əti kənarından 
dəhlizin dibinədək olan məsafə) xüsusi dərəcələnmiş alətdən 
istifadə edilir. Ağız dəhlizi dayaz (=5 mm), orta (8-10 mm) və 
dərin (10 mm və daha çox) ola bilər (şəkil 18).
Şəkil 18. Ağız dəhlizinin müayinəsi
Diş əti. Baxış zamanı diş ətinin vəziyyəti həm vestibulyar, 
həm də oral tərəfdən qiymətləndirilir. Onun rəngi, konsistensi-
yası, qanaxmaya meyilli olması, diş əti yarıqlarının dərinliyi, diş 
əti birləşmələrinin tamlığı, dişlərarası məməciklərin vəziyyəti, 
parodontal ciblərin olması və s. müəyyən edilir. Diş sırasının 
qiymətləndirilməsi zamanı dişlərin qarşılıqlı əlaqəsi, diş ərpinin 
olması, diş tacının forması, minanın rəngi, onun sürtülməsi və 
yerdəyişməsi, trema və diastemaların olması, travmatik okklü-
ziyanın mövcud olması, dişlərin laxlaması və s. kimi faktorlara 
diqqət yetirmək lazımdır.
Parodontal cib diş-diş əti birləşməsinin tamlığının pozul-
ması zamanı əmələ gəlir. Sümükxarici parodontal cib (alveol 
36
sümüyündə destruksiya 
ol madığı halda) və sümük 
cibi (alveol sümüyündə 
aydın nəzərə çarpan dest-
ruksiya olduğu halda) an-
layışları ayırd edilir (şəkil 
19). Parodontal ciblərin 
varlığı, onların dərinliyi, 
müxtəlif patologiyalarda 
mövcudluğu xəstəliyin 
kli nik gedişini müəyyən edir. Parodontal ciblərin dərinliyi, 
orada olan ekssudatın miqdarı və xoraların əmələ gəlməsi, 
ümumiyyətlə, parodontun vəziyyəti barədə fikir yürütməyə im-
kan verir. Parodontal cibin dərinliyini müəyyən edən zaman, 
onun fizioloji xüsusiyyətlərini mütləq nəzərə almaq lazımdır.
Həqiqi və yalançı parodontal cib terminlərindən də istifadə edi-
lir. Yalançı parodontal cib olduğu halda (hipertrofik gingivitlərdə 
müşahidə edilir – şəkil 20) dişin sirkulyar bağının tamlığı pozul mur, 
diş ətinin hipertrofiyası hesabına cibin dərinliyi böyümüş olur.
Şəkil 20
Parodontal cibin dərinliyi kalibrlənmiş hamarlayıcı və ya xü-
susi işarələnmiş küt zondla ölçülür. Bundan başqa, bu məqsədlə 
parodontometr adlı cihazdan da istifadə olunur (şəkil 21).
Şəkil 19
37
Şəkil 21
Alət parodontal cibə daxil edilir və axıradək (yüngül ağrı his-
si yaranana qədər) itələnir. Müxtəlif diş qruplarından asılı olaraq, 
bir neçə ölçmə aparılması tövsiyə olunur: molyarlarda iki dəfə 
yanaq və damaq-dil səthində, bir dəfə distal və medial səthdə. 
Premolyar, köpək və kəsici dişlərdə isə dörd ölçmə (hər səthdə bir 
dəfə) aparılır. Alınmış nəticələr ya ərəb rəqəmləri, ya da xüsusi 
şərti işarələrlə diş formulasına və odontoparodontoqrama qeyd 
edilir.
Parodontal cibin dərinliyi yaş xüsusiyyətlərinə və dişlərin çıx-
ma dərəcəsinin səviyyəsinə görə qiymətləndirilir.
Parodontal cibin tərkibini öyrənmək üçün klinik şəraitdə 
pambıq tamponu ehtiyatla, diş köklərinin proyeksiya olduğu 
nahiyədən diş ətinin kənar hissəsinə doğru hərəkət etdirməklə 
aparmaq olar. Bu zaman ya benzidin, ya da Parma sınağından 
istifadə edilir. Bu sınaqlar həmin reaktivlərin irinli ekssudatla 
təması zamanı rəng dəyişilməsi amilinə əsaslanır. Benzidin sına-
ğı – 0,5 ml benzidin, 10 ml polietilenqlikol, 15 ml asetat turşusu 
1:1000 qarışdırılır və üzərinə bir damcı 3%-li hidrogen peroksid 
əlavə olunur. Alınmış qarışıq pambıq tamponda isladılır və paro-
dontal cibə daxil edilir. Cibdəki irinin miqdarından asılı olaraq, 
pambıq tampon yaşıl, göyümtül-yaşıl və mavi rənglərə çevrilə 
bilər. Trundadakı rəng intensivliyinin artması irinin çox olmasını 
təsdiq edir.
38
Ağızdan pis iyin gəlməsi. Ağızdan pis qoxunun gəlməsinə 
səbəb olan dörd faktorun adını çəkmək olar: mədə, ağ ciyər, lor 
orqanları və ağız boşluğu xəstəlikləri.
Pis qoxu parodontal ciblərdə və diş ətində, habelə dişlərdə ka-
rioz boşluqları olduğu halda irinli ekssudatın olması səbəbindən 
yaranır. Qida qalıqlarının retension sahələrdə ilişib qalması, epi-
teli hüceyrələrinin və leykositlərin ayrılması, eyni zamanda ağız 
boşluğunda gigiyenik statusun qənaətbəxş vəziyyətdə olmama-
sına görə mikroorqanizmlərin aktivləşməsi, protezlərin olması, 
plombların düzgün qoyulmaması, xroniki infeksiya mənbəyi və 
fistulaların mövcudluğu və s. prosesi bir qədər də kəskinləşdirir.
Dişləmin təyini. Parodont xəstəlikləri zamanı travmatik okk-
lüziya yaradan faktorların aradan qaldırılması vacibdir.
Yuxarı çənədəki dişlər bir qədər qabağa doğru meyilli olur. 
Bu cür vəziyyət həmin dişlərin taclarının yelpikşəkilli ayrılması-
na və köklərin bir-birinə yaxınlaşmasına səbəb olur.
Frontal dişlərin kəsici kənarları, premolyar və molyarların 
çeynəmə səthləri və köpək dişinin kəsici qabarı birlikdə, bir əyri 
qövs formasında okklüziya səthi əmələ gətirir.
Aşağı çənənin dişləri isə bir qədər ağız boşluğu tərəfə meyil-
li olur. Bundan əlavə, molyarların tacları qabağa, kökləri isə ar-
xaya doğru əyilmişdir. Bunun nəticəsində çeynəmə aktı zamanı 
dişlərin arxaya doğru hərəkətləri məhdudlaşır və onlar kifayət 
qədər dayanıqlı vəziyyətdə olurlar.
Yuxarı çənədəki dişlər aşağı çənə dişlərini bir qədər ört-
müş olur ki, bununla əlaqədar olaraq daxili və xarici alveol 
qövsü xətləri meydana çıxır. Daxili alveol qövsü xətti köklərin 
zirvəsindən, xarici xətt isə dişlərin kəsici kənarı və çeynəmə 
səthindən keçir. Fizioloji dişləmin növlərinə aiddir: ortoqnatik, 
progenik, düz və biprogenik dişləmlər.
Fizioloji dişləmin əsas əlaməti, ağız bağlı olarkən hər bir di-
şin eyniadlı antaqonist dişlə təmasda olmasıdır. Bu nöqteyi-
nəzərdən, aşağı mərkəzi kəsici və yuxarı üçüncü böyük azı dişləri 
müstəsnalıq təşkil edir. Sagital xətt mərkəzi kəsici dişlərin orta-
39
sından keçir. Birinci böyük azı dişlərinin qarşılıqlı münasibəti 
dişləmin açarı hesab olunur.
Dişlərin yerdəyişməsi. Parodont xəstəliklərinin ilkin və 
xətasız əlamətlərindən biri hesab olunur.
Bu patologiya zamanı dişlərin arasında məsafə yaranır, qida 
qəbulu zamanı həmin nahiyəyə qida qalıqları düşür və çeynəmə 
aktında parodont zədələnmiş olur. Dişlərin yerdəyişməsi, əsasən 
vestibulyar istiqamətdə nəzərə çarpır. Bu zaman dişlərin kəsici 
kənarı və çeynəmə səthləri əhəmiyyətli dərəcədə diş qövsündən 
qabağa çıxmış olur. Antaqonist və qonşu dişlər olmadıqda 
dişlərin yerdəyişməsi daha intensiv surətdə gedir. Bəzi hallarda 
dişlərin sadəcə yerdəyişməsindən əlavə, eyni zamanda öz oxu 
ətrafında fırlanma hallarına da rast gəlmək olar (şəkil 22). Bu za-
man diksiyanın pozulması da mümkündür.
Parodont xəstəlikləri zamanı dişlərin yerdəyişmə mexa-
nizmi. Dayaq strukturlarının qismən itirilməsi zamanı dişləri 
alveolda saxlayan qüvvələrlə, dayaq-hərəki aparatının digər 
qüvvələri (okklüziya və əzələ) arasındakı tarazlıq pozulmuş olur. 
Həddən artıq yüklənməyə məruz qalmış diş, proksimal kontakt 
istiqamətdə yerdəyişməyə məruz qalır. Bu cür mürəkkəb okk-
lüziya pozğunluqlarından əlavə, vestibulyar istiqamətdə dilin 
mütəmadi hərəkətləri də dişlərin yerdəyişməsinə səbəb ola bilər. 
Qeyd etmək lazımdır ki, dilin təsiri ilə yaranmış miqrasiya, 
digər faktorlarla müqayisədə daha aydın şəkildə təzahür olunur. 
Dişlərin yerdəyişməsi zamanı, antaqonist dişlərlə, yerini dəyişən 
dişin kontaktı pozulur, okklüzion əlaqənin istiqaməti dəyişir – 
onlar travmatik xarakter alırlar.
Hətta diş antaqonistlə kontaktdan çıxdıqda belə, onun 
yerdəyişməsi davam edir. Bu halda həmin prosesə dilin, qida lox-
masının, parodontal cibdəki qranulyasiyanın da təsiri qoşulmuş 
olur.
Beləliklə, yuxarıda nəzərdən keçirdiyimiz amillər diş lə rin 
yer dəyişməsinə səbəb olaraq, eyni zamanda xroniki parodontit-
lərin yaranmasında həlledici hesab olunurlar.
40
Bu cür patologiyalarda müalicə aparılmadıqda alveol sümüyü-
nün destruksiyası fərdi xarakter daşıyır və destruksiya sürətinin 
üç forması ayırd edilir:
1. Ləng – dişin yerdəyişməsi ildə 0,09 mm təşkil edir;
2. Orta – 0,05-0,5 mm;
3. Sürətli – 0,1-1,0 mm.
Praktik olaraq, ləng və sürətli tipli patologiyalara, demək olar 
ki, bərabər səviyyədə rast gəlinir və təxminən 10% təşkil edirlər. 
Orta sürətli patologiyalara isə 80-90% hallarda rast gəlinir. 
  
 A   B   C
Şəkil 22. Dişlərin yerləşməsinin pozulması 
A – Sıxlaşma; B – Öz oxu ətrafında fırlanma; C – Yerdəyişmə 
Bruksizm. Gecə vaxtı dişlərin qıcanmasıdır. Bu patologiya 
zamanı parodontda diffuz formada iltihabi destruktiv xarakter-
li dəyişikliklər müşahidə edilir. Xəstələr gicgah-çənə oynağında 
səs-küyün olmasından, ağızın geniş açılması zamanı yaranan ağ-
rıdan, diş ətindən qan gəlməsindən və s. şikayət edirlər.
Ağır hallarda dişlərin generalizə olunmuş sürtülməsi, dişlə-
min aşağı düşməsi, aşağı çənənin oynaq çıxıntısının distal istiqa-
mətdə yerdəyişməsi, oynağın palpasiyası zamanı ağrının yaran-
ması, ağızın selikli qişasında paresteziya, dişin sərt toxumala-
rının hiperestiziyası və s. kimi parodontun patologiyalarına xas 
olan əlamətlərə rast gəlinir (şəkil 23).
41
Şəkil 23. Bruksizm zamanı dişlərin sürtülməsi.  
Xroniki kataral gingivit 
Pazabənzər qüsur dişlərin boyunətrafı nahiyələrində əmələ 
gələn və üçbucaq formasında təzahür edən qüsurdur. Bu qüsurda 
iki səth (meydança) ayırd edilir. Bunlardan biri diş əti kənarından 
bir qədər yüksəkdə, üfüqi istiqamətdə yerləşmişdir. İkinci səth isə 
birinci ilə 450-li bucaq altında birləşir və boyunətrafı nahiyədəki 
minaya qədər yayılmış olur. Pazabənzər qüsurun səthi hamar, 
parıltılı olur və kənarlarında çox nadir hallarda girinti-çıxıntı aş-
kar edilir.
PARODONT XƏSTƏLİKLƏRİNİN 
 DİAQNOSTİKA METODLARI
Parodontun iltihabi xəstəliklərinin diaqnostikası aşağıdakı 
metodlarla aparılır: 
• Klinik 
• Rentgenoloji 
• Laborator
• Funksional
42
KLİNİK METODLAR
Klinik müayinə metodları aşağıdakı mərhələlərdən ibarətdir:
• Stomatoloji və parodontoloji anamnezin qiymətləndirilməsi
• Parodontoloji statusun əsas göstəricilərinin qiymətlən diril-
məsi
• Parodont toxumalarının anatomo-topoqrafik xüsusiyyətləri
• Stomatoloji və parodontoloji anamnezin qiymətləndirilməsi
PİX – gingivit və parodontitlər, prosesin gedişi və klinik əla-
mətlərin təzahür olunması nöqteyi-nəzərindən rəngarəng olması ilə 
xarakterizə olunur. Hər bir xəstə üçün optimal müalicə-profilaktika 
tədbirlərinin işlənib hazırlanması və həyata keçi rilməsi məqsədilə 
prosesin klinik mənzərəsini, onun başvermə səbəbini, gedişini, 
anatomo-topoqrafik xüsusiyyətlərini, yerli və ümumi reaktivliyini 
və s. ciddi formada qiymətləndirmək lazımdır. 
Hazırda sübut olunmuşdur ki, PİX-nin əmələ gəlməsində 
bakterial invaziya həlledici rola malikdir. Aparılmış çoxsaylı 
tədqiqatlar, parodont xəstəliklərinin bir çox faktorlarla əlaqədar 
olduğunu deməyə imkan verir. Belə faktorlar içərisində genetik 
uyğunluq, ümumi sistem xəstəlikləri, immun sistemindəki poz-
ğunluqlar, hamiləlik və s. göstərmək olar.
Anamnestik məlumatların analizi klinik müayinələrin əsas və 
həlledici mərhələsi hesab olunur. Sorğu zamanı xəstənin aşağıda-
kı şikayətlərinə diqqət yetirmək lazımdır: diş əti qanaması (onun 
yaranma səbəbi, müddəti, qida qəbulu, dişlərin təmizlənməsi 
zamanı və ya sponton olması), abseslərin əmələ gəlməsi, ağızda 
pis qoxunun yaranması, diş daşlarının və dişlərin tərpənməsinin 
aşkar edilməsi və s. Xəstənin dediyinə görə əsasən prosesin 
müddəti, əvvəllər aparılmış müalicənin xarakteri və nəticələri, 
eyni zamanda remissiya dövrünün müddəti və s. təyin olunur. 
Xəstəliyin genetik asılılığını müəyyən etmək üçün yaxın qohum-
larda bu cür halların olub-olmaması öyrənilir. Bundan başqa, 
ürək-damar, sinir və endokrin, mədə-bağırsaq və s. xəstəliklərin 
rolu da müəyyən edilir. Ağızla nəfəs alma və siqaret çəkmə kimi 
43
zərərli vərdişlər də vacib anamnestik məlumatların mənbəyi 
hesab edilir. Qadınlarda ginekoloji xəstəliklər, disfunksiyalar, 
hamiləlik və doğuşdan azad olunduqdan sonra aşkar edilən digər 
patologiyalara diqqət yetirilir. 
Toplanılan bu məlumatlar diaqnozun düzgün qoyulması və 
adekvat müalicə tədbirlərinin aparılması üçün vacib şərtlərdən 
biri hesab olunur.
Anamnestik məlumatlar dəqiqləşdirildikdən sonra, ağız boşlu-
ğu və parodontun klinik vəziyyətinin obyektiv müayinəsi aparılır. 
PARODONTOLOJİ STATUSUN GÖSTƏRİCİLƏRİ
Parodont kompleks toxuma olub, dişi əhatə edərək onun 
çənədə fiksə olunmasını təmin edir. Klinik baxımdan parodon-
tun görünən hissəsi diş ətindən ibarətdir. Parodontun bağ aparatı 
kollagen, elastiki və oksital liflərdən təşkil olunmuşdur. Bu liflər 
diş kökünü alveol sümüyünün kompakt səhifəsinə etibarlı forma-
da fiksə edir. 
Parodont toxumasının vəziyyətini qiymətləndirmək üçün va-
cib olan şərtlər: 
1. Ağız boşluğunun gigiyenik vəziyyətinin müəyyən edilməsi
2. İltihabi prosesin yayılması və intensivliyinin müəyyən 
edilməsi
3. Parodontal ciblərin dərinliyinin ölçülməsi
4. Dişlərin laxlama dərəcəsinin müəyyən edilməsi 
5. Suprakontaktların müəyyən edilməsi
6. Parodontal ciblərdəki ekssudatın müəyyən edilməsi
AĞIZ BOŞLUĞUNUN GİGİYENİK VƏZİYYƏTİNİN 
QİYMƏTLƏNDİRİLMƏSİ
Xəstənin ağız boşluğunun gigiyenası həkim üçün ən vacib 
müayinə obyekti hesab edilir və praktik baxımdan iki kateqoriya 
üzrə qiymətləndirilir: qənaətbəxş və qeyri-qənaətbəxş vəziyyət. 
44
Bu nöqteyi-nəzərdən həkim ən dəqiq və obyektiv informasiyaları 
xüsusi əmsalların köməyi ilə əldə edə bilir:
Qreen-Vermillion gigiyenik indeksi (1964) vasitəsilə diş ərpi 
və daşlarının miqdarını qiymətləndirmək mümkündür. Bunu 
həyata keçirmək üçün 6 diş müayinə olunur: 
–16, 11, 26, 31 dişlərin vestibulyar səthləri 
– 36, 46 dişlərin dil səthləri
Diş ərpinin qiymətləndirilməsi ya vizual, ya da boyayıcı məh-
lulların vasitəsilə (fuksin, eritrozin, Şiller-Pisarev) aparılır. 
Diş ərpini qiymətləndirmək üçün tətbiq olunan kod və meyarlar: 
0 – diş ərpi müəyyən edilmir;
1 – ərp diş tacının 1/3-nə qədərini əhatə edir;
2 – ərp diş tacının 2/3-nə qədərini əhatə edir;
3 – ərp diş tacının 2/3-dən çoxunu əhatə edir;
Diş ərpini müəyyən etdikdən sonra, stomatoloji zond vasitəsilə 
diş ətialtı və diş ətiüstü daşları müəyyən etmək lazımdır.
Diş daşlarını qiymətləndirmək üçün tətbiq olunan kod və me-
yarlar: 
0 – diş daşları müəyyən edilmir;
1 – diş ətiüstü daşlar tacın 1/3-nə qədər yayılır;
2 – diş ətiüstü daşlar tacın 1/3-dən çox və 
2/3-dən az hissəsinə 
yayılır və ya boyunətrafı nahiyələrdə diş ətialtı daşlara rast 
gəlinir; 
3 – diş ətiüstü daşlar tacın 2/3-dən çox hissəsinə yayılır və ya 
boyunətrafı nahiyələrdə kifayət qədər diş ətialtı daşlara rast gəlinir. 
İNTERDENTAL GİGİYENİK İNDEKS (HYG)
Bu indeks vasitəsilə dişlərin kontakt səthlərində olan ərpin 
miqdarı müəyyən edilir. 
Parodont toxumalarında zədələnmənin səviyyəsini qiymət lən dir-
mək üçün klinik praktikada aşağıdakı indekslərdən istifadə edilir:
45
• PMA indeksi
• Mühelleman indeksi (qanaxma)
• Russel indeksi (parodontal)
• Sandler-Stahl indeksi
• CPITN indeksi
Gingivitin ağırlıq dərəcəsini müəyyən etmək üçün papillyar, 
marginal-alveolyar (PMA) indeksindən istifadə olunur (İ.Shour, 
M.Massler, 1947). Bu indeksin müxtəlif modifikasiyaları təklif 
edilmiş, ancaq praktikada əksər hallarda Ç.Parma (1960) modi-
fikasiyası tətbiq edilir.
PMA indeksinin qiymətləndirilməsi aşağıdakı kod və meyar-
larla aparılır.
0 – iltihab əlamətləri yoxdur;
1 – iltihab yalnız papillada aşkar edilir;
2 – iltihab həmçinin marginal hissədə aşkar edilir;
3 – iltihab həmçinin alveolyar hissədə aşkar edilir.
PMA indeksi bu cür hesablanır:
   
Qiymətləndirmə meyarları
30%-dən az – gingivitin yüngül formaları
31-60% – gingivitin orta-ağır formaları
61%-dən çox – gingivitin ağır formaları 
Mühelleman indeksi vasitəsilə diş əti qanaması təyin edilir.
Diş əti qanamasının intensivliyi aşağıdakı şkala ilə qiymətlən-
dirilir:
0 – zondlamada qanaxma aşkar edilmir;
1 – qanaxma zondlamadan 30 san. sonra başlayır;
2 – qanaxma zondlama zamanı və ya ilk 30 san. ərzində aşkar 
edilir;
3 – xəstə qida qəbul edərkən və dişlərini yuyarkən qanaxma 
aşkar edilir.
46
Russel (1956) indeksi vasitəsilə parodontitlərin ağırlıq dərə-
cələri müəyyən edilir.
Parodontun vəziyyəti aşağıdakı şkalaya görə qiymətləndirilir:
0 – parodont intaktdır;
1 – iltihab prosesi diş ətinin hər yerində yox, müəyyən bir 
hissəsində aşkar edilir;
2 – diş ətinin hər yeri iltihablaşıb, diş-diş əti bağı zədələnməyib 
və parodontal cib aşkar edilmir;
6 – diş ətinin hər yeri iltihablaşıb, parodontal cib aşkar edilir, 
sümüyün rezorbsiyası kökün 1/3-i səviyyəsindədir;
8 – parodontun bütün toxumalarında destruksiya aşkar edilir, 
sümük rezorbsiyası 50%, dişlər laxlayır. 
Sandler-Stahl (1957) indeksi vasitəsilə iltihab və destruksiya-
nın yayılmasını qiymətləndirmək mümkündür. 
SPITN indeksi (ÜST ekspert kollektivi, 1982) parodont toxu-
masındakı patologiyaların ağırlıq dərəcəsini qiymətləndirmək 
və ixtisaslaşmış parodontoloji müalicəyə olan tələbatı müəyyən 
etmək məqsədilə tətbiq edilir.
İndeksin “müalicəyə tələbat” komponenti, parodont toxumala-
rının vəziyyətini yaxşılaşdırmaq üçün istifadə edilir: 
• Zədələnmə əlamətləri müşahidə edilmirsə, müalicəyə ehti-
yac olmur.
• Diş əti qanaması aşkar edilərsə, diş daşları və parodontal 
cib aşkar olunmasa, onda müstəqil olaraq dişlərin fırça ilə 
təmizlənməsi kifayət edir.
• Diş daşları və dərin olmayan parodontal cib aşkar olun-
duqda, müstəqil gigiyena tədbirləri ilə yanaşı, peşəkar gi-
giyenanın da aparılması vacibdir.
• Dərin parodontal ciblərin varlığı, ixtisaslaşmış stomatoloji 
yardımın aparılması zərurətini yaradır.
CPITN indeksini müəyyən etmək üçün bütün diş sırasını şərti 
olaraq 6 hissəyə (sekstant) bölmək lazımdır:
17-14 13-23 34-27
47-44 43-33 37-44
47
CPITN indeksinin kod və meyarları: 
0 – xəstəlik əlamətləri aşkar edilmir;
1 – diş ətində qanaxma aşkar edilir;
2 – diş ətiüstü və diş ətialtı daşlar aşkar edilir;
3 – parodontal cibin dərinliyi 4-5 mm-ə bərabərdir;
4 – parodontal cibin dərinliyi 6 mm-dən çoxdur.
RENTGENOLOJİ METODLAR
Rentgenoloji müayinələr müalicənin planlaşdırılması və kli-
nik vəziyyətə uyğun taktiki seçim etmək baxımından həlledici 
əhəmiyyətə malikdir.
Parodontologiyada rentgenoloji müayinə aparmazdan əvvəl, 
bir neçə vacib məsələni həll etmək lazımdır: 
1. İltihabi dəyişikliklərin diş ətindən sümük toxumasına ya-
yılma səviyyəsini müəyyən etmək. 
2. Destruktiv dəyişikliklərin diş sırası və alveol yuvası 
istiqamətində yayılmasını müəyyən etmək. 
3. Sümükdəki destruktiv dəyişikliklərin səviyyəsini müəyyən 
etmək.
4. Diş-çənə sisteminin istənilən sahəsində klinik cəhətdən 
dəyişikliyə uğramamış hissələrin müəyyən edilməsi.
Parodont toxumalarının müayinəsi zamanı stomatologiyada 
tətbiq olunan bütün rentgenoloji metodları daşıdığı əhəmiyyətə 
görə aşağıdakı ardıcıllıqla sıralamaq olar:
A) ortopantomoqrafiya
B) panoram rentgenoqrafiya
C) kompüter tomoqrafiya
D) nişan rentgenoqrafiyası
Hazırkı dövrdə ortopantomoqrafiya, parodont toxumalarının 
müayinəsində ən səmərəli, informativ və adekvat rentgenoloji 
müayinə metodu hesab olunur.
48
LABORATOR METODLAR
Xəstələrin klinik-rentgenoloji metodların vasitəsilə müa yi nəsi, 
parodontdakı patoloji prosesləri xarakterizə etməyə imkan yaradır. 
Bununla yanaşı, həkim sonrakı müalicə işlərin səmə rəliliyi üçün 
bir sıra yardımçı müayinə metodlarından, laborator müayinələrdən 
istifadə edilir. Laborator müayinələrin vasitəsilə xəs tələri tam 
şəkildə müayinə etmək, etiotrop faktoru aşkar etmək, dəqiq diaq-
noz qoymaq və adekvat müalicə tədbirləri aparmaq olar. 
Parodontun iltihabi xəstəlikləri zamanı tətbiq olunan laborator 
müayinələri aşağıdakı formada sistemləşdirmək olar:
• Mikrobioloji
• İmmunoloji 
• Biokimyəvi
• Sitoloji
Parodontdakı iltihabi dəyişikliklərin inkişafı diş ərpi və bak-
terial floranın bilavasitə təsiri nəticəsində yaranır. Ağız boşluğu 
mikroflorasını öyrənmək üçün müasir dövrdə bir çox klassik me-
toddan istifadə edilir. Belə ki, mikrofloranın keyfiyyət baxımın-
dan öyrənilməsi üçün mikroskop vasitəsilə mikrokoloniyanın 
identifikasiyası aparılır.
Mikrofloranın kəmiyyət baxımından öyrənilməsi üçün selek-
tiv və qeyri-selektiv qidalı mühitlərə əkilmiş koloniyaların he-
sablanması lazımdır.
Müalicə metodları seçilən zaman mikrofloranın dərman pre-
paratlarına qarşı həssaslığı da öyrənilir. Müasir dövrdə parodont 
xəstəliklərinin müayinəsində müvəffəqiyyətlə tətbiq olunan kontrast 
faza mikroskopiyası beş növ morfoloji formalı mik roorqanizmləri 
(kokklar, hərəkətsiz çöplər, hərəkətli çöplər, dəyişkən formalılar və 
filamentlər) faiz hesabı ilə müəyyən etməyə imkan verir. 
Bütün bunlarla yanaşı, son dövrlərdə laboratoriya prakti-
kasına mikrofloranın öyrənilməsi üçün mikroskopiya, əkmə, 
biokimyəvi identifikasiya, axar sitometriya, kapillyar elektrofrez, 
immunoloji müayinə, hibridləşdirmə, zəncirvarı polimerizasiya 
reaksiyası və s. də daxil edilmişdir.
49
III FƏSİL
PARODONT XƏSTƏLİKLƏRİNİN KLİNİKA VƏ 
DİAQNOSTİKASI
Ümumi məlumatlar. Dişi əhatə edən toxumaların xəstəlikləri 
hələ qədim dövrlərdən aşkar edilib. İntibah dövründən başlaya-
raq, sivilizasiyanın inkişafı ilə əlaqədar olaraq kariyes kimi paro-
dont xəstəlikləri də sürətlə çoxalmağa başlamışdır.
Müasir dövrdə aparılmış epidemioloji müayinələr parodont 
xəstəliklərinin uşaqlar və böyüklər arasında geniş yayılması-
nı təsdiq etməklə yanaşı, həmçinin bu xəstəliklərin daha erkən 
yaşlarda da müşahidə edildiyini söyləməyə imkan verir. Paro-
dont xəstəliklərinin yaranmasına səbəb olan çoxlu faktorları, o 
cümlədən ağız boşluğunun gigiyenasının qənaətbəxş vəziyyətdə 
olmaması, yumşaq və bərk diş çöküntülərinin varlığı, diş-
çənə anomaliyaları, okklüziya travmaları, ağız dəhlizi toxu-
malarının struktur pozğunluqları, ağız tənəffüsü, qəbul edilən 
dərman maddələrinin əlavə təsirləri, keçirilmiş və müşayiətedici 
xəstəliklər və s. göstərmək mümkündür.
A.İ.Qrudyanov və Q.M.Barer (1994) öz tədqiqat işlərində bu 
qənaətə gəlmişlər ki, müayinə olunanlar arasında yalnız 12% 
halda sağlam parodonta rast gəlmək mümkündür. İltihabın ilkin 
əlamətləri 53%, erkən destruktiv dəyişikliklər 23%, orta və ağır 
dərəcəli patologiyalar isə 12% hallarda müşahidə edilir. İlkin il-
tihabi və destruktiv dəyişikliklər əksərən (23-38%) 25-34 yaşlı 
şəxslər arasında müəyyən edilmişdir. 35-44, 45-54, 55 və daha 
yuxarı yaş qrupuna aid şəxslərdə parodont xəstəliklərinin erkən 
simptomlarının kəskin azalması (15-26%), eyni zamanda orta və 
ağır formalı patologiyaların çoxalması (75%-ə qədər) müşahidə 
edilmişdir.
Aparılmış çoxsaylı epidemioloji tədqiqat işlərinin sayəsində 
məlum olmuşdur ki, cavan yaşlı şəxslərdə parodont xəstəlikləri 
50
içərisində ən çox gingivitə, 30 yaşdan yuxarı şəxslərdə isə paro-
dontun daha ağır patologiyalarına rast gəlmək olar.
ÜST-in elmi qrupunun verdiyi məlumata görə, 53 ölkə ara-
sında aparılmış müayinələr həm 15-19 yaş qrupunda (55-99%), 
həm də 35-44 yaş qrupunda (65-98%) parodont xəstəliklərinin 
səviyyəsinin yüksək olduğunu göstərir.
ÜST-in parodont xəstəliklərinin epidemiologiyasına aid olan 
təlimatlarında bu xəstəliklərin yaranmasında aşağıdakı faktorlar 
həlledici hesab edilir: sosial faktorlar – o cümlədən yaş, cins, irq, 
sosial-iqtisadi vəziyyət; yerli amillər – diş ərpi, okklüzion trav-
malar, plomblamanın yatrogen qüsurları, protezləmə və ortodon-
tik əməliyyatların düzgün aparılmaması; zərərli vərdişlər – ağız 
boşluğunun gigiyena qaydalarına düzgün əməl edilməməsi, si-
qaret çəkmə, sistem xəstəlikləri, cinsi yetkinlik zamanı yaranan 
dəyişikliklər, hamiləlik, menopauza, dərman preparatlarının təsiri 
(qidantoin, steroidlər), immunodepressantlar, ağır metalların duz-
ları, mayalanma əleyhinə olan preparatların peroral yolla qəbulu 
(tsiklosporin) və s.
PARODONT XƏSTƏLİKLƏRİNİN TƏSNİFATI
Müasir stomatologiyada parodont xəstəliklərinin onlarca 
təsnifatını sadalamaq olar. Həmin xəstəliklərin təsnifatının bu 
qədər zəngin olması bir tərəfdən parodont toxuması patologiyala-
rının çox olması ilə, digər tərəfdən isə zədələnmənin xarakterinə 
fərqli yanaşma tərzinin müxtəlifliyi ilə əlaqədardır.
Təsnifatın əsasında klinik simptomlar, patomorfologiya, etio-
logiya, patogenez və prosesin yayılma xarakteri dayanır və vahid 
sistemləşdirmə prinsiplərinin olmaması səbəbindən bu cür çox-
saylı təsnifat növləri meydana çıxır. Bundan başqa, bu səbəblər 
içərisində parodont toxumasında baş verən ilkin dəyişikliklərin 
lokalizasiyasının müəyyən edilməməsi, habelə müxtəlif orqan 
və sistem xəstəliklərinin parodonta təsirinin aşkar edilməməsini 
51
də göstərmək olar. Stomatoloqlar parodont xəstəliklərini sis tem-
ləşdirmək üçün istifadə etdikləri əsas kateqoriyaları müəy yən-
ləşdirməlidirlər. Belə kateqoriyalar patoloji prosesin xarakterini 
göstərməklə, parodont xəstəliklərinin klinik formalarını və ağırlıq 
dərəcəsini (gedişini) təyin etməkdən ibarətdir.
Ədəbiyyat mənbələrinin araşdırılması zamanı məlum olur ki, 
parodont xəstəliklərinin klinik formaları əsasən gingivit, parodon-
tit, parodontoz və parodontomalar formasında təzahür edir.
Rus alimlərinə məxsus ədəbiyyat mənbələrində əvvəllər “pa-
rodontoz” termininə üstünlük verilirdi və bu onunla izah edilir-
di ki, parodont zədələnmələrinin müxtəlif klinik əlamətlərinin 
əsasında vahid patoloji proses olan distrofiya dayanır ki, bunun 
sayəsində də alveol sümüyünün rezorbsiyası, parodontal ciblərin 
yaranması, alveolyar piarreya və s. kimi simptomlar əmələ gəlir. 
Bu deyilənlər A.E.Yevdakimov, İ.Q.Lukomski, Q.S.Pekker, 
İ.O.Novik, İ.M.Starobinsk, A.İ.Beqelman və digər müəlliflərin 
təsnifatında öz əksini tapmışdır. Sonrakı dövrlərdə isə paro-
dontda iltihabi, distrofik və şiş törəmələri ilə müşayiət olunan 
müxtəlif xarakterli proseslər əsasında formalaşan təsnifatlar 
yaranmağa başladı. Bu təsnifatlardan aşağıdakıları sadalamaq 
olar: ARPA, ÜST, E.E.Platonov, D.Svrakova, N.F.Danilevski, 
N.Q.Vişnyak, İ.F.Vinoqradova, V.İ.Lukyanenko, B.D.Kabakova, 
N.M.Abramova.
PARODONT XƏSTƏLİKLƏRİNİN  
A.A.P. TƏSNİFATI (1999)
I. Tip – Diş əti xəstəlikləri
A. Diş yastıqcığı mənşəli diş əti xəstəlikləri
1. Gingivit – diş yastıqcığı mənşəli
a) lokal, yanaşı gedən xəstəliklərlə birgə
b) qeyri-lokal, yanaşı gedən xəstəliklərlə birgə
2. Gingivit – sistem xəstəlikləri mənşəli
52
a) endokrin sistemlə əlaqəli
1. Yeniyetmələrin gingiviti
2. Menstrual dövrün gingiviti
3. Hamiləlik gingiviti
a) gingivit
b) piogen qranuloma
4. Diabetik gingivit
a) qan xəstəlikləri ilə əlaqəli
1. Leykemiya zamanı rast gəlinən gingivit
2. Digər qan xəstəlikləri zamanı rast gəlinən gingivit
3. Dərman qəbulu ilə bağlı diş əti xəstəlikləri
a) dərman qəbulu zamanı diş ətində olan dəyişikliklər
b) diş ətinin böyüməsi
c) gingivit
ç) hormonal preparatların qəbulu zamanı yaranan
d) digər preparatların qəbulu zamanı yaranan
4. Qidalanma rejiminin pozulması ilə bağlı diş əti xəstəlikləri
a) VİT C c defisitli gingivit
b) digər qida pozğunluğu ilə bağlı gingivit
B. Diş yastıqcığı ilə bağlı olmayan diş əti xəstəlikləri
1. Xüsusi bakterial zədələnmələr
a) neisseria qonorrhea ilə yoluxma
b) treponema pallidum ilə yoluxma
c) streptokokk infeksiyası
d) digərləri
2. Virus xəstəlikləri
a) herpes virusu
1. Birincili herpetik gingivostomatit
2. Residivləşən herpes 
3. Kəmərləyici herpes
b) digərləri
53
3. Göbələk xəstəlikləri
a) candida infeksiyası
1. Diş ətinin generalizə olmuş kandidozu
b) diş ətinin xətti eriteması
c) histoplazmoz
d) digərləri
4. İrsi xarakterli zədələnmələr
a) irsi diş əti fibromatozu
b) digərləri
5. Sistem xarakterli zədələnmələr
a) dermatoloji xəstəliklər
1. Yastı dəmrov
2. Pemfiqoid
3. Vulqar pemfiqus
4. Çoxformalı ekssudativ eritema
5. Qırmızı qurdeşənəyi
6. Dərman preparatları ilə zədələnmələr
7. Digərləri
b) allergik reaksiyalar
1. Stomatoloji materiallardan
a) civə
b) nikel
c) akril plastması
d) digərləri
2. Digər materiallardan
a) diş məcunu komponentləri
b) ağız boşluğu eleksirləri
c) saqqız komponentləri
d) digərləri
6. Travmatik zədələnmələr
a) kimyəvi travma
54
b) fiziki travma
c) temperatur (yanıq) travması
7. Yad cismə qarşı reaksiya
8. Digərləri
II. Tip. Xroniki parodontit
A. Lokal
B. Generalizə olunmuş
III. Tip. Aqressiv parodontit
A. Lokal
B. Generalizə olunmuş
IV. Tip. Sistem xəstəliklərindən asılı
A. Qan xəstəliklərindən asılı parodontit
1. Qazanılmış neytropeniya
2. Leykemiya
3. Digərləri
B. Genetik faktorlardan asılı parodontit
1. Ailəvi və tsiklik neytropeniya
2. Daun sindromu
3. Leykositlərin adgeziyasının pozulması sindromu
4. Papiyon-Lefevr sindromu
5. Gediak-Xikasi sindromu
6. Histiositozlar
7. Qlikogenoz
8. İrsi uşaq aqranulositozu
9. Koen sindromu
10. Hipofosfataziya
11. Digərləri
c. Naməlum etiologiyalı
V. Tip. Parodontun nekrotik xəstəlikləri
A. Xoralı-nekrotik gingivit
55
B. Xoralı-nekrotik parodontit
VI. Tip. Abseslər
A. Diş əti absesi
B. Parodontal abses
C. Diş tacı ətrafı abses
VII. Tip. Endodontik patologiya ilə müştərək parodontit
A. Parodont toxumaları və pulpanın müştərək patologiyaları
VIII. Tip. Anadangəlmə və qazanılmış anomaliya və qüsurlar
A. Diş ərpinin əmələ gəlməsinə səbəb olan lokal faktorlar
1. Dişlərin quruluş xüsusiyyətləri
2. Diş qövsünün quruluş xüsusiyyətləri 
3. Diş kökünün sınıqları
4. Diş kökünün rezorbsiyası və sementin dəyişilməsi
B. Mukogingival deformasiya və vəziyyətlər
1. Diş əti resessiyası
a) vestibulyar və ya oral tərəfdən
b) dişlərarası arakəsmədən
2. Keratinləşmiş diş ətinin çatışmazlığı
3. Ağız dəhlizinin dayaz olması
4. Yüyənin və əzələlərin birləşmə xüsusiyyətləri
5. Diş ətinin çoxluğu
a) yalançı cib
b) nahamar diş əti kənarı
c) diş ətinin həddən artıq görünməsi
d) diş ətinin böyüməsi
6. Rəngin dəyişilməsi
C. Dişsiz çənənin mukogingival problemləri
1. Alveol çıxıntısının üfüqi və ya şaquli qüsuru
2. Diş ətinin çatışmazlığı
56
3. Diş ətinin böyüməsi
4. Yüyən və əzələlərin birləşmə xüsusiyyətləri
5. Ağız dəhlizinin dayaz olması
6. Rəngin dəyişilməsi
D. Okklüzion travma
1. Birincili okklüzion travma
2. İkincili okklüzion travma
1983-cü ildə keçmiş Ümumittifaq Stomatoloji Cəmiyyətin 
plenumunda parodont xəstəliklərinin təsnifatı təsdiq edilmişdir. 
Bu təsnifata görə parodont xəstəlikləri aşağıdakı kimidir:
I. Gingivitlər – bağ aparatı zədələnmədən, bir sıra zərərli yerli 
və ümumi faktorların təsiri nəticəsində diş ətində yaranan iltihabi 
prosesdir.
Forması – kataral, hipertrofik, xoralı
Ağırlıq dərəcəsi – yüngül, orta, ağır
Gedişi – kəskin, xroniki, kəskinləşmiş, remissiya
Yayılması – lokal, generalizə olunmuş
II. Parodontit – alveol sümüyü və periodontun destruksiyası, 
eyni zamanda diş ətinin iltihabı ilə müşayiət olunan patologiyadır.
Ağırlıq dərəcəsi – yüngül, orta, ağır
Gedişi – kəskin, xroniki, kəskinləşmiş (o cümlədən abses-
ləşmiş), remissiya
Yayılması – lokal, generalizə olunmuş
III. Parodontoz – parodont toxumalarında baş verən distrofik 
patologiyadır.
Ağırlıq dərəcəsi – yüngül, orta, ağır
Gedişi – xroniki, remissiya
Yayılması – generalizə olunmuş
IV.  Parodont toxumalarının proqressiv lizisi ilə müşayiət olu-
nan idiopatik xəstəliklər: Papiyon-İefevr sindromu, X-histiositozu, 
qammaqlobulinemiya, şəkərli diabetin kompensə olunmamış fa-
zası və başqaları.
57
V. Parodontomalar
Bu təsnifatın əsas üstünlüyü, müxtəlif növ parodont xəstə lik-
lərinin klinik-morfoloji və patoloji xüsusiyyətlərinə differensial 
yanaşma prinsipindən ibarətdir.
GİNGİVİTLƏR
Gingivit ən çox yayılan parodont xəstəliyi olub, demək olar ki, 
bütün yaş dövrlərində, o cümlədən uşaqlar və yeniyetmələrdə də 
rast gəlinir.
Gingivitin əmələ gəlməsinə səbəb olan faktorlar yerli və 
ümumi olmaqla iki qrupa bölünür. Ümumi səbəblər içərisində 
orqanizmin reaktivliyinin aşağı düşməsi, endokrin, ürək-damar, 
qanyaradıcı orqanları, mədə-bağırsaq sistemi xəstəlikləri, habelə 
hipovitaminozlar, allergik reaksiyalar, infeksion xəstəlikləri, 
hamiləlik toksikozları və s. göstərmək olar.
Orqanizmdə baş verən ümumi xarakterli dəyişikliklər, zərərli 
yerli faktorlarla birgə prosesi bir qədər də ağırlaşdırır. Zərərli yerli 
faktorlar bunlardır: ağız boşluğunun gigiyenik vəziyyətinin pis ol-
ması, diş ərpi və diş yastıqcığının əmələ gəlməsi, diş-çənə anoma-
liyası və deformasiyaları, mexaniki, kimyəvi, fiziki zədələnmələr 
və s. yerli travmatik faktorlar da bilavasitə gingivitlərin yaranma-
sına səbəb ola bilər.
Diş ətinin iltihabı hiperemiya, ödem, qanaxma, şişkinlik, 
hiper trofiya, prosesin kəskin və xroniki xarakterli gedişə malik, 
həmçinin lokal və yayılmış formada olması ilə səciyyələnir.
Bundan əlavə, plomblama zamanı buraxılan səhvlər (pre pa-
rasiyanın düzgün aparılmaması, matrisadan istifadə olunmama-
sı), diş daşlarının olması, dişlərin retensiyası və distopiyası və s. 
gin givitlərin yaranmasına gətirib çıxarır.
Gingivitin gedişi orqanizmdəki ümumi dəyişikliklər kom-
plek sindən və selikli qişadakı iltihabın yayılma dərəcəsindən 
asılıdır. Yüngül dərəcəli gingivit üçün dişlərarası məməciklərin 
58
zədələnməsi, orta gedişlidə prosesin marginal hissəyə də ya yıl-
ması, ağır formada isə alveolyar sahədə də iltihabın aşkar edilməsi 
xarakterikdir.
Gingivit zamanı dişin bağ aparatının zədələnməsi müşahidə 
olunmur, ancaq dişlərin hipertrofiyası hesabına (hipertrofik gin-
givitlərdə rast gəlinir) yalançı parodontal ciblər əmələ gələ bilər.
KATARAL GİNGİVİT
Bu xəstəlik zamanı pasiyentlər diş ətində xoşagəlməz, qaşın-
ma hissiyyatından, ağızda pis iyin olmasından, qida qəbulu zama-
nı və dişləri təmizləyərkən, diş ətindən qan gəlməsindən şikayət 
edirlər. Xəstəliyin kəskin gedişi dövründə qida qəbulu zamanı 
mexaniki və kimyəvi qıcıqlandırıcıların təsirindən ağrı daha da 
şiddətlənir.
Şəkil 24. Diş çıxarma və dişlərin dəyişilmə  
dövrlərində parodontun iltihabı
A – Süd dişlərinin dəyişilməsi; B – Daimi dişlərin çıxması
1. Süd dişi. 2. Daimi dişin mayası. 3. Sorulan orqan. 4. Kökün 
böyümə zonası.
59
Xəstənin ümumi vəziyyəti o qədər də dəyişmir, buna baxma-
yaraq xəstəliyin kəskinləşmiş dövrlərində subfebril temperatur 
və ümumi halsızlıq müşahidə edilir. Kəskin kataral gingivitin 
təzahürü dişlərin çıxma və dəyişmə dövrləri üçün xarakterik-
dir. Bundan başqa, kəskin infeksion və digər ümumi somatik 
xəstəliklər fonunda da kəskin kataral gingivit əmələ gələ bilər 
(şəkil 25-28).
Şəkil 25. Kəskin lokal kataral 
gingivit; yüngül dərəcəli
Şəkil 26. Diş çıxarma zamanı 
yaranmış kəskin kataral 
gingivit; yüngül dərəcəli
Xroniki kataral gingivit uzunmüddətli gedişə malik olması 
ilə xarakterizə olunur və xəstəliyin əlamətləri o qədər də aydın 
təzahür olunmur. İltihab əlamətləri bəzi hallarda yalnız dişlərarası 
məməciklərdə və diş əti kənarında müşahidə edilir. Xroniki kata-
ral gingivit lokal, generalizə olunmuş və ya yayılmış formalarda 
rast gəlinir.
60
Şəkil 27. Kəskin generalizə 
olunmuş gingivit. x200. kataral 
gingivit; orta dərəcəli
Şəkil 28. Kəskin kataral
1. Ödem; 2. Perivaskulyar 
infiltratlar; 3. Toxumadakı 
distrofik dəyişikliklər
Obyektiv müayinə zamanı ödem, hiperemiya, diş əti sianozu, 
onun qalınlaşması, tək-tək eroziyalar, məhdud deskvamasiya ocaq-
ları və s. aşkar edilir. Diş ətinin mexaniki qıcıqlanması qanaxma ilə 
müşayiət olunur. Diş ətindəki ödem, bəzən parodontal cib olması 
təəssüratını yaradır, buna baxmayaraq, dişin dairəvi bağ aparatı öz 
tamlığını saxlayır və parodontal cib olmur (şəkil 29-30).
Şəkil 29. Xroniki lokal kataral 
generalizə olunmuş gingivit; 
orta dərəcəli
Şəkil 30. Xroniki kataral 
gingivit; orta dərəcəli
61
Ağrı olması səbəbindən xəstələr dişlərini rahat təmizləyə 
bilmirlər və buna görə də dişlərin üzərində kifayət qədər yum-
şaq diş ərpi toplaşmış olur. Bir çox hallarda diş ərpində müxtəlif 
rənglər aşkar edilir ki, bu da qəbul edilmiş qidanın rəngindən, siqa-
ret tüstüsündən və s. asılı olur. Diş əti mayesinin miqdarı çoxalır, 
Şiller-Pisarev, Yasinovski, Kulajenko sınaqları müsbət reaksiya ve-
rir. Diş ətində oksigenin gərginliyi azalır (polyaroqrafiya metodu), 
iltihabi prosesin kəskinləşdiyi dövrdə isə artmış olur.
Kataral gingivit zamanı bir qayda olaraq, xəstənin ümumi 
vəziyyəti pisləşmir, periferik qanda dəyişiklik aşkar edilmir. 
Rentgenoqramda alveol sümüyündə dəyişiklik nəzərə çarpmır. 
Xəstəliyin uzunmüddətli gedişi hallarında osteoparoza və perio-
dontal yarığın genişlənməsinə rast gəlmək olar. Epitelinin buy-
nuzlaşması prosesinin pozulması sayəsində parakeratoz kimi pa-
tomorfoloji dəyişikliklər əmələ gəlir. Tez-tez akantoz və vakuol 
distrofiya meydana çıxır. Ödem və hiperemiya selikli qişanın 
subepitelial qatında müəyyən edilir. Limfoid hüceyrələrdən, his-
tiosit və seqmentnüvəli leykositlərdən təşkil edilmiş ocaqlı in-
filtrat, əsasən diş əti yarığında yerləşmiş olur. Kollagen liflərdə 
distrofik dəyişikliklər müşahidə edilir: onlar qalınlaşır və kobud 
kələf şəklində bir-birilə birləşir (şəkil 84). Bu proseslər epiteli-
nin tikanabənzər qatında qlikogenin miqdarının çoxalması ilə 
müşayiət olunur, birləşdirici toxumada qlükozaminqlikanların 
çoxalması baş verir.
Kataral gingivitə görə xəstələr nadir hallarda həkimə müraciət 
edirlər. Bu xəstəlik ya planlı sanasiyalar zamanı keçirilən 
müayinələrdə, ya da digər xəstəliklərə görə həkimə müraciət olu-
nan vaxt aşkar edilir.
Kataral gingivitin uzunmüddətli gedişə malik olduğu və 
səmərəli müalicə tədbirlərinin aparılmadığı hallarda, parodontun 
yerli müdafiə resursları zəifləyir və daha aqressiv patologiyalar, o 
cümlədən hipertrofik və xoralı gingivitlər əmələ gəlir.
Bu cür xəstələrin müayinəsi zamanı yadda saxlamaq lazımdır 
ki, kataral gingivit, həmçinin bir çox sistem xəstəliklərinin simp-
tomu kimi də meydana çıxa bilər.
62
HİPERTROFİK GİNGİVİT
Bu, diş ətinin xroniki iltihabi prosesi olub, proliferativ dəyişik-
liklərlə müşayiət olunan xəstəlikdir. Xəstəliyin klinik gedişində 
ağırlaşma və remissiyalara təsadüf olunur. Hipertrofik gingivitin 
yayılmasına görə, lokal və generalizə olunmuş formaları ayırd edi-
lir. Lokal formanın ödemli və fibroz növlərinə rast gəlinir.
Diş ətinin yüngül hipertrofiyası zamanı, böyümə diş tacının 
1/3 -nə, orta dərəcədə 
1/2-nə, ağır formasında isə 
2/3-nə qədər çat-
mış olur. Dişlərin yerdəyişmə anomaliyaları, onların seyrək 
yerləşməsi, plombların sallaq kənarlarının olması səbəbindən, qa-
paqların və klammerlərin düzgün hazırlanmaması və s. hallarda 
lokal hipertrofik gingivitə təsadüf olunur (şəkil 31).
Generalizə olunmuş parodontit isə endokrin sistemi xəstəlikləri, 
hamiləlik zamanı, yeniyetməlik dövründə, C hipovitaminozu, 
qan xəstəlikləri və s. hallarda aşkar edilir. Bu deyilənlərə xüsusi 
diqqət yetirmək lazımdır. Çünki hipertrofik gingivit həmin dövrdə 
əsas xəstəliklərin yeganə və ilkin simptomu ola bilər.
Şəkil 31. Lokal hipertrofik gingivit; orta dərəcəli
63
Hipertrofik gingivitin lokallaşdığı əsas sahə, frontal dişlərin 
vestibulyar səthinin diş əti kənarı hesab olunur. Dişlərin distrofi-
yası və dişləmin patologiyaları zamanı diş ətinin travması baş ve-
rir və bunun nəticəsində də diş əti məməcikləri böyüməyə məruz 
qalır. Bu zaman diş əti ödemli, kövşək, sianozlaşmış, həcmi 
böyümüş formada olur. Bəzi hallarda hipertrofiyalaşmış diş əti 
məməcikləri tamamilə diş tacının üzərini örtür və çeynəmə zama-
nı travmaya məruz qalır. Şikayətlərin xarakteri xəstəliyin təzahür 
səviyyəsi ilə müəyyən edilir (yüngül, orta, ağır). Ödemli forma-
da xəstələr diş ətinin böyüməsindən, gicişmə hissiyyatından, ağrı 
və qanaxmadan, ağızdan pis qoxunun gəlməsindən, qida qəbulu 
zamanı ağrının daha da artmasından şikayət edirlər. Diş ətinin 
həddən artıq böyüməsi səbəbindən yalançı diş əti cibi əmələ gəlir 
və bu cibdən irinli ekssudat ifraz olunmasına baxmayaraq, dişin 
dairəvi bağı zədələnməmiş olur (şəkil 32). Dişlərin boyun ətrafı 
nahiyələrində diş ətinin hipertrofiyalaşmış hissələrində dişin sərt 
toxumalarına möhkəm yapışmış çoxlu miqdarda yumşaq və ya 
piqmentləşmiş diş ərpinə rast gəlmək olar. Diş məməciklərinin 
hipertrofiyalaşmış hissələrinin zirvəsi bəzi hallarda nekrozlaşır.
Şəkil 32. Generalizə olunmuş hipertrofik gingivit; orta dərəcəli
64
Hipertrofik gingivitin fibroz forması xoşxassəli gedişi ilə se-
çilir. Bu xəstəliyin yüngül formasında xəstələrin heç bir şikayəti 
olmur, yalnız orta və ağır dərəcəli formalarında isə diş ətinin gö-
rünüşü və formasında qeyri-adi dəyişikliklər nəzərə çarpır.
Xəstəliyin yüngül formasında diş ətinin normal rəngdə olması 
aşkar edilir, diş əti kip surətdə dişə yapışmış olur, bununla yanaşı 
onun forması və ölçüləri qismən böyümüş olur. Bu zaman yalan-
çı diş əti cibinin dərinliyi artmır, oradan ekssudatın xaric olması 
nəzərə çarpmır. Orta və ağır dərəcəli patologiyalarda (xüsusən 
generalizə olunmuş formada) diş ətinin kifayət qədər böyüməsi 
xarakterikdir. Diş ətinin hipertrofiyası həm vestibulyar, həm də 
oral səthdə müşahidə edilir (şəkil 33).
Şəkil 33. Generalizə olunmuş hipertrofik gingivit; 
 fibroz forma, orta dərəcəli
Xəstəliyin uzunmüddətli gedişə malik olduğu hallarda oste-
oparoz inkişaf edir, rentgenoloji müayinə zamanı alveolarası 
arakəsmənin kortikal səhifəsində düyünlərə rast gəlmək olar. 
65
Patomorfoloji olaraq, diş ətində xroniki proliferativ iltihabi 
proseslər müəyyən edilir. Epitelinin buynuzlaşması prosesi po-
zulur, tikanabənzər qatda akantoz və vakuol distrofiyası kimi 
dəyişikliklər müşahidə edilir.
Subepitelial qatda limfoid – plazmositar və perivaskulyar in-
filtrat, habelə skleroz aşkar edilir. Daha dərin qatlarda birləşdirici 
toxuma strukturlarında zəif fibrozlaşma hallarına da rast gəlmək 
mümkündür (şəkil 34).
Şəkil 34. Qranulyasiyalaşan hipertrofik gingivit. x90. 
1. Epiteli hüceyrələrinin vakuol distrofiyası; 2. Akantoz; 
 3. Limfoid plazmositar infiltrasiya 
Hipertrofik gingiviti əmələ gətirən faktorların vaxtında ara-
dan qaldırılması və səmərəli müalicə tədbirlərinin tətbiq olun-
ması sayəsində, klinik simptomlar tez bir zamanda yox olur və 
xəstəliyin proqnozu qənaətbəxş olur.
66
XORALI GİNGİVİT
Bu patologiya zamanı diş ətindəki iltihab prosesi orqanizmin 
reaktivliyinin aşağı düşməsi fonunda nekroz və xora ilə ağırlaş-
mış olur. Xoralı gingivitin varlığı orqanizmin reaktivliyinin ciddi 
pozulmasından xəbər verir. Reaktivliyin aşağı düşməsi yerli-diş 
əti səviyyəsində və ya orqanizmin ümumi sistem xəstəliklərinin 
təzahürü kimi meydana çıxır.
Bir çox hallarda keçirilmiş infeksion xəstəlikləri, soyuqdəymə, 
stress vəziyyətləri və s. xoralı gingivitlərin əmələ gəlməsinə 
səbəb olur. Bundan başqa, xroniki perikoronitlə ağırlaşmış və 
çıxması fəsadla müşayiət olunan ağıl dişləri də xoralı gingivitin 
əmələ gəlməsinə səbəb olur. Bu onunla izah olunur ki, ağıl dişi 
ətrafındakı xroniki infeksiya ocağı daimi intoksikasiya və sensi-
bilizasiya mənbəyi olaraq, bu prosesin əmələ gəlməsinə şərait ya-
radır. Bu zaman selikli qişanın trofikası pozulur, an taqonist dişlər 
çıxmaqda olan ağıl dişinin üzərindəki diş ətini zədələyir, epiteli-
nin tamlığı pozulur və bütün bunların sayəsində generalizə olun-
muş formada xoralı gingivit əmələ gəlir. Klinik olaraq, xoralı gin-
givitin kəskin və xroniki formaları ayırd edilir, ağırlıq dərəcəsinə 
görə isə yüngül, orta və ağır formaları aşkar edilir.
Kəskin gedişli xoralı gingivit zamanı xəstələr ümumi nara hat-
lıqdan, baş ağrısından, iştahanın olmamasından, subfebril tempe-
ratur olmasından, iş qabiliyyətinin aşağı düşməsindən, ağızdan 
pis qoxunun gəlməsindən, diş ətində ağrı və qan gəl mə sindən, 
qida qəbulunun və udma aktının çətinliyindən, trizmdən və s. 
şikayət edirlər.
Ümumi baxış zamanı xəstələrin sifətində əzab, udma aktının 
çətinliyinə görə ağızdan su axması, kəskin və xoşagəlməz iy və s. 
müşahidə edilir. Diş ətinin kənarında sistemli zədələnmə, bəzi hal-
larda angina, dil, dodaq və yanağın selikli qişasının zədələnməsi, 
regionar limfa düyünlərinin böyüməsi və ağrılı olması, qanda 
leykositlərin çoxalması, EÇS artması və s. aşkar edilir. Xoralı 
67
gingivitin ağırlıq dərəcəsi nəinki iltihabın yayılması ilə, habelə 
ümumi intoksikasiya əlamətlərinin varlığı ilə də müəyyən edilir.
Lokal prosesin yüngül dərəcəsində ümumi orqanizm səviy-
yə sində baş verən dəyişikliklər nəzərə çarpır. Yalnız diş əti 
məməciklərinin və diş əti kənarının bəzi nahiyələrində nek roz-
laşmış sahələrə rast gəlmək mümkündür. Sağlam və nekrozlaş-
mış diş əti hissələrinin arasında aydın ifadə olunmuş demarkasiya 
xətti müəyyən edilir. Nekrozlaşmış toxuma cansız, struktursuz 
bir törəmədir. Onun pinsetlə kənar edilməsi zamanı qanaxma 
müşahidə edilir (şəkil 34, 35).
Şəkil 35 A. Kəskin lokal xoralı 
gingivit; generalizə olunmuş, 
yüngül dərəcəli
Şəkil 35 B. Kəskin xoralı 
gingivit; yüngül dərəcəli
Orta dərəcəli patologiya zamanı diş ətinin nəinki papillyar, 
marginal, eyni zamanda alveolyar hissəsi də patoloji prosesə cəlb 
olunur. Xoralı gingivit üçün xarakterik olan bütün simptomlar bir 
qədər də ağırlaşır və xəstənin ümumi vəziyyəti daha da pisləşmiş 
olur (şəkil 35 C).
68
Şəkil 35 C. Kəskin generalizə olunmuş; orta dərəcəli
Ağır formalı, generalizə olunmuş xoralı gingivitdə bütün 
simptomlar daha bariz şəkildə təzahür edilir. Xəstələr əzgin olur, 
tez-tez tərləyir, sifətin rəngi qaralır, qida qəbulu zamanı kəskin 
ağrılar müşahidə olunur. Regionar limfa düyünləri böyümüş və 
ağrılı, bədən temperaturu 38-390C-yə qədər yüksəlmiş olur. Se-
likli qişa ödemli, hiperemiyalaşmışdır. Dişlərarası məməciklər 
həm yuxarı, həm də aşağı çənədə nekrozlaşmaya məruz qalır 
(şəkil 35 D). Nekrozlaşmamış diş əti bozumtul tünd rəngli fibri-
noz ərplə örtülmüşdür. Nekroz sahələri qopduqdan sonra, dişlərin 
boynu açılmış olur. Ağız boşluğunda özünütəmizləmə prosesləri 
pozulduğuna görə, dişlərin və dilin üzərində külli miqdarda ərp 
əmələ gəlir. Bir çox hallarda yumşaq ərpin minerallaşaraq diş 
daşlarına çevrilməsi hallarına rast gəlinir.
69
Şəkil 35 D. Kəskin generalizə olunmuş; ağır dərəcəli
Ağır formalı xoralı gingiviti olan xəstələrə terapevtin, hemato-
loqun və digər mütəxəssislərin məsləhəti vacibdir. Bu cür hallar-
da dürüst kliniki və laborator müayinələrin aparılmasına zərurət 
yaranır, eyni zamanda qan, allergik və s. xəstəliklərlə differensial 
diaqnostikası aparılır. 
Xroniki xoralı gingivit əksər hallarda kəskin prosesin nəticəsi 
kimi inkişaf edir və sönük klinik gedişli olması ilə xarakterizə 
olunur. Xəstələr müntəzəm olaraq diş əti qanamasından, zəif ağrı 
olmasından və ağızdan pis qoxunun gəlməsindən şikayət edirlər. 
Diş ətində durğun hiperemiya, ödem, xoralı kənar, yastıqcıq for-
masında qalınlaşma aşkar edilir. Bir qayda olaraq, xroniki xoralı 
gingivit yüngül kliniki gedişi ilə seçilir, nadir hallarda ağırlaşa 
bilər (şəkil 37).
70
Şəkil 36. Xroniki xoralı gingivit; yüngül dərəcəli
Rentgenoloji müayinə zamanı alveolarası arakəsmənin zirvə-
sində osteporoza və periodontal yarığın genişlənməsinə rast 
gəlmək olar.
Mikroskopik olaraq diş ərpində zəngin mikroflora aşkar edi lir. 
Bu qarışıq flora içərisində fuzobakteriyalara, spiroxetlərə, aktino-
miset və xromomiset tipli göbələklərə də təsadüf edilir. 
Patomorfoloji müayinələr nəticəsində səthi xora qüsurları 
təyin edilir. Diş ətinin nekrozlaşmış sahələrində kokklar, fuzobak-
teriyalar, spiroxetlər aşkar edilir. Epiteli toxumasında akantoz, 
subepitelial və daha dərin qatlarda isə leykositar infiltrasiya, 
tosqun hüceyrələrin miqdarının çoxalması və s. müşahidə edilir. 
Birləşdirici toxumanın stromasında dezorqa nizasiya, perivas-
kulyar toxumada ödem, kollagen liflərdə dəyişikliklərə və s. rast 
gəlmək olar (şəkil 35).
71
Şəkil 37. Xroniki xoralı gingivit. x90.
1.Toxumanın nekrozu; 2.Qranulyasion toxuma; 3.Yüngül hüceyrə 
infiltrasiyası və ödem
Proteolitik fermentlərin aktivliyi kəskin şəkildə artmış, immu-
noloji statusun bütün göstəriciləri zəifləmiş, lizosimin və digər 
ingibitorların miqdarı azalmışdır.
PARODONTİT
Bu xəstəlik üçün bütün parodont toxumalarının zədələnməsi 
xarakterikdir. Xəstəliyin morfogenezinin əsasında alveol sümüyü, 
diş kökünün sementi və periodont toxumalarındakı ekssudativ-
alterativ iltihabi proseslər və sümükdəki destruktiv dəyişikliklər 
dayanır.
72
Parodontit 11-12 yaşlı uşaqlardan başlayaraq (8-10%), 30-50 
və daha yuxarı yaş qrupuna mənsub olan şəxslərdə (60-65%) də 
rast gəlinir.
Xəstəliyin yüngül, orta və ağır formaları ayırd edilir, klinik 
gedişinə görə kəskin, xroniki və ağırlaşmış növləri mövcuddur.
Kəskin parodontitə nadir hallarda və adətən lokal formada rast 
gəlinir. Bu xəstəlik əksər hallarda infeksiya təsiri nəticəsində ya-
ranır, buna baxmayaraq, bəzi hallarda düzgün hazırlanmamış süni 
qapaqlar, ortodontik müdaxilələr də bağ aparatını zədələyərək, 
parodontitlərin yaranmasına səbəb olur. 
Xroniki parodontitə praktikada daha çox rast gəlinir, uzun-
müddətli (bəzən on illərlə) gedişi ilə xarakterizə olunur. Xəstəliyin 
gedişi orqanizmin ümumi vəziyyətindən və onun reaktivliyindən 
asılı olaraq dəyişə bilir. Orqanizmin reaktivliyi aşağı düşdükdə və 
prosesə ikincili infeksiya qoşulduqda, klinik status kəskin forma-
da ağırlaşır.
Adekvat müalicə və profilaktika tədbirlərinin aparılması sayə-
sində orqanizmin reaktivliyi yüksəlir, remissiya dövrü başlayır və 
proses stabilləşir. İltihab prosesinin yayılmasından asılı olaraq, 
parodontitlər lokal və generalizə olunmuş formada aşkar edilir.
Lokal parodontit bir və ya bir neçə diş nahiyəsində parodontun 
zədələnməsi ilə xarakterizə olunur. Onun əmələ gəlməsində yerli 
zədələyici faktorlar: mexaniki travmalar, fiziki-kimyəvi amillər 
əsas rol oynayır. Bir çox hallarda plombun sallaq kənarları da 
lokal parodontitə səbəb olur. Nəhayət, çoxsaylı etioloji faktorlar 
içərisində diş çöküntüləri, ayrı-ayrı dişlərin periodontunun ar-
tıq yüklənməsi, dişləmin anomaliyaları, ortopedik və ortodontik 
konstruksiyaların düzgün hazırlanmaması, o cümlədən klammer-
lərin düzgün seçilməməsi və s. müxtəlif ağırlıq dərəcəli parodon-
titlərin yaranmasına gətirib çıxarır.
Generalizə olunmuş parodontit bir çox hallarda ümumi sistem 
xəstəlikləri fonunda və prosesin uzunmüddətli gedişi nəticəsində 
yaranır. Generalizə olunmuş parodontitin əsas əlamətləri aşağı-
73
dakılardan ibarətdir: simptomatik gingivit, parodontal cib, alveol-
yar sümüyün rezorbsiyası və travmatik okklüziyanın möv cudluğu. 
Bu klinik əlamətlərin təzahürü prosesin ağırlıq dərəcəsindən asılı-
dır. Xəstəliyin yüngül dərəcəsində dişlərarası məməciklərdə kata-
ral iltihab əlamətləri aşkar edilir, parodontal ciblərin dərinliyi 3,5 
mm-ə qədər olur, çoxlu miqdarda yumşaq diş ərpi, diş ətiüstü və diş 
ətialtı diş daşlarına rast gəlinir və bir qayda olaraq xəstənin ümumi 
vəziyyəti dəyişməz qalır (şəkil 38, 39). Bu zaman ikincili travmatik 
okklüziya, demək olar ki, müşahidə edilmir.
Şəkil 38. Xroniki generalizə 
olunmuş parodontit; yüngül 
dərəcəli, kataral gingivit
Şəkil 39. Xroniki parodontit; 
yüngül dərəcəli, xoralı gingivit
 
Travmatik okklüziya parodontun artıq yüklənməsinə səbəb 
olur və sümükdəki rezorbsiyanı tezləşdirərək dişin itirilməsinə 
səbəb olur. Orta dərəcəli generalizə olunmuş parodontit zama-
nı klinik iltihab əlamətləri və sümük toxumasındakı destruk-
tiv dəyişikliklər bir qədər də dərinləşmiş olur. Prosesin ağırlıq 
dərəcəsindən asılı olaraq (xroniki və ya ağırlaşmış), müvafiq for-
mada kataral, hipertrofik və xoralı gingivit əlamətləri meydana 
çıxır.
74
Parodontal ciblərin dərinliyi 5 mm-ə qədər olur, bu ciblərdən 
serozlu-irinli ekssudat axır və dişlərdə laxlama müşahidə edilir (I, 
II dərəcəli). Diş ətinin atrofiyası səbəbindən dişlərin boynu açılır, 
alveolarası hündürlük kökün 1/2 – 
1/3 səviyyəsinədək azalır, tək-tək 
və çoxsaylı sümük cibləri və abseslər əmələ gəlir (şəkil 40, 41).
Şəkil 40. Xroniki generalizə 
olunmuş parodontit; orta 
dərəcəli, kataral gingivit
Şəkil 41. Xroniki generalizə 
olunmuş parodontit; orta 
dərəcəli, ağırlaşma mərhələsi. 
Parodontal abses
Ağır dərəcəli parodontitdə bütün simptomlar bir qədər də 
kəskinləşir, iltihab əlamətləri daha tez-tez aşkar edilir, parodon-
tal ciblərin dərinliyi 5-6 mm-dən çox olur, parodontal ciblərdə 
aktiv formada qranulyasion toxuma əmələ gəlir, dişlərdə II-III 
dərəcəli laxlamalar müşahidə edilir. Alveol sümüyünün rezorbsi-
yası kökün 2/3 səviyyəsindən çox olur, külli miqdarda diş daşları-
na təsadüf olunur (şəkil 42, 43).
Daima serozlu-irinli ekssudatla dolmuş parodontal ciblər 
xroniki infeksiya mənbəyi hesab olunur. Bu fakt orqanizmin 
mütəmadi olaraq intoksikasiya və allergizasiyasına səbəb olur.
75
Şəkil 42. Xroniki generalizə 
olunmuş parodontit; ağır 
dərəcəli, kataral gingivit
Şəkil 43. Xroniki generalizə 
olunmuş parodontit; ağır 
formalı, hipertrofik gingivit
Bu zaman xəstələr orqanizmin ümumi vəziyyətinin zəifləmə-
sin dən, halsızlıqdan, iştahanın olmamasından, yuxusuzluqdan, 
əsəbi gərginlikdən, ümumi xəstəliklərin ağırlaşmasından və s. 
şikayət edirlər.
Rentgen müayinəsində xəstəliyin ilkin dövrlərində boyunətrafı 
nahiyədə periodontal yarığın genişlənməsi, alveolyar arakəsmənin 
zirvəsində osteoporoz, kompakt səhifənin destruksiyası aşkar 
edilir. Orta dərəcəli parodontitdə kliniki statusda olduğu kimi, 
rentgenoloji müayinədə də dəyişikliklər nəzərə çarpır, süngəri 
maddədə sümük cibləri əmələ gəlir, sümüyün konturları xarak-
terik formada dəyişilir, diş əti altı daşlar aşkar edilir. Parodon-
toz üçün xarakterik olan osteoskleroz əlamətlərinə rast gəlinmir. 
Ağır dərəcəli parodontitdə parodontal ciblərin dərinliyi kökün 
zirvəsinədək çatır, alveol sümüyünün rezorbsiyası dişin uzunlu-
ğunun 2/3-
3/4-ü səviyyəsinədək çatır, bəzi hallarda hətta sümüyün 
tam destruksiyası müşahidə edilir (şəkil 44, 45).
76
Şəkil 44. Xroniki generalizə olunmuş parodontit, yüngül dərəcəli 
Alveolarası çəpərin rezorbsiyası (kökün 1/3-i səviyyəsində)
 
Şəkil 45. Xroniki generalizə olunmuş parodontit, yüngül dərəcəli
Alveolarası çəpərin rezorbsiyası (kökün 1/3-i səviyyəsində)
77
Şəkil 46. Xroniki generalizə olunmuş parodontit, orta dərəcəli 
Alveolarası çəpərin horizontal rezorbsiyası 
Şəkil 47. Xroniki generalizə olunmuş parodontit, orta dərəcəli 
Alveolarası çəpərin vertikal rezorbsiyası 
78
Şəkil 48. Xroniki generalizə olunmuş ağır dərəcəli parodontit
Alveolarası çəpərin vertikal rezorbsiyası
Şəkil 49. Generalizə olunmuş ağır dərəcəli parodontit
Alveolarası çəpərin vertikal rezorbsiyası
79
Generalizə olunmuş parodontitin ağırlıq dərəcəsini 
qiymətləndirmək üçün rentgenoloji metod ən etibarlı və optimal 
müayinə metodu hesab edilir. Alveol sümüyündəki dəyişikliklər 
xəstəliyin gedişini müəyyən etməyə imkan verir, habelə iltihabi-
distrofik proseslərin xarakteri və intensivliyi sümükdəki patologi-
yanın səviyyəsinə uyğun gəlir. Əsas rentgenoloji əlamətlər alveol 
sümüyünün kortikal səhifəsindəki müxtəlif dərəcəli destruksiya-
lar, alveolarası çəpərin rezorbsiyası, süngəri maddənin osteopo-
rozu və periodontal yarığın bir qədər genişlənməsindən ibarətdir.
Xəstəliyin nisbətən sönük və xroniki gedişli formasında kor-
tikal səhifənin destruksiyası yalnız alveolarası çəpərin tam itdiyi 
nahiyələrdə aşkar edilir və zəif horizontal rezorbsiya zamanı dərin 
– patoloji sümük ciblərinə rast gəlinmir. Dəyişikliyə uğramamış 
alveolarası çəpərin zirvəsinə yaxın sahələrdə zəif osteoporoz aş-
kar edilir, periodontal yarıq bir qədər genişlənmiş və dişlərin lax-
laması alveol sümüyünün rezorbsiyasına mütənasibdir. Xəstəliyin 
ağırlaşdığı hallarda rentgenoloji görüntünün mənzərəsi dəyişir: 
osteoporoz daha aydın təzahür olunur, sümük ciblərinin əmələ 
gəlməsi ilə müşayiət olunan, nahamar və aqressiv gedişli hori-
zontal rezorbsiyalara rast gəlinir, periodontal yarıq əhəmiyyətli 
dərəcədə genişlənir və dişlərin laxlama dərəcəsi çoxalmış olur. 
Yardımçı (funksional, biokimyəvi, mikrobioloji, morfoloji, eks-
perimental) müayinə metodları müxtəlif pozğunluqları aşkar 
etmək, parodont toxumalarının vəziyyətini qiymətləndirmək və 
orada patologiyaları müəyyən etmək baxımından obyektiv meyar 
hesab edilir. Dispanserizasiyanın dinamikasında bu göstəriciləri 
müalicənin effektivlik kriteriyası və xəstələrin reabilitasiyası 
göstəricisi kimi istifadə etmək olar. Belə ki, reoparodontoqramda 
sirkulyasiya edən qanın həcminin azalması, venoz sistemdə dur-
ğunluq, damarların divarlarında üzvi dəyişiklik və s. aşkar edi-
lir. Polyaroqrafiyada oksigenin parsial təzyiqinin azalması (PO2) 
müşahidə edilir. Exo və lazeroosteometriyanın vasitəsilə alveol 
sümüyünün möhkəmliyini təyin etmək mümkündür.
80
Patomorfoloji müayinələrdə bütün parodont toxumalarında 
dəyişikliklərə rast gəlinir, epitelidə bir çox hallarda distrofiya, 
hətta bəzən nekroz da aşkar edilir.
Parodontit üçün diş əti yarığındakı epitelinin proliferasiyası 
da xarakterikdir. Diş ətinin birləşdirici toxumasında orta və ağır 
dərəcəli parodontitlər zamanı, çoxlu miqdarda plazmatik hüceyrələr 
olan limfoid-histiosit infiltrat, habelə deqranulyasiya mərhələsində 
olan tosqun hüceyrələr müşahidə edilir. Argirofil və kollagen liflər 
qalınlaşmış, qismən lizisə uğramışdır. Sümük toxumasında lakunar 
tip rezorbsiya üstünlük təşkil edir, alveolarası çəpər nazikləşmiş, 
deformasiyaya uğramış, bir çox hallarda fraqmentlərə ayrılmışdır. 
Sümüyün destruksiyası osteosintezi üstələyir. Bəzi nahiyələrdə 
kök sementi və dentinin sorulmasına təsadüf olunur. Əhəmiyyətli 
dərəcədə damar dəyişikliklərinə rast gəlinir.
Endotelin proliferativ qalınlaşması, hialinoz və skleroz, həm-
çinin damar mənfəzinin kəskin daralması müşahidə edilir.
Diş əti, periodont, pulpa və sümük toxumasının sinir element-
lərində fraqmentasiya və ya toz çöküntüsü hallarına təsadüf olu-
nur. Suksinatdehidrogenaza və fosfatazaların aktivliyi kəskin 
şəkildə aşağı düşür.
Generalizə olunmuş parodontitlər ağırlaşmalarla müşayiət 
oluna bilər, buna baxmayaraq onlar digər xəstəliklərin mütləq 
simptomları hesab olunmur.
Yerli və ümumi ağırlaşmalar ayırd edilir. Yerli ağırlaşmalara 
sərt toxumaların hiperesteziyası, retroqrad pulpit, parodontal ab-
ses və kistalar aiddir.
Parodontal abseslər generalizə olunmuş parodontitlərin ağır-
laşması fonunda baş verir, dərin parodontal ciblərin əmələ gəlməsi 
ilə müşayiət olunur. Abseslərin formalaşması bağ aparatının 
zədələnməsinə, diş daşlarının əmələ gəlməsinə və irinli ekssuda-
tın yaranmasına səbəb olur. Bu zaman mikroorqanizmlər diş ətinin 
birləşdirici toxumasına nüfuz edərək, orada məhdud irinciklərin 
əmələ gəlməsinə şərait yaradır. Abseslər zirvə nahiyəsində, kö-
kün orta və boyunətrafı nahiyələrində lokallaşmış olur (şəkil 50).
81
Şəkil 50. Parodontal abses. Kliniki görünüş
Abseslər olduğu zaman səbəbsiz ağrılar (fasiləsiz) lokal şiş-
kinlik, çeynəmə aktının pozulması, bəzi hallarda temperaturun 
yüksəlməsi, regional limfa düyünlərinin böyüməsi və s. müşahidə 
edilir. Abseslər adətən kəskin formada başlayır, bununla belə xro-
niki gedişli də ola bilər (“soyuq” abseslər). Bəzi hallarda abseslər 
fistula yolu açmaqla öz-özünə boşalır (xroniki qranulyasiyaedici 
periodontitdə olduğu kimi). 
Abseslərin lokallaşdığı nahiyələrdə parodont patologiyala-
rının ən parlaq simptomları nəzərə çarpır: diş ətindəki iltihabi 
dəyişikliklər, dərin parodontal ciblər, alveolyar piarreya, dişlərin 
laxlaması və s.
Rentgen müayinəsində birincili abses zamanı sümükdəki re-
zorbsiya xəstəliyin başlanmasının 15-20-ci günlərində müşahidə 
edilir və sümüyün kənarları yarımoval, aypara formasında görü-
nür (şəkil 51).
82
Şəkil 51. Parodontal abses.  
Alviolarası çəpərin vertikal rezorbsiyası
Parodontal kistalara nisbətən az hallarda rast gəlinir və onların 
yaranması ilkin dövrlərdə simptomsuz keçir. Sonrakı dövrlərdə 
onların lokallaşdığı nahiyələrdə dişlərin yerdəyişməsi nəzərə çar-
pır və palpasiya zamanı ağrısız törəmə aşkar edilir. 
Rentgenoqramda kistanın konturları aydın formada təzahür 
olunur, sərhədləri hamardır və dəqiq təyin olunur. Bir qayda 
olaraq, zirvəətrafı toxumalar dəyişikliyə məruz qalmır. Kista ilə 
bilavasitə təmasda olan dişlərin pulpası sağlam qalır. Kistaların 
müalicəsi operativ yolla aparılır.
Parodontitlərin remissiya mərhələsi kompleks müalicədən 
sonra yaranır. Bu dövr üçün ağrıların, diş əti qanamasının və iri-
nin olmaması, dişlərdə laxlamanın azalması və s. kimi əlamətlər 
xarakterikdir. 
Rentgenoqramda sümük toxumasındakı dəyişikliklər aktiv de-
yil, prosesin ağırlaşması nəzərə çarpmır, süngəri maddələrin qa-
lınlaşması müşahidə edilir və s.
83
PARODONTOZ
Parodontoz – bütün parodont toxumalarını zədələyən, 
generalizə olunmuş distrofik prosesdir.
Parodontozun əsas simptomları aşağıdakılardır: alveol sü-
müyünün horizontal destruksiyası, travmatik okklüziya, dişlərin 
boynunun açılması, pazabənzər qüsurların yaranması və dişlərin 
cüzi miqdarda laxlaması. Proses ləng tipli inkişafı və fasiləsiz 
gedişi ilə xarakterizə olunur. Vaxtında lazımi müalicə tədbirləri 
aparılmasa, o zaman bağ aparatı və alveolarası çəpərin tam dest-
ruksiyası müşahidə edilir.
Parodontoz zamanı parodont toxumalarındakı distrofiya, 
parodontitlərdən fərqli olaraq birincili olur. Parodontoza 2-8% 
hallarda rast gəlinir. Bir çox hallarda bu xəstəlik ürək-damar 
patologiyaları, endokrin, nevrogen və s. kimi ümumi somatik 
xəstəliklər fonunda meydana çıxır.
Xəstənin şikayətləri patoloji prosesin ağırlıq dərəcəsi və 
mərhələsindən asılıdır.
Parodont toxumasındakı distrofiya simptomsuz başlayır, ləng 
inkişaf edir, diş ətinin atrofiyası və alveol sümüyündə bərabər 
səviyyəli rezorbsiya müşahidə edilir. Bəzi xəstələr qaşınma, 
göynəmə, termiki və kimyəvi qıcıqlardan dişlərdə həssaslığın ya-
ranmasından şikayət edirlər.
Diş ətinin rəngi solğun, ağrısız və bərkdir. Aşağı çənənin fron-
tal dişləri nahiyəsində diş ətində zəif retraksiya aşkar edilir. Rent-
genoloji müayinə zamanı alveolarası çəpərin kortikal səhifəsində 
destruksiya müəyyən edilir. Okklüzoqramda həmin sahələrdə 
travmatik okklüziya hallarına rast gəlinir.
Orta dərəcəli parodontozda diş ətinin atrofiyası bir qədər də bö-
yüyür, dişlərin boynu və kökləri açılır, buna baxmayaraq, parodon-
tal ciblər aşkar edilmir. Aydın formada təzahür olunan pazabənzər 
qüsurlar müşahidə edilir, dişlər yelpikşəkilli aralanmağa məruz 
qalır, diastema və tremalara rast gəlinir. Bundan əlavə, dişlərin 
hissəvi itirilməsi ilə əlaqədar olaraq, qonşu dişlərin parodontunun 
84
ortaq yüklənməsi baş verir, diksiya pozulur, dişlərin boynu bütün 
perimetr boyunca 1-2 mm-dək açıq qalır, travmatik okklüziya bü-
tün diş sırasında müəyyən edilir, bununla yanaşı, dişlərdə demək 
olar ki, laxlama müşahidə edilmir və ya birinci dərəcəni keçmir. 
Qeyd etmək lazımdır ki, parodontitdən fərqli olaraq, parodontoz 
zamanı dişlərin laxlaması digər dəyişikliklərə, o cümlədən bağ 
aparatı və alveolarası arakəsmədəki patologiyalara adekvat deyil-
dir. Bu zaman diş daşları da zəif nəzərə çarpır, travmatik okklüzi-
ya bir qədər də dərinləşir.
Kariyesin nadir hallarda olmasına baxmayaraq, müştərək for-
mada, o cümlədən sərt toxumaların eroziyası, pazabənzər qü-
sur, patoloji sürtülmə, hiperesteziya kimi qeyri-karioz mənşəli 
xəstəliklərə tez-tez rast gəlmək mümkündür.
Rentgenoqramda alveol sümüyünün bərabər səviyyəli atrofi-
yası, sümükdə sklerotik dəyişikliklər və alveolarası çəpərin hün-
dürlüyünün yarıyadək azalması müşahidə edilir. 
Ağır formalı (III dərəcə) parodontoz zamanı klinik status bir 
qədər də ağırlaşır, belə ki, diş əti məməcikləri tamamilə itir, diş 
ətinin rəngi solğun – anemiyalı rəngə çevrilir və dişin boynu 
4-5 mm-dək açıq qalır. Çoxköklü dişlər nahiyəsində diş ətinin 
retraksiyası müxtəlif köklər səviyyəsində eyni deyil. Bəzi hal-
larda ayrı-ayrı dişlərin köklərində diş əti çəkilir, bifurkasiya 
nahiyəsində açılır (hətta zirvəyədək). Bu zaman xroniki retroq-
rad pulpitlərin əmələgəlmə ehtimalı yüksəlir. Qeyd etmək lazım-
dır ki, retroqrad pulpitlərin klinik əlamətləri kifayət qədər aydın 
nəzərə çarpmır, yalnız sızıltılı ağrılar ola bilər.
Ağır formalı parodontoz zamanı travmatik okklüziya daha ba-
riz şəkildə nəzərə çarpır. Dişləm tamamilə pozulur, yuxarı və aşa-
ğı çənənin dişləri kəskin formada önə doğru yerini dəyişir və on-
lar arasında kontakt pozulur. Dişlərin laxlama dərəcəsi müxtəlif 
olur: I-II, bəzən III dərəcəli.
Tez-tez pazabənzər qüsur nəzərə çarpır, onlar dərindir və bəzi 
hallarda tamamilə diş boşluğunu tutur. Sümük toxumasının rezorb-
85
siyası kökün 2/3 səviyyəsində və ya ondan da çox olur. Bəzi hal-
larda alveol sümüyü tamamilə atrofiyalaşır və bunun nəticəsində 
ağrısız və qansız şəkildə dişlərin itirilməsi müşahidə edilir. Kö-
kün sementində daimi olaraq distrofik dəyişikliklər müşahidə 
edilir: lakunalar dərinləşir, reparasiya və zirvə nahiyəsində hi-
persementoz aşkar edilir. Morfoloji olaraq, parodontun bütün to-
xumalarında damar patologiyası fonunda distrofik proseslər baş 
verir. Diş ətinin birləşdirici toxumasında kollagenin ximizmində 
yaranmış patologiya ilə əlaqədar olaraq, fibroz və sekleroz kimi 
dəyişikliklər əmələ gəlir. Alveol sümüyündə hamar rezorbsiya aş-
kar edilir (şəkil 52).
Şəkil 52. Parodontoz; yüngül forma. Alveolarası çəpərin 
rezorbsiyası. x90.
Parodontun sinir lifləri də xəstəliyin ilkin dövrlərində dəyi-
şikliyə uğrayır və müəyyən vaxtdan sonra onlarda da distrofik 
dəyişikliklər müəyyən edilir. 
86
PARODONTDAKI İLTİHABIN  
İKİLİ ƏHƏMİYYƏTİ
Parodont xəstəliklərinin əmələ gəlməsi, diş yastıqcığının mik-
rob tərkibi və lokal toxumanın ona qarşı cavab reaksiyasından 
asılıdır. Toxuma zədələnməsi o zaman baş verir ki, patogen mik-
robların fəaliyyəti yerli antimikrob mexanizmlərini üstələmiş 
olsun. Yerli toxumanın cavab reaksiyası həm yerli, həm də 
ümum immun sistemin müdafiə mexanizmlərinin patofizioloji 
vəziyyətindən asılıdır. 
Parodontit zamanı müşahidə olunan ən əsas reaksiya iltihabdır. 
İltihab – tipik patoloji prosesdir. Evolyusiya nəticəsində can-
lı toxumanın yerli zədələnməyə qarşı yaranmış cavab reaksiya-
sı, mikrosirkulyar və qan sistemində, eyni zamanda birləşdirici 
toxumada əks olunan mürəkkəb və çoxmərhələli dəyişkənlikdir. 
Son mərhələdə sadalanan reaksiyaların məqsədi, zədələyici 
faktorun zərərli təsirini aradan qaldırmaqla, toxumanın əvvəlki 
vəziyyətinin bərpa olunmasını təmin etməkdən ibarətdir.
İltihabın kliniki olaraq A.Selsi və K.Qalen tərəfindən 5 klassik 
əlaməti müəyyən edilmişdir: rubor, tumor, color, dolor, funqtio 
laese. Müasir dövrdə metodik imkanların bir qədər də çoxalma-
sı hesabına, yuxarıda göstərilənlərə aşağıdakı əlamətləri də əlavə 
etmək olar: 
1. Leykositoz
2. Qızdırma
3. Qanın zülal tərkibinin dəyişməsi
4. Qanın ferment tərkibinin dəyişməsi
5. Qanın hormon tərkibinin dəyişməsi
6. EÇS-nin çoxalması
7. Orqanizmin allergizasiyası 
Konkret şəxslərdə iltihabın kliniki mənzərəsi onun başvermə 
səbəbindən və fərdi xüsusiyyətlərindən asılıdır. Parodont toxu-
malarında iltihabın səbəbi kimi əksər hallarda infeksiya amilini 
göstərmək olar. Bundan başqa, qeyri-infeksiya amili də müəyyən 
qədər əhəmiyyət kəsb edir.
87
Parodontda iltihabi prosesin inkişafı diş yastıqcığının fəaliyyəti 
ilə bağlıdır. 
Diş yastıqcığı və ya bioörtüyün əmələgəlməsinin 3 fazası ayırd 
edilir:
• dişlər 2 gün ərzində təmizlənmədikdə, qrammüsbət kokk-
ların proliferasiyası baş verir və 1 mm qalınlığında, əsasən 
kokklardan təşkil olunmuş bakterial örtük əmələ gəlir. Belə 
tərkibli örtük parodont toxumaları üçün normal hal sayılır.
• 1-4 gündən sonra kifayət qədər fuzobakteriya və filamentlər 
aşkar edilir. Bu müddət ərzində gingivitə rast gəlmək olar. 
Floranın tərkibində kokklar, filamentlər, qrammənfi və 
qrammüsbət bakteriyalar müşahidə edilir. 
• 4-9 gündən sonra spiroxetlər və spirillərə təsadüf olunur. 
Bu cür mikroflora isə parodontit üçün identikdir.
Diş yastıqcığı nizamlı mikrob kulturasından təşkil olunmuş 
törəmədir. Diş yastıqcığının əmələgəlmə dinamikası kifayət 
qədər öyrənilmişdir. Dişlər təmizləndikdən 2 saat sonra bu törəmə 
əmələ gəlməyə başlayır. 1 sutka ərzində dişlərin üzərində kokk 
florası, 24 saatdan sonra çöpəbənzər bakteriyalar, 2 sutkadan son-
ra isə sapabənzər bakteriyalar əmələ gəlir. Bakteriya kütləsindən 
təşkil olunmuş diş yastıqcığı 6-9 gün ərzində tamamilə formalaşır 
və düz bucaq altında dişin səthinə yaxın nahiyədə fiksə olunur.
Diş yastıqcığı böyüdükcə, onun tərkibi də dəyişmiş olur. İlkin 
dövrlərdə aerob mikroorqanizmlər, sonrakı dövrlərdə isə anaerob 
flora üstünlük təşkil edir. 
Son dövrlərdə bir çox alimlər diş yastıqcığını bioloji örtük kimi 
qəbul edirlər. Bu yanaşma tərzinin mahiyyəti aşağıdakılardan 
ibarətdir: diş yastıqcığı formalaşarkən, onun tərkibində ən xırda 
sapabənzər mikroblara rast gəlinir, bu mikroblar özlü substansiya-
ekzopolisaxaridlər hasil edir. Beləliklə, diş yastıqcığının tərkibinə 
daxil olan bütün mikroorqanizmlər bu örtük vasitəsilə digər mik-
rob assosiasiyalarından təcrid olunur. Bu vəziyyətdə həmin bio-
örtük qida ilə bilavasitə təmasda olur. Bioörtüyün tərkibinə da-
88
xil olan bakteriyalar koloniyalar arasındakı gen informasiyası 
mübadiləsi sayəsində yeni keyfiyyətlər əldə edir: onlar daha çox 
virulentli, həmçinin antibiotiklərin təsirinə qarşı davamlı olur. 
Ona görə də xroniki iltihabi proseslərin müalicəsində əvvəllər ef-
fektli hesab edilən preparatlara qarşı mikrobların həssas olmama-
sı məhz bu səbəblə izah olunmalıdır. 
Bu fenomen aparılan müalicə zamanı kliniki uğursuzluğun 
nəticəsi kimi öz təsdiqini tapmış olur. Laborator müayinə zamanı 
floranın antibiotiklərə qarşı həssas olduğu müəyyən edilir: həssas 
olanlar bioörtüklə təcrid olunmayan “sərbəst” mikroblar hesab 
olunur. Buna görə də yerli antiseptik qarqaralar mövcud olan 
bakteriyalara effektiv təsir göstərməklə yanaşı, eyni zamanda 
bioörtükdən keçərək, onun daxilindəki bakteriyalara da öldürücü 
təsir etməlidir. 
Müxtəlif fərdlər arasında diş yastıqcığının tərkibi eyni olmur. 
Bu cür fərqli göstəricilərin varlığı qidanın tərkibindəki karbohid-
ratların müxtəlifliyi ilə əlaqədardır ki, bu da yastıqcığın tərkibində 
üzvi turşuların toplanmasına səbəb olur. 
Diş yastıqcığının əmələ gəlməsində 3 əsas faza ayırd edilir: 
I faza – dişin səthini örtən pellikulanın əmələ gəlməsi 
II faza – birincili mikrob yığıntısı
III faza – ikincili mikrob yığıntısı və diş yastıqcığının forma-
laşması 
1. Pellikula və ya ikincili kutikula. Pellikula ağız suyu kompo-
nentlərindən, diş əti mayesindən, bakteriya və qida qalıqla-
rından əmələ gəlir. Pellikulanın spesifik tərkib hissələri ağız 
boşluğunun müxtəlif nahiyələrində eyni deyildir. 
Pellikulanın əmələgəlmə mexanizminə elektrostatik qüv-
vələr (Van-der-Vals) təsir göstərir. Bunun sayəsində 
hidroksiapatitlər ağız suyu və ya diş əti mayesindəki müsbət 
yüklü komponentlər vasitəsilə sıx əlaqə yaradır.
2. Birincili mikrob yığıntısı pellikulanın formalaşdığı il-
kin saatlarda müşahidə edilir. Pellikulanı örtən birin-
ci qatda Act. viscosus və Str. sanquis aşkar edilir. Həmin 
89
mikroorqanizmlər tərkibində olan xüsusi adgeziv molekul-
ların hesabına, pellikulanın analoji sahələrindəki adgeziv 
nöqtələrə yapışırlar. Str. sanquisdə belə adgeziv sahələrdə 
dekstran molekulları, Act. viscosusda isə zülal fibrinləri 
mövcuddur ki, bunun sayəsində də pellikulada olan prolin 
zülalına fiksə olunur. 
3. İkincili mikrob kolonizasiyası və diş yastıqcığının yetişməsi
Bu mərhələdə yeni parodontopatogen mikroorqanizmlər aşkar 
edilir. 
• Prevotella intermedia
• Fuzobacterium nekleatum
• Porphyromonas gingivalis
• Capnocytophaqa saprofytum
Diş yastıqcığının tərkibindəki qrammüsbət floranın qrammənfi 
floraya keçməsi ciddi və ardıcıl struktur dəyişikliyi hesab olunur.
DİŞ DAŞLARININ ƏMƏLƏ GƏLMƏSİ
Tam formalaşmış diş yastıqcığı iki gün ərzində 50%-dək, son-
rakı günlərdə isə (12 günədək) 60-90%-dək minerallaşmış olur. 
Minerallaşmanın ilkin mərhələsi bilavasitə pellikulaya yapışmış 
kokk qrupu mikroblarının divarlarında və hüceyrələrarası subs-
tratda aşkar edilir. Daha sonra hüceyrə sitoplazması da mine-
rallaşır. Diş ətiüstü ərpin minerallaşma mənbəyi ağız suyu, diş 
əti altınınkı isə diş əti mayesidir. Minerallaşmış diş ərpi praktik 
olaraq inertdir, buna baxmayaraq ənənəvi formada xəstəliklərin 
əmələ gəlməsində diş daşlarının rolu həlledici hesab olunur və 
əksər hallarda parodontun zədələnmə dərəcəsi diş daşlarının miq-
darı ilə korrelyasiya olunur. Diş daşları ərpin “daşıyıcısı” hesab 
olunur. Buna görə də diş daşlarının miqdarı çoxaldıqca, patogen 
mikroorqanizmlər də çoxalmağa başlayır və prosesin ağırlaşması 
müşahidə edilir. Bununla yanaşı, diş ərpinin olması, heç də həmişə 
parodontun iltihabi xəstəliklərinin əmələ gəlməsinə səbəb olmur. 
90
Bu hadisənin səbəbi, filogenetik olaraq, orqanizmin müxtəlif tip 
aqressiyalara qarşı çoxsaylı müdafiə mexanizmləri qazanması ilə 
izah olunur. Bu baxımdan, yerli immunitetdə iltihabi reaksiyaları 
stimullaşdıran və tormozlayan sitokinlər həlledici rol oynayır.
Sitokinlər – immun sisteminin polipeptid molekulları olub, 
makrofaqlar, limfositlər və monositlər – makrofaqal növün 
digər hüceyrələri tərəfindən sintez olunan və suda həll olu-
nan hormonabənzər zülallardır. Sitokinlər yalnız yad cisimlər 
orqanizmə daxil olduğu halda sintez olunmağa başlayır. 
Belə cisimlər isə diş yastıqcığındakı parodontopatogen mik-
roblar hesab olunur. 
Hazırda 60-dan çox sitokin aşkar edilmişdir. Sitokinlərin prak-
tik rolu, onların iltihab proseslərini nizamlaması ilə izah olunur.
İltihab sitokinlərinə İL-4 və İL-13 aiddir.
PARODONT TOXUMALARINDAKI İLTİHABİ 
PROSESLƏRİN DİNAMİKASI
Parodont toxumalarındakı iltihab prosesi 4 fazaya bölünür:
• Başlanğıc
• İlkin zədələnmə
• İltihabın yaranması
• Prosesin inkişaf etməsi
1. İltihabın başlanğıc fazası öz morfoloji mənzərəsinə görə 
kəskin vaskuliti xatırladır. Kapillyarların divarlarının keçiricili-
yi kəskin formada artır, qanın həcmi çoxalır. Qan damarlarından 
çoxlu miqdarda polimorfnüvəli leykositlər miqrasiya olunur. 
Hüceyrələrarası yarığın genişlənməsi hesabına epitelinin tam-
lığının pozulması, diş ətinin iltihabının inkişafı üçün həlledici 
faktor hesab olunur. Bu proses hüceyrələrarası maddədəki qlüko-
zaminqlikanların depolimerizasiyası hesabına baş verir.
İltihabın başlanğıc fazasında iltihab üçün xarakterik olan kli-
nik əlamətlər müşahidə edilmir, ancaq zondlama sınağı zamanı 
yüksək dərəcədə qanaxma müəyyən edilir. 
91
2. İlkin zədələnmə klinik olaraq diş əti kənarında zəif iltihab 
və dişləri təmizləyərkən diş ətindən qan gəlməsi kimi əlamətlərlə 
özünü büruzə verir. İltihabın bu mərhələsi üçün kiçik və orta ölçü-
lü limfositlərin (ümumi hüceyrələrin 70%-ə qədəri), habelə mak-
rofaq, plazmatik və tosqun hüceyrələrin diş əti toxumalarına nü-
fuz etməsi xarakterikdir. Buna görə də iltihabın ilkin zədələnməsi 
fazasında, preparatlarda morfoloji olaraq limfositar infiltratla 
yanaşı, kollagen və birləşdirici toxumada, sirkulyar bağda, eyni 
zamanda fibroblastlarda patoloji dəyişikliklərin əmələ gəldiyini 
müşahidə etmək olar. Bu fazada epiteli toxumasının tamlığının 
pozulması, parodontda iltihabın əmələ gəlməsinin əsas faktoru 
hesab olunur.
3. İltihabın proqressivləşməsi fazası, parodontda damarların 
zədələnməsi və qan dövranının pozulması fonunda təzahür olunur. 
Bu zaman görünən iltihab əlamətləri ilə yanaşı, diş əti kənarında 
ödem və sianozlaşma da aşkar edilir. Bu cür klinik mənzərə limfa 
düyünləri və venoz sistemindəki çatışmazlıq, habelə eritrositlərin 
yox olması kimi əlamətlərlə də özünü göstərir.
Sağlam diş ətində T limfositləri bütün zonalarda B limfositlə-
rini sayca üstələyir.
İltihabın proqressivləşməsi fazasında osteoblastlar aktivləşir, 
buna baxmayaraq, sümükdə aydın şəkildə təzahür olunan dest-
ruksiya aşkar edilmir. Ona görə də zədələyici faktorun ciddi 
şəkildə kənar edilməsi və iltihabi prosesin aradan qaldırılması za-
manı osteoporoz yox olur.
Əgər bu fazada müalicə tədbirləri aparılmırsa, onda həmin 
faza iltihabın inkişaf etmiş fazasına keçmiş olur. 
4. İltihabın inkişaf etmiş fazası. Fazanın fərqləndirici cəhəti 
ondan ibarətdir ki, plazmatik hüceyrələr, ekssudat hüceyrələrinin 
80%-ə qədərini təşkil edir. Bu deyilənlər iltihabın xroniki hala 
keçməsi və immun mexanizmlərin iltihab prosesinə aktiv cəlb 
olunmasını təsdiq edir. Bundan əlavə, plazmatik hüceyrələrin 
miqdarı, prosesin ağırlıq dərəcəsi və toxumaların zədələnmə 
səviyyəsinə mütənasib olaraq artmış olur. 
92
Parodont toxumalarındakı qan damarları dərin dəyişikliklərə 
məruz qalır, eyni zamanda toxumaların qanla təchizatı pozulur.
Mikrob substratlarında parodont toxuması ilə kontaktda olduq-
da, allergik mənşəli reaksiyaların yaranmasına səbəb olan çoxlu 
miqdarda antigenlər aşkar edilir. Diş ərpi mikrobları uzun müddət 
parodont toxumaları ilə əlaqədar olarsa, autoimmun reak siyalar 
yaranır, ona görə də parodontun iltihabi xəstəlikləri zamanı im-
munopatoloji mexanizmlərin rolunu nəzərə almamaq mümkün 
deyil.
Son illərdə yeni reseptorlar (toll-reseptorlar) kəşf edilmiş və 
intensiv surətdə öyrənilməkdədir. Həm immun sistemin nizam-
lanmasında, həm də insan orqanizminin mikrob biosenozunda bu 
reseptorların əvəzedilməz rolu müəyyən edilmişdir. Başqa cür, 
bu reseptorları obraz tanıyan reseptorlar kimi də adlandırırlar. 
Onları demək olar ki, orqanizmin bütün hüceyrələrində tapmaq 
mümkündür. Hüceyrəyə hər hansı yad mikrob daxil olduqda, 
toll-reseptorlar onun səthində molekulyar strukturu müəyyən edir 
və həmin mikrobu sahibin orqanizmi üçün yad cisim kimi qəbul 
edərək onu tanıya bilir. Bundan sonra hüceyrə aktivləşir və xüsu-
si sitokinlər sintez etməyə başlayır. Sitokinlər isə öz növbəsində 
həmin regiona ətraf toxumalardan, başlıcası isə qan damarların-
dan çoxlu miqdarda təbii immunitet hüceyrələrini cəlb edir.
PARODONTUN İLTİHABİ XƏSTƏLİKLƏRİNİN 
PATOGENETİK VƏ MORFOFUNKSİONAL ƏSASLARI
Parodontda baş verən iltihabın əsas simptomları damar poz-
ğunluqları: hiperemiya, ödem, temperaturun lokal artımı və diş 
əti qanamasıdır. 
HİPEREMİYA – iltihab zamanı kapillyar şəbəkədə damarların 
genişlənməsi nəticəsində yaranır.
Xroniki gingivitdə subbazal kapillyar kələfdə damarların dia-
metri kəskin şəkildə artmış olur. Qanın hüceyrəvi elementləri da-
93
mar divarının keçiriciliyinin çoxalması hesabına oradan çıxır və 
bunun nəticəsində diş ətinin rəngi al-qırmızıya çalır.
DİŞ ƏTİ QANAMASI – zəif mexaniki təsir nəticəsində yara-
nan, həm klinik, həm də klinikönü mərhələdə rast gəlinən ilkin 
simptomlardan biridir. Bu simptomların patogenezində iltihab 
zamanı damar divarının zədələnməsi, membran keçiriciliyin ço-
xalması və hüceyrələrarası maddənin dağılması əsas rol oynayır.
ÖDEM bir neçə mexanizmlə əlaqədar ola bilər:
• hüceyrəsiz mayenin və ekssudatla birgə az miqdarda hücey-
rələrin mikrodamarlardan sızması. Bu proses adətən patolo-
ji dəyişikliklərin ya əvvəlində, ya da ağırlaşmış dövrlərində 
müşahidə edilir;
• iltihab ocağına plazma zülalları və monositlərdən uzun 
müddət ərzində ekssudatın daxil olması nəticəsində.
TEMPERATURUN LOKAL YÜKSƏLMƏSİ faktı katabolik 
proseslərin kəskin formada güclənməsi, pirogen sitokinlərin art-
ması fonunda baş verir. 
AĞRI. Parodontun iltihabi xəstəlikləri zamanı ağrının əmələ 
gəlməsi dişlərin boynunun açılması və diş ətinin iltihabı ilə əla qə-
dardır. Diş ətində ağrının olması isə iltihab zamanı daimi xarakter 
daşımır. Diskomfort və ağrı hissiyyatı bir qayda olaraq, yalnız 
prosesin kəskinləşdiyi dövrlərdə müşahidə edilir. Ümumiyyətlə, 
periferik ağrıların yaranma mexanizmi yaxşı öyrənilmişdir. Bu da 
iltihab mediatorlarının (sitokin, bradikinin, prostoqlandin) inkap-
sulyasiya olunmuş (nosireseptorlar) sinir uclarını qıcıqlandırması 
ilə əlaqədardır. 
Halitoz. Bu termin, ağızdan gələn pis qoxunu ifadə etmək 
üçün işlədilir. Halitozun ağızdan kənar mənbələri də məlumdur, 
misal üçün, yuxarı və aşağı tənəffüs yolları, mədə-bağırsaq traktı, 
bir sıra böyrək və qara ciyər xəstəlikləri. Buna baxmayaraq, əksər 
hallarda (90%) halitozun yaranması bilavasitə ağız boşluğu ilə 
əlaqədar olur.
Ağız boşluğunda pis qoxunun yaranmasına səbəb uçucu sul-
fid lərdir: dimetilsulfid, merkaptan, hidrogensulfid, indol, skatol, 
94
yağ və propian turşusu birləşmələri, diaminlər (putressin, kadave-
rin) və s. Sadalanan faktorlar, kükürd tərkibli zülal və aminturşu-
larının anaerob şəraitdə yaşayan parodontopatogen bakteriyalar 
tərəfindən parçalanması zamanı əmələ gəlir. Uçucu sulfidlərin 
“zəngin” mənbəyi parodontal ciblər, dilin üzərindəki ərp və 
dişlərin arasındakı qida qalıqları hesab olunur.
Dişlərin patoloji tərpənməsi. Dayaq aparatının, o cümlədən 
periodont və sümük toxumasının zədələnməsi nəticəsində mey-
dana çıxır. Periodont toxumasındakı kollagen liflərin zədələn-
məsində əsas rolu parodontun hüceyrələrarası maddəsindəki 
iltihablaşmış infiltratın ifraz etdiyi kollagenaza və elastaza 
fermentləri oynayır. Bu fermentlərin aktivləşməsi isə bilavasitə 
sitokinlər və prostoqlandin E-nin fəaliyyəti ilə əlaqədardır.
Kollagen toxumanın destruksiyası və resintezinin pozulması 
sayəsində I tip kollagenin miqdarı azalır və əksinə, II, III, IV, V 
tip kollagenlərin miqdarı artmış olur. Bundan əlavə kollagenin 
möhkəmliyi də zəifləyir və nəticədə dişlərin tərpənməsi müşahidə 
edilir. 
PARODONTAL СİB – parodontitlərin klassik əlaməti olaraq, 
onları xroniki gingivitlərdən fərqləndirməyə imkan verir.
Parodontal cibin yaranması diş-diş əti yarığının dərinləşməsi ilə 
başlayır. Bu prosesdə dişin dairəvi bağının birləşdiyi nahiyədəki 
epiteli qatının xoraya çevrilməsi həlledici rol oynayır.
Bundan sonra patogen mikroflora həmin nahiyəyə nüfuz edərək 
tam formalaşmamış qranulyasion toxuma əmələ gətirir. Litik ak-
tivliyi ilə seçilən həmin toxuma öz növbəsində zədələnmiş epi-
telinin altında birləşdirici toxumanın destruksiyasına səbəb olur. 
Sonrakı dərinləşmə, aktivləşmiş osteoklastların (sitokinlərin təsiri 
altında) vasitəsilə idarə olunur.
İrinli ekssudasiya. Parodontal cibdə irinli ekssudat subepite-
lial qatdan ifraz olunmağa başlayır və onun miqdarı epiteli qatı-
nın zədələnmə səviyyəsindən asılıdır. Ona görə də bəzi hallarda 
dərin parodontal ciblərdən az, geniş ciblərdən isə çoxlu miqdarda 
irin xaric olunmasını görmək olar.
95
DİAQNOSTİKANIN NƏZƏRİ  
ƏSASLARI. SEMİOTİKA
Diaqnostika klinik təbabətin bir bölməsi olub, xəstəliyin 
öyrənilməsi metodologiyası, onun mənası və müalicəsinin ardı-
cıllığı, habelə proqnozun xarakterini müəyyən edən əhəmiyyətli 
bir elm sahəsidir.
Mütəxəssis parodontun zədələnmə simptomlarını yaxşı bilməli, 
onların görünən və görünməyən tərəflərini aşkar etməyi bacarma-
lı, bu simptomların patogenetik əsaslarını qiymətləndirməlidir. 
Yekunda müəyyən olunmuş diaqnoz adekvat müalicə planının 
tərtib olunması üçün zəmin yaratmalıdır. Hazırda diaqnostika 
mürəkkəb və kompleks bir elm olmaqla, aşağıdakıları özündə eh-
tiva edir: 
• Semiotika 
• Xəstənin müayinə metodları (diaqnostik texnika)
• Diaqnozun metodologiyası və nəzəriyyə 
Semiotika – xəstəliyin simptomları və onların diaqnostik 
əhəmiyyətini öyrənən tədqiqat sahəsidir. Simptomlar – orqan və 
toxumaların struktur və funksiyalarında hər hansı dəyişiklik və 
normadan kənara çıxmalardır. Beləliklə, semiotika üçün norma və 
həmin normadan bu və ya digər dərəcədə kənaraçıxmalar həlledici 
hesab edilir. Pasiyentlərin şikayətlərində ifadə olunan simptom-
lar, subyektiv simptomlar kimi qiymətləndirilir. Xəstəliyin daha 
vacib əlamətləri isə müayinə zamanı həkim tərəfindən müəyyən 
edilir və obyektiv simptomlar adlandırılır.
Görünən və gizli simptomlar ayırd edilir. Görünən simptomlar 
həkimin hiss orqanları tərəfindən müəyyən edilir, gizli simptom-
ların aşkar edilməsi üçün instrumental və laborator müayinə me-
todlarının aparılması lazımdır. 
Subyektiv simptomlar xəstənin şikayətində ifadə olunur. Pa-
rodont xəstəlikləri zamanı bir qayda olaraq həmin şikayətlər diş 
əti qanaması, bu və ya digər xarakterli ağrılar, ağızdan pis qo-
96
xunun gəlməsi, dişlərin hərəkiliyi və onların yerləşməsindəki 
dəyişikliklər və s. ola bilər. Diş ətində ödem və hiperemiya-
nın olması, dişlərin boynunun açılması, onların yelpikşəkilli 
yerləşməsi, halitoz, diastem və trem kimi simptomları xüsusi ins-
trumental müayinə aparmadan da müəyyən etmək mümkündür. 
Bunlar görünən simptomlardır. Sonradan aparılan instrumental 
(zondlama, palpasiya, perkussiya və s.) müayinələr isə gizli simp-
tomları üzə çıxarır.
Simptomların bölünməsi baxımından parodontologiyada spe-
sifik, qeyri-spesifik və patoqnomik kimi əlamətlər, dişlərin laxla-
ması və diş əti qanamasıdır.
Bu simptomları pasiyentlər şikayət kimi ifadə edirlər. Qeyd 
etmək lazımdır ki, bu əlamətlər zəif nəzərə çarpan zaman 
həkimə müraciət olunmur, hansı ki, həmin dövrdə xəstəliyin il-
kin əlamətlərinin aşkar edilməsi baxımından onların çox böyük 
əhəmiyyəti vardır.
Ona görə də parodontun indeks göstəricilərinin öyrənilməsi 
vacibdir. 
Tez-tez müşahidə olunan və ümumi patogenezə malik olan 
simptomların məcmusu sindrom adlanır. Simptomların hansı 
morfoloji və funksional dəyişikliklərə uyğun olmasından asılı 
olaraq, sindromlar anatomik və funksional olmaqla iki qrupa ay-
rılır. Bununla belə nəzərə almaq lazımdır ki, bu bölgü şərti xarak-
ter daşıyır, çünki istənilən orqanizmdə struktur və funksiya sıx 
qarşılıqlı əlaqədədir.
Sindromlar həm ayrı-ayrı orqanlarda, həm də ümumi orqa-
nizmdə baş verən hər hansı patologiyanı xarakterizə etməyə 
imkan verir. Bununla əlaqədar olaraq, onlar sadə və mürəkkəb 
olurlar. Mürəkkəb sindromlar bütöv orqanizm səviyyəsində aşkar 
edilən zədələnmələri müəyyən edir.
Parodontologiyada sindrom problemi kifayət qədər aktualdır, 
belə ki, həkim-parodontoloq öz praktikasında həmin patologiya-
larla tez-tez rastlaşır. 
97
Papiyon-Lefevr, İsenko-Kuşinq, Ellers-Danlo, Gediak-Ciqasi, 
Daun xəstəliyi kimi sindromlar alveol sümüyündə aqressiv re-
zorbsiya və lizislə müşayiət olunan patologiyalar hesab edilir.
Qeyd etmək lazımdır ki, əvvəllər bu sindromlar parodontun 
idiopatik xəstəlikləri kimi təsnif olunurdu.
98
IV FƏSİL
PARODONT XƏSTƏLİKLƏRİNİN MÜALİCƏ VƏ 
PROFİLAKTİKASI
PARODONT XƏSTƏLİKLƏRİNİN ƏMƏLƏ GƏLMƏSİNDƏ  
YERLİ FAKTORLARIN ROLU
Dişlərin izafi yüklənməsi nəticəsində periodontdakı damarlar-
da hidrostatik təzyiq dəyişir, bunun sayəsində hemo və limfos-
taz, perivaskulyar ödem, qanın formalı elementlərinin diapedezi 
və nəhayət, damarların trombozu müşahidə edilir. Yüklənmənin 
uzunmüddətli təsiri zamanı kollagen toxumalarında şişmə və dest-
ruksiya aşkar edilir, sümük strukturunun minerallaşması po zulur 
və onlarda rezorbsiya inkişaf edir. İstənilən mənşəli paro dont to-
xumasının trofik pozğunluqları mikroorqanizmlərin əhəmiyyətli 
dərəcədə aktivləşməsinə səbəb olur.
Bu proses ağız dəhlizinin yumşaq toxumalarının trofikasının 
pozğunluqları, habelə işemiyası zamanı da nəzərə çarpır.
Müalicə tədbirlərinin vaxtında aparılmamasına görə mikro-
orqanizmlər bir qədər də aktivləşir və parodont toxumasındakı 
iltihab prosesi sürətlə artmağa başlayır. 
Məlumdur ki, mikroorqanizmlərin aktivliyi, onların bir yerə 
çoxlu miqdarda toplaşdığı halda artır. Belə yerlər adətən retensi-
on nöqtələr adlandırılır ki, bunlara da karioz boşluqlar, dişlərarası 
kontakt sahələri, dişlərin sırada sıx yerləşməsi və s. aiddir.
PARODONT XƏSTƏLİKLƏRİNİN ƏMƏLƏ  
GƏLMƏSİNDƏ SİSTEM FAKTORLARININ ROLU
Aparılmış çoxsaylı tədqiqatlar parodont xəstəliklərinin əmələ 
gəlməsində bir çox ümumi faktorların həlledici rola malik ol-
masını təsdiq etmişdir. Bu cür faktorlar içərisində genetik 
xüsusiyyətlərin, yaş dəyişikliklərinin, hamiləliyin, şəkərli diabe-
tin, qan xəstəliklərinin və s. adlarını göstərmək olar. 
99
Ümumi sistem xəstəlikləri parodontun xroniki iltihab prosesinə 
onun hansı fazada olmağından asılı olaraq, müxtəlif cür təsir 
göstərə bilər. Bütün bunlara baxmayaraq, yekun nəticə həmişə 
eyni olur: sümükdəki destruksiya prosesləri kifayət qədər çoxalır, 
reperativ dəyişikliklər isə əksinə, zəifləyir və ləngimiş olur.
Qeyd etmək lazımdır ki, aparılmış tədqiqatlar sistem xəstə lik-
lərinin parodont xəstəliklərində etioloji baxımdan həlledici rola 
malik olmasını birmənalı şəkildə təsdiq etməmişdir. Başqa sözlə, 
sistem xəstəlikləri parodont xəstəliklərinin bilavasitə səbəbi kimi 
yox, yardımçısı kimi ola bilər. Bundan başqa, sistem xəstəliyin ol-
duğu və olmadığı hallarda müşahidə edilən parodontitlər zamanı 
klinik cəhətdən heç bir fərq aşkar edilmir. Bu halda hər hansı bir 
əlamət və simptom tapmaq olmaz ki, bunun vasitəsilə parodont-
dakı patoloji prosesin bilavasitə ümumi sistem xəstəliklərindən 
asılı olduğunu iddia etmək mümkün olsun. Hər halda bugünkü 
ümumi formada tətbiq olunan müayinə metodları stomatoloqa 
belə bir imkanı verməmişdir.
Ümumi xəstəlikləri müalicə etmək məqsədilə istifadə edilən bir 
sıra dərman preparatlarının (difenin, siklosporin, kortiksteroidlər 
və s.) tətbiqi zamanı, həmin dərmanların farmakoloji təsirinə mü-
vafiq olaraq, parodontda adekvat cavab reaksiyası yaranır. Ümu-
mi iltihabəleyhinə təsir göstərən vasitələr fonunda iltihab reaksi-
yasının zəifləməsi və prosesin reaktiv formaya keçməsi müşahidə 
edilir. Digər preparatların tətbiqi zamanı isə əksinə, parodontda 
hiperergik proseslər aşkar edilir.
Ağızla nəfəsalma parodont toxumalarına iki cür neqativ təsir 
göstərir. Əvvəla, havanın quruducu təsiri diş ətinin üzərindən 
keçərkən ağız suyunun müdafiə funksiyalarını zəiflədir. Sonra isə 
ağızla nəfəsalma, bakterioloji floranın ekoloji tarazlığını pozaraq, 
diş yastıqcığının yaranmasına gətirib çıxarır.
Parodont xəstəlikləri zamanı güclü hormonal dəyişikliklərlə 
müşayiət olunan hamiləlik və menopauza xüsusi fizioloji əhə-
miyyət kəsb edir.
Hamiləlik zamanı iltihabın hansı patofizioloji aspektləri möv-
cuddur? 
100
Bu problemlə bağlı aparılmış tədqiqatlar müəyyən etmişdir 
ki, hormonal fonun kəskin surətdə artması, mikroorqanizmlərin 
aktivləşməsi üçün əlverişli mühit yaradır. Prevotella intermedia-
nın aktiv çoxalması müşahidə edilir. Qeyd etmək lazımdır ki, 
estrogenlər bu mikroorqanizmlər üçün əlverişli qida mühiti hesab 
olunur. Progesteron və estrogenlərin təsiri nəticəsində parodontda 
qan damarlarının keçiriciliyi artır və parodontal cibin daxilində 
leykositlərin aktiv miqrasiyası başlayır.
Hamiləliyin bütün dövrü ərzində parodont toxumalarında hor-
monların çoxalması nəzərə çarpır. Bu zaman klinik olaraq hiper-
plaziya, hiperemiya, ödem, qanaxma aşkar edilir. Parodontal 
ciblər dərinləşir, sümükdə minimal rezorbsiya müşahidə edilir və 
dişlər birinci dərəcəli laxlamağa məruz qalır. 
Hamiləlik zamanı parodont toxumalarında şişəbənzər törə-
mələrə də rast gəlmək mümkündür. Bəzi hallarda köpək və pre-
molyar dişlərin arasında epulis müşahidə edilir. 
Qadın orqanizmində estrogenlərin çatışmazlığı hallarında, 
parodontitlərin yaranmasına səbəb olan çoxlu miqdarda faktor-
lar meydana çıxır. Belə faktorlara aiddir: osteoporoz, immunite-
tin aşağı düşməsi, homeostaz və mikrosirkulyasiya sistemində 
dəyişiklik, ağız suyunun miqdarının azalması və özlülüyünün 
artması, ümumi somatik və endokrin, habelə psixoemosional 
sindromun fəallaşması və s. Estrogen defisiti səbəbindən yaran-
mış sistem osteoporozu diş-çənə sisteminə də yayılır və bunun 
nəticəsində alveolarası arakəsmənin hündürlüyü azalır, eyni za-
manda sümüyün minerallaşması zəifləyir, onun rezorbsiyası 
müşahidə edilir, mikrosirkulyasiya pozulur və birləşdirici toxuma 
dəyişikliyə uğrayır.
Sübut olunmuşdur ki, estrogenlər osteoklastlardakı lizosim 
fermentinə birbaşa təsir göstərərək, sümük toxumasındakı rezorb-
siyanın qarşısını alır. Menopauza dövründə estrogenlərin miqdarı 
azalır, ona görə də osteoklastlar aktivləşir və bunun nəticəsində 
sümük toxumasında rezorbsiya müəyyən edilir.
Parodont xəstəlikləri ilə şəkərli diabet arasındakı əlaqə çoxsay-
lı tədqiqatların aparılmasına səbəb olmuşdur. Şəkərli diabet za-
101
manı parodont xəstəliklərinə rastgəlmə tezliyi 51-98% təşkil edir. 
Bununla yanaşı, müəyyən edilmişdir ki, parodontitli xəstələrin 
təxminən 10%-də şəkərli diabet aşkar edilir. Ona görə də belə 
hallarda şəkərli diabetin ilk diaqnozu stomatoloq tərəfindən qo-
yulur. Şəkərli diabet zamanı parodont xəstəliklərinin əmələgəlmə 
mexanizmi aşağıdakı faktorlarla izah olunur: 
1. Vaskulyar zədələnmə – angiopatiya
2. Neytrofillərin disfunksiyası – prosesin sönük və xronik-
ləşməyə meyilli keçməsi
3. Birləşdirici toxuma və əsas maddədə metabolizmin pozul-
ması
4. Reperasiya və regenerasiya proseslərinin tormozlanması
5. Ağız suyu və diş əti mayesində qlükozanın konsentrasiya-
sının çoxalması mikrofloranı aktivləşdirir.
Şəkərli diabet zamanı parodont xəstəliklərinin patogenezində 
angiopatiya həlledici rola malikdir. Bu halda damarlardakı 
dəyişikliklər aşağıdakı formada olur: damarların mənfəzi bir qay-
da olaraq bağlanır, buna baxmayaraq divarları həmişə zədələnmiş 
olur. Diabetik mikroangiopatiyanın əsasında plazmorragiya da-
yanır. Bu dəyişikliklərin iltihab prosesilə heç bir əlaqəsi olmur.
Şəkərli diabetdə parodont toxumalarındakı damarların patolo-
giyası spesifik xarakter daşıyır. Ona görə də bəzən bu məqsədlə 
xüsusi “diabetik angiopatiya” və ya “diabetik parodontopatiya” 
terminlərindən istifadə edilir. 
Parodont toxumalarında lokal immunitetin aşağı düşməsi və 
hipoksiya fonunda xarici qıcıqlandırıcıların neqativ təsirindən 
ağız boşluğundakı mikrofloranın aktivləşməsi müşahidə edilir. 
Qalxanvarı vəzin zədələnməsi nəticəsində ağız boşluğu se-
likli qişasında quruluq və atrofiya, çoxsaylı kariyes, epulislər və 
s. əmələ gəlir və bunların sayəsində parodontda iltihabi-destruk-
tiv patologiyalar aşkar edilir. 
Qanda müşahidə edilən koaqulopatiya və leykositar aparatın 
zədələnmələrində də parodont xəstəlikləri meydana çıxır. 
Mədə-bağırsaq traktının xəstəlikləri bir çox hallarda pa-
rodont xəstəlikləri ilə müşayiət olunur. Bu proses parodont to-
102
xumalarında histaminin toplanması hesabına baş verir. Bundan 
əlavə, mədə-bağırsaq traktının bəzi iltihabi xəstəlikləri zamanı, 
kalsiumun absorbsiyası pozulur, bu isə öz növbəsində alveol 
sümüyündə minerallaşma prosesinin pozulmasına səbəb olur. 
PARODONT XƏSTƏLİKLƏRİ ZAMANI MÜALİCƏ 
TƏDBİRLƏRİNİN PLANLAŞDIRILMASI
Müalicənin planını tərtib etmək üçün xəstənin tam müayinəsi 
aparılmalı, dəqiq anamnez toplanmalı, düzgün diaqnoz qoyul-
malı (ilkin və əsas diaqnoz), ehtiyac olduğu hallarda yardımçı 
müayinə metodlarından istifadə edilməli, xəstəliyin klinik dina-
mikasına nəzarət olunmalı və bütün bunların əsasında qəti və son 
diaqnoz qoyulmalıdır. Nəzərə almaq lazımdır ki, orta və yaşlı 
adamlarda yüngül və orta gedişli xroniki gingivit və parodontiti 
asanlıqla proqnozlaşdırmaq mümkün olduğu halda, cavanlarda 
bu məsələ bir qədər problem yaradır. Belə şəxslərdə qəti diaqno-
zun qoyulması üçün uzunmüddətli dinamik nəzarətin aparılma-
sı tələb olunur. Ağır formalı parodontit zamanı, habelə aqressiv 
parodontitlərdə xəstənin yaşından asılı olmayaraq bu xəstələri 
proqnozlaşdırmaq mürəkkəb bir məsələyə çevrilir (şəkil 53).
Şəkil 53. Aqressiv gedişli, ağır dərəcəli parodontit
103
Xəstəliyin gedişinin proqnozlaşdırılması və müalicənin effek-
tivliyi yerli iltihabi-destruktiv dəyişikliklərlə yanaşı, aşağıdakı 
bir sıra faktorlarla da əlaqədardır:
a) pasiyentin xəstəliyə münasibəti
b) onun yaşı
c) müşayiətedici xəstəliklər və onların xarakteri
ç) immun status 
d) diş-çənə sisteminin anatomo-funksional xüsusiyyətləri
e) diş sırasının bütövlüyü
ə) tənəffüs tipləri (ağız və ya burun)
f) zərərli vərdişlər
g) sosial-iqtisadi şərait
h) ağız boşluğunun gigiyenası
Ayrı-ayrı dişlərin vəziyyətini proqnozlaşdıran zaman, bir sıra 
klinik parametrləri, o cümlədən sümük toxumasının destruksiya-
sını, qonşu dişlərin vəziyyətini, keçid pərdəsi və yüyənin xarak-
terini, karioz və qeyri-karioz zədələnmələrin varlığını, onlardakı 
morfoloji dəyişiklikləri və s. mütləq nəzərə almaq lazımdır.
Məlumdur ki, parodontologiyada proqnozlaşdırma mürəkkəb və 
incə bir məsələdir. Ona görə də yalnız aparılmış müalicədən son-
ra bu barədə dürüst məlumat vermək mümkün olur. Bəzi hallarda, 
hətta 2-3 kurs müalicə aparıldıqdan sonra fikir yürütmək olur. Bunun 
səbəbi onunla izah olunur ki, parodont xəstəlikləri yerli və ümumi 
faktorlarla modullaşan qeyri-spesifik xroniki iltihabi prosesdir.
Parodontun iltihabi xəstəliklərinin müalicəsi zamanı həm yerli 
strukturların bərpa olunması, həm də ümumi orqanizmin normal 
vəziyyətə gətirilməsi tədbirlərinin həyata keçirilməsi lazımdır.
PARODONT XƏSTƏLİKLƏRİNİN MÜALİCƏ PRİNSİPLƏRİ
Parodont xəstəliklərinin əsas müalicə prinsipləri aşağıdakılardır:
I. Komplekslik.
a) həm yerli, həm də ümumi müalicənin aparılması 
b) kompleks müalicə tədbirlərinin aparılması (konservativ, 
cərrahi, ortopedik, ortodontik) 
104
c) həkim-stomatoloqların digər mütəxəssislərlə birgə fəaliy-
yəti (şəkil 54).
Şəkil 54. Parodont xəstəliklərinin müalicə növləri
II. Fərdlik. Parodontdakı patologiyanın forma və ağırlıq 
dərə cəsinin, onun klinik xüsusiyyətlərinin digər xəstəliklərlə 
əlaqəsinin, ağız boşluğu toxumaları, habelə ümumi orqanizmin 
bütövlükdə reaktivliyinin və s. dəqiq analizini aparmaq lazımdır.
III. Ardıcıllıq. Parodont xəstəliklərinin müalicəsi mərhələli 
şəkildə aparılmalıdır. Söhbət müalicə tədbirlərinin alqoritmindən 
gedir. Bu, çox vacib məsələdir, çünki praktik təcrübə göstərir ki, 
parodont xəstəliklərinin müalicəsində ardıcıllıq prinsipi pozuldu-
ğu zaman arzu olunan nəticə əldə olunmur.
IV. Sistematiklik. Parodontdakı iltihabi proseslərin ağırlaşma-
sının qarşısını almaq məqsədilə təkrar müalicə kursları aparmaq 
lazımdır. Müalicə kursları arasındakı interval fərdi şəkildə, birin-
ci kurs müalicədən sonra klinik dinamikanın göstəriciləri nəzərə 
alınmaqla, eyni zamanda xəstəliyin ağırlıq dərəcəsindən asılı ola-
raq müəyyən edilir.
Parodontologiyada dərman maddələrinin optimal qəbul olun-
ma qaydalarını təyin etmək lazımdır:
• Yaxalama
• Ağız vannaları
• Applikasiya
105
• İnyeksiya (şəkil 55)
• Sarğı
• İnstillyasiya (şəkil 56)
• Fiziki metodlar (elektroforez, fonoforez, maqnitoforez)
• Ənənəvi qəbul metodları – daxilə və əzələ daxilinə 
çatdırılma” sistemləri ilə (şəkil 43)
• Subgingivial daxilolma dedikdə yüksək konsentrasiya-
lı dərman maddələrinin “çatdırılma” sistemləri vasitəsilə 
birbaşa zədələnmə ocağına yeridilməsi başa düşülür. Bun-
lara tetrasiklin və xlorheksidin tərkibli saplar, doksisiklin 
polimerlər, özübərkiyən “Diplen-denta”, Perio cipi və s. 
kimi örtüklər aiddir (şəkil 57).
Şəkil 55. İnyeksiya
Şəkil 56. İnstillyasiya
106
Özübərkiyən örtüklər müstəqil müalicə vasitəsi kimi, ha-
belə digər dərman maddələrinin (antibiotiklər, antiseptiklər, 
ilti hab əleyhinə təsir göstərən preparatlar və s.) təsirini artırmaq 
məqsədilə istifadə olunur. 
Şəkil 57. Özübərkiyən “Diplen-denta” örtüyü
Hazırda parodont xəstəliklərinin kompleks müalicəsi üç mər-
hələdə aparılır:
1. Başlanğıc müalicə (ilkin terapiya)
2. Cərrahi müalicə (əsas müalicə)
3. Yardımçı müalicə (yardımçı terapiya)
MÜALİCƏNİN ÜMUMİ PRİNSİPLƏRİ
Parodont xəstəliklərinin müalicəsi ciddi formada kompleks, 
məqsədyönlü və fərdi şəkildə aparılmalıdır. Müalicənin aparılma-
sında məqsəd aşağıdakıları həyata keçirməkdən ibarətdir:
1. Ağız boşluğunda travmaya səbəb olan faktorları aradan 
qaldırmaq 
2. Parodont toxumalarındakı iltihabı götürmək
3. Distrofik prosesin qarşısını almaq
107
4. Parodont toxumalarının pozulmuş funksiyalarını bərpa 
etmək
5. Regenerasiya prosesini stimulə etmək 
6. Diş sırasını vahid-dinamik sistem halında saxlamaq
7. Patogenetik əhəmiyyəti ehtimal olunan faktorları aradan 
qaldırmaq
Parodont xəstəliklərinin kompleks müalicəsinin əsas tərkib 
hissəsi yerli müdaxilə hesab edilir. Nəzərə almaq lazımdır ki, yer-
li müalicə anlamı şərti xarakter daşıyır. Travmaya səbəb olan yer-
li faktorların aradan qaldırılması, eyni zamanda ümumi sağlam-
laşdırıcı tədbir sayılır. Belə ki, orqanizmin ümumi vəziyyətinin 
yaxşılaşdırılması fon effekti yaradaraq, qısa müddət ərzində yerli 
müalicənin səmərəli olmasına gətirib çıxarır. Əksinə, orqanizmin 
ümumi vəziyyətinin pisləşdiyi hallarda isə müvafiq olaraq paro-
dont toxumalarında da patoloji prosesin ağırlaşması müşahidə 
edilir. 
YERLİ MÜALİCƏ
Müalicənin aparılması üçün mütləq anesteziyadan istifadə 
edilməlidir. 
Parodont xəstəliklərinin müalicəsi zamanı anesteziyanın tət-
biq olunması xəstənin psixikasına müsbət təsir göstərir və uzun-
müddətli müalicənin daha effektli aparılmasına zəmin yaradır. Bu 
məqsədlə aplikasion və infiltrasion anesteziyalardan istifadə edi-
lir. Parodontal ciblərə anestetiklərin sulu və yağlı məhlulları daxil 
edilir. Bundan başqa 3-5%-li natrium salisilat və 10%-li antipirin 
məhlulu, 5%-li butodion mazı və 0,5%-li reopirin, mefenamin 
turşusu və natrium mefenaminat duzu, 4%-li propolisin spirtli 
məhlulu və s. istifadə edilir. 
Anestetiklər hamarlayıcıların vasitəsilə, tənzif və trundala-
ra hopdurularaq parodontal ciblərə və dişlərarası sahələrə daxil 
edilir. Keyləşdiriləcək nahiyələr ağız suyundan izolə edilməli 
108
və bundan sonra anestetik istifadə olunmalıdır. Bu zaman çalış-
maq lazımdır ki, anestetik ağız boşluğunun digər, lazım olmayan 
nahiyələrinə yayılmasın.
Anestetiklər, habelə aerozol (trimekain, lidokain), elektrofo-
rez, ultrasəs (ultrafonoforez) formasında da tətbiq olunur.
İnyeksion anesteziya ümumi qəbul edilmiş qayda üzrə aparılır. 
Bu anesteziyadan dişlərin çəkilməsi və digər cərrahi müdaxilələr 
zamanı istifadə edilir. 
BAŞLANĞIC MÜALİCƏ VƏ DİŞ DAŞLARININ 
TƏMİZLƏNMƏSİ
Başlanğıc müalicə mərhələsinə daxildir: 
1. Təxirəsalınmaz müalicə
• abseslərin açılması
• yararsız dişlərin çəkilməsi
• ağırlaşdırıcı halların aradan qaldırılması
• endodontik müalicə
• xoralı-nekrotik proseslərin müalicəsi
2. Etiotrop müalicə
• diş ərpi və diş daşlarının kənar edilməsi
• gigiyenik maarifləndirmə və gigiyenaya nəzarət
• ərpin yaranmasına səbəb olan faktorların aradan qaldı-
rılması
3. Patogenetik müalicə
• yerli iltihabəleyhinə terapiya
• ümumi müalicənin aparılması
4. Antibiotiklərlə müalicə
5. Simptomatik müalicə
• ağrısızlaşdırıcı vasitələrin tətbiqi
• şinalanma
• reminerallaşdırıcı terapiya
6. Müalicənin nəticələrinin qiymətləndirilməsi
109
İlkin müalicə, iltihab prosesinə səbəb olan bütün yerli faktor-
ların başvermə və inkişafına şərait yaradan amillərin aradan qal-
dırılmasına yönəlmişdir. Müalicənin planını tərtib edərkən, hansı 
anestetikdən istifadə ediləcəyini müəyyən etmək lazımdır. Am-
bulator stomatoloji praktikada aşağıdakı növ anesteziyalardan 
istifadə olunması tövsiyə edilir: 
• orta təsir gücünə və standart miqdarda vazokonstriktora 
malik olan anestetiklər:
Liqnospan standart (2% lidokain 1:100 000 adrenalin) 
• dişlərin çəkilməsi və depulasiyası üçün 4% artikain 1: 200 000 
(ultrakain DS: – septanest 4% №:) 
• “rezerv anestetiki” – uzunmüddətli və travmatik müdaxi-
lələr zamanı – 4% artikain 1: 100 000 adrenalin Ultrakain 
DS forte, Ubestezin forte
• ürək-damar patologiyaları olan xəstələrin müalicəsi za-
manı vazokonstriktorları olmayan – 3% mepivkain (Skan-
donest 2% SVC), 4% artikain (Septanest 4% SVC), 2% 
lidokain (Xylonor 2% SVC) kimi anestetiklərdən istifadə 
edilir.
• 3% mepivakainin tərkibində sulfit qruplu birləşmələr ol-
madığına görə allergiya və bronxial astmalı xəstələrdə 
istifadə olunur.
• hamiləlik zamanı 4% artikain 1:200 000 (ultrakain) istifadə 
edilir. Anestetikin əsas hissəsi (85%-i) qan zülalları ilə 
birləşir və zəif konsentrasiya plasentar baryerdən keçən 
zaman onun toksiki təsiri minimuma enir. 
70 yaşından yuxarı şəxslərdə anestetikin dozası 1/3-ə, 80-dən 
yuxarı olduqda isə ½-dək azaldılır.
İndiki dövrədək, parodont xəstəliklərinin müalicəsində α – 
lak tam antibiotiklərinin (penisillin, sefalosporin, monobaktam) 
və linkomitsinin istifadə olunmasına üstünlük verilirdi. Hazırda 
həmin antibiotiklərin tətbiqi zamanı allergik reaksiyaların ço-
xal ması və həmin antibiotiklərə qarşı mikroblarda rezistentlik 
yaranması səbəbindən makrolidlər (rulid, sumamed, makro-
110
pen, eritromisin) istifadə edilir. Makrolidlərin təsiri nəticəsində 
mikroorqanizmlərin ribosomunda zülal sintezi katalitik pepti dil-
transferazanın hesabına pozulmuş olur. Bu preparatları toksiki 
təsirinin nisbətən az olmasına görə, hətta hamiləlik dövründə və 
südəmər uşaqlarda da tətbiq etmək olar.
Antibiotiklərlə yanaşı, imidazol törəmələri – trixopol və tini-
dazol da bakeriosid və antiprotozoy təsirinə görə geniş miqyas-
da tətbiq olunur. Həmin preparatlar anaerob mikroorqanizmlərə, 
xüsusən Porphyromonas gingivalis və Prevotella intermediaya 
qarşı çox aktivdir. Parodontal cibdən irin axması hallarında trixo-
pol intensiv surətdə tətbiq olunur. 
Bununla yanaşı, belə hallarda trixopol və “Diplen-denta”nın 
birgə istifadəsi məqsədəuyğun hesab edilir (elizol, metroqil-denta).
Bakteriemiyanın baş verməməsi və kəskin iltihab əlamətlərinin 
aradan qaldırılması üçün, təxirəsalınmaz tədbirlər mərhələsində 
antiseptiklər təyin olunur:
• xlorheksidin
• triklozan
• miramistin
• qalay flüorid
• furasillin
• hidrogen peroksid
• bitki mənşəli qarqaralar – salvin, adaçayı, çobanyastığı, 
dazı, kəklikotu və s.
Ən çox yayılmış və daha effektli hesab olunan antiseptiklərdən 
triklozan, xlorheksidin, listerin, qalay flüoridi və s. göstərmək 
olar. Qeyd etmək lazımdır ki, bu preparatların təsiri nəticəsində 
10-14 gün ərzində praktik olaraq bütün mikroflora məhv olur.
Triklozan – fenol törəməli, xlor tərkibli preparat olub, ağız 
boşluğu üçün gigiyenik vasitə kimi istifadə edilir. 
Parodontit zamanı yerli istifadə və qarqara kimi tətbiq olunan 
xlorheksidin biqlükonat da geniş yayılmışdır. Avropada bu prepa-
ratın 0,2%, Amerikada 0,12%-li məhlulu istifadə edilir. Rusiyada 
isə xlorheksidinin metronidozolla qarışığı istifadə edilir. 
111
Nəzərə almaq lazımdır ki, xlorheksidinin çatışmayan cəhətləri 
də vardır. Əvvəla o, autofloranı məhv edərək disbakterioz yaradır, 
xoşagəlməz dada malikdir, dişlərin və dilin rəngini qaraldır və 
nəhayət, dad reseptorlarını məhv edir. 
Doksisiklin tərkibli, gel formasında istehsal olunan atridoks 
adlı preparat parodontal cibə yeridildikdən sonra bərkiyir və 2 həf-
təyədək antiseptik təsir göstərə bilir. 
0,63%-li qalay flüorid tərkibli Perio Med preparatı nəinki 
diş yastıqcığının əmələ gəlməsinin qarşısını alır, eyni zamanda 
neytrofillərin funksional aktivliyinə müsbət təsir göstərir.
Yerli antiseptik məqsədlə miramistin, betadin, 0,25%-li xlo-
ramin, furasilin 1:5000, dioksidin, rivanol, hidrogen peroksid, 
habelə bitki mənşəli salvin, sanqvinarin, çobanyastığı, adaçayı, 
maraslavin və s. istifadə edilir.
Etiotrop müalicə, xəstəliyi əmələ gətirən səbəblərin aradan qal-
dırılmasına yönəlmişdir. Parodont xəstəliklərinin müalicəsində bu 
məqsədlə ilk növbədə diş daşlarının və diş ərpinin təmizlənməsi, 
ağız boşluğunun gigiyenasına nəzarət, diş ərpi üçün retension 
nöqtələr hesab olunan sahələrin aradan qaldırılması və s. kimi 
qabaqlayıcı tədbirləri həyata keçirmək lazımdır. Diş daşlarının 
təmizlənməsi, həmişə, bir qayda olaraq müxtəlif dərəcəli trav-
maların yaranmasına səbəb olur. Bu travmalar əksər hallarda 
təhlükəli hesab olunur. Bəzi müşayiətedici xəstəliklər zamanı 
(revmokardit, septik və digər infeksion-allergik xəstəliklər) bu 
vəziyyət ciddi təhlükə törədə bilər. Buna görə də diş ətinin inten-
siv iltihabı və parodontal ciblərdən irin axması hallarında yerli 
antiseptiklərdən istifadə olunmalı, yalnız bundan sonra diş daşları 
təmizlənməlidir.
Diş daşlarının təmizlənməsi dedikdə bir sıra tədbirlər komp-
leksi nəzərdə tutulur: diş çöküntülərinin təmizlənməsi, yumşal-
mış kök sementinin kənar edilməsi və işlənmiş səthlərin hamar-
lanması. Bu tədbirlərin həyata keçirilməsi ən optimal üsul hesab 
edilir və metodika Scalinq and Root Planinqin adı ilə bağlıdır.
112
Diş daşlarının təmizlənməsi əl alətləri (küretlər, qarmaqcıqlar), 
ultrasəs (Piezon, Vektor) fırlanan alətlər (borlar), əks istiqamətdə 
hərəkət edən və hava-abraziv sistemlə idarə olunan vasitələrlə 
həyata keçirilir.
Birinci mərhələdə müxtəlif dərəcədə parodontal zondlardan 
istifadə edilir. Eksplorerlər həm parodontal ciblərdəki diş daşları-
nı müəyyən etmək, həm də onların tam çıxarılmasına əmin olmaq 
məqsədilə işlədilir. Diş ətiüstü daşlar skeyler-qarmaqlar vasitəsilə 
çıxarılır. Həmin alətlər müxtəlif qrup dişlərə aid olmaqla yanaşı, 
eyni zamanda müxtəlif ülgüc və özək formasında istehsalata bu-
raxılır.
Alətlərin çox hissəsini küretaj qaşıqları və ya küretlər təşkil 
edir. Bu alət vasitəsilə kökün diş ətialtı hissəsini işləmək, habelə 
diş ətiüstü daşları təmizləmək və kök sementinin nekrozlaşmış 
sahələrini qaşımaq mümkündür. Universal və spesifik küretlər 
ayırd edilir. Universal və ya Langer küretləri ilə bütün diş sıra-
sını işləmək mümkündür. Spesifik və ya Qreysi küretləri doqquz 
alətdən ibarətdir. Bundan əlavə həmin alətlərin bir neçə modifika-
siyası da mövcuddur ki, bunlar da ülgüc və özəklərin möhkəmliyi 
və uzunluğuna görə bir-birindən fərqlənir. Küretlərin ülgücləri 
dişlərin müvafiq səthlərinə uyğunlaşdırılmışdır.
Səs və ultrasəs metodları stomatoloqun işinin keyfiyyətini 
artırır, vaxta qənaət edir. Buna baxmayaraq, müasir dövrdə səs 
skeylerlərinin istifadə olunması kifayət qədər məhdud laş dırıl-
mışdır. Ultrasəs aparatları maqnitostriktiv və pezoelektrik tip-
li olur. Müasir pezoelektrik aparatlarının bir çox üstünlükləri 
vardır: onlar mobildir, avtonom – maye şəklində qidalandırma 
sisteminə malikdir ki, bunun vasitəsilə işçi sahəni su ilə, habelə 
antiseptiklər, o cümlədən xlorheksidinlə yumaq mümkündür.
Kök səthinin mexaniki işlənməsi, odontoplastika və plombun 
sallaq kənarlarının hamarlanması üçün əks istiqamətdə hərəkət 
edən və fırlanan alətlərdən istifadə edilir. Bu məqsədlə istifadə 
edilən alətin müxtəlif formaya malik işçi hissəsi və uzun kəsici 
tərəfi vardır.
113
Konkret metodların seçimi zamanı onun klinik effektivliyini, 
çatışmayan cəhətlərini, tibbi personalın vaxt və material itkisini, 
habelə metodun diş toxumalarına qarşı aqressiv təsirlərini nəzərə 
almaq lazımdır.
Ultrasəs və fırlanan alətlərin tətbiqi zamanı əmələ gələn ae-
rozol dumanı, bir sıra xəstəliklər fonunda onların istifadəsini 
məhdudlaşdırır:
• tənəffüs sistemi xəstəlikləri (astma, kəskin bronxit) 
• kəskin infeksion xəstəlikləri, herpes
• epilepsiya
• eroziya, xora, ağız boşluğundakı çatlar
• venerik xəstəliklər, vərəm, VIÇ – infeksiya, hepatit
Bundan əlavə, bədxassəli şişlərdə, kardiostimulyator, immu-
nodepressiv və kortikosteroid terapiyasında, şəkərli diabetin ağır 
formalarında burunla nəfəs almanın pozulması hallarında və s. 
ultrasəs aparatından istifadə əks göstərişdir. Qeyd etmək lazımdır 
ki, əllə işləyən alətlərdə bu cür əks göstərişlər mövcud deyildir.
Bununla yanaşı, mütəxəssis bilməlidir ki, küretdən istifadə 
olunması ən aqressiv müdaxilə hesab olunur. Əl alətləri bir hərəkət 
zamanı 5-25 mkm, ultrasəs isə 0,1 mkm sahəni qaşıya bilir.
Hava – abraziv sistemin köməyi ilə (Air-Flo�: Prophy-Cet ca-
vitron) piqmentləşmiş diş ərpini götürmək və kökün diş ətiüstü 
nahiyəsini cilalamaq mümkündür. Bu cür aparatları parodontitlərin 
ağırlaşmış formalarında və boyunu açılmış dişlərdə tətbiq etmək 
məsləhət görülmür.
Qeyd etmək lazımdır ki, bu sadaladığımız metodların heç biri 
kök sahəsinin istənilən kimi hamar işlənməsini təmin etmək iqti-
darında deyildir. Ona görə də instrumental işləmədən sonra polir, 
fırça, xüsusi hazırlanmış yastıqcıq və s. birgə pastalardan istifadə 
etməklə həmin nahiyələri cilalamaq lazımdır. Lazer aparatlarının 
tətbiq olunması da bu sahədə geniş imkanlar tapmamışdır.
Diş çöküntülərini tamamilə təmizlədikdən sonra mikrofloranın 
rekolonizasiyasının qarşısını almaq məqsədilə xəstələrə ağız boş-
luğu gigiyenasına ciddi surətdə riayət etmələri məsləhət görülür. 
114
Bu tədbirlər kompleksinə nəinki dişlərin düzgün təmizlənmə qay-
dası, habelə yardımçı vasitələrdən istifadə tədbirləri də daxildir. 
Xəstələrdə motivasiya vərdişlərinin aşılanması üçün müntəzəm 
olaraq ağız boşluğunda bakterial tərkibli ərpin toplanması və on-
lar üçün xarakterik nahiyələrdə lokallaşdığını nümayiş etdirmək 
lazımdır. Bu baxımdan ən optimal vasitələr – illüstrasiyalar, mul-
yajlar, xüsusi hazırlanmış broşuralar və s. istifadə edilir. 
Peşəkar səviyyədə stomatoloji statusu qiymətləndirmək üçün diş 
ərpi, diş yastıqcığı, gigiyenik və parodontal indekslər analiz edilir.
Bu mərhələdə, həmçinin ərpəmələgətirici faktorların aradan 
qaldırılması vacibdir:
• boyunətrafı karioz boşluqlar
• dişlərarası kontaktların olmaması
• mina damlaları 
• köklərin üzərindəki qabarlar
• ekvatorun olmaması
Patogenetik terapiya xəstəliyin inkişaf mexanizminin 
öyrənilməsinə əsaslanmışdır. Bu məqsədlə, toxuma rezistentliyi-
ni yüksəltmək üçün antioksidantların vasitəsilə hüceyrə membra-
nında oksidləşmə reaksiyalarını zəiflətmək lazımdır. Xroniki ilti-
hab şəraitində əmələ gələn prostoqlandinlərin və toksiki formalı 
limfositlərin sintez olunmasının qarşısını alan vasitələrin istifadə 
olunması məqsədəuyğun hesab edilir. Bundan əlavə, neytrofillərin 
funksional aktivliyini artıran preparatlar da qəbul olunmalıdır. 
Metabolik toxuma aktivliyini yüksəltmək üçün aşağıdakı qrup 
preparatlardan istifadə edilir:
• qeyri-steroid tərkibli, iltihabəleyhinə təsir göstərən pre-
paratlar
• steroid tərkibli, iltihabəleyhinə təsir göstərən preparatlar
• ferment tərkibli preparatlar
• mikrosirkulyasiyanı yaxşılaşdıran preparatlar
• vitamin tərkibli preparatlar
• immunokorreksiyaedici preparatlar
• bakterisid tərkibli preparatlar
• hemopatik preparatlar
115
• ozonoterapiya
• fotodinamik terapiya 
• azot oksid tərkibli preparatlar
Parodontdakı uzunmüddətli iltihab, öz-özlüyündə destruk-
tiv dəyişikliklərə gətirib çıxaran yerli toxumanın aqressiv cavab 
reaksiyasına səbəb olur. Buna görə də əgər diş daşlarının kənar 
edilməsi arzuolunan nəticələrə gətirib çıxarmazsa, onda kompleks 
müalicə tədbirləri planına iltihabəleyhinə təsir göstərən preparat-
ların daxil edilməsi məsləhət görülür. Antibakterial preparatlar 
kimi, iltihabəleyhinə təsir göstərən preparatları da əsaslandırılmış 
formada, vaxtı və iltihabi prosesin gedişi xüsusiyyətlərini nəzərə 
almaqla təyin etmək lazımdır.
İltihabəleyhinə təsir göstərən preparatlar steroid (qlükokor-
tikoidlər, hidrokortizon, kortizon, prednizolon, deksametazon, 
diprospan), qeyri-steroid (aspirin, butadion, indometasin, dik-
lofenak, piroksikam, mevalis), ferment (proteolitik fermentlər: 
litin, terralitin, tripsin, ximotiripsin, ribonukleaza, kollagenaza, 
fibrinolitiklər, fibrinolizin, lidaza, ronidaza, lizosim) mikrosir-
kulyasiyanı nizamlayan (emparkol, troksevazin, heparin), kera-
toplastik preparatlar (solkoseril, aktovegin, vitamin A, E, itbur-
nu yağı), immunokorreksəedici preparatlar (T – aktivin, likopid, 
viferon, nuklein turşusu törəmələri (dezoksinat, derinat) və s. 
tərkibli olur. Ehtiyat arsenalda bakterisid və homeopatik preparat-
lar, ozonofitoterapiya və s. dayanır.
Ağız boşluğunda yaranmış disbakteriozu korreksiya etmək 
məqsədilə, xilak forte, dineks, asilakt, laktobakterin, bifidumbak-
terin və s. kimi preparatlardan istifadə edilir. Antibiotikaterapi-
yadan sonra həmin preparatlar mədə-bağırsaq traktındakı normal 
mikrofloranı da bərpa etmiş olur.
Bəzən allergik reaksiya və ümumi somatik xəstəliklərin 
rast gəlindiyi hallarda ənənəvi dərman preparatlarının istifadə 
olunması mümkün olmur və bu zaman homeopatik preparatların 
tətbiq olunması zərurəti yaranır. Müxtəlif dərəcəli parodontitlərin 
müalicəsi zamanı, bu məqsədlə enqistol, traumel C, exinasey C 
kimi preparatlardan istifadə edilir.
116
Parodontun iltihabi xəstəlikləri zamanı vitamin preparatlarının 
tətbiq olunması da müsbət nəticələrin alınmasına səbəb olur. 
Bu məqsədlə ən çox A, B, E tərkibli vitaminlərdən istifadə olu-
nur. Həmin vitaminlər həm mexaniki, həm də antibakterial və 
iltihabəleyhinə müalicə tədbirləri həyata keçirdikdən sonra 
istifadə edilir və antioksidant aktivliklərilə seçilir.
Praktik parodontologiyanı reminerallaşdırıcı terapiyasız 
təsəvvür etmək mümkün deyil. Bu məqsədlə 0,2-2%-li natrium 
flüorid, 8-10%-li qalay flüorid, 10%-li kalsium qlükonat, 2%-
li kalsium qliserfosfat və s. kimi preparatlar, qarqaralar, ağız 
vannaları, applikasiya və elektrofrez vasitəsilə istifadə edilir. 
Dişlərdəki həssaslığı aradan götürmək üçün desensitizer, kom-
posil, ikiqat təsiri kalium desensitizer D/Sense-2 (ABŞ), Knap-
pvost mayesi (Almaniya), qlüftorad və s. kimi preparatlar da 
müvəffəqiyyətlə tətbiq edilir.
Qeyd etmək lazımdır ki, V, VI nəsil adgeziv sistemləri, o 
cümlədən 3 M ESPE Adper Single Bond da reminerallaşdırıcı 
təsir effektinə malikdir.
GİNGİVİT, PARODONTİT VƏ  
PARODONTOZUN MÜALİСƏSİ
Kəskin kataral gingivitin müalicəsi zamanı yerli terapiya 
məqsədilə anesteziyadan sonra diş daşları təmizlənir, iltihab-
əleyhinə preparatlar qarqara, vanna, müalicəvi sarğılar şəklində 
tətbiq edilir. Ev şəraitində vitaminlərin (A, C, P, E), iltihabəleyhinə 
və keratoplastik təsirə malik preparatların istifadəsi tövsiyə edilir 
(solkoseril, metilurasil, proposeum və s.). Süni lizosim (1 l su+ 1 
çay qaşığı duz + 1 yumurtanın ağı) də müsbət müalicə effektinə 
malikdir və preparat 2-3 gün ərzində, gündə 5-6 dəfə olmaqla 
istifadə olunur. 
Xroniki kataral gingivitlərin müalicəsi də diş daşlarının 
təmizlənməsi ilə başlayır. Bu zaman ağız boşluğu periodik ola-
raq antiseptiklərlə qarqara olunmalıdır. Ehtiyac olduğu hallarda 
117
dişlər cilalanır, müalicəvi sarğılar qoyulur və fizioterapevtik pro-
sedurlar təyin edilir. 
Hipertrofik gingivitin ödemli formasının müalicəsi zamanı 
ilk növbədə səbəbkar faktorlar aradan götürülür, iltihab və ödem 
əleyhinə təsir göstərən preparatlar tətbiq edilir. Bunun üçün he-
parin mazı, 10%-li kalsium xlorid, hidrokortizon, qalaskorbin, 
kalanxoe məhlulu, bağayarpağı, palıd qabığının dəmləməsi və s. 
məsləhət görülür.
Hipertrofik gingivitin fibroz formasında müxtəlif sklerozlaşdı-
rıcı təsirə malik preparatlar tətbiq edilir və ya diş ətinin hipertro-
fiyalaşmış hissələri kəsilib götürülür. Bunun üçün kriodestruksiya 
və diatermokoaqulyasiya daha effektli hesab edilir. Müalicədən 
sonra heparin, hidrokortizon tərkibli mazlardan istifadə olunur. 
Sklerozlaşdırıcı terapiya məqsədilə (anesteziyadan sonra) hər bir 
böyümüş məməciyə 0,1-0,2 ml 40%-li qlükoza, 25%-li maqnezium 
sulfat, 10%-li kalsium xlorid, 70%-li etil spirti və s. yeridilir.
Xoralı gingivitin müalicəsi üçün anestetiklər, iltihabəleyhinə 
təsir göstərənlər və keratoplastiklərin birgə kombinasiyası tətbiq 
edilir. Diş daşlarının təmizlənməsi vacibdir. Bu əməliyyat maksi-
mum dərəcədə və travmatik formada aparılmalıdır ki, infeksiya 
parodontun sağlam hissələrinə yayılmasın. 
Xoralı gingivitin müalicəsində ənənəvi antiseptiklərlə birgə, 
fermentlər, dimeksid, xlorheksidin, trixopol, steroid, keratoplas-
tik və s. də tətbiq edilir.
Parodontitin yüngül formalarında və parodontal ciblərin 
dərinliyi 3-4 mm olduğu halda, iltihabəleyhinə medikamentoz 
terapiyanın aparılması kifayətdir. Ciblərin dərinliyi 4-6 mm ol-
duqda isə konservativ müalicə ilə birgə küretajın aparılması da 
labüddür. Parodontal ciblərdəki möhtəviyyatı ləğv etmək üçün 
fermentlər (tripsin, ribonukleaza, ferrilitin, proteinaza) müvəf-
fəqiyyətlə tətbiq edilir. Prostoqlandinlərin ingibitorlarının isti-
fadəsi də müsbət müalicə effektinin alınmasına səbəb olur. Bu 
məqsədlə 3%-li aspirin mazı, 10%-li dibunol, steroid və qeyri-
steroidlər istifadə edilir. Parodontal ciblərdə dərman maddələrinin 
118
uzunmüddətli təsir göstərməsi üçün tibbi yapışqan, karotalin, çay-
tikanı yağı, A, E vitaminləri, evgenol və s. əsasında hazırlanmış 
sarğılar tətbiq edilir. Həmin məqsədlə keratoplastik vasitələrdən 
də (solkoseril, proposeum, metilurasil, etonium) istifadə olunma-
sı məqsədəuyğun hesab olunur. 
4 mm-dən dərin olan parodontal cibləri konservativ metodlarla 
müalicə etmək mümkün olmur. Ona görə də bu halda cərrahi me-
todlardan (küretaj, açıq küretaj, vakuum-küretaj, gingivotomiya, 
gingivoektomiya, dilim əməliyyatı) istifadə edilir. 
Parodontozun yerli müalicəsi zamanı aşağıdakı tədbirləri 
həyata keçirmək lazımdır: 
1. Xəstələrə ağızın selikli qişasına, dişlərə, parodonta qulluq 
qaydalarının öyrədilməsi.
2. Yerli qıcıqlandırıcı təsirə malik faktorların (plombların 
düzgün qoyulması, kontakt nöqtələrinin yaradılması, mü-
vəqqəti şinalanma, diş daşlarının təmizlənməsi, travma-
tik okklüziyanın aradan qaldırılması, çeynəmə effektinin 
və protezləmə qüsurlarının bərpa olunması və s.) ləğv 
edilməsi.
3. Qeyri-karioz mənşəli xəstəliklərin (hiperesteziya, patoloji 
sürtülmə, pazabənzər qüsur) və reminerallaşdırıcı tera pi-
yanın vaxtında aparılması. 
4. Rasional protezləmə və şinalama.
5. Fiziki metodların tətbiqi (hidromasaj, vibromasaj, darsan-
val, 2%-li natrium flüoridlə elektro və fonoforez, 2%-li 
natrium flüorid, kalsium qliserfosfat məhlulu, D vitamini, 
işıqla müalicə və s.) tətbiq olunması.
PARODONTAL SARĞILAR
Yerli müalicə prosesində parodontal ciblərə daxil edilmiş dərman 
preparatları tez bir zamanda yuyularaq oradan çıxır və bunun 
nəticəsində aparılmış müalicənin effekti istənilən formada alınmır. 
Bundan başqa, operativ müdaxilədən sonra yara nahiyəsi praktik 
119
olaraq infeksiyadan qorunmamış qalır. Parodontal sarğılar bu nöq-
sanların qarşısını müəyyən qədər almış olur. Müalicəvi parodontal 
sarğılar dərman preparatlarının diş ətində, parodontal ciblərdə və 
dişlərarası sahələrdə depolaşmasını təmin edir. İzoləedici parodon-
tal sarğılar sağlam parodont toxumalarını müxtəlif ekzogen faktor-
lardan, o cümlədən ağız suyu və travmadan qoruyur. 
Parodontal sarğıların tərkibinə müxtəlif təsir mexanizminə 
malik olan maddələr daxil edilir: A, C, Z, B, E qrup vitaminləri, 
fermentlər, kortikosteroidlər, primidin əsaslı preparatlar, bitki 
mənşəli büzüşdürücü maddələr, propolis, antibiotiklər, sulfa-
nila midlər, bioloji aktiv maddələr, antihistaminlər, keratoplas-
tik və ağrıkəsicilər və s. Bu sarğılar bərk, eyni zamanda elastik 
olmalıdır ki, tərkibində olan dərman vasitələri bir sutka ərzində 
ağız boşluğunda qala bilsin. Bəzi hallarda bu məqsədlə ölçü 
materiallarından da istifadə edilir (dentol, repin, silikon).
Sarğıların əsasını əksər hallarda sink oksid, dentin və ağ gil 
təşkil edir. 
Parodontal sarğılar konservativ müalicə zamanı 2-3 saat, cər-
rahi manipulyasiyalarda isə 1-2 sutka ərzində saxlanılır.
Əksər hallarda aşağıdakı tərkibə malik olan sarğılardan istifadə 
edilir: 
1. Spermaset 2 q, parafin 1 q, A və ya E vitaminin 0,5%-li 
yağlı məhlulu – elastik sarğı
2. Bərabər miqdarda sink oksid və dentin, antibiotik, qlüko-
kortikoid, metilurasil mazlarından biri – bərk sarğı 
3. Tannin 10 q + ağ gil 2,5 q + sink asetat 4,7 q + sink oksid 
40 q + kanifol 45 q, xırdalanmış asbest lifləri 1 q + sulfani-
lamid 2q + VitC 0,1q + Vit P 0,1q + hər hansı yağ
4. 3 №-li sarğının tərkibində 5 mq proteolitik ferment və 
100000 TV streptomisin əlavə edilir – bərk sarğı
5. Qan preparatları əsasında hazırlanmış sarğılar – 5q sink 
oksid + 5q dentin + retroplasentar qan tərkibli bioloji po-
roşok 2,5q + qərənfil yağı – pasta alınana qədər. 
120
Parodontal sarğılar diş daşları təmizləndikdən, parodontal 
ciblər küretaj olunduqdan, müxtəlif cərrahi manipulyasiyalardan 
sonra istifadə olunur. 
Yapışqan sarğılar poliuretan əsasında hazırlanmış, KL-3 
kompazisiyalı, toksiki təsiri olmayan, bioloji inert və autosteril 
vasitədir. 
CƏRRAHİ MÜALİCƏ
Stomatologiyanın müasir inkişaf dövründə, parodont xəstə-
liklərinin müalicə metodları içərisində cərrahi müalicə ən pers-
pektivli üsul hesab edilir. Cərrahi müalicə zamanı məqsəd paro-
dontal ciblərin ləğv olunması, bağ aparatının regenerasiyası və 
sümük rezorbsiyasının qarşısının alınmasından ibarətdir. Cərrahi 
müalicə üsulu planlaşdırılarkən, aşağıdakıları nəzərə almaq la-
zımdır:
• parodontal cibin dərinliyi
• yapışmış diş ətinin eni
• ağız dəhlizindəki arxitektonikanın patologiyası
• ağız boşluğunun gigiyenik vəziyyəti
Bu müalicəyə daxildir:
1. Parodontal ciblərin ləğv olunmasına aid olan əməliyyatlar
• açıq küretaj
• qapalı küretaj
• gingivektomiya
• loskut (dilim) əməliyyatı
• parodont toxumalarının regenerasiyası
2. Zədələnmiş yumşaq toxumaların korreksiyası
3. Diş əti resessiyasının aradan qaldırılması. Qapalı küreta-
jın aparılmasını planlaşdırarkən nəzərə almaq lazımdır ki, 
bu əməliyyat parodontal ciblərin dərinliyi 4-5 mm-dən çox 
olmadığı hallarda daha effektli hesab edilir. Çoxsaylı çatış-
mazlıqların olduğuna görə, hazırda qapalı küretajın tətbiq 
olunması arxa plana keçmişdir.
121
4. Açıq küretajda dərinliyi 4-6 mm-dən çox olan parodontal 
ciblərdən diş çöküntülərinin və qranulyasion toxumanın 
tamamilə çıxarılması mümkündür. Bu əməliyyat üsulu qa-
palı küretaja nisbətən daha effektli olsa da, onun da bir çox 
çatışmayan cəhətləri vardır: dərin sümük ciblərinin oldu-
ğu halda əldə olunmuş nəticələr qısamüddətli olur, müsbət 
klinik əlamətlər zəif nəzərə çarpır və diş ətində resessiya 
aşkar edilir.
Qinqivektomiya parodontal ciblərin olmadığı zaman hipertro-
fiyalaşmış diş ətini kənar etmək, bəzən parodontal ciblərin divar-
larını kəskin aralamaq və protezləmə məqsədilə diş tacının hün-
dürlüyünü artırmaq tələb olunduğu hallarda tətbiq olunur.
Parodontal ciblərin və alveol sümüyünün daha dəqiq işlənməsi 
və əməliyyat sahəsinə əsas girişi təmin etmək üçün loskut (dilim) 
əməliyyatı həyata keçirilir. Dilim əməliyyatını yerinə yetirərkən, 
retraksiyanın qarşısını almaq və sümüyün itirilmiş hissələrini 
bərpa etmək məqsədilə müxtəlif osteoplastik materiallardan 
istifadə edilir:
• autogen (donor xəstənin özüdür)
• allogen (donor başqa şəxsdir)
• ksenogen (donorlar heyvanlar hesab olunur)
• alloplastik (sintetik materiallar, təbii materiallar)
İki qrup osteoplastik material – sintetik hidroksiapatit və təbii 
hidroksiapatit daha populyardır. Təbii hidroksiapatit – Bio-Oss 
(Geistlich firması) daha üstün hesab olunur. Dilim əməliyyatının 
çatışmayan cəhəti ondan ibarətdir ki, sümüyün itirilmiş his sələri ya 
ümumiyyətlə bərpa olunmur, ya da iltihab aradan götürüldükdən 
sonra, osteoblastların fəaliyyətinin nizamlanması hesabına bərpa 
olunur. Ona görə də, adətən dişlərarası məməciklərin kontur-
ları pozulur (qara üçbucaq adlanan sahələr) və frontal dişlər 
nahiyəsində bu fakt xəstələr üçün arzuolunmaz hal sayılır.
Yara sağaldıqdan sonra diş əti retraksiyasının qarşısını almaq 
mümkün olmur və ona görə də dişlərdə yüksək dərəcədə həssaslıq 
və boyunətrafı kariyes yaranır.
122
YARDIMÇI MÜALİCƏ
Uzunmüddətli kliniki müayinələr göstərir ki, xroniki paro-
dontitə görə müalicə olunmuş xəstələr müsbət müalicə effektinin 
alınmasına baxmayaraq, gec-tez yenidən həkimə müraciət etməli 
olurlar.
Bu fakt, ilk növbədə gigiyenik motivasiya vərdişlərinin zəif-
ləməsi ilə əlaqədardır və bunun sayəsində parodontopatogen mik-
roflora aktivləşərək kliniki statusu dəyişdirə bilir. Buna görə də 
parodont xəstəliklərinin aktiv müalicə mərhələsi başa çatdıqdan 
sonra, sistematik olaraq həmin xəstələr nəzarət altında saxlanıl-
malıdır.
Əksər ölkələrdə bu vəzifəni yerinə yetirməkdən ötrü dispanse-
rizasiyadan istifadə edilir.
Yardımçı müalicə dedikdə parodontoloji statusu stabil vəziyyətdə 
saxlaya bilən müalicə və profilaktik tədbirlər sistemi başa düşülür.
Müasir dövrdə dünya stomatologiya elminə bu sahədə çox-
saylı yeni müalicə üsulları daxil olmuşdur. Bir çox müəlliflərin, 
o cümlədən T.Wilsonun, M.Gloverin verdikləri məlumata görə, 
yardımçı müalicənin aparılması sayəsində 5 il ərzində bir ədəd də 
diş çəkilməmişdir.
Yardımçı müalicənin proqramı hər xəstə üçün fərdi şəkildə 
tərtib olunmalı və bu yerli patogen mikrofloranın xarakteri və kli-
nik səviyyəsi, ümumi somatik xəstəliklərin olması, orqanizmin 
fizioloji xüsusiyyətləri, patoloji prosesin fazaları və s. asılı olaraq 
dəyişir.
Faktiki olaraq, belə proqram təkrarı gəlişlərin nəticəsində 
realizə olunur ki, bu zaman aşağıdakı tədbirlər həyata keçirilir:
1. Pasiyentin xəstəlik tarixinin dəqiqləşdirilməsi, əvvəlki və 
cari rentgenoqramların müqayisəsi
2. Tam klinik müayinənin aparılması
3. Ağız boşluğu gigiyenasına nəzarət
4. Müalicənin səmərəli olmadığı halda mikrobioloji müayi-
nənin aparılması
5. Diş ətiüstü və diş ətialtı daşların təmizlənməsi
6. İltihab prosesinin əmələ gəldiyi nahiyələrdə təkrarən müa-
licənin aparılması
123
7. Flüor tərkibli preparatların tətbiqi
8. Ağız boşluğu gigiyenasının motivasiyalarının təkrarı
Yardımçı müalicənin aparılması üçün xəstə ildə 4 dəfə həkimə 
müraciət etməlidir. Xəstəlik əlamətlərinin nisbətən zəif olduğu 
hallarda gəlişlər arasındakı intervalı müəyyən qədər artırmaq olar 
və əksinə.
Marquette Universitetinin (ABŞ) stomatoloji məktəbi aqres-
siv formalı parodontitlərdə təkrari gəlişlər arasındakı intervalı 2 
ayadək azaltmağı tövsiyə edir.
Aktiv müalicə dövrü başa çatdıqdan 6 ay sonra təkrarən rent-
genoloji müayinələr aparılır. Klinik simptomlar nəzərə çarpma-
dıqda isə belə müayinələr 3 ildən bir aparılır.
Yardımçı müalicə proqramında ağız boşluğu gigiyenasına 
nəzarət və korreksiya olunması həlledici tədbir hesab olunur. 
Xəstələr heç də həmişə mütəmadi qaydada ağız boşluğu gigiyena-
sı qaydalarına riayət etmirlər. Bu aspektdə, xəstələr mütləq həkim 
tərəfindən təlimatlandırılmalıdırlar. Xəstələrə gigiyenik qayda-
lara riayət olunmasının vacibliyi izah olunmalı, bu məqsədlə 
istifadə olunan metodika və vasitələr haqqında müfəssəl məlumat 
verilməli, diş təmizləmə qaydalarının sistematik və ciddi formada 
aparılması taktikası başa salınmalıdır. Ağız boşluğunun gigiyena-
sı, adətən, müalicənin ilkin dövrlərində yüksək səviyyədə olur, 
sonrakı mərhələlərdə isə getdikcə zəifləyir.
Yardımçı müalicə proqramına əlavə olaraq antiseptik tərkibli 
duru-gigiyenik vasitələrdən istifadə olunması da daxil edilmişdir. 
Bu vasitələr içərisində xlorheksidin biqlükonat daha geniş yayıl-
mışdır. Məlumdur ki, bu antiseptik qrammənfi və qrammüsbət 
mikroorqanizmlərə, göbələklərə və lipofil viruslara bakterisid 
təsir göstərir.
Xlorheksidin tərkibli preparatların sistematik formada tətbiq edil-
məsi zamanı, qarqaradan 3-4 saat sonra siqaret çəkmə, qəh və, çay və 
s. kimi piqmentli vasitələrin istifadə olunması məhdudlaşdırılmalıdır. 
Əks halda, xlorheksidin səthi aktiv maddə kimi, həmin piqmentlərin 
ağız boşluğunun bütün nahamar sahələrinə çökməsinə səbəb ola-
caq. Bu tövsiyəyə riayət edə bilməyən xəstələrə curasept (curaden, 
İsveçrə) məsləhət görülür.
124
Alternativ kimi Listerine (fenol yağı, timol, mentol, evkaliptol, 
metilsalisilat), Oral-B Tooth And Gum care, Reach (sitilpiridinx-
lorid), colqate Rlax 0,05% triklozan məsləhət görülür.
Yardımçı müalicənin həlledici aspektlərindən biri də kök kari-
yesinin profilaktikasıdır.
Bu məqsədlə aminoflüorid və qalay flüorid (Am F/Sn F2) 
tərkibli yaxalayıcılar istifadə edilir.
Yardımçı müalicə proqramının reallaşması bir sıra çətinliklərlə 
müşahidə olunur. Xəstələrin bir çoxu bu proqramda iştirak 
etməkdən imtina edir və ya qısa müddət ərzində iştirak edir. 
Bəzi müəlliflərin məlumatına görə (M.Ocima və həmmüəl.) 
pasiyentlərin 28%-i hətta birinci gəlişdə rədd cavabı verir. Həmin 
müəllifin qənaətinə görə, 10 il ərzində aparılmış müayinələr 
göstərir ki, 30 yaşa qədər olan xəstələrin 59%-i yardımçı müalicə 
proqramında iştirak etməkdən imtina edir.
PARODONT XƏSTƏLİKLƏRİNİN PROFİLAKTİKA 
METODLARI
Profilaktika – xəstəliklərin qarşısının alınması və yüksək 
səviyyədə sağlamlığın təmin olunması məqsədilə aparılan dövlət, 
sosial, gigiyenik və tibbi tədbirlər sistemidir. Əhalinin cəlb olun-
ması və aparılan profilaktik tədbirlərin növündən asılı olaraq, sto-
matoloji xəstəliklərin profilaktikasının üç səviyyəsi ayırd edilir:
• fərd
• kollektiv
• kütləvi
ÜST-in 1977-ci ildə Moskvada keçirilən konfransında profilak-
tik tədbirlərin keçirilmə mərhələlərinin və gözlənilən nəticələrin 
əldə olunması baxımından aşağıdakı təsnifatı qəbul olunmuşdur:
İlkin profilaktika – stomatoloji xəstəliklərin əmələgəlmə sə-
bəb ləri və şəraitinin aradan qaldırılması, həmçinin təbiətin, isteh-
salatın və məişətin zərərli təsirlərinə qarşı orqanizmin rezistentli-
yinin artırılması üçün nəzərdə tutulmuş tədbirlər sistemidir. İlkin 
profilaktika, öz növbəsində etiotrop və patogenetik olmaqla 2 yerə 
bölünür.
125
İkincili profilaktika – xəstəliyin residiv və ağırlaşmalarının qar-
şısının alınmasına yönəlmiş kompleks tədbirlər sistemidir.
Üçüncülü profilaktika – üz-çənə sistemi orqanları, habelə ümu-
mi orqanizmin funksional imkanları hesabına stomatoloji statusun 
reabilitasiyası məqsədilə aparılan tədbirlər sistemidir.
Sadalanan profilaktik tədbirləri yaşından asılı olmayaraq, bü-
tün əhali arasında aparmaq lazımdır. Bu cür tədbirlərin həyata 
keçirilməsi xüsusilə endokrin xəstəlikləri, hamiləlik, eyni zamanda 
zərərli vərdişləri olan xəstələrdə tətbiq etmək vacib şərtdir, çünki 
orqanizmin rezistentliyinin aşağı düşdüyü hallarda, bütün potensial 
patogen aktivlik artmağa başlayır.
AĞIZ BOŞLUĞUNUN GİGİYENASI
Ağız boşluğunun fərdi gigiyenası, parodont xəstəliklərinin 
ilkin profilaktikasının əsas metodu hesab edilir. Bununla belə, 
“keyfiyyətli fərdi gigiyena” anlamı özündə aşağıdakı faktorları eh-
tiva edir: 
• dişlərin düzgün və mütəmadi təmizlənməsi; 
• keyfiyyətli diş fırçaları və məcunların istifadəsi;
• yardımçı profilaktik vasitələrin (flosslar, diş təmizləyiciləri, 
irriqatorlar, dil təmizləyiciləri və s.) istifadəsi.
Bəzi hallarda lazımi profilaktika tədbirlərinin aparılmasına bax-
mayaraq, nəzərdə tutulan müalicə effektinin alınmasına nail olmaq 
mümkün olmur. Bu məsələ bir sıra faktorlarla əlaqədardır:
• diş-çənə anomaliyaları;
• plomblama, protezləmə və ortodontik müalicə zamanı bura-
xılan səhvlər;
• ağız dəhlizində bitişik yumşaq toxumaların arxitektonika-
sındakı pozğunluqlar;
• suprakontaktların olması və 25 yaşdan sonra minadakı qa-
barların sürtülməsi.
Aparılmış profilaktik tədbirlər o zaman effektli hesab edilir ki, 
xəstəliyin etiologiya və patogenezi dəqiq məlum olsun, regio nun 
epidemioloji və ekoloji xüsusiyyətləri nəzərə alınsın. Parodont 
xəstəliklərinin profilaktikası ümumi tibbi profilaktikanın bir 
126
hissəsi olaraq, orqanizmin və o cümlədən parodont toxumaları-
nın, zədələyici faktorların təsirinə qarşı rezistentliyin artırılması-
nı nəzərdə tutan tədbirlər sistemindən ibarətdir. 
Parodont xəstəliklərinin ilkin, qeyri-spesifik profilaktika təd-
birləri qadın məsləhətxanalarında, dispanser nəzarətinə götürül-
müş hamilə qadınlarda aparılmalıdır. Ona görə də, gələcək analar 
infeksion xəstəliklərdən, həddən artıq yorulmadan, gərgin likdən, 
əsəbi olmaqdan, travmadan, hamiləlik toksikozundan və s. qorun-
malıdır. Həmin qadınlarda eyni zamanda ağız boşluğu tam sana-
siya olunmalı, onlar yüksək kalorili qida ilə təmin edilməli, şəxsi 
gigiyena qaydalarına ciddi riayət olunmalıdır.
Hamilə qadınlar dispanser nəzarətində olduğu müddətdə sto-
matoloqun qəbulunda 3 kurs profilaktikadan keçməlidir: hami-
ləliyin aşkar olunduğu dövrdə, onun ikinci yarısında və doğum 
evinə getməmişdən əvvəl. Hər kursda ağızın sanasiyasına ciddi 
nəzarət olunmalı, şəxsi gigiyena qaydalarının təlimatı və sanitar-
maarifləndirmə müsahibələri aparılmalıdır. 
Sanitar-maarifləndirmə tədbirləri qadın məsləhətxanalarının 
bazasında təşkil olunur. Məşğələlərin proqramına diş və parodont 
anlayışları, onların orqanizmdəki rolu, hamilə qadınlarda bu or-
qanların xəstəliklərinin yaranma səbəbləri, ağız boşluğu orqan-
larına düzgün qulluq qaydaları, habelə hamiləliyin diş-çənə apa-
ratına, ananın sağlamlığına, həyat tərzinə, rasional qidalanmanın 
dişlərin sağlamlığına olan təsiri kimi məsələlər daxil edilir.
Doğuşdan sonra uşağın ana südü ilə qidalanması, infeksion 
xəstəliklərin profilaktikası və s. də həlledici amil hesab edilir. Bədən 
tərbiyəsi, idman, somatik xəstəliklərin profilaktikası, rasional qida-
lanma kimi orqanizmin rezistentliyini yüksəldən tədbirlər sistemi də 
bu baxımdan böyük əhəmiyyət kəsb edir.
Parodont xəstəliklərinin ilkin profilaktikasının xüsusi tədbirlər 
kompleksi bilavasitə parodont toxumalarının rezistentliyinin artı-
rılmasına yönəlmişdir.
Bu məsələni həll etmək üçün aşağıdakı tədbirləri həyata keçir-
mək lazımdır:
127
1. Parodont toxumalarının normal inkişaf və fəaliyyət göstər-
mə sini təmin edən şəraitin yaradılması: 
– 6 ay müddətində uşağın ana südü ilə qidalanması; 
– çeynəmə funksiyasının 6-30 ay ərzində formalaşdırılması;
– aktiv çeynəmə funksiyasının tam təmin edilməsi.
2. Parodont xəstəliklərinin əmələ gəlməsinə səbəb olan faktor-
ların aradan qaldırılması:
– kariyesin və qeyri-korioz mənşəli xəstəliklərin bütün forma-
larının müalicəsi. Diş sırasının vahid dinamik bir sistem kimi ra-
sional bərpa olunması;
– diş-çənə anomaliya və deformasiyalarının profilaktika və 
müalicəsi;
– 4, 6-7, 11-12 yaşlarında mütləq, sonrakı dövrlərdə isə ehti-
yac olduğu halda okklüzion kontaktların korreksiyası; 
– ağız boşluğunun fərdi gigiyenası gündə 2, peşəkar gigiyenası 
isə ildə 1-2 dəfə aparılmalıdır;
– diş çöküntülərinin əmələ gəlməsinin qarşısını almaq üçün 
0,05-0,1%-li xlorheksidin, 0,5-2%-li undesin turşusu, 0,2%-li 
natrium flüoridlə qarqaralar aparılmalıdır; 
– rasional qidalanmanın köməkliyi ilə (bərk konsistensiyalı 
qida məhsulları meyvə və tərəvəzlər) dişlərin özünü təmizləməsini 
təmin etmək; 
– parodonta funksional (miogimnastika, automasaj) təsir gös-
tərmək. 
3. Neqativ təsirə malik ümumi faktorların aradan qaldırılması:
– endokrinoloq, terapevt, nevropatoloq kimi mütəxəssislərin 
müayinəsi və ehtiyac yarandığı hallarda müalicəsi;
– iltihabəleyhinə təsir göstərən diş məcunlarının, eliksirlərin, 
antiseptik qarqara və applikasiyaların tətbiq olunması;
– diş ətinin auto və hidromasajı;
– diş əti şırımı və kontakt səthlərindən diş ərpinin flosslar və 
diştəmizləyiciləri vasitəsilə təmizlənməsi.
4. Dispanser nəzarəti.
I qrup ildə 1 dəfə, II qrup ildə 1-2 dəfə, III qrup ildə 2-4 dəfə 
dispanser müayinəsindən keçməlidir.
128
YERLİ ZƏDƏLƏYİCİ FAKTORLARIN PROFİLAKTİKASI
Parodont toxumalarına neqativ təsir göstərən faktorlar içə ri-
sin də mexaniki, fiziki və kimyəvi travmaları, habelə zədə ləyici 
təsirə malik bioloji amilləri göstərmək olar. Parodont xəstəlikləri 
əksər hallarda mexaniki travmalardan sonra əmələ gəlir. Diş 
ətinin kəskin zədələnmələri diştəmizləyiciləri, flosslar, diş fır-
çalarının ehtiyatsız istifadəsi zamanı, həmçinin qida qəbulu və 
stomatoloji manipulyasiyalarda dişlərin burxulması və çıxıqları 
zamanı baş verir.
Bu cür travmaların qarşısını almaq məqsədilə həmin vasitə-
lərdən düzgün istifadə qaydaları təlimatlar zamanı öyrədilməli, 
fərdi gigiyena vasitələri düzgün seçilməli və müalicə həkimi ilə 
mütəmadi kontakt yaradılmalıdır.
Xroniki mexaniki travmalar kəskin travmalara nisbətən daha 
çox rast gəlinir. Bu bir sıra faktorlarla əlaqədardır:
– karioz zədələnmələr, dişlərin plomblanma prinsiplərinin po-
zulması; 
– diş-çənə anomaliyaları; 
– ortopedik və ortodontik müalicələr zamanı buraxılan səhvlər; 
– dişlər arasında çeynəmə təzyiqinin qeyri-bərabər səviyyədə 
paylanması;
– dil və dodaq yüyənlərinin anomaliyası, ağız dəhlizinin kiçik 
olması;
– dişləmin anomaliyaları; 
– ağızla tənəffüs.
Karioz zədələnmələri və dişlərin plomblanması zamanı bura-
xılan səhvlər nəticəsində lokal papillit və lokal parodontit əmələ 
gəlir. Onların başvermə səbəbləri müxtəlifdir: boyunətrafı karioz 
boşluqlarının iti kənarları, plombun sallaq kənarları, onların sət-
hinin nahamar olması, kontakt nöqtələrinin düzgün yaradılmaması.
Bunların baş verməməsi üçün ağız boşluğu müntəzəm sana-
siya olunmalı, matrisadan istifadə edilməli, plomblar pardaqlan-
malı və cilalanmalı, kontakt nöqtələri düzgün seçilməli və dişlər 
arasında məsafə qoyulmalıdır.
129
Diş-çənə anomaliyaları məktəbyaşlı uşaqların 30-60%-də, 
böyüklərin isə 100%-də parodont xəstəliklərinin bilavasitə səbəbi 
olur. 
Uşaqlarda diş-çənə anomaliyaları və deformasiyaların profi-
laktik tədbirləri, eyni zamanda parodont xəstəliklərinin qarşısının 
alınması faktorları hesab edilir.
Ortopedik və ortodontik müalicə zamanı düzgün hazırlanma-
mış konstruksiyalar parodont toxumalarında travmaların yaran-
masına səbəb olur. Parodontun iltihabı və qan dövranının pozul-
ması dişlərin yerdəyişməsinə gətirib çıxarır.
YERLİ QICIQLANDIRICI TƏSİRƏ MALİK FAKTORLARIN 
ARADAN QALDIRILMASI
Parodontda travmaya səbəb olan amillər aşağıdakılardır:
Diş yastıqcığı, diş daşları, travmatik okklüziya, karioz boşluq-
larının plomblanması zamanı yaranan qüsurlar, dişlər arasında 
kontakt nöqtələrinin olmaması və s. 
Dişlər bir sırada yerləşərək, vahid dinamik sistem yaradır. 
Hansı qrupa məxsus olmasından asılı olmayaraq (kəsici, köpək 
və azı), dişlər arasında kontakt münasibətləri nöqtəvari və yastı 
(xətti) formada olur.
Parodont toxumalarında patoloji proses yarandığı zaman di-
şin ekvatoru, diş əti və alveol kənarı arasındakı topoqro-anatomik 
münasibətlər pozulmuş olur.
Karioz boşluqların plomblanması kontakt səthlərində rasio-
nal formaların yaradılmasını zəruri edir. Diş əti məməciklərinin 
atrofiyası zamanı yastı kontakt nöqtələri yaratmaq lazımdır. Bu 
cür kontakt nöqtələrin yaranması dişlərarası sahənin azalmasına 
səbəb olur. Bu da öz növbəsində retension nöqtələrin yaranma-
sının qarşısını alır. Dişlərarası sahələrin eni çox böyük olduqda 
kontakt nöqtələrinin yaradılması məsləhət görülmür. Əksinə, 
həmin sahələrin təmizlənməsi üçün geniş sahə yaratmaq lazımdır. 
Orta və ağır formalı parodontitlər zamanı (dişlərin II və III 
dərəcəli laxlaması hallarında) diş sırasının və ya ayrı-ayrı dişlərin 
laxlamasının stabilləşməsi məqsədilə, eyni zamanda aparılan 
130
müalicənin daha effektli olması üçün müvəqqəti şinalanmadan 
istifadə edilir. Müvəqqəti şinaları elə yerləşdirmək lazımdır ki, 
onlar diş ətini zədələməsin, dişlərin təmizlənməsinə mane olma-
sın və estetik qüsura səbəb olmasın. 
Ön və yan sahələr üçün hazırlanmış şinalar müxtəlif konstruk-
siyalarda (liqatura, plastmas və armatur formasında) olur.
Şinaların hazırlanması həm laboratoriyada, həm də bilavasitə 
tezbərkiyən plastmaslar və kompozitlə tərpənən dişlərin kontakt 
səthlərinin yapışdırılması yolu ilə həyata keçirilir (şəkil 58).
Müasir kompozit materialları və adgeziv sistemlərinin kimyəvi 
xüsusiyyətləri estetik tələblərə cavab verən müvəqqəti şinaların 
tətbiq olunmasına imkan yaradır. Dişlər ağız suyundan izolə edilir, 
onların arasına ağac pazlar daxil edilir, minanın üzəri turşu ilə aşı-
lanır, su ilə yuyulur, adgeziv çəkilir və nəhayət, polimerləşdirilir.
Şəkil 58. П-şəkilli şinaların hazırlanma mərhələləri (I-III)
131
Ön dişlərin bərkidilməsi üçün məftil karkasdan və ya üzəri 
tezbərkiyən plastmasla örtülmüş məftil liqaturadan istifadə edilir. 
Onun hazırlanması üçün 0,1-0,3 mm qalınlığında bürünc-alümi-
nium xəlitəsi daha optimal hesab edilir. 
Dişlər müvəqqəti şinalandıqdan sonra diş daşlarının təmiz-
lənməsi və parodontal ciblərin küretajı aparılır. 
Diş daşlarının təmizlənməsi üç cür aparılır: mexaniki, kimyəvi 
və ultrasəs vasitəsilə.
Mexaniki üsulla diş daşlarını təmizləyərkən aşağıdakılara cid-
di surətdə riayət olunmalıdır: 
1. Rentgen analizi, diş daşlarının lokalizasiyası, konsistensi-
yası, alveolun destruksiya dərəcəsi və s. 
2. Ağız boşluğunun, qıcıqlandırıcı təsiri olmayan antisep-
tiklərlə qarqarası.
3. Xəstələrə fərdi yanaşmaqla anestetiklərin tətbiq olunması.
4. Diş əti kənarının və dişin boyun nahiyəsinin yod tərkibli 
məhlullarla işlənməsi. Bu məqsədlə tərkibində 12 q sink 
yodid, 40 q kristal yod, 40 q distillə olunmuş su və 80 q 
qliserin qarışığından istifadə edilir. 
Diş daşları kifayət qədər bərk olduğu halda, 7-10 dəq. müd-
dətində proteolitik fermentlərlə applikasiya olunur. Applikasiya-
dan sonra diş daşlarının fiksasiyası davamsız olduğu üçün (şəkil 
59) onları asanlıqla qoparmaq mümkündür. 
Diş daşlarını kimyəvi metodla da təmizləmək olar. Qeyd etmək 
lazımdır ki, bir çox neqativ təsirlərinə görə bu metoddan çox na-
dir hallarda istifadə edilir. Bu məqsədlə üzvi turşuların 18-20%-li 
məhlulları applikasiya yolu ilə tətbiq olunur. 
132
Şəkil 59. Diş daşlarının ilkin təmizlənmə mərhələsi
I. Dişin fiksasiyası, II. Parodontal ciblərin yuyulması, III. Alətin 
yerləşdirilməsi, IV. Diş daşlarının ekskavatorla təmizlənməsi, V. Diş 
daşlarının qarmaqcıqla çıxarılması
a) alətin hərəkət istiqaməti, b) diş və qarmaqcıq əyriliyinin münasibəti
133
Şəkil 60. Diş daşını təmizləyərkən alətin medial  
səthdən olan məsafəsi
A – Yuxarı sağ mərkəzi kəsici diş 
B – Aşağı sol mərkəzi kəsici diş
C – Aşağı sağ mərkəzi kəsici diş
D – Aşağı sol mərkəzi kəsici diş, dil səthindən
134
İSTİFADƏ EDİLMİŞ ƏDƏBİYYAT
1. Əliyeva R.Q., Ulitovski S.B. Stomatoloji xəstəliklərin profilaktika-
sı. Bakı, 2009. 368 s.
2. Qarayev Z.İ., Pənahov N.A. Parodont xəstəliklərinin ortopedik 
müalicəsi. Bakı, 2001,112 s.
3. Məmmədov R.M., Qasımov R.K., İbrahimov M.X., İbrahimov Z.O. 
və başqaları. Terapevtik stomatologiyanın propedevtikası. Bakı, 
2010, 295 s.
4. Mirzəyev R.B. Terapevtik stomatologiya. Bakı, 1982, 394 s.
5. Yusubov Y.Ə. Üz-çənə cərrahiyyəsi və cərrahi stomatologiya. Bakı, 
2005, 347 s. 
6. Боровский Е.В., Леоптвев Б.К. Биология полости рта. М.: 
Медицина, 1991. 300 стр. 
7. Клеипберг И. Этиология и патогенез галитоза. Тезисы XIII 
Всероссийской научно-практической конференции “Стома-
тология XXI века” – М.: 2004, cтр.37-39.
8. Левицкий А.П., Мизина И.К. Зубной налет. Киев, Здоровье, 
1987.
9. Максимовский Ю.М., Максимовская Л.Н., Орехова Л.Ю. Тера-
пев тическая стоматология. М.: 2002, 638 стр.
10. Под ред. Л.М. Лукиных. Болезни полости рта. Н.Новгород, 
2004, 509 стр.
11. Рабинович С.А. Современные технологии местного обезболи-
вания в стоматологии. М.: 2000, 144 стр.
12. Стоматологические обследования. Основные методы. Женева, 
1997, 76 стр. 
13. Хельвич З., Климек Й., Аттин Т. Терапевтическая стома тология. 
Львов, 1999-409 стр.
14.  Данилевский Н.Ф., Магид Е.А., Мужин Н.А., Миликович. 
Заболевания пародонта. М.: 1999, 327 стр. 
15. Грудянов А.И. Заболевания пародонта. Москва, 2009, 331 стр. 
16. Алиева Р.К., Алимеский А.В. Изучение доступности населению 
стоматологической помощи. Экономика и менеджмент в 
стоматологии. 2000, №-2, стр. 88-90.
17. Грудянов А.И.,Фролова О.А. Заболевания пародонта и меры их 
профилактики// Лечащий врач. 2001, №-4, стр. 56-60.
135
18. Бадреддин Дт. Биопленки ротовой полости// Дентал юг. 2007. 
№-5, стр. 50.
19. Дектарев В.П., Будылина С.М. Физиология челюстное лицевой 
области. Уч. Пособие/Под ред. проф. Л.А. Дмитриевой. М.: 
Медпресе-информ. 2003, стр. 9-49.
20. Дмитриева Л.А. Болезни пародонта//Терапевтическая стомато-
логия. Уч. Пособие. М.: Медпрессинформ, 2003, стр. 531-635.
21. Кузнецов Е.В., Царев В.Н. Микробная флора полости рта и ее 
роль в развитии патологических процессов//Терапевтическая 
стоматология. Учебное пособие. – М.: МЕДпресс-информ. 
2003, стр.178-225.
22. Михалева Л.М., Шаповалов В.Д., Бархина Т.Г. Хронический 
пародонтит. Клиническая морфология и иммунология. – М.: 
Триада-фарт, 2004, 126 стр.
23. Перова М.Д., Шубич М.Г. Молекулярные аспекты патогенеза 
воспалительно-деструктивных заболеваний пародонта// Архив 
патологии. 2006. Т. 68, №5, стр. 59-63.
24. Фролова О.А. Новые подходы к диагностике заболеваний 
пародонта в свете современной концепции их патогенезе. 
Автореф. Дис. Д-ра мед-наук. – М.: 2006, 40 стр.
25. Amar S., Han X. The impast of periodontal infection on systemic 
diseases // Med Sci Monit 2003. №9. P. 291-299.
26. Page R. c. The pathobiology of periodontal diseases may affect sys-
temic diseases: inversion of a paradigm // Ann Periodontal. 1998. 
№3. P. 108-120.
27. Haynes W. G., Stanford c. Periodontal disease and atherosclerosis. 
From dental to arterial plaque // Thromb Vasc Biol. 2003. №23. P. 
1309-1311.
28. Offenbacher S., Katz V., Fertik G., Sollis C., Boyd D., Maynor G. 
Et al. Periodontal infection as a possible risk factor for preterm lo� 
birth �eight // C Periodontol. 1996. №67 (10). P. 1103-1113.
29. Scannapieco F.A. Role of oral bacterial in respiratory infection // C 
Periodontaol. 1999. №70 (7). P. 793-802.
30. Taylor G.W. Bi-directional interrelationship bet�een diabetes and 
periodontal diseases: an epidemiologic perspective // Ann Peri-
odontol. 2001. №6 (1). P. 99-112.
“Şərq-Qərb” Nəşriyyat evində çapa hazırlanmışdır
Buraxılışa məsul:  Sevil İsmayılova
Kompyuter səhifələnməsi:  Allahverdi Kərimov
Üz qabığının dizaynı:  Elşən Qurbanov
Korrektor: Pərinaz Səmədova
Nəşriyyat direktoru:  Rasim Müzəffərli
Çapa imzalanmışdır 06.07.2012
Formatı 60×90 1/16. Fiziki çap vərəqi 8,5
Sifariş 212. Tiraj 1000
“Şərq-Qərb” Nəşriyyat evinin mətbəəsində çap 
olunmuşdur
AZ 1123, Bakı, Aşıq Ələsgər küçəsi, 17
Tel.:   (+99412) 370 68 03; 374 83 43
Faks: (+99412) 370 68 03; 370 18 49
www.eastwest.az
