



Mina Rəşid    -    Baxmaqla görmək ayrıdı 
  
 
3 
 
 
 
 
ŞÜŞƏ KİMİ 
 
 
Şüşə qorxulu deyil bütövsə əgər. Qorxulu 
nədi, qoruyucudu; soyuqdan qoruyar, istiliyi 
özündən keçirər, özünə heç nə  saxlamaz, 
küləyin qabağına sipər olar. Hələ şəffafdısa, 
təmizdisə, bir özgə  aləm. Arxasında duran 
olsa, sənə səni   göstərər, arxası yoxsa - 
ətrafı... 
Qorxusu sınıb çiliklənsə olacaq. Yaman 
olacaq; çiliyi əlinə batacaq, ağrısı ürəyini 
deşəcək. Lap  zərrəsi olsa belə, səksəkədə 
qalacaqsan...Bir də gördün, budu ha, ağ 
vərəqdə al ləkələr düşüb arxanca... 
Mina Rəşidin şeiri kimi,  sözü kimi. 
Mina Rəşidin şeiri – sözü şüşənin iki 
halındadı; şəffaflığı çox gözəldi, çilikləri 
çox incidir. Şəffaflığı qəlbinin təmizliyi, 
dünyaya, dəryaya, çiçəyə, birliyə - birgəliyə 
sevgisindəndi. Ağrıtmağı...”Gəl tərpətmə 
yaralanmış könlümü”. 
Mina Rəşid    -    Baxmaqla görmək ayrıdı 
  
 
4 
Mina  Qarabağdandır – Ağdamın Qiyaslı 
kəndi uşaqlığının və ən işıqlı xatirələrinin 
ünvanıdır. Bu ünvandan Şəhid övladı, yaralı 
qardaş-bacısı Mina Rəşid kimi didərgin 
salınıb.  Sıra-sıra dağlarını balaca ürəyinə 
yükləmiş müharibə taleyini çarpaz   - 
dolaşıq yolların elə işləklərindən keçirib ki, 
başqası bəlkə də dözməzdi, yolları qırardı, 
özünü itirərdi, nizamını çaşardı... O isə,  
olum - ölüm arasında sıxıla - boğula, 
arzusuna və sözə  sığındı. Tələbə  oldu, şeir 
yazdı, qapılar döyüb üzlər gördükcə... içinə 
çökdü, qapılar arxasında yol gözlədikcə.,.. 
gəlib cavanlığı yanından ötdü. 
Ürək genişliyində evdən qəbir darlığında 
vaqona sığınmış anasını xərçəngin əlindən 
ala bilməməyi bir yandan, ağ alnının qara 
yazısını pozmaq gücsüzlüyü bir yandan... 
Nədən könlüm evi bir nur odası, 
Könlümdən o yana aləm qaradı. 
Harda ki dərdini duyan olmadı – 
Dünyanın axırı elə oradı. 
Mina Rəşid yüz yol  qırılsa da,  min yol 
incisə də, özünətəsəllisi ilə  içində bayram 
eləyə bilmək qədər güclüdü. Mina Rəşid 
sevgisi ilə güclüdü. Bu sevgi əsl sevgidi; 
Mina Rəşid    -    Baxmaqla görmək ayrıdı 
  
 
5 
yaxşılıq görəndə çoxalmayan, pislik 
görəndə azalmayan sevgidi. 
Yaxşılıqdan pardaqlanan, pislikdən 
sozalan sevgisiylə Mina Rəşid bir kaman 
inləyəndə, bir körpə qığıltısında, nəyi varsa 
- onunla   özünə xoşbəxt deyə biləcək qədər 
güclüdü.  Mina Rəşid kəpənək qanadından 
zərif, qönçə zərifliyindən titrək ürəyilə  həm 
də elə gücsüzdü ki... 
 
Mən niyə gəlmişəm, hara gedirəm? 
Ha getsəm, bəxtimə gəlib çıxacam. 
 
Yerdən – yerdəkilərdən əli üzülən anlarında  
göyüzündən süzülən işıqda  yazılanla 
təsəlliyə tapınır: 
 
 
Bu dünyanı nə bilmisən? 
İşıqla zülmət döyüşər. 
Sən də belə qəm eləmə - 
Əziyyətin bil ki hədər. 
 
…Və sanki möcüzə baş verir bundan sonra; 
dünyanın ürəyində Tanrı eşqi böyüyür... 
böyüyür. 
Mina Rəşid    -    Baxmaqla görmək ayrıdı 
  
 
6 
Mina Rəşidin şeirləri də, ətrafında, insan 
münasibətlərinin hər çeşidində gözünə 
əyintili görünən hər nəsnəyə münasibətinin 
ifadəsi olan yazıları da  dünyanın, həyatın 
özü kimi xaos içindədi. Sanki onları mövzu, 
süjet, üslub, tərz baxımından nizamlamaq, 
sistemləşdirmək  Mina Rəşidi 
maraqlandırmır . Təbiiliyi, ürəkdolusu 
səmimiyyəti, altyazısı olmayan , birbaşa 
yazı və ünsiyyət manerası bəlkə bu haqda 
düşünməyə imkan verməyib.Sadəcə, 
susmaq istəmir, susa bilmir, laqeyd ola 
bilmir, biganəliyə - ən böyük naqisliyə 
meydan oxuyur. 
 
Sən mənə güllə atdıqca, 
Mən sənə çiçək yollaram. 
 
Mina Rəşidin iddiası bura qədərdi. Bəlkə də 
var, mən  bundan artığını  görmək 
istəmirəm. Elə bilirəm bundan artıq iddia 
Mina Rəşidin ocağının istisinə, çörəyinin 
duzuna, bacasının tüstüsünə, analıq 
duyğularına, balalarına, ömür-gün yoldaşına 
gərək olası mehri-məhəbbəti yaralıyar, 
ülfətinə-qayğısına şərik olar. Mina Rəşid  
Mina Rəşid    -    Baxmaqla görmək ayrıdı 
  
 
7 
taledəki kəmliyin dadını-dağını hamıdan 
yaxşı bilir... 
Mina Rəşid əqidəsi-düşüncəsi ilə bu 
dünyanın adamı deyil, dünya malına 
susayan , ortalarda  dolaşıb  göz-qulağı 
yağır  eləyən, yetik  iddialarıyla  qapılar 
döyüb,  istədiyini göz yaşıyla almağa vərdiş 
edənlərdən, harda aş – orda baş olanlardan 
deyil. 
 
Hərənin öz peşəsi var; 
İncitməkdi, üzməkdi... 
Mənim də huyum belədi – 
İşim-gücüm sevməkdi. 
 
Mina Rəşid  giladamları güladamlara 
çevirmək qəsdində olan Vaqif Bayatlı 
Odərin  yoluyla gedir. 
Şeiri qalsın bir yana, publisistik yazılarında 
da özünü yazır, düşündürməyə çalışır,  
bütün yazılarından   Allahına bəndəlik 
eləməyə, ölkəsinə  vətəndaş,  qonşusuna 
sirdaş  olmağa çalışan, salamı sözlərin və 
məramların  ən gözəli bilən   bir insanın və 
söz adamının  səsi eşidilir. Deyir, anlamaq 
ən böyük istedaddı. Bir də Allahı 
Mina Rəşid    -    Baxmaqla görmək ayrıdı 
  
 
8 
sevməkdi.Və bu Səsi genetik birliyə çağırış 
kimi qavrayırsan. 
“...Adam var, sanki bircə kəlmə xoş 
sözdü.Sözlə yaşayar, ağrılarını sözlə 
ovudar. Sözlə ağlayar, Sözlə gülər, Sözlə 
dincələr.Hərdən o ilahi Sözdən könlü elə 
işıqlanar; unudar qaranlığı, İşığa dönər 
büsbütün, Söz işığa çevrilər...” 
Əlinizdə tutduğunuz bu kitabın əlyazması 
nə vaxtdandı mənimlədi. Mənimlə işə gedir, 
auditoriyada olur, adamları, münasibətləri 
müşahidə edir, ulduzlu gecələrin tənha 
sükutunda  xəyallara yoldaş olurdu.  Mən 
bu şeirləri, bu yazıları  sanayıb-
sonalamırdım, bütün bu vaxt ərzində mən  
Mina Rəşidi ” oxuyurdum”. 
Nə şeirinə, nə sözünə,  nə də sənətin, 
sənətkarlığın ölçülərilə baxmaq istəmirdim; 
Hansı zəifdir, hansı  yaxşıdır  bölgüsü 
aparmaq  haqqında düşünmürdüm. 
Yaşadıqlarını yaşaya – yaşaya ... əlim 
gəlmirdi, qələmim dönmürdü, günah 
bilirdim. Çünki, Mina Rəşidin Yazısını  
Yazdıran belə yazdırıb. 
Mən onun hər kiçik yaxşılıq qarşısında 
borclu qalmayıb,  əvəzini vermək istəyini – 
Mina Rəşid    -    Baxmaqla görmək ayrıdı 
  
 
9 
çoxlu ithaf şeiri yazmasının səbəbini -  
razılaşmaq istəmirdimsə də, başa düşürdüm: 
 
Hər kəlmə sonunda çırpınır ürək, 
Gedib sətirlərdə yuxuya sağlar. 
Atsam, gəncliyimi unudam gərək, 
Qalsa, məndən sonra oxuyacaqlar. 
 
Bu misralar Mina Rəşidin deyil, 
müəllifini xatırlamıram indi. 
Mina Rəşid bu jestini məhz itirdiklərinin 
yerini doldurmağa təşnə ürəyinin səsini 
dinləyə-dinləyə yazıb, şübhəm yox. 
Gedənlərlə  Qalanlar  arasında,  Həyat və 
Arzular, Yaşananlar və Gözlənilənlər 
arasında  İşıqdan və Yaxşılıqlardan   körpü 
salmaq, bağ hörmək  istəyib. 
Ümid, İnam...Məhəbbət  körpüsü , 
bağları... 
Mina Rəşid bu qısa və çooooox uzun 
ömründə başa düşüb ki, həyat  bu bağların 
hesabına davam edir...Odur ki: 
 
Dəyərmi hər nadanın 
Sözündən yıxılmağa?! 
Öyrən hər gün həyatda 
Yenidən doğulmağa. 
Mina Rəşid    -    Baxmaqla görmək ayrıdı 
  
 
10 
 
Necə deyərlər, Dövran işində, Vaxt 
axarında... 
Qarşılayır, yola salır... 
Mina Rəşidin sözü də bu karvandadır.  Ta o 
vaxta kimi ki... 
Yazdığı can sözlərini 
Küləklər Yurda apara. 
Şeirində gül açmış alqışı  da küləklərə  
qoşmaq istəyirsən: “Köz-köz olmuş 
ürəyindən,  kaş köz düşə ocağına” 
...Kimsə  deyə bilərmi, divin canı niyə 
şüşədəymiş?! 
 
Südabə AĞABALAYEVA 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
11 
 
 
 
 
 
 
 
ŞEİRLƏR 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
12 
 
 
TAPAR, BULAR FƏLƏK MƏNİ 
 
Ruhumu çəkib aparar 
Qaralayar fələk məni. 
Bir yaramı sarımamış 
Yaralayar fələk məni. 
 
Mən ki, haqq aşiqi oldum, 
Yolum tutqun sevda yolu. 
Gözümdə yaş dolu-dolu 
Əsir alar fələk məni. 
 
Başımda tufan havası, 
Nədir könlümün qovğası? 
Dağılsa da, yurd-yuvası 
Tapar, bular fələk məni. 
 
 
MUĞAM ÜSTƏ 
 
Yenə könlüm qəm üstədi, 
Qəmə könül bağladım. 
Muğam üstə dindi dərdim, 
Muğam üstə ağladım. 
 
Mina Rəşid    -    Baxmaqla görmək ayrıdı 
  
 
13 
Dindi könlüm pərdə-pərdə, 
Bəmdən zilə –yuxarı. 
Bu haqq savaşında zəfər 
Bizimkidir axırı. 
 
Dolama yolları qalxıb 
Dinlədim Xan avazını. 
Ürəyim atlanıb getdi, 
Dindi könlüm yazağzı. 
 
Yenə könlüm qəm üstədi, 
Qəmə könül bağladım. 
Muğam üstə dindi dərdim, 
Muğam üstə ağladım. 
 
 
XOCALI 
 
Ağappaq qar üstünə 
Qanı çilənmiş balam. 
Gün görməmiş gözləri 
Aman…tökülmüş balam. 
 
Anası - saçlarından 
Göydən asılı qalmış. 
Atası - «VƏTƏN» deyə 
Düz ağzından vurulmuş. 
Mina Rəşid    -    Baxmaqla görmək ayrıdı 
  
 
14 
 
Babası - buz heykəli 
Torpaq üstə yıxılmış. 
Nənəsi - havalanıb, 
Dili-ağzı tutulmuş. 
 
Bacısı, qardaşları 
Qıyma-qıyma doğranmış. 
Utansın belə dünya, 
Zülmü artıq ağ olmuş. 
 
Bir oba - bir məzarlıq, 
Bütün nəsil qırılmış. 
«UNUTQANIQ» deməkdən 
Daha dilim yorulmuş… 
 
Biz unutqan olsaq da, 
Tarix bunu unutmaz. 
Türkün əzəl düşməni 
Türkə heç vaxt dost olmaz 
Türkə heç vaxt dost olmaz… 
 
 
 
 
 
 
Mina Rəşid    -    Baxmaqla görmək ayrıdı 
  
 
15 
…Atəşkəs dövründə düşmən gülləsinin 
qurbanı olan 11 yaşlı Fariz Bədəlovun 
ölümünə… 
 
…Dünyanın o başından 
gəlsinlər ziyarətinə, 
saraylar ucalsın adına, 
xalılar döşənsin yollarına, 
bütün televiziyalar 
ondan danışsın; 
bala dağını 
unutdurarmı anaya? 
Düşmən bizim anamızı 
ağlatdı… 
sözün varmı daha? 
 
 
NOVRUZ BAYRAMI 
 
Novruz bayramı - 
uşaqlıq illəri, 
paxlava, şəkərbura naxışları kimi 
sevimli günlər, şirin gülüşlər… 
 
Novruz bayramı - 
yamyaşıl bir zəmi, başımızda çələng, 
ağ libaslı ağaclar bir mələk… 
Mina Rəşid    -    Baxmaqla görmək ayrıdı 
  
 
16 
 
Novruz bayramı - 
Ağdamın Qiyaslı kəndi, 
atamın zümzüməsi, 
anamın qonşuya pay göndərməsi. 
Böyük bir tonqal.,.. 
ağırlığım-uğurluğum harda qaldı? 
 
Novruz bayramı - 
balaca qardaşımın papaq atması, 
yumurta döyüşməsi, 
Xocalı uşaqlarının gülüşməsi… 
 
Novruz bayramı - 
…Şuşanın dağları 
dumansız-çənsiz 
qızları qırmızı qoftalı, 
yaşıl şalvarlı - 
Cıdır düzündə, at belində… 
 
…Xanın səsi havalandı: 
«Qarabağın şikəstəsi!» 
dünyaya səs saldı, 
Açın qulaqlarınızı!… 
 
 
 
Mina Rəşid    -    Baxmaqla görmək ayrıdı 
  
 
17 
…Novruz bayramı - 
Kosalı, Keçəlli 
a Novruz çiçəkli, göy bənövşəli… 
 
…Ah…bir də uşaq olarammı? 
Tonqaldan atlanarammı? 
 
Novruz bayramı - 
məni bu həyatla barışdırarmı? 
 
 
 
QARĞIŞ 
 
…Novruz tonqalından atlana bilmədi 
Xocalı uşaqları, 
qaldı yağı əlində… 
Ay zalım düşmən, 
səni odda yanasan, 
suda batasan, 
çörəyimiz tutsun səni - 
boğulasan! 
Daşın daş üstə qalmasın heç! 
Bu əziz, kövrək günümdə 
Qarğışım tutsun səni! 
 
 
Mina Rəşid    -    Baxmaqla görmək ayrıdı 
  
 
18 
QƏRİBİN QAPISI 
 
Qəribin qapısını 
Küləklər açıb-bağlar. 
Rüzgarın sərtliyindən 
Qapı-baca qan ağlar. 
 
Qəribin qapısını 
Çiçək döyməz, gün açmaz. 
Nəgmə deyən o quşlar 
Dərdin düyünün açmaz. 
 
Bayramda tənhalıqdan 
Yerlə-göylə danışar. 
Uşaq xəyallı qoca 
Tonqal kimi alışar. 
 
Səbri böyük olsa da, 
Dünyayla çox davalı. 
Yerindən qopmaq istər, 
Qapısı da havalı… 
 
 
YURDA SALAM 
 
Sən, ay tifağı dağılmış, 
A yurdum, ay elim, salam. 
Yağı tapdağı altında 
İnildəyən gülüm, salam. 
Mina Rəşid    -    Baxmaqla görmək ayrıdı 
  
 
19 
 
Ərənlərdən bizə yetən, 
Atamın məzarı itən, 
Dağları köksümdə bitən 
Atam, babam, dilim, salam. 
 
Necə «gülüstanım», - deyim 
Güllərimi puç eləyib? 
Dərdimi açıb-söyləyib 
Sonra rahat ölüm, salam. 
 
Min bir töhmətlə döyüləm, 
Yox, Sənsiz ölən deyiləm, 
Daha «qana-qan», - deyibən 
İgid oğlun olum, salam, 
Səninlə var olum, salam. 
 
 
YATAQXANADA YAZILAN ŞEİR 
 
…Bu qatı zülmətin içində 
gözləri açıq olmaq 
necə əzabdı, İlahi. 
nə zülmət işıqlanar, 
nə sən qaranlığa alışarsan… 
Bunca adam tünlüyündə 
sanki kimsə yox 
Mina Rəşid    -    Baxmaqla görmək ayrıdı 
  
 
20 
üzünə gülümsəməyə… 
təbəssümün donar dodaqlarında 
və kədərli gözlərinin 
əksi qalar 
saralmış yataqxana divarlarında… 
 
 
DÜNYAMIZ  DAĞILDI 
 
…Təkcə evimiz-eşiyimiz dağılmadı, 
dünyamız dağıldı! 
darmadağın olduq, dəyişdik 
uzaqlaşdıq bir-birimizdən, 
doğmalıq qalmadı… 
Qaçqın olmayan əmilər, dayılar gizləndi, 
sanki heç yoxmuşlar kimi… 
amma yadımda qalıb 
mən uşaq olanda bizə tez-tez 
gəldikləri… 
İndi anamın bu dəmir vaqonda 
yasını da görmədilər 
bir vaxt onun əlinin duzunu görənlər … 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
21 
QAN DAMIR «XOCALI»  SÖZÜNDƏN 
 
…Yenə Xocalı faciəsinin 
növbəti ildönümü. 
Müsibətimizin 
şəkilləri sərgilənir, 
dərdimiz təzələnir, 
könlümüz güllələnir… 
«Xocalı» sözündən qan damır 
içimizə… 
Əsəblərimiz gərilir, 
yumruqlarımız düyünlənir, 
itirdiklərimiz, 
atamızın şəhid olması 
belə bizə adi gəlir 
Xocalı yarasının ağrısını 
hiss edincə… 
 
Torpağımıza yağan qarı 
qanımıza boyadılar… 
«Torpaqlarımız geri qayıdacaq», - 
deməyin, 
«Qanımızı düşməndən alacağıq, 
mütləq almalıyıq»,- 
söyləyin… 
 
 
Mina Rəşid    -    Baxmaqla görmək ayrıdı 
  
 
22 
ƏDALƏT UĞRUNDA  
 
Hamı ağıl verir, hamı danışır, 
Qulağım tutulur səs-küydən daha. 
Yalanlar o qədər ağ eləyib ki, 
Kimsə inanmayır bir doğru aha. 
 
Biri alqışlanır, biri atılır, 
Bu gündən sabaha heç nə dəyişmir. 
Aynaya baxmağa vaxtımız yoxdu, 
Ədalət uğrunda adam döyüşmür. 
 
Daha xəbərləri izləmirəm mən, 
Bilirəm, atəşkəs hər an pozulur. 
Hərə öz başının hayına qalır, 
Vətəndən danışmaq baş xəbər olur. 
 
 
 
GÜN DƏ SƏNİ İSİTMƏZ 
 
Qar yağır, üşüyürsən 
Özgənin tapdağında. 
Gün də səni isitməz 
Yağının dırnağında. 
 
Səni isitmək üçün 
Oxşayımmı üzünü? 
Yox, sənə əlim çatmır 
Aldadıram özümü. 
Mina Rəşid    -    Baxmaqla görmək ayrıdı 
  
 
23 
Üşüyürsən yetimtək, 
Sözlər səni isitməz. 
Yalnız sevib-oxşamaq 
Vətən, Sənə bəs etməz. 
 
 
YURDUM BOYDA HƏSRƏTIM VAR  
 
Nə yaxşı ki, mən uşağam 
Sizintək böyük deyiləm. 
Qara daşlar arasında 
Mən üzüdönük deyiləm. 
 
Sevirəm payızı, yazı 
Açan gülü, yağan qarı. 
Qoy nə varsa sizin olsun, 
Bəsimdi könlümün varı. 
 
Mən bir hoqqabaz deyiləm, 
Sözüm var, söz qanmaq üçün. 
Yurdum boyda həsrətim var - 
Nə yalandan «can» deyirəm, 
Nə də yıxılıb ölürəm, 
Yazıram yaşamaq üçün… 
 
 
 
Mina Rəşid    -    Baxmaqla görmək ayrıdı 
  
 
24 
NƏĞMƏLƏR AÇMAZ EYNİMİ 
 
Efirdən atılıb-düşənləri izləyərkən 
 
Mən burda inləməyimdə, 
Yurdumda oynar dığalar. 
Dag çəkin dəli könlümə, 
Çalın, oynayım, ağalar. 
 
Qarabağa aparan yol 
İl ötər, nura boyanmaz. 
Nəğmələr açmaz eynimi, 
Vücud oynar, can oynamaz. 
 
Mən də oyuna düşmüşəm, 
Demə, boş sözü çeynərəm. 
Yandıqca közərən odam, 
Çətin ki, külə dönərəm. 
 
Mən burda inləməyimdə 
Yurdumda oynar dığalar. 
Dağ çəkin dəli könlümə, 
Çalın, oynayım, ağalar. 
 
 
 
 
Mina Rəşid    -    Baxmaqla görmək ayrıdı 
  
 
25 
ATAM EVİ OLAYDI 
 
...Elə yalqız qalmışam 
özümlə danışmaqdan, 
ürəyimdən asılmaqdan 
yorulmuşam… 
Kaş atam evi olaydı... 
 
 
YALANÇI VƏTƏN SEVGİSİNƏ 
 
…Bir-birimizi görəndə sevinmirik, 
bir-birimizlə öyünmürük, 
unuduruq, 
hərəmiz bir parça 
Vətən torpagı olduğumuzu, 
Amma yerli-yersiz 
bar-bar bağırırıq, 
daşı - torpağı necə 
sevdiyimizdən dəm vururuq… 
 
 
YURD YERİ VAR 
 
Ürəyim səhra yeritək 
Bu səhər ümid bitirmir. 
Adam belə can dərdini 
Dinib, hər kəsə ötürmür. 
 
Mina Rəşid    -    Baxmaqla görmək ayrıdı 
  
 
26 
Qəlbimdə bir yurd yeri var, 
Qoynu isti, zirvəsi qar. 
Kim nə bilər mən çəkəni, 
Hər kəsin öz cəfası var. 
 
Yolunda gəzə bilməsəm, 
Qəbrim üstə gül olacaq. 
Kim atsa da, o Yurd məni 
Bir gün qoynuna alacaq. 
 
 
VƏTƏN-DAŞ OLMUSAN 
 
…O yandan düşmən kəsib kosduğunu, 
bu yandan doğmalar söndürüb işığını… 
hər gün evində-eşiyində, 
əkin-biçin yerində 
güllə səsi müşayiət edir səni, 
ayın sonunu gözləyir balaların, 
qarnı ac, əyni yalın… 
Yenə sarsılmırsan illərdi, 
sinən sipər olub düşmənə 
qaranlıq koman, sarı sarmaşıqlı həyətin 
dünyanın ən doğma qucağıdır sənə, 
ağac kimi, qaya kimi dayanmısan - 
Vətən- daş olmusan qabarlı əllərinlə... 
 
Mina Rəşid    -    Baxmaqla görmək ayrıdı 
  
 
27 
       OYNA 
 
Əl-ələ tutuşmasa da, 
hərə bir yanda oynayır, 
başı açıq, başıbağlı, 
ayağı yalın oynayır. 
Heç kim heç nə deyə bilmir, 
uşaq, qoca, hamı, hər kəs 
öz havasına oynayır. 
Dünya da fırlanır oynaya-oynaya 
bir üzü gülür, bir üzü ağlaya-ağlaya… 
...Oyna, dərdim, oyna, 
Yoxsa yatıb qalarsan, 
Oynaya-oynaya söylə dərdini, 
yoxsa görən olmaz, duyan olmaz 
varlığını… 
 
 
ƏSİR YASƏMƏNLƏR 
 
…Yasəmən açanda doğulmuşam, 
özümə vurğun olmasam da, 
ən çox sevdiyim güldü yasəmən. 
…İki körpə yasəmən ağacı vardı 
bağçamızda. 
indi o balaca yasəmənlər də əsirlikdədi… 
görəsən böyüyüblərmi? 
Mina Rəşid    -    Baxmaqla görmək ayrıdı 
  
 
28 
yoxsa körpəliyində solublar 
kiçik bacımın bənizi kimi… 
İyirmi ilə yaxındır 
Ətri könlümə hopan 
o yasəmən ağacları ürəyimdə bitib… 
Hər il qonşu həyətindəki 
o ətir saçan yasəmən ağacları 
gülümsəyir üzümə… 
illərdi boynu bükük qalan çiçəkləri 
əlim çatmır üzməyə… 
 
 
DƏMİR VAQONLAR… 
DİDƏRGİN KÖRPƏLƏR… 
 
Əlim qələm də tutmur, 
Varaq üstə qan sıza. 
Qar yağır ürəyimə, 
Əllərim dönür buza. 
 
Bizi çölə atanlar 
Qu tükü arasında. 
Şaxta ilana dönür 
O dəmir parçasında. 
 
 
 
Mina Rəşid    -    Baxmaqla görmək ayrıdı 
  
 
29 
Əlini ovuşdurur, 
Üzünü ovuşdurur. 
Körpə gülüşlərini 
Şaxta vurur, don vurur. 
 
Yeddibaşlı şaxtaya 
Bir cüt göz yaşı neylər? 
Körpələrin xətrinə 
Allah, qışı yaz eylə. 
 
 
GÜN DƏ YOX SƏRƏM DƏRDİMİ 
 
Baxışımız sual kimi, 
Kim deyir, biz yaşayırıq? 
Bu səhərdən o səhərə 
Bir can odu daşıyırıq. 
 
Kim saldı bizi bu hala? 
Mat qalmışam o ağıla. 
Olum-ölüm arasında 
Qaldıq sıxıla-sıxıla. 
 
Eli-günü talan canım 
Kimə açsın ürəyini? 
Hardan açıldı bu səhər, 
Gün də yox sərəm dərdimi. 
Mina Rəşid    -    Baxmaqla görmək ayrıdı 
  
 
30 
İÇİMDƏ YURD AĞRISI 
 
Ayrılıq qəm ocağı, 
Gözündə qəlbim bişər. 
Məni pərişan görüb 
Söz də didərgin düşər. 
 
Yurdumuz parça-parça 
Müsibətin cəngində. 
Sözüm dərdləri çəkir, 
Dərdimiz od rəngində. 
 
Zaman yüyürüb keçir, 
Sağalmır can yarası. 
Böyüyür axşam-səhər 
İçimdə Yurd ağrısı. 
 
 
 
ATAMIN RUHUNA 
 
Qəlbim oyula-oyula 
Gen yollara baxdım… baxdım... 
Məni sənə kim aparar? 
Göz yaşımı daşa sıxdım. 
 
İçimdə buztək havadan 
Ümidim sınar, üşüyər. 
Bizi birgə kim əyərdi? 
Üstümə dağlar yeriyər. 
Mina Rəşid    -    Baxmaqla görmək ayrıdı 
  
 
31 
 
O gülən, nurlu gözlərdə 
Bilirəm, yenə göyçəyəm. 
Sən qərib, ellər didərgin, 
Mən don vurmuş göyçiçəyəm. 
 
 
ANAMIN RUHUNA 
 
Niyə elə tənhasan? 
Ay mənim canım ana. 
Səni beləcə görüb 
Az qala bağrım yana. 
 
Ömrün başı bəlalı 
Dağ gəlib bu dağıma. 
Sən bizdən ayrılalı 
Qəm qonub budağıma. 
 
«Kədər keçər çən kimi» 
Yalanmış, yalan, ana. 
Bu doğma Vətən kimi 
Ürəyi talan ana. 
 
 
 
 
Mina Rəşid    -    Baxmaqla görmək ayrıdı 
  
 
32 
YAZ GƏLDİ, YAZIN GƏLMƏDİ 
 
Yataqxana binasından boylanan anaya 
 
Nə həsrətdi gözlərində 
Baharın bu gülən çağı? 
Yoxsa qəlbinə od salıb 
Yurdunda sönmüş ocağın. 
 
Mənə də söylə dərdini, 
Qurban olum, gəl yaxına. 
Ana, elə qəmgin baxıb 
Ürəyimə dərd toxuma. 
 
Yol-izini göy ot alıb, 
Bura üstü buz küçədi. 
Mən belə dərd çəkən yerdə 
Gör sənin dərdin necədi… 
 
Ahın dağlara-daşlara, 
Yenə nə yaman dolmusan. 
Yaz gəldi, yazın gəlmədi, 
Göydən asılı qalmısan. 
 
 
 
 
Mina Rəşid    -    Baxmaqla görmək ayrıdı 
  
 
33 
AĞLAMA, QUMRU XALA 
 
Torpaqlarımız uğrunda şəhid olmuş 
Murtuza Quliyevin anasına 
 
Bir də sizə gəlimmi? 
Ağlama, Qumru xala. 
De, dərdindən ölümmü? 
Ağlama, Qumru xala. 
 
Səni belə bilməzdi, 
Boş gülləyə gəlməzdi… 
Şəhidlər ki, ölməzdi 
Ağlama, Qumru xala. 
 
Hara gedim gözündən? 
Əksin qalıb üzümdə, 
Güc tapmıram özümdə, 
Ağlama, Qumru xala. 
 
 
CƏNGİ HAVASINDAYAM 
 
Bəsdir daha gözlədik 
Qalx ayaga, soydaşım! 
Qoy qalmasın düşməndə 
Tək bircə qara daşım. 
Mina Rəşid    -    Baxmaqla görmək ayrıdı 
  
 
34 
 
Üçrəngli bayrağımda 
Qanımın al rəngi var. 
Himnimizi dinləyib 
Nərə çəkər oğullar. 
 
Cəngi havasındayam 
Türkün ruhu oyanar. 
Bu qüdrətli ordumla 
Qarşımda nə dayanar?! 
 
 
YENƏ GÜNƏŞ GÜLÜMSƏYİR 
 
…Dünyanı qana bələyən 
adamların üzünə 
yenə günəş gülümsəyir, 
çiçəklər ətir saçır, 
yağış yağır… 
Yenə göyüzünə baxmır adamlar- 
yenə könül sınır, qəlb qırılır, ürək yanır, 
…yenə milyonlar arasında 
qərib adamlar dolanır… 
 
 
 
 
Mina Rəşid    -    Baxmaqla görmək ayrıdı 
  
 
35 
AMAN, ALLAHIM... 
 
…Adamlar qəsdinə durub dünyanın - 
müharibələr, maşın qəzaları, 
dəm qazı, qonşu davaları, qardaş qanı, 
bar, içki, qumar… 
Saymaqla qurtarmaz eybəcər havalar. 
Bir yanda ac uşaqlar, 
bir yanda harın atalar, babalar… 
Qonşusu ackən uyuyarmı müsəlman? 
körpələrin fəryadı ərşə qalxır, 
qan su yerinə axır… 
aman, Allahım, aman! 
 
 
İŞIQLI ADAMLAR 
 
…Adamlar fərqli, 
lap min cür olur, deyirlər… 
Amma mənim dünyamda 
İki fərqli adam var - 
işıqlı və işıqsız. 
işıqlı adamlar bağışlayarlar… 
 
 
 
 
Mina Rəşid    -    Baxmaqla görmək ayrıdı 
  
 
36 
   İLAHİ ŞEİR 
 
…Suyundan içdim, 
odunda isindim, 
verdiyin ruzidən dadıb 
«Lə İlahə İlləllah», - dedim, 
süzdüm günəşli, 
yagmurlu səmalarında 
…Səni düşünmək, 
Sənə dogru 
uçmaq və Səni sevmək 
çox… çox gözəl… 
bu mavilikdə 
unudursan əl-qoluna 
dolaşan, qəlbinə bulaşan 
fani dünyanı… 
 
 
ALLAH, SƏNƏ BİR TƏN YOXDU 
 
Kim yaradıb iki cahan, 
Kim yandırar o işığı? 
Allah, Sənə bir tən yoxdu, 
Nə yuxarı, nə aşağı. 
 
Cahillik libasın atıb 
Sonsuz nuruna boyandım. 
Nə gördüm mən Səndən gördüm 
Şükür, röyadan oyandım. 
Mina Rəşid    -    Baxmaqla görmək ayrıdı 
  
 
37 
Sən əzəlsən, Sən axırsan, 
Hər dərdin Sənsən dərmanı. 
Mənə də bir yuva qurdun, 
Nə gözəl yazdın fərmanı. 
 
 
 
NƏĞMƏ KİMİ 
 
…Yagışın səsini nəğmə kimi 
dinləyib, 
göyüzünün min rənginə 
boyanıb 
xoşbəxt olmur hər adam. 
Adamlar bəzən özləri 
xoşbəxt olmaq istəmirlər… 
 
         
ŞÜKÜR 
 
Verdiyin can Sənə qurban 
Allah, can Səndən əmanət. 
Şükür, nə vermisən mənə 
Əlim-ayağım salamat. 
 
Gedirəm yollar boyunca, 
Arzular boyumdan uca. 
Odla yaman oynamışam, 
Bəs edər ömrüm boyunca. 
Mina Rəşid    -    Baxmaqla görmək ayrıdı 
  
 
38 
Ürəyim köz-köz olsa da, 
Dünyadan doymuş kimiyəm. 
Həm aciz, həm kür bəndənəm, 
Kimsənin malı deyiləm. 
 
 
BU SINAQ DÜNYASIDI 
 
Dəyərmi hər nadanın 
Sözündən yıxılmağa? 
Öyrən hər gün həyatda 
Yenidən doğulmağa. 
 
Olanlara min şükür - 
Tanıdın adamları. 
Canından çox sevdiyin 
Mələk, cin adamları. 
 
Daha möhkəm olasan 
Bir az da çox döyül ki. 
Bu sınaq dünyasıdı, 
Kef məclisi deyil ki. 
 
 
 
 
 
Mina Rəşid    -    Baxmaqla görmək ayrıdı 
  
 
39 
GÖRMÜR 
 
Dərələrdə sürünən 
O uca dağı görmür. 
Qəlbi qara adamın 
Gözləri ağı görmür. 
 
Göz görməsə, can sevməz, 
Gündüz gülər, şər gülməz, 
Hər kəs imana gəlməz, 
Hər kəs Allahı görmür. 
 
Bu zalım, bu qansızlar, 
Əşya qədər cansızlar, 
Qan tökən imansızlar, 
Günahı, ahı görmür. 
 
 
ÖZ-ÖZÜMLƏ DANIŞIRAM 
 
Öz-özümlə danışıram 
Sanki iki adam kimi. 
Özümə həyan oluram 
Anam kimi, atam kimi. 
 
Kimsədən bir umduğum yox, 
Təkcə Allahdan savayı. 
Deyən altruist olmuşam. 
Ömür də keçib havayı. 
Mina Rəşid    -    Baxmaqla görmək ayrıdı 
  
 
40 
 
Bəlkə də havayı deyil, 
Qəlbimdə bu işıq varsa. 
Məni də sevən çox olar, 
O işıgı görən olsa. 
 
 
MƏNİ HEYRAN EDƏN SƏNSƏN 
 
Gülü, yarpağı, könlümü, 
Mehinlə titrədən Sənsən. 
Hər an heyrət içindəyəm 
Məni heyran edən Sənsən. 
 
Bu möhtəşəm xanimanı, 
Yeri, göyü, asimanı, 
Gündüzü, gecəni, danı 
Yerindən tərpədən Sənsən. 
 
Sənsən könlümün sultanı, 
Sənintək qüdrətli hanı? 
Belə gözəl kəhkəşanı 
Bu canı, var edən Sənsən! 
 
 
 
 
Mina Rəşid    -    Baxmaqla görmək ayrıdı 
  
 
41 
YAĞIŞ YUYAR KƏDƏRİMİ 
 
Yağış yağır... çox sevirəm 
Yağışı seyr etməyi. 
Yağışın sehrinə düşüb 
Uzaqlara getməyi... 
 
Balaca bir dünya qurub 
Oynaram uşaq kimi. 
Yağış yuyar kədərimi, 
Görən tanımaz məni. 
 
Həyat necə ürək yaxan  
Qəmli nəğmə, hey kədər. 
Hərdən bəxtəvər oluram 
Yağışın ömrü qədər... 
 
Bax, yenə də bir div gəlib, 
Gözəl dünyamı yıxır. 
Başım elə qarışıb ki, 
Bir də görrəm od yağır...  
 
PAYIZA AŞİQ OLDUM 
 
...Bu gün havanı dinlədim, 
Külək oxşadı qəlbimi, 
Nəm otları qoxladım, 
Payıza aşiq oldum; 
Ondan qopa bilmədim... 
Mina Rəşid    -    Baxmaqla görmək ayrıdı 
  
 
42 
 DARIXIR KÜLƏK 
 
...Qapı elə döyüldü,  
Sanki adamdı, sandım 
Deyən, külək darıxır, 
Bizə gəlmək istəyir, 
Külək də bir qonaqdı 
Qoy, gedim qarşılayım... 
 
 
İLAHİ 
  
O ağacın yaşıl, sarı yarpaqlarına, 
tumurcuqlarına, çiçəklərinə baxınca, 
yanıb qurumuş qanadlarımı  
göyərdib, qəlbimi uçurunca,  
nəfsimin buxovlarından  
qurtulunca gördüm Onu! 
Yalnız dilimdəki kəlmələrlə, 
hicabım, əlbisəmlə yox, 
qəlbimlə sevdim Onu! 
Əllərimdəki daşı atıb 
göz yaşımla, 
yalnızca ibadətimlə yox, 
bir solğun çöhrəni  
güldürməyimlə, 
qarda, boranda,  
sərt küləkdə - hər anında  
adını ürəyimə yazıb  
zikr etməyimlə sevdim Onu! 
Mina Rəşid    -    Baxmaqla görmək ayrıdı 
  
 
43 
ADAM, ANLADIM SƏNİ 
 
Ən mehriban adam da 
Məni görcək sərt olur. 
Bircə şirin kəlməni 
Söyləməyi dərd olur. 
 
Görünür, adam dilin 
Öyrənə bilməmişəm. 
Saxta göz yaşı töküb 
Yalandan gülməmişəm. 
 
Onlara bənzəmirəm, 
Nədən sevsinlər məni? 
Dilini bilməsəm də, 
Adam, anladım səni... 
 
 
HARA TƏLƏSİRSƏN? 
 
...Allahın yolunu paylaşa bilmir adamlar, 
Avtobusu, metronu, havanı, suyu  
paylaşa bilmir... 
Heç kim uşağa da 
yol vermək istəmir... 
Hara tələsirsən, adam, 
Özünlə nədir apardığın? 
Mina Rəşid    -    Baxmaqla görmək ayrıdı 
  
 
44 
Bir heybə var çiynində 
İçi dolu göz yaşı, qarğış, ah-nalə... 
Hara tələsirsən bu ağır yüklə? 
Yükünü yerə qoy, qorxma,  
acından ölməzsən 
Düşün bir, axı hara tələsirsən?.. 
 
 
MİN SÖZ DEYİR, MƏN SUSURAM 
 
Ha qaçıram bəd adamdan, 
Yenə məni izləyir. 
Hara getsəm, yolum üstə 
Çıxıb məni gözləyir... 
 
Min söz deyir, mən susuram. 
Qoşulmuram nadana. 
Axı hansı sözü deyim 
Belə cahil adama? 
 
Küpəgirən qarı kimi 
Ara vurur bu qadın. 
Namaz qılır, oruc tutur, 
Qəlb sındırır bu qadın... 
 
 
 
Mina Rəşid    -    Baxmaqla görmək ayrıdı 
  
 
45 
UŞAQLARI NİFRƏTƏ BƏLƏMƏYİN 
 
...Uşaqlara hava verin, su verin, 
Çörək verin, sevgi verin... 
Onları nifrətə bələməyin, 
kiçik qəlbi yaralamayın 
Sonra sağalması çətin... 
Böyüklərin heyifini uşaqlardan 
çıxmayın... 
Ana olun, baba olun,  
əmi olun, bibi olun... 
Körpələrə düşmən olmayın! 
Xəstə uşaqlardan qorxmayın 
Sevin, əzizləyin, 
onların da doğması olun, 
Sizin də balalarınız var,  
uşağınızı onların yerinə qoyun... 
 
 
YRƏYİM ÜŞÜYÜR 
 
Başıma qar yağa bilər, 
Könlümdə yaz havası. 
Ürəyimdə savaş gedir - 
Qışla yayın davası. 
 
 
Mina Rəşid    -    Baxmaqla görmək ayrıdı 
  
 
46 
Ürəyim üşüyür, Allah, 
Bir ümid ver, isinim. 
Qəlbimi şaxta vurmaqdan  
Dayanacaq nəfəsim. 
 
Öz günümü ağlayıram 
Qonşumuzun yasında. 
Ürəyim üşüyür, Allah, 
Yayın tən ortasında. 
 
 
TUT SATAN QONŞU YOX, ŞÜKÜR! 
 
Yuxudan oyanıb görəm, 
Bir möcüzə baş verib. 
Görəm qapımın ağzına  
Çiçəklər xalı sərib. 
 
Hər bir tərəf ağaclardı, 
Quşlar himni oxuyur. 
Dünya elə qəribədi, 
Hava çox xoş qoxulu. 
 
Tut tökülür ot üstünə 
Uşaqlar, quşlar yeyir. 
Tut satan qonşu yox, - deyə 
Analar şükür eyləyir... 
Mina Rəşid    -    Baxmaqla görmək ayrıdı 
  
 
47 
Atalı-analı yetimin dilindən 
 
Atam başqasını sevir, 
Anam başqasını - 
Məni sevməyi unudub hər ikisi... 
Hərəsi öz nəfsinin hayında, 
Mən qurban kimi ortalıqda... 
Atamla-anam məni nədən  
Bu dünyaya atıb gedib, 
ay əmi, ay xala?! 
 
 
HAMI SEVMİR UŞAQLARI 
 
...Hamı uşaqlığa can atır, 
hamı uşaqlara sevgidən danışır, 
amma hamı sevirmi uşaqları? 
Analar dalaşanda uşaqlara qarğış edir, 
uşaqları əzizləyib  
anasına nifrət edən nənələr nə çox... 
Adamlar öz uşaqlarını əzizləyərlər, 
yetim, xəstə uşaqlardan  
uzaq tutarlar onları... 
O günü qızım evimizdən  
bir az aralı küçədə  
uşaqlara qoşulub oynadı, 
sevindi, 
Mina Rəşid    -    Baxmaqla görmək ayrıdı 
  
 
48 
yaxında o yaşda qızlar yoxdu axı...  
Birdən qızlardan birinin anası gəlib  
şipşirin uşaqlara acı-acı 
“Bura bağça deyil”, - söylədi... 
 
BİRCƏ SUALLA 
 
...Özünə bircə sualla  
dəyişər bu qadın: 
- Təkəbbürdən nə qazandın? 
O gün üzlü Yusif peyğəmbərin 
söylədiklərini anlasaydı,  
dəyişərdi bu qadın 
və necə sevimli olardı, İlahi! 
Mələklər heyran qalardılar ona... 
Amma indi anlamır ifritə olduğunu, 
elə bilir onu da sevirlər... 
Yalanla yaşaya-yaşaya 
yanından şeytanları qovur, 
içindəki şeytanlar gülur ona... 
 
 
ADAM SEVİNMƏK İSTƏYİR 
 
“Dünya bizim evimizmi?” 
Dünya yas çadırı deyil, amma 
bayramlar var, 
Çiçəklər var, 
Mina Rəşid    -    Baxmaqla görmək ayrıdı 
  
 
49 
Çərpələnglər var,  
Hələ şirin sözlər,  
arzular, ümidlər... 
Adam hərdən sevinmək istəyir... 
Kimin sevinci yoxsa, 
deyir, “Yaşamadım!” 
Deməli, nəsə, 
kimsə qoymur  
səni yaşamağa... 
 
ALLAHIM, İŞIĞINA QƏRQ ET 
KÖNLÜMÜ 
 
...İşığına qərq et könlümü, 
ürəyimdən bütün qara xallar silinsin, 
Nifrət olmasın  
qəlbimə dağ basanlara belə. 
Sənə yolum  
yaratdıqlarına sevgidən keçir, 
Allahım, könlümü işığına bələ... 
...Hərdən könlümə işığın dolur, dolur... 
Qaranlıqlar gündüz olur, 
bütün pisliklər unudulur. 
Adam dərddən ağlamır həmişə, 
Qəlbinə işıq düşəndə də ağlayır... 
ağlayır...durulur... 
daha dunyanı özünə yük eləmir... 
Mina Rəşid    -    Baxmaqla görmək ayrıdı 
  
 
50 
“Dünya bir sınaqdı” 
Yıxılarsan, ağlayarsan, sonra  
anlayarsan olanları... 
İşığına yüyürürəm, Allahım, 
 ayrı heç nə istəmirəm 
işığına qərq et könlümü... 
 
 
Nurəngiz Günün “Gözəl nədi?” şeirinə 
 
Gözəl qara gözlərindi, 
Ölməz, inci sözlərindi... 
Quşlara, qarışqalara yem verən, 
Damdakı Karlsonu sevən... 
Və Günəşə aşiq olan 
Gözəl sənsən... 
 
SƏN ADİLSƏN 
 
…Nurunla düzənlənən 
məclisdə 
adamlar necə sakit, 
necə həlim, 
sözlər məlhəm kimi. 
…Adınla, varlığınla 
könül rahatlığını 
tapdım mən də… 
Mina Rəşid    -    Baxmaqla görmək ayrıdı 
  
 
51 
Gül qoxuyar adın çəkilən 
yer, Allahım… 
Sən başdan-başa möcüzə, 
nələr edərsən, nələr yaradarsan - 
Sən adilsən, Sən hər şeyə qadirsən… 
 
 
SÖZÜM DÜŞÜR QƏRİBLİYƏ 
 
Sözüm düşür qəribliyə, 
Qaranlığa bürünürəm. 
Qara daş ağaran kimi 
Adama sərt görünürəm. 
 
İçində zülmət daşıyan 
İtirib yolun səmtini. 
Baxmaqla görə bilərmi 
Könlümün yaşıl rəngini? 
 
Günlər, aylar, illər ötür, 
Nədən böyümür adamlar? 
İçində işığı boğub 
Şam kimi sönür adamlar. 
 
 
 
 
Mina Rəşid    -    Baxmaqla görmək ayrıdı 
  
 
52 
GÖYÜZÜNƏ BAXIRAM 
 
Nadandan gizlənirəm, 
Sürünəndən qaçıram. 
Bir azca sevinəndə 
Sanki işıq saçıram. 
 
Ürəyim qəriblikdən 
Ağrı tapıb, bilirəm. 
Uşaqların xətrinə 
Necə deyim, «ölürəm»? 
 
Lildən, çamurdan uzaq 
Çaya dönüb axıram. 
Yer üzündən doyunca - 
Göyüzünə baxıram. 
 
 
        KƏNDDƏ 
 
…Kənddə göyüzünü 
daha yaxından hiss edirsən, 
daha aydın görürsən, 
sevinirsən… 
Hər yandan, pəncərədən belə 
göyüzünü seyr edə bilirsən… 
və şəhərdə qalın divarlar 
arasından 
bir ovuc göyüzünə boylanıb 
Allaha dua etdiyini düşünürsən… 
 
Mina Rəşid    -    Baxmaqla görmək ayrıdı 
  
 
53 
 
BURADA YAŞAMAQ 
 
Bura haradı belə? - 
Salamsız-kəlamsız 
adamlar çıxır qarşıma 
Göyüzünə baxıram, 
qəlbim böyüyür, 
acı sözlər eşidirəm - 
xoş üzlər, xoş sözlər 
düşür yadıma… 
adamlar sərtləşdikcə 
Allahı düşünürəm 
bilirəm necə həlim, 
mehriban olduğunu… 
Əvvəllər çətin idi 
burada yaşamaq 
getdikcə böyüdü səbrim, 
dəyişdi sevgim.; 
İndi yağışı sevirəm, 
qarı əzizləyirəm, 
küləyə açıram könlümü, 
çovğunu dinləyirəm. 
Sevimli qələm dostum 
Hicran Hüseynova demiş, 
adam olduğu yeri bəzəyir, 
yer adamı bəzəmir... 
Mina Rəşid    -    Baxmaqla görmək ayrıdı 
  
 
54 
…demək, içindən təkəbbürü atıb 
göyüzünə boylana bilsən, 
kiçik bir daxmada da 
xoşbəxt ola bilərsən… 
 
ALLAHI SEVƏN ADAM 
 
Üzü nurlu, 
xəfif təbəssümlü, 
əlləri açıq, 
qəlbi işıq. 
Qaçar söz-söhbətdən 
çirkin əməllərdən. 
uzaqdı ara vuranlardan, 
şər, bəla qadınlardan. 
Özüylə baş-başa qalar, 
göyüzünə baxar, 
gözləri dolar… 
Unudar dünyanı, 
çəkdiyi əzabları, 
göyüzünə aşiq olar… 
 
 
 
 
 
 
Mina Rəşid    -    Baxmaqla görmək ayrıdı 
  
 
55 
EŞİTMİRƏM NƏ DESƏN 
 
Sən zülmət adamısan - 
İşıq nədi, bilməzsən. 
Qəlbin elə daşlaşıb, 
Heç imana gəlməzsən. 
 
Axar suya neylərsən? 
Kin püskür, tufan eylə. 
Bütün bu bədxahlığın 
Qurban olsun bir Gülə. 
 
Özünü yoran adam, 
Kaş ki, bunu biləsən. 
Elə gözəl dünyam var, 
Eşitmirəm nə desən. 
 
SƏNDƏN BAŞQA NƏ VAR YALAN 
 
Canda ruhum sıxılanda 
Tək Səndən kömək dilədim. 
Yenə narahat könlümü 
Eşqinlə aram eylədim. 
 
Qayıdıb gəldim özümə 
Hökmünlə, adil Allahım. 
Hər an yetdin imdadıma, 
Hər şeyə qadir Allahım. 
 
Mina Rəşid    -    Baxmaqla görmək ayrıdı 
  
 
56 
Yolum tək Sənə doğrudu, 
Səndən başqa nə var - yalan. 
Hər şeyin bir sonu olur, 
Təkcə Sənsən sonsuz olan. 
 
 
      OXUYUR 
 
Qəlbimə bax, qan içində 
Yenə yaralı oxuyur. 
Güllə atan zalımlardan 
Durub aralı, oxuyur. 
 
Kim oxuyar qəm içində? 
Könlü-gözü nəm içində, 
Bir nainsaf dəm içində 
Haqqa sarılıb oxuyur. 
 
Yanır, qovrulur, ölmür ki, 
Könül bağçası solmur ki, 
Bu nəğmə onu qoymur ki, 
Yıxılsın, durub oxuyur... 
 
 
      
 
 
Mina Rəşid    -    Baxmaqla görmək ayrıdı 
  
 
57 
   SAKİT ADAM 
 
...Deyirlər, filankəs sakit adamdı, 
heç kəslə işi yoxdu. 
Daha demirlər, o sakit adam 
kor ocaqdı, korş bıçaqdı, 
ölü dənizdi, qanadları yoxdu, 
buynuzları içindədi, 
pambıqla baş kəsər, 
sakit-sakit qan salar... 
sonra yazıq-yazıq baxar 
deyər, mən neylədim ki, 
sakit adamam... 
...Sakit qonşu gördüm 
ürəyimdən xəbərsiz, 
sakit qohum gördüm 
könül qapısı həmişə qıfıllı... 
Sakit adam - haqsızlıq önündə 
susan dilsiz məxluq... 
O müəllim olsa, işıqsız, 
həkim olsa, ümidsiz, 
hakim olsa ,ədalətsiz olar... 
Ah, dəli-dolu, çılğın adamlar, 
Gəlin bağrıma basım Sizi! 
Ürəyi  tərtəmiz, 
işıqlı adamlar, 
Susmayan, qısılmayan, 
özündən, sözündən qorxmayan 
azad adamlar... 
Mina Rəşid    -    Baxmaqla görmək ayrıdı 
  
 
58 
 
 
MƏN UÇUB GEDƏCƏYƏM 
 
Sən burda qal, qara daş 
Mən uçub gedəcəyəm. 
Sənintək dilbilməzi 
Bir gün tərk edəcəyəm. 
 
Cansız gəlincik kimi 
Üstü bəzək, içi boş. 
Çata bilməzsən mənə 
Dalımca ha yüyür, qoş. 
 
Qarışqa yuvasını 
Kim vurdu, kim aşırdı? 
Nəğmə deyən quşları 
Acı dilin uçurdu... 
 
 
 
ADAMLAR SEVMİR SƏNİ 
 
Bəzən-düzən, naz eylə, 
Özünü aldat, qadın. 
Adamlar sevmir səni 
Yalan danışma, qadın. 
Mina Rəşid    -    Baxmaqla görmək ayrıdı 
  
 
59 
 
Dilin zəhər, qəlbin ac, 
Gözün onda-bundadı. 
İşıqsız doğulmusan 
Pislik lap qanındadı. 
 
Bəsdır yalan danışdın 
Nə özünü öyürsən? 
Gül əkirsən gül kimi 
Ürəyimi üzürsən. 
 
 
HƏLƏ GƏLƏCƏYƏ İNANIRAM 
 
Yaşıdlarımın keçmişi var, 
Mən hələ gələcəyə inanıram... 
Sanki qatarla yol gedirəm 
taqqataq, 
Bəzən də səssizcə uçuram 
Oğlumun çantası əlimdə qalır, 
Çörəyi mağazada qoyub çıxıram 
Qaçıram, uçuram  
hər şeyin üstündən... 
tələsirəm, 
Sanki gələcəkdən 
uşaqlığım boylanır... 
 
Mina Rəşid    -    Baxmaqla görmək ayrıdı 
  
 
60 
BU BƏZƏKLİ ADAMLAR 
 
Adam pal-paltar deyil, 
Baxma sən üst-başıma. 
Qəlbinin işığıyla 
Bir çıxasan qarşıma. 
 
Zərli oyuncaq kimi 
Adamları sevmirəm. 
Gözü nurlu, könlü gül 
Olanları sevirəm. 
 
Lap iti də bəzəsən 
Görənlərə xoş gələr. 
Bu bəzəkli adamlar 
Ürək sıxar, qəlb dələr. 
 
Bər-bəzəkdən ayılmır 
Adam özünə baxsın. 
Özünü görməyən kəs 
Özgəyə necə baxsın?.. 
 
 
 
 
 
 
Mina Rəşid    -    Baxmaqla görmək ayrıdı 
  
 
61 
BİR GÜL DÜŞDÜ KOL İÇİNƏ 
 
Bir gül düşdü kol içinə, 
Tikanlar itiləndi. 
Gülün o zərif ürəyi 
Elə hey güllələndi. 
 
Gül neylədi, bu kolluğu 
Abad edə bilmədi. 
Gül dilini bilməyənlər 
Ona çox zülm eylədi. 
 
Zülm elə həddə çatdı ki, 
Gülün ürəyi yandı. 
Amma yenə qurumadı, 
Bu dərdi də adladı. 
 
İndi daha möhkəm olub 
Belə zərif biçimdə. 
Axı necə bərkiməsin 
Tikanların içində? 
 
 
 
 
 
 
Mina Rəşid    -    Baxmaqla görmək ayrıdı 
  
 
62 
ADAM ROBOT OLMAQ İSTƏYİR 
 
...Avtobusa bənövşə mindi, deyəsən… 
Bənövşə qoxusu bürüdü havanı. 
Düşündüm, adam istəsə 
bənövşə olar, qızılgül olar, 
günəş olar, bulud olar... 
Adam istəsə, dünyanı dəyişər, 
Müharibə olmaz, uşaqlar ölməz... 
Amma o, dünyaya kin bəsləyir... 
Adam İNSAN olmaq istəmir hələ, 
robot olmaq istəyir... 
 
 
     
 NƏ YAXŞI 
 
Nə yaxşı qonaq oluruq, 
Çox  qalmırıq dünyada. 
Üstü bəzək, içi soyuq 
Ürəyi buz dünyada. 
 
Adamlar niyə ağlayır 
Görən ondan ötəri? 
Hər gün ölüb-dirildiyi 
Bir odadan ötəri. 
 
Mina Rəşid    -    Baxmaqla görmək ayrıdı 
  
 
63 
Şənbə günü sıxılıram, 
Nə yaxşı ki, bazar var. 
Nə yaxşı bazardan sonra 
Həm həyat, həm məzar var. 
 
 
     BU TALEDİ 
 
Hərə bir yol seçib gedir, 
Mən qalmışam qıraqda. 
Yolum da işğal edilib, 
Qalmışam aralıqda. 
 
Bəxtimi söyüb durmadım 
Bir küncdə yaraşıqsız. 
Axı adam işi deyil, 
Bu taledi, amansız... 
 
Bir fırtına qopar hərdən 
Ürəyimin başında. 
Min ildir ki, islanıram 
Bu tale yağışında. 
 
 
 
 
 
Mina Rəşid    -    Baxmaqla görmək ayrıdı 
  
 
64 
  DARIXIRAM 
 
Dünyamın qapısından 
Çıxanda darıxıram. 
İşıqdan qaranlığa 
Baxanda darıxıram. 
 
Həmişə yad havada 
Adamlara nə deyim? 
Ürəyimi dağ-düyün 
Yıxanda darıxıram. 
 
Bu işıqsız adamlar 
Gül dilini nə anlar? 
Könlümü bəd qohumlar 
Sıxanda darıxıram. 
 
 
 
 
ADAM SEVGİDƏN BOY ATAR 
 
…Adam sevgidən boy atar; 
gözləri gülər, gözlərinin 
işığı dəyişər, gözəlləşər… 
dünyanı min rəngdə görər, 
çiçəklərdən çələng hörər, 
göyüzündə süzər. 
Üzünə təbəssüm qonar, 
bəxtəvər olar. 
Mina Rəşid    -    Baxmaqla görmək ayrıdı 
  
 
65 
…Amma sevgisiz 
dərd-ələm, kin, qəhər, 
ömür acı, 
həyat zəhər… 
yetər…yetər! 
 
 
KƏDƏRİM QIRMIZI GÜL 
 
Yenə də düşüncədən, 
Fikirdən boğuluram. 
Yenə təzə dərdimlə 
Yenidən doğuluram. 
 
Nəyim köhnə olsa da, 
Kədərim ki, təzədi. 
Yarıuçuq ömrümü 
Yeni dərdlər bəzədi. 
 
Acı, şirin dərdlərə 
Doğma oldum həmişə. 
Kədərim qırmızı gül, 
Sevincim göy bənövşə. 
 
 
 
 
Mina Rəşid    -    Baxmaqla görmək ayrıdı 
  
 
66 
 
DOSTLAR ULDUZA DÖNƏR 
 
Üşütsə də adamların 
Ürək yaxan sazağı. 
Yenə könlümə baxıram, 
Olmur nifrət ocağı. 
 
Hərənin öz peşəsi var: 
İncitməkdi, üzməkdi... 
Mənim də huyum belədi 
İşim-gücüm sevməkdi. 
 
Könlüm qəlbi min naxışlı 
Adamlara isinər. 
Bir dünyam var, göy üzündə 
Dostlar ulduza dönər. 
 
 
 
        SƏRÇƏ 
 
Qışın bu oğlan çağında 
Nədir qəlbə söz toxuyan? 
Bütün quşlar uçub gedib 
Hansı quşdu o oxuyan? 
 
Mina Rəşid    -    Baxmaqla görmək ayrıdı 
  
 
67 
Quşlar nəğmə deyən yerdə 
Nə çoxdu ulayan bayquş. 
Ay mənimlə bu çovğunda 
Qalıb baş-başa verən quş. 
 
Bir tikə qismətin varmı? 
Hər tərəf şaxta, boran, qar. 
Özün balaca olsan da 
Yaman böyük ürəyin var. 
 
 
 YUM GÖZÜNÜ 
 
Gözlərini yumub düşün 
Bax gör hara uçursan? 
Görərsən ki, göyüzündə 
Lalələri qucursan. 
 
Kimdi sənə əl eləyir 
Buludların içindən? 
Yum gözünü, nə gəzirsən 
Adamların içində… 
 
Bu yaralı ürəyini 
Dağ başında günə sər. 
Gözünü yum, ulduzları 
Lap ovcunda görərsən. 
Mina Rəşid    -    Baxmaqla görmək ayrıdı 
  
 
68 
 
BU YER MƏNİM YERİM DEYİL 
 
Mən bura necə düşmüşəm? 
Bu yer mənim yerim deyil. 
Dəniz mənim, günəş mənim 
Bu yer mənim yerim deyil. 
 
Nə torpaqda gülü açır 
Nə səmada quşu uçur. 
Ruhum hər an burdan qaçır 
Bu yer mənim yerim deyil. 
 
Barsız ağaclar böyüdən, 
İşıqsız damlar üyüdən 
Adına nə deyim ki, mən? 
Bu yer mənim yerim deyil. 
 
 
 
SƏN ÇƏTİN BÖYÜYƏRSƏN 
 
Al-əlvan bəzənsən də, 
Dənizə tən gəlmirsən. 
Yasəmən ağacıtək 
Gözəl ola bilmirsən. 
 
Mina Rəşid    -    Baxmaqla görmək ayrıdı 
  
 
69 
Qollarını ədayla 
Sağa-sola atırsan. 
Yaş ötsə də uşaqtək 
Daş-qaşla oynayırsan. 
 
Min cürə dona girib 
Donunla öyünərsən. 
Lap yüz yaşın olsa da 
Sən çətin böyüyərsən… 
 
 
 
 
    ADAMLAR 
 
…Adamlara çiçək payladım - 
unuduldum! 
xoş sözlər söylədim - 
unuduldum! 
gecəyarı ayağıyalın yüyürdüm dərdinə - 
unuduldum… 
…Bir gün xəstələndim, 
duya bilmədim səsini - 
düşmən oldum… 
 
 
 
Mina Rəşid    -    Baxmaqla görmək ayrıdı 
  
 
70 
AĞACLARLA DOST OLARAM 
 
Çiçəklərə könül verib 
Qoxusundan məst olaram. 
Adamlardan uzaqlaşıb 
Ağaclarla dost olaram. 
 
Bura qədər bəsdi, yetər 
Neylədimsə, hədər... hədər… 
Ürəyimdə bir dağ bitər 
Buludlarla süst olaram. 
 
Göyüzünə baxıb-baxıb 
Min bir rəngin qəlbə yaxıb 
Yer üzündən göyə axıb 
Ulduzlarla dəst olaram. 
 
 
İŞIQSIZ QADINLAR 
 
Bu işıqsız qadınlar 
Yenə qoşa gedirlər. 
Özlərini necə də 
Ağıllı zənn edirlər. 
 
Yol gedirlər, bilmirlər 
Fırlanırlar yerində. 
Görəsən nə yazılır 
Əməl dəftərlərində? 
 
Mina Rəşid    -    Baxmaqla görmək ayrıdı 
  
 
71 
Nə bircə üz güldürüb 
Nə quş olub uçurlar. 
Bu dünyanın başına 
Min bir oyun açırlar. 
 
 
     ADAM VAR… 
 
…Adam var, gözlərini aça bilmir; 
özünü tanıya bilmir 
Adam var, qapaya bilmir gözlərini; 
həqiqət onu təkləyir 
…Adamların çoxu gözü bağlı gəlib 
köçür bu dünyadan 
elə bil, gəzməyə gəlmişdi, 
amma deyəsən 
hamının yaxşı keçmir istirahəti… 
 
 
 
HARA BAXSAN, SAVAŞDI 
 
Hara getsən beləcə 
Bir qəm yeli əsəcək, 
Düz qapının ağzında 
Yol-izini kəsəcək. 
 
Mina Rəşid    -    Baxmaqla görmək ayrıdı 
  
 
72 
Haqq sevdası itdimi 
Adamların gözündən? 
Dünya qara geyinər 
Cahilliyin üzündən. 
 
Hara baxsan, savaşdı, 
Körpələr qan içində! 
Milyonlar hara axır 
Müsəlmanın cibindən?! 
 
 
QAPININ ARXASINDA 
 
Düşünürəm, daşınıram 
Qapının arxasında. 
Ürəyimdən nələr keçir 
Qapının arxasında... 
 
Görən məni duyacaqmı 
O üzdəki adamlar? 
Çəkinirəm, düşünürəm 
Birdən çox yad olarlar. 
 
Amma özgə yolum yoxdu 
Mənim də bir haqqım var. 
Boz qayada, dar yuvada 
Yol gözləyir balalar… 
Mina Rəşid    -    Baxmaqla görmək ayrıdı 
  
 
73 
 
Aş üstə bayquş olanlar 
Nə hay-haray salıblar. 
A doğma sandığım adam 
Aç qapını, gələn var… 
 
 
UZUN YOL GƏLƏN GƏLİN 
 
Qara divar, hasarla 
Dərdini bölən gəlin. 
Qara daşla, tavanla 
Danışıb-gülən gəlin. 
 
Bənizi gül biçimdə, 
Susuz dərya içində, 
Göz yaşları içimdə 
Gözünü silən gəlin. 
 
Onu yelmi gətirdi? 
Qum topladı, daş dərdi, 
Boz səhrada nə gördü 
Uzun yol gələn gəlin?… 
      
 
 
 
Mina Rəşid    -    Baxmaqla görmək ayrıdı 
  
 
74 
 
      
       BU GÜN 
 
Bu gün donub qalmışam, 
Əlim heç nəyə çatmır. 
Min bir işin içində 
Əlim heç nəyə yatmır. 
 
Bir gözəl xatirəm yox, 
Düşünüb əzizləyim. 
Kölgə düşür şəklimə, 
Bəs necə təmizləyim? 
 
Heç boş duran deyildim, 
Necə oldu bu halım? - 
Səhərdən axşamadək 
Dəyişmədi əhvalım. 
 
 
SƏNİ HEÇ QINAMIRAM 
 
Səni heç qınamıram, 
Bəslənmisən əl üstə. 
Könlün necə istəyib 
Dillənmisən o səsdə. 
 
Mina Rəşid    -    Baxmaqla görmək ayrıdı 
  
 
75 
Doğulandan bircə gün 
Görməsəm də gün üzü. 
Yenə Allaha şükür, 
Qaralmayıb gündüzüm. 
 
Nədən könül sıxırsan? 
Bulud kimi dolmusan. 
Gül kimi bəslənsən də, 
Heyif, gül olmamısan. 
 
 
BAYAĞI GÜLÜŞ 
 
...Gecə saat 2-də 
qonşu qadının qəhqəhəsinə 
diksinib oyanıram 
...Səhər saat 9-da yenə həmin səs 
qəribədi,  görəsən bütün günü 
belə ürəkdən gülmək olarmı? 
...Bu qadının bir gündə 
güldüyü qədər 
bir ömür boyu gülməmişəm, 
desəm, inanarsanmı?... 
 
 
 
 
Mina Rəşid    -    Baxmaqla görmək ayrıdı 
  
 
76 
ONLAR PARILTIYA BAXAR 
 
...Hamı o uzun saçlı, 
nazik bədənli qıza baxar 
qız ağzını açmayaydı kaş... 
...Hamı o bəzəkli itə, pişiyə, 
babalı- nənəli uşaqlara  
baxar... 
mən o güclə danışan, 
bir küncə sıxılan, 
ürkək baxışlı o xəstə 
uşağa baxa-baxa dua edərəm ona. 
bir də bütün xəstə, yetim uşaqlara... 
Bu çoxluq arasında 
nədən belə görünməz 
olduğumu anladım, deyəsən 
onlar parıltıya baxar, mən işığa... 
 
 
TƏKƏBBÜRLÜ ADAM 
 
Təkəbbürlü adam 
bir daş kimidi, 
çəkib apara bilmir ədasını, 
zər-zibasını. 
Yerə-göyə sığışmır, 
üzü gülüşə həsrət, qəlbi sevincə… 
kimsəni sevə bilmir, 
sevə bilmir onu kimsə... 
 
Mina Rəşid    -    Baxmaqla görmək ayrıdı 
  
 
77 
İŞIQ TUTUB GÖZÜMÜ 
 
Sözün düzün deməkdən 
Çöllərin düzündəyəm. 
Yenə də qanadlandım, 
Yenə göyüzündəyəm. 
 
Yenə həyəcan dolu 
İşıq tutub gözümü. 
Yenə də səhv salmışam 
Gecə ilə gündüzü. 
 
Mən nadanlar üzündən 
Min köz ayaqlamışam. 
Yenə də soyuqqanlı 
Olmağı unutmuşam. 
 
 
İŞIQ QƏFƏSDƏ QALMIR 
 
Qəfəsdə bülbül kimiyəm, 
səsim işğal edilib, 
sözüm güllələnib, 
əlimi hara atıram, hasardı; 
burda nəğmə oxumaq yasaqdı… 
amma mən qəfəsdə oxuya bilirəm, 
sözlərim də qan ağlamır - 
axı işıq heç vaxt qəfəsdə qalmır… 
Mina Rəşid    -    Baxmaqla görmək ayrıdı 
  
 
78 
 
     AZADLIQ 
 
…Əvvəlcə qorxunu öldürdüm, 
gücləndim 
sonra «azadlıq», - deyə, 
qaçdım qaranlıq zindandan 
qaça bildikcə, 
ayağımı daşlar əzdi, 
bu ağrı mənə tanış gəldi, 
yolumdan dönmədim, 
dalımca tənələr səsləndi, 
dinmədin, 
dəyməzdi buna… 
sonunda azadlığım vardı, 
asan ələ gəlməz, bilirdim… 
   
 
 BİR AZ YAŞA 
 
…Bu nə təlaş, bu nə öfkə, 
özünə gəl, canım. 
…bir az göyüzünə bax, 
bir az havanı dinlə, 
bir az ağaclara boylan, 
yarpaqların nəfəsini duy, 
bir az ayaqyalın gəz 
Mina Rəşid    -    Baxmaqla görmək ayrıdı 
  
 
79 
nəm otlar üstündə, 
bir az uşaqlarla oyna, 
bir az qocaları anla, 
bir az dostları düşün: 
... insan kimi yaşa, 
ömrünü xırdalama 
xırdaçı adamlara - 
xırdalanma 
Səni yaradanı düşün: 
qoy dilində nəğmətək 
səslənsin dua… 
 
 
 YUVAMI ALLAH TİKƏR 
 
…Bəlkə çoxunun keçə bilmədiyi 
uçurumları keçmişəm 
sədləri aşmışam… 
amma bununla belə, 
həyatda bir kor leylək qədər 
bacarıqsızam, 
yuvamı Allah tikər. 
 
 
 
 
 
Mina Rəşid    -    Baxmaqla görmək ayrıdı 
  
 
80 
 
AĞLAMAĞA VAXTIMIZ YOX 
 
Yenə qəlbi didərginəm, 
Yenə bu dünya sarıdan. 
Kədər yağır üstümüzə 
İçəridən-dışarıdan. 
 
Sanki kədər heykəlidi 
Dünyanın daşı-qayası. 
Ağlamağa vaxtımız yox, 
İçimizdə qəm dünyası. 
 
Görən nəyi unutmuşuq? 
Xoş söz gəlmir dilimizə. 
Gedirik sevinc dərməyə, 
Kədər keçir əlimizə. 
 
 
KEÇİD DÖVRÜ 
 
Həyatım başdan-başa 
keçid dövrünə düşüb, 
bu keçiddən o keçidə 
atdana-atdana qalmışam, 
yaşamaq unudulub, 
ancaq keçid dövrünü 
Mina Rəşid    -    Baxmaqla görmək ayrıdı 
  
 
81 
yola verirəm birtəhər. 
Siz də yaşdan gileylənirsiniz… 
qapqara saçlarıma 
yüz yaşımı çoxdan qeyd edib 
keçid dövrü… 
 
DOST OLDUM ÖZ-ÖZÜMLƏ 
 
Özümü gözdən salıb 
Qəmlə bükdüm qəddimi. 
Adamları tanıyıb 
Sonra bildim qədrimi. 
 
Baxdım dörd bir tərəfə, 
Görmədim bir nur saçan. 
Biri aravurandı, 
Biri sözündən qaçan. 
 
Axır durdum üz-üzə 
Ürəyimlə, sözümlə. 
Çox adamı unutdum 
Dost oldum öz-özümlə. 
 
 
 
 
 
Mina Rəşid    -    Baxmaqla görmək ayrıdı 
  
 
82 
 QIRMIZI ADAM 
 
Açıb-tökdüm qəlbimi, 
Hər şeyi üzə dedim. 
Amma yenə neylədim 
Öz-özümə eylədim. 
 
Səbrim çıxdı özündən 
Söz qəlbimdə qalınca. 
Bu sınaq dünyasında 
Düşdüm adam dalınca. 
 
Gəzib dərd tapan, - canım, 
Kədərdən yoğrulmusan? 
Eh, sənə öyüd yetməz, 
Qırmızı doğulmusan… 
 
 
Nigar Vaqifqızına 
 
…Sən bir nəğməsən 
qəlbimin içində, 
çiçəksən, könlüm açılır. 
Amma səni bataqlıq kolları 
sevmir, dostum, 
heç məni də… 
çünki hər kəs sevə bilmir, 
incimə… 
Mina Rəşid    -    Baxmaqla görmək ayrıdı 
  
 
83 
 
BAXIN, GÜLÜMSƏYİN… 
 
Elə bilirdim o qocalmaz - 
səsi, əlləri titrəməz. 
…Birdən iri bir ağac çat verir 
gövdəsindən. 
…İnsan təslim olur ölümə, 
üzündəki təbəssüm  isə 
hələ parlamaqda… 
O insana ağlamayın, 
bir onun çöhrəsinə baxın… 
Baxın, gülümsəyin… 
 
 
Mərhum aktyor Ələkbər Hüseynova 
 
…Eee, Ələkbər əmi, 
uşaq olanda 
nə sən deyən 
oyuncaqlarım oldu, 
nə də bağça gördüm, 
sonra da müharibə havasına 
-mərmilərlə oynadım. 
İndi mənə uşaqlığımı 
qaytarıb hara tələsirsən, 
Ələkbər əmi… 
Mən hələ balacayam axı… 
Mina Rəşid    -    Baxmaqla görmək ayrıdı 
  
 
84 
QALIN ADAM 
 
…Həssaslığımı üzümə 
şapalaq kimi 
vuran adam, 
bircə sən qalmışdın 
qəlbimi qırmayan, 
xoş gəldin... 
yazdığın on kitabdan birini 
açıb baxan yoxdu qalınlığından… 
 
 
ƏLİMİN DUZU YOXDU 
 
Heç əlimin duzu yoxdu, 
Neyləyirəm havayı. 
Allah, burda bir kimsəm yox, 
Mənim Səndən savayı. 
 
Dərə-təpə, düz keçirəm, 
Burda əldən tutan yox. 
Büdrəsəm də, səs salmaram; 
Burda haya çatan yox. 
 
Bura adam səhrasıdı, 
Boşluq üstə qalaça. 
Burda kimsə gözə dəyməz, 
Adamlar bapbalaca. 
Mina Rəşid    -    Baxmaqla görmək ayrıdı 
  
 
85 
  QƏDDAR ADAM 
 
…Ən kobud, qəddar adam belə 
çaşıb gülümsəyəndə 
gözəl olur, 
amma heyif ki, 
özünün bundan xəbəri olmur… 
 
 
CAHİLLİK ƏLİNDƏ 
 
…Böcəklər də dil tapa bilirlər, 
ağaclar da, quşlar da, 
suda balıqlar da, 
göydə ulduzlar da, 
günəş də, ay da… 
təkcə adamlar dil tapa bilmirlər - 
sevgi yox aralarında... 
amma çoxlu təriqətləri var, 
bir qardaş şiədi, o biri sünni, 
biri sevmir o birini. 
Adamlar bir-birinin gözünü tökür, 
cahillik əlində  insanlıq çökür, 
efirdə söz üstündə davadı, 
hamı «ağıllıdı»… 
Hər kəs imandan dəm vurur, 
hər kəs «insaflıdı»… 
Mina Rəşid    -    Baxmaqla görmək ayrıdı 
  
 
86 
 
Fəridə Hacıyevaya 
 
Gözəl çöhrəsinə nur çilənib sanki, 
qəlbinin işığından ürək açılır. 
Onu çox vaxt kiminsə 
yaxşılığından danışıb-gülən 
görərsən... 
Kimsəyə acıqlanmaz, 
astaca deyər sözünü, 
ancaq anlayana 
bəs edər bircə kəlməsi… 
Qəmini-kədərini təkcə 
şeir dünyası ilə bölüşər 
və həmişə Allaha 
şükr edər, 
yaxşılıqdan zövq alar 
mənim xeyirxah mələyim… 
…Üzünü tez-tez görməsəm də, 
ilıq təbəssümünü çox vaxt 
qəlbimdə hiss edirəm, 
bu, duyğuları bənövşə qoxulu 
gözəl xanımı 
bir Allah bilir necə çox sevirəm… 
 
 
 
Mina Rəşid    -    Baxmaqla görmək ayrıdı 
  
 
87 
MƏN FAĞIR ADAM DEYİLƏM 
 
Baxma sakit duruşuma, 
Mən fağır adam deyiləm. 
Hər sözə bənd olmasam da, 
Hər sözü udan deyiləm. 
 
Ürəyim incə olsa da, 
Hərdən üzü sərt adamam. 
Bir az qəribə olsam da, 
Vəfalıyam, mərd adamam. 
 
Üzüm-gözüm pis öyrənər, 
Məni belə əzizləmə. 
Kimsənin malı deyiləm, 
Məndən hər şeyi gözləmə… 
 
 
        YETİM 
 
…Ev-eşiyə sığmır bu uşaq, 
azıdlığa can aır, 
səsi ərşə qalxır onu sıxanda, 
balaca kişi yumruqları düyünlənir… 
Bir-iki doğmadan özgə 
heç kim sevmir onu, 
güya nadincdi, deyə… 
Mina Rəşid    -    Baxmaqla görmək ayrıdı 
  
 
88 
Atası yanında olsaydı, 
havaya çıxardı, 
qanadları açılardı, 
uşaq həyatını yaşayardı o da… 
Əslində, heç vaxt atası olmayıb, 
qoca anasının əlinə baxan, 
içki düşkünü, maymaq atası… 
…Atasız uşaq sıxılmış yay kimidi, 
üzü boz, gözləri yalqız baxar. 
…anasız uşaq böyüməz, 
yarımcan yaşayar ömrü boyunca, 
bunu da indi anladım, 
- «yad qızı» olandan sonra… 
 
 
BƏDXAH QADINLARA 
 
«Salam»a naz edən xanım, 
Dilini saxla qeybətə. 
Gülüşünə dəymə, qalsın 
Sabahkı «gizli» söhbətə. 
 
Sevincdən gözlə özünü, 
Hələ ki, bəd xəbər yoxdu. 
Ürəyini sıxma, sənin 
Həyatda dostların çoxdu. 
 
Mina Rəşid    -    Baxmaqla görmək ayrıdı 
  
 
89 
Özünü itirən qadın, 
Dalımca danış, gül, ağla. 
Unut bütün dərd-sərini, 
Al dərdimi, möhkəm saxla… 
 
 
ŞAİRİN YAŞI BİLİNMƏZ 
 
V.B.Odər: «Əvvəl-axır mən Sizi 
Göyadamına çevirəcəyəm, 
ay giladamlar» 
 
Gözündən körpə boylanar 
Dünyadan qoca şairin. 
Buludlara çatar əli 
Aciz, balaca şairin. 
 
Adama bir baxmaq ilə 
Yaxşısı-pisi bilinməz. 
Qayalarda bitən gültək 
Şairin yaşı bilinməz. 
 
Bir qəlibdən çıxan kimi 
Oxşayır adam adama. 
Şair sözünə bənzəyər, 
Dönər gildən gül adama. 
 
Mina Rəşid    -    Baxmaqla görmək ayrıdı 
  
 
90 
DƏYİRMAN 
 
Bu dəyirman dərd üyüdür, 
Mən bir yandan daşıyıram. 
Dərdimi dərdə calayıb 
Gözəl ömür yaşayıram. 
 
Dəyirmanı dərd üyüdən 
Dünyayla çarpışıb durdum. 
Çalağanlar arasında 
Balaca bir yuva qurdum. 
 
Dərd üyüdən birmi, beşmi 
Dəyirmana dil bulayıb? 
Doğma düşmən ürəyimi, 
Yurdumu yadlar talayıb. 
 
 
GÖYDƏ UÇAN LƏLƏYƏM 
 
Nə getməyə bir yerim var, 
Nə qayıdıb durmağa. 
Nə isə hazır dayanıb 
Könlümü sındırmağa. 
 
Heç ürəkdən sevinmədim, 
Qoymadılar gülməyə. 
Dünya əcəb gözəl yerdi 
Dərdin alıb ölməyə. 
 
Mina Rəşid    -    Baxmaqla görmək ayrıdı 
  
 
91 
Sındırdılar qanadımı, 
Göydə uçan lələyəm. 
Hər şey mənə yasaq oldu, 
Ta əzəldən beləyəm. 
 
 
 TƏƏSSÜRAT 
 
Bu dünyadı, ha çalışsan 
Sən istəyən olurmu? 
Hər kəs bir nur çeşməsitək 
Axıb qəlbə dolurmu? 
 
Lil bağlamış sular təki 
Heç durulmur çox adam. 
Mən də buzları əridən 
Çalışıram od olam. 
 
Amma daşa dönür adam, 
Ərimir ki sevgidən. 
Halbuki çox illər ötüb 
Buralardan biz gedən. 
 
 
 
 
 
Mina Rəşid    -    Baxmaqla görmək ayrıdı 
  
 
92 
  ÇÖL ÇİÇƏYİ 
 
Pəncərədən baxmaq 
sıxıcı bir şey… 
Pəncərədən görə bilmirsən dünyanı, 
duya bilmirsən həyatın dadını 
…Sən pəncərə önündə 
zərif, boynubükük 
dibçək gülü ola bilmirsən, 
çöl çiçəyi… 
 
 
GÜL GƏTİRDİN ÜSTÜMƏ 
 
Sən doğmasan, yoxsa yad, 
Nədən durdun qəsdimə? 
Məni öldürüb sonra 
Gül gətirdin üstümə. 
 
Çiçəkləri sevsəm də, 
Səndən bir gül almaram. 
Ay mərdi namərd edən, 
Mən həminki olmaram. 
 
Eşitmirəm nə desən, 
Axı çoxdan ölmüsən. 
Yaxında uzaq oldun, 
İndi hardan gəlmisən?… 
 
Mina Rəşid    -    Baxmaqla görmək ayrıdı 
  
 
93 
 
     KÖLGƏ 
 
Adamların zövqünə görə olmadım, 
nə üstümdə bir parıltı, 
nə könlümdə biclik oldu… 
Sadədən sadə, o qədər adi oldum, 
kölgəyə bənzətdilər… 
 
 
 
ZİBİLLİK PƏRVANƏLƏRİ 
 
…Sən bir sarmaşıq, 
zəhərli göbələk kimi 
bir şey olmasan da, 
dövran sənin dövranındı, 
balası… 
Ağzına gələni yaz, 
malın mal olmasa da, 
bazarın bazardı, balası. 
 
…İndi sanki çərxi-fələk 
tərsinə dövran edir,.. 
özü də çox sürətlə fırlanır, 
sən də fırlan, balası… 
 
Mina Rəşid    -    Baxmaqla görmək ayrıdı 
  
 
94 
…İndi düz söz qılınc kimi 
kəsməsə də 
ölməyib hələ, 
sadəcə, abrına bükülüb susur 
Söz sərkərdələri... 
Meydanın ortasına bax, 
at oynadır 
zibillik pərvanələri… 
 
 
KİTABXANALAR 
 
…Bütün kitabxanalar 
bir-birinə bənzəyir - 
üzərinə toz qonmuş gül kimi 
qəribə havalı, kağız qoxulu… 
…dünən, bu gün, sabah… 
sadəlik, müdriklik… 
hamısı bir arada 
sakitlik, dinclik 
- özgə bir dünya, 
amma çox doğma, 
bir az da narahatlıq… 
Bir yerdən başlamaq lazım, 
öyrənməyə gec qalma… 
 
 
Mina Rəşid    -    Baxmaqla görmək ayrıdı 
  
 
95 
 
UÇURUM SƏNİ GÖYLƏRƏ 
 
Tələbə yoldaşım, can dostum Aynura 
 
Baxma o qara üzlərə, 
Gəl sənə nəğmə söyləyim. 
Uçurum səni göylərə, 
Gülüm, bəxtəvər eyləyim. 
 
Çıxar qəmi ürəyindən, 
Qanad aç ruhun üstünə. 
İşıq dolsun gözlərinə, 
Əlin dəysin göyüzünə. 
 
Allaha tut gül üzünü, 
O Nurun yoluna qayıt. 
Unut xəbis adamları, 
Vəfasız dünyanı unut… 
 
 
DAHA HEÇ NƏ İSTƏMİRƏM 
 
Uşaqlıqdan bapbalaca 
Ürəyimə yük oldum. 
Böyük külfətin içində 
Tənha oldum, tək oldum. 
Mina Rəşid    -    Baxmaqla görmək ayrıdı 
  
 
96 
Nə uşaqtək uşaq oldum, 
Nə gənc qıztək bəxtəvər. 
Cismim sanki bir məhbəsdə 
Ruhum oldu dərbədər. 
 
Bu arsız qəm, üzsüz kədər 
Çıxıb candan sovulmur. 
Daha heç nə istəmirəm 
Mən istəyənlər olmur. 
 
 
HƏYAT BİR MÜBARİZƏ 
 
Bax, bu nəfəs aldığın 
Havaya şükür eylə, 
Həyat bir mübarizə, 
Davaya şükür eylə. 
 
Uşaq ikən qocaldın, 
Gənc oldun heç duymadın. 
Sən özünün düşməni - 
Özünə gün qıymadın. 
 
Hər işdə bir «əmma» var, 
Yüyürmə ötən səsə. 
Lap dərdin üzünə də 
Bax, beləcə gülümsə… 
Mina Rəşid    -    Baxmaqla görmək ayrıdı 
  
 
97 
 
 Emelya üçün 
 
…Sən bir zərif kəpənək, 
xırdaca böcək kimi 
nazlanarkən 
birdən «həyat» adlı bir 
müsibət haqladı səni, 
körpə qanadların 
hələ bərkiməmiş codlaşdı, 
balaca ürəyin titrədi, 
uçundu… 
Amma sən təslim olmadın, 
dişinlə-dırnağınla 
yaşamaq haqqını qopardın 
həyatın iti caynaqlarından, 
bir həyat məktəbi keçdin 
erkən yaşında, 
bərkidi qanadların. 
İndi uçursan 
doğulduğun yurda sarı… 
yaxşı yol! 
Allah qorusun səni, 
quzum mənim, 
heç vaxt unutma Allahı. 
   
 
Mina Rəşid    -    Baxmaqla görmək ayrıdı 
  
 
98 
HƏSSAS OLMAQ 
 
…«Çox həssassan», deyirsən 
Bilirsənmi həssas olmaq nə deməkdi? 
- həssas olmaq  içində ocaq çatıb 
yanmaqdı 
- özünü tapmaqdı, 
əzabın zirvəsinə çatmaqdı, 
sonra gün kimi parlamaqdı, 
səhər kimi açılmaqdı, 
tutulmaqdı bulud kimi, 
sonra misra-misra yağmaqdı 
o böyük Nura ürəyini açmaqdı... 
…Çox şeyi görmək, 
duymaq və sevməkdi. 
Həssas olmaq sən düşünən qədər də 
bədbəxtlik deyil, əzizim, 
həm də xoşbəxt olmaqdı. 
Ayağını yerdən üzüb 
heç vaxt ünün yetməyən 
o mavi səmada uçmaq… ucalmaqdı… 
 
 
 
 
 
 
Mina Rəşid    -    Baxmaqla görmək ayrıdı 
  
 
99 
GÖZƏL OLMURSAN NƏDƏNDİ? 
 
…Sığallı-bəzəkli qadın, 
gözəl olmursan nədəndi? 
Hələ könülləri əməliyyat etmirlər, 
deyilmi? 
Bu yaşda hər şeyə əl atırsan, 
qəlbinə də bir baxsana 
hər kəsi incidirsən, 
özünə də zülm edirsən 
neyləsən gözəl ola bilmirsən, deyə… 
 
 
ADAM NUR SAÇA BİLMİR 
 
Boz sarmaşıq əlindən 
Ağ çiçək aça bilmir. 
Zülmət bürüyüb qəlbi, 
Adam nur saça bilmir. 
 
Qəzəb yağır üzündən, 
Nifrət baxır gözündən 
Eyib görmür özündə, 
Özündən qaça bilmir. 
 
Axşamı, sabahı bir - 
Çox mənasız bir ömür. 
Adam daş kimi düşür, 
Quş olub uça bilmir. 
Mina Rəşid    -    Baxmaqla görmək ayrıdı 
  
 
100 
 
DÜNYA GÖZƏLLİK YARIŞI 
 
Dünya gözəllik yarışı: 
Ağız, burun, göz dəyişir. 
Qəlbə bir naxış vurulmur, 
Gövdə, qarın, üz dəyişir. 
 
Dərisinə balı çəkib 
Sonra südlə çimən adam. 
Gözlərinin nuru hanı 
Heç kəsi sevməyən adam?. 
 
Min cürə dona girsə də 
Yenə dəyişmir baxışı. 
Bu günün «mələk»lərini 
Yaxşı tanıyıram, yaxşı… 
 
 
SƏSİM DƏ VAR OXUMAĞA 
 
Bu dünyanın qazanına 
Düşüb qaynaya bilmədin. 
Özümü ortaya atıb 
Çalıb-oynaya bilmədin. 
 
 
Mina Rəşid    -    Baxmaqla görmək ayrıdı 
  
 
101 
Səsim də var oxumağa, 
Qəlbə naxış toxumağa, 
Yol açıqdı hər axsağa 
Ulduz, ay ola bilmədin. 
 
İndi bax, bu bazara, bax, 
Bu min cürə azara bax, 
Qələmə bax, varağa bax, 
Bax, heç nə ala bilmədin… 
 
     
     Zəhra balama 
 
Nədən kövrəlirəm mən, 
Gözlərini görəndə? 
Daha nə istərəm ki, 
Qızım, sən olan yerdə? 
 
Sən o qədər şirinsən 
Min bir acı içində. 
Anam kimi doğmasan 
Doğmaların içində… 
 
Məni özümdən alıb 
Bağrına basan balam. 
Səndən başqa sevimli 
Dünyada hər şey yalan… 
Mina Rəşid    -    Baxmaqla görmək ayrıdı 
  
 
102 
 
KÖNLÜMÜN HİMNİ 
 
Yükümü çiynimə alıb 
daşıyacaq qədər 
gücləndim artıq, 
kimsəyə ehtiyacım, anam, yox… 
 
Nə sınmaq, nə sıxılmaq, 
başını dik tutmaq, 
ağlamağa güman yox… 
 
Könlümdə haqq sevdası, 
gözümdə Allahın ən gözəl 
hədiyyəsi - cocuqlar. 
Hər şeyi dərd etməyə 
aman yox. 
 
Sonsuz işığa qərq olmaq, 
hər sabah yenidən doğulmaq, 
öz taleyini yaşamaq 
gülə-gülə, 
sızıldamaq yox! 
 
 
 
 
Mina Rəşid    -    Baxmaqla görmək ayrıdı 
  
 
103 
HƏRƏ BİR QƏFƏS DÜZƏLDİB 
 
Hərə bir qəfəs düzəldib 
Gördüm adamlar içində. 
İnsan qəfəsdə qalarmı 
Allah verdiyi biçimdə? 
 
Bu necə bir imtahandı 
Cavabların hamısı heç? 
Oğulsan, çıx bu qəfəsdən, 
Oğulsan, hər sınaqdan keç. 
 
Uçan quşları qəfəsə 
Həbs edib öldürən adam. 
Məni də saldın qəfəsə 
Qəlbimi görməyən adam. 
 
 
YASƏMƏN AÇANDA 
 
…Yasəmən açanda doğulmuşam 
bəlkə ona görə 
gözlərim bahalı maşınlara, 
villalara yox, 
xırdaca çöl çiçəklərinə ilişib qalır, 
başımı qaldıranda da 
göyüzü gözlərimi çəkib aparır… 
Mina Rəşid    -    Baxmaqla görmək ayrıdı 
  
 
104 
SƏNİNTƏK DUYAN OLSA… 
 
Azadə Novruzova üçün 
 
Sənintək dostum varsa 
Olmaz bir qüssə-qəmim. 
Sənintək duyan olsa 
Bu dünyada nə dərdim? 
 
Dərdi elə oxşayıb 
Sulara ötürürsən. 
Sanki qərib könlümü 
Çöl ətrinə bükürsən. 
 
Can dostum, sən sözlərdən 
Bir çələng toxuyursan. 
Uzaq yoldan qəlbimi 
Nə gözəl oxuyursan… 
 
 
Həyat  yoldaşıma 
 
Kədəri böyüdüb 
özümdən yuxarı qaldırmışdım, 
görünmürdüm dumanlı fikirlərdən… 
məni necə tapdın, 
necə gördün?.. 
Mina Rəşid    -    Baxmaqla görmək ayrıdı 
  
 
105 
ƏN BÖYÜK İSTEDAD 
 
Ən böyük istedad 
anlamaq istedadıdı. 
Anlamaq həqiqəti görməkdi, 
doğrunu söyləməkdi, 
ədalətli olmaqdı, 
Allahı sevməkdi anlamaq, 
insan olmaqdı… 
 
 
YAŞAMAQ NƏDİ? 
 
O bir güldü, gözəldi, 
Amma qoxusu yoxdu. 
Bir azca parlasa da, 
Heyif, istisi yoxdu. 
 
Eh, sən hardan biləsən? 
O da səntək birisi. 
Könül gözəl deyilsə, 
Neynirəm o gül üzü. 
 
Anlamaq başqa şeydi - 
Ürəkdən xəbər bilmək. 
Yoxsa yaşamaq nədi, 
Bir doğulmaq, bir ölmək?… 
Mina Rəşid    -    Baxmaqla görmək ayrıdı 
  
 
106 
GÜL ƏKƏN QADIN 
 
…Ürək sındıra-sındıra 
gül əkən qadın, 
gül kimi neçə könül sındırmısan? 
gül əkməklə günahların yuyulmaz, 
könlüm səni bağışlamaz… 
 
 
SƏSİ ANA SƏSİ DEYİL 
 
Dilinə bircə kəlmə xoş söz gəlmir, 
öz balasına belə şirin dillə 
nəğmə oxumur bu qadın. 
Nə deyirsən de, 
səsi ana səsi deyil, 
nəfəsi gül qoxumur bu qadının… 
 
 
MƏNƏ TƏNƏ EDİLDİ 
 
…Bu kor utancaqlıq 
həmişə mənə mane oldu 
haqqımı anlatmağa… 
səsim içimə töküldü. 
Ürəyi dar adamların arasında 
sıxıldım, 
Mina Rəşid    -    Baxmaqla görmək ayrıdı 
  
 
107 
özümü qərib sandım… 
Mən sıxıldıqca 
sarmaşıqlar boy verdi, 
mənə tənə edildi. 
Sonra baxdım, bircə misrama 
dəyməzmiş 
o pafoslar, ədalar, 
yalançı istedadlar… 
 
 
ÖMÜR NECƏ KEÇDİ? 
 
Böyük bacıma 
 
…Bir gün görmədim ki, 
gözüm açılmadı qayğılardan, 
özüm uşaq ola-ola 
analıq etdim körpələrə… 
Gəncliyim oldumu? 
-Bilmirəm, mən heç sevmədim ki… 
 
…Ah, böyüklər, gəncliyimi 
havaya sovuran küləklər, 
kələklər, çürük adətlər… 
Mən indi sevdim 
və anladım nə itirdiyimi, 
kaş heç sevməyəydim… 
Mina Rəşid    -    Baxmaqla görmək ayrıdı 
  
 
108 
özüm yaşlı, sevgim gənc, 
gülərlər 
gülünc sevgiyə. 
Amma bu mənim 
ilk məhəbbətim, 
Jan Valjan sevgisi kimi 
ilk dəfə duyduğum bir hiss. 
Heyif, gec gəldi ömrümə… 
o vaxt da olmadı, indi də olmaz, 
bilirəm… 
…Ömür necə keçdi? 
- bilmirəm 
mən heç yaşamadım ki… 
 
 
XƏYALLARA QUL OLMURAM 
 
Bu ömür bir yuxu deyil, 
Gözlərim açıq, yummuram. 
Könlümü tox eyləmişəm, 
Adamdan heç nə ummuram. 
 
Hər dərdin dərmanı Haqda, 
Adamların çoxu saxta, 
Nə varsa bağlayıb baxta, 
Xəyallara qul olmuram. 
 
Mina Rəşid    -    Baxmaqla görmək ayrıdı 
  
 
109 
Arzularım qucaq-qucaq, 
Azad ruhum, uçaq-uçaq, 
Olsa da bu dünya qoca, 
Mən də balaca qalmıram… 
 
 
 
İSTEDADSIZ REDAKTORA 
 
Ümid sarı çiçək kimi 
Titrədi, bir anda soldu. 
Bu adam necə adamdı 
Bir addım atıb daş oldu?.. 
 
Mən balaca uşaq kimi, 
Ürəyimə xal düşməyib. 
Amma bu yaşda, bu başda, 
Bu boyda adam bişməyib. 
 
Gözünə dəyən duruluq 
Qəlbi boyunca bulanır. 
Sevə bilmir adamları 
Hamıdan uzaq dolanır. 
 
 
 
 
Mina Rəşid    -    Baxmaqla görmək ayrıdı 
  
 
110 
ATILMIŞ UŞAQLARA 
 
…Bu məsum körpə neyləsin 
Düşüb yolların ağına? 
Allah, Sən ona kömək ol, 
Könlüm dözmür can dağına. 
 
Qocalar var cavanlaşır, 
Cavan canım dərd sarıyır. 
Körpə üzü qəm oxuyur, 
Uşaq gözündən qarıyır. 
 
Canın candan nə xəbəri, 
Dərd də harını güldürür. 
Qalmışam yol ayrıcında, 
Bir cüt göz məni öldürür. 
 
Nə mən ölüb qurtarıram, 
Nə üzü gülür yetimin. 
Bircə adam tapılarmı 
Məni bu yoldan ötürə?... 
 
 
BU DÜNYANI NƏ BİLMİSƏN? 
 
Gün düşər dünya üzünə, 
Qaranlıq əriyib gedər. 
Sən də belə qəm eyləmə, 
Əziyyətin, bil ki, hədər. 
Mina Rəşid    -    Baxmaqla görmək ayrıdı 
  
 
111 
 
Bu dünyanı nə bilmisən? 
İşıqla zülmət döyüşər. 
Özünə əzab verməklə 
Kim öz xislətin dəyişər? 
 
Bu adam vardan yox kimi 
Ömrü mənasız yaşayır. 
Sən onun dərdin çəkirsən, 
O isə günah daşıyır. 
 
 
«525-Cİ QƏZET»LƏ 
 
…Çabaladı fikir içində, 
özünü ora-bura çırpdı,.. 
birdən əlinə bir qəzet keçdi 
- «525-ci qəzet» 
gözü tutan yazıları, şeirləri 
birnəfəsə oxudu, 
sonra əlinə qələm aldı, 
necə xoşbəxt oldu, 
gözləri doldu… 
sözü necə sevdiyini 
etiraf etdi özünə… 
bir daha, dönə-dönə… 
 
Mina Rəşid    -    Baxmaqla görmək ayrıdı 
  
 
112 
KƏDƏRİMİ SEVƏN DOSTLAR 
 
Həmişə dərdimi paylaşdığım, 
kədərimi sevən dostlar, 
baxın, indi sizə 
sevinc gətirmişəm. 
bəs nədir üzünüzdəki 
qara kölgələr? 
 
 
FƏDAKAR QADIN 
 
…Həmişə evində-eşiyində, 
səliqə-səhmanında olar, 
yuyub asdığı paltarlara tumar çəkər, 
evinə-ocağına baxıb fərəhlənər, 
körpələrinə nəzər salınca 
gözləri dolar, 
Allaha dua edər dönə-dönə 
evdar qadın. 
Həyat yoldaşına dost olar, dayaq olar. 
...Hər kəs ona bir dəyər verər, 
Allahın nəzərində olar 
evdar qadın. 
Mən onu indi tanıdım, 
indi anladım 
və sevdim 
neçə arzusunu bir isti ocağın 
közündə əridən o fədakar qadını… 
 
Mina Rəşid    -    Baxmaqla görmək ayrıdı 
  
 
113 
 
O QIZIN DÜNYASI 
 
…Şeirlərinin biri oğludu, biri qızı, 
biri çalınmayan toyu. 
Bütün dünyası şeirləridi, 
bir Allah bilir necə istedadlıdı. 
…Yenə bir redaksiya qapısına üz tutar, 
yenə pərişan qayıdar, 
yenə bir qafiyəbazın yanında 
bu boyda dünyasının dəyəri olmaz… 
bər-bəzəkli xanımların arxasınca 
qaçar o redaktor, 
onun qəlbini duymaz… 
 
 
ÖZÜMLƏ  SÖHBƏTİM VAR… 
 
…Həmişə günəş parlamır, 
çiçəklər açmır… 
Bir vaxt ağ libaslı ağacın budaqları 
bax, indi topa-topa qar 
…Mən də otağımın işığını söndürüb, 
könlümün işığını yandırmışam; 
özümlə söhbətim var… 
 
 
Mina Rəşid    -    Baxmaqla görmək ayrıdı 
  
 
114 
          İSTƏRƏM 
 
…Cild-cild kitablar istəmirəm, 
sözün qısasını deyib, 
balaca bir kitabım çıxsın istərəm. 
Kimsə onu açanda yaddaşında 
bir söz ilişib qalsın, 
kiminsə havası dəyişsin 
və bir şeirin ardından 
kimsə üç nöqtə qoysun xəyalında… 
efirdən düşməmiş radio dalğalarından 
səsi gələn şairlər kimi 
«şair deyil», deməsinlər. 
 
         
           PAYIZ 
 
İllər necə gəlib keçdi, 
Sanki ömürdən yel əsdi. 
Bu payız özgə bir payız, 
Gəlməyə yaman tələsdi. 
 
Ayrılığın havasını 
Çoxdan sıxsam da köksümə. 
Ürəyim diksindi birdən 
Şeh düşdü könlüm üstünə. 
 
Mina Rəşid    -    Baxmaqla görmək ayrıdı 
  
 
115 
Doluxsunub buludlar da, 
Hər damlası nur olacaq. 
Yuyacaq bütün aləmi, 
Qara sevdalar qalacaq. 
 
 
BİR QƏFİL ZƏNG GƏLƏ 
 
Bir qəfil zəng gələ, Allah, 
Dost-doğma bir adamdan. 
Ağrı-acı çıxıb gedə, 
Dünya çıxa yadımdan. 
 
Sözlərindən dürr tökülə, 
Könlüm sevincə bükülə, 
Gözlərim yola dikilə 
Məhəbbətin odundan. 
 
Ömrümüz dönə nağıla, 
Fikirlər qaçıb dağıla, 
Arzular təzə doğula 
Bu eşqin gözəl adından. 
 
 
 
 
 
Mina Rəşid    -    Baxmaqla görmək ayrıdı 
  
 
116 
YAŞANMAMIŞ GÜNLƏRƏ 
 
Boğar səni fikirlər, 
Nəfəsinə «ah» dolar. 
Yaşanmamış günlərin 
Ağrısı yaman olar. 
 
Axı hansı gününlə 
Sən qoşa doğulmusan? 
Tale gülsə də sonda, 
Kədərdən yoğrulmusan. 
 
Sən ölümdən qayıtdın, 
Göz yaşınla gülərsən. 
Gülə-gülə içində 
Gündə yüz yol ölərsən. 
 
 
         PUL 
 
Kasıbın boz üzünə 
Ay bircə yol gülməyən. 
Ay həmişə gərəkli, 
Heç vaxt dəbdən düşməyən. 
 
Sən çox dərdin əlacı, 
Səndən ötrü hamı qul. 
Kimsə sənə «əl çirki» 
Daha söyləmir, a pul. 
Mina Rəşid    -    Baxmaqla görmək ayrıdı 
  
 
117 
 
Geydim zireh donumu, 
Daşa-divara çapdım. 
Səni qazanmaq üçün 
Ürək ağrısı tapdım. 
 
Sən əlində olanın 
Gözləri duman görür. 
Kim sənindi, sən kimin, 
Onu bir Allah bilir… 
 
 
         QONŞU 
 
…Əlimi uzatsam çatar, 
uzaq qohumdan yaxın qonşum, 
amma heyf, qəlbimin səsi 
heç vaxt sənə çatmaz... 
Məndən xəbərsiz qonşum, 
sən rahat mənzildə 
dibçək gülütək bəslənərkən 
mən çöl çiçəyi kimi 
yağışda islandım, 
küləklər döydü qəlbimi… 
Amma çəkdiyim acılar 
ağı qaradan seçməyi 
öyrətdi mənə, 
Mina Rəşid    -    Baxmaqla görmək ayrıdı 
  
 
118 
odur ki, səni görən kimi 
tanıdım; 
dibçək güllərinin 
qoxusu olmur… 
 
 
KÖNLÜMÜN İŞIĞI 
 
…Hərdən könlüm elə işıqlanar, 
unudaram qaranlığı, 
bir də baxaram 
düşmən qapısındayam… 
 
 
XEYİRXAHLIQ 
 
…Dili söz tutmayan, 
kəpənək kimi uçunan 
yetim uşağı 
özünə təşəkkür etməyə 
məcbur edən o yekəqarın kişi 
xeyirxah ola bilməz, 
xeyirxahlıq bir istedaddır, 
məncə… 
 
 
 
Mina Rəşid    -    Baxmaqla görmək ayrıdı 
  
 
119 
O EVDƏ İŞIQ YANIRMI? 
 
O evdə işıq yanırmı? 
O qadın heç görünmür. 
Bu adam necə yaşayır, 
Sanki qəlbi döyünmür. 
 
Canı boğaza yığılır, 
Yenə ümid bəsləyir. 
Bilir ki, hara üz tutsa, 
Onu bir dərd gözləyir. 
 
Bu xəyaldı - düşündüyün, 
Yaşamır ki, o, burda. 
Ana quştək balaları 
Yedizdirir yuvada. 
 
 
ÖZ EYBİNİ GÖRMÜR ADAM 
 
Könlümə min dağ çəksə də, 
Adamdan küsə bilmirəm. 
Mən bu sınaq dünyasında 
Adamdan bezə bilmirəm. 
 
Hamı hamıdan gileyli, 
Başqasını sevmir adam. 
Özündən yoxdu xəbəri, 
Öz eybini görmür adam. 
 
Mina Rəşid    -    Baxmaqla görmək ayrıdı 
  
 
120 
Adam qara qəzəbinin 
Qalıb qaranlıq küncündə. 
Allah bizi bağışlarmı - 
Bu qədər günah içində? 
 
 
GÖZLƏRİ BAĞLI QADIN 
 
Məni görməyən qadın, 
sən o zərif çiçəyi, 
xallı kəpənəyi də görmürsən, 
bilirəm. 
Sənin üçün baxmaq, 
sadəcə, görməkdi, 
anlamaq, hiss etmək, 
düşünmək deyil ki... 
 
 
RƏQS EDƏN GÖZƏL 
 
Ağlaya-ağlaya rəqs edən gözəl, 
Sevinclə kədərin qarışığısan. 
Didərgin ruhumun, sınıq könlümün, 
Yeganə parlayan gün işığısan. 
 
Qəlbimin nar gülü, göy bənövşəsi, 
Əllərim çatmadı səni dərməyə. 
Könlümün gözündə elə durmusan, 
Daha tələsmirəm səni görməyə. 
 
Mina Rəşid    -    Baxmaqla görmək ayrıdı 
  
 
121 
Elə yazılmısan can dəftərimə, 
İllər, qərinələr izini silməz. 
Ağlaya-ağlaya rəqs edən gözəl, 
Səndən bu dünyaya bir daha gəlməz! 
 
 
TUFANLAR ÜÇÜN 
 
…Əvvəllər yazı, yayı sevərdim… 
İndi tufanı, çovğunu, 
boranı, qışı… 
İsti havalar ürəyimi yandırdı, 
qar altında çiçəkləyincə 
tufanlar üçün doğulduğumu 
anladım… 
 
 
    QIRMIZI GÜL 
 
Sən bir ağ kəpənək kimi 
Ağ güllərə qonacaqsan. 
Ağ güllər ruhu oxşamaz, 
Qanadından yanacaqsan. 
 
“Bir qırmızı çiçək vardı”, - 
Öz-özünə deyəcəksən. 
Ağ gülün gülüb üzünə, 
Qırmızı qəm yeyəcəksən. 
Mina Rəşid    -    Baxmaqla görmək ayrıdı 
  
 
122 
 
Hara baxsan, gözlərinə 
Qırmızı gül boylanacaq. 
Qırmızı gülün həsrəti 
Qırmızı dərdin olacaq. 
 
 
       HƏYAT 
 
Dəymə, həyat güzgütək 
Sənə min dərd göstərər. 
Ona sərt baxanlara 
O da bir gün qəsd edər. 
 
Həyatın öz səsi var, 
Bir kar quyu olma sən. 
Gözlərin yaş olsa da, 
Üzünə bax, gülümsün. 
 
Özünü öldürsən də, 
Səsin səsinə çatmaz. 
Həyatı sevməyincə 
Boyun bir addım artmaz. 
 
 
 
 
Mina Rəşid    -    Baxmaqla görmək ayrıdı 
  
 
123 
YENƏ BU YOLLA GEDƏRƏM 
 
Sən mənə güllə atdıqca 
Mən sənə çiçək yollaram. 
Nə sən xeyirxah olarsan, 
Nə də mən zalım olaram. 
 
Beləcə qoşa gedərik, 
Ayrı-ayrı iki kölgə. 
Sənin başqa işin olmaz 
Yola daş atmaqdan özgə. 
 
O tək Yaradan eşqinə 
Çox əzaba səbr edərəm. 
Nə qədər daş atsan, yenə, 
Yenə bu yolla gedərəm… 
 
 
BÖYÜYÜRSƏN QƏMİNLƏ 
 
Qəlbə yeni qəm dolur 
Göz yaşını silincə. 
Sevinc qurban istəyir 
Üzün bir yol gülüncə. 
 
Həyatın yollarına 
Xalı-xalça salınmır. 
Neyləsən, nə istəsən, 
Sən istəyən alınmır. 
 
Mina Rəşid    -    Baxmaqla görmək ayrıdı 
  
 
124 
Bu taledi, neyləsən 
Hesablaşmır səninlə. 
Sən sevinə bilmirsən, 
Böyüyürsən qəminlə. 
 
 
      ANA 
 
O kimdir elə 
yenə gözləri nəmli? 
titrəyən qəlbi ilə dua edir Allaha, 
…kim səni belə sevər 
bir an unutmadan 
hər sənə baxdığında 
əriyər, durular, 
gözəl olar çiçək kimi. 
 
Kim səni belə oxşar? 
nənələr oxşadığı kimi 
«Mən istərəm balamı, 
balam istər balasını», 
yəni təmənnasız… 
 
Kim sənə belə «can» deyər? 
Canı yanar şam kimi, 
amma odu tükənməz, 
yandıqca bir alov 
Mina Rəşid    -    Baxmaqla görmək ayrıdı 
  
 
125 
yüksələr köksündən 
buludlardan yuxarı… 
Kim səni anlar belə? 
sən hələ bu qədər cocuqkən, 
danışar şirin-şirin 
sənin dilində. 
…Səsini, nəfəsini duyunca 
kim unudar özünü belə, 
şirin balam, axı kim?… 
      
   
NADAN 
 
…Günəşin üzünə güldüyü, 
qəlbin isindiyi, 
balaca zərif çiçəklərə qoşulub 
gülümsədiyin anda 
birdən qara bir bulud alar 
göy üzünü, 
aləm zülmətə dönər… 
Onda sən xırdaca böcək kimi 
bir işıq yolu axtararsan qaçmağa, 
amma tapa bilməzsən; 
bir nadan gəlib 
gününü göy əskiyə bükər beləcə… 
 
 
Mina Rəşid    -    Baxmaqla görmək ayrıdı 
  
 
126 
 OLDUĞU KİMİ 
 
Rəssam Ədalət Həsənə 
 
…Adam onun yanında 
qol götürüb oynamaq istəyir, 
ürəkdən gülmək, 
ürəkdən ağlamaq istəyir; 
bilir ki, olduğu kimi 
çəkəcək rəsmini, 
olduğu kimi görəcək, 
gerçəyi hər kəs görmür axı... 
Ədalət müəllim - 
adına yaraşan adam… 
 
 
ŞAİRLƏR UNUDULUR 
 
Aşpazlar ulduz olub 
parladıqca 
şairlər unudulur, 
qarın qardaşdan irəli olur. 
İndi aşpazların dövrüdü, 
bağışla, şair... 
 
 
 
Mina Rəşid    -    Baxmaqla görmək ayrıdı 
  
 
127 
 
MƏNİM SƏHƏRLƏRİM 
 
…Mənim səhərlərim 
gec açılar, 
amma gözəl olar… 
    
 
    İNDİ BİLDİM 
 
…İndi bildim o incə 
sevgi nəğmələrinin sirrini, 
indi anladım şeirlərin 
ən səmimisini. 
Bulanıq suların durulduğunu, 
çınqılların bərq vurduğunu 
görüncə anladım 
nələri…nələri… 
Günəşin səninlə bir 
doğulduğunu anladım… 
 
 
 
 
 
 
 
Mina Rəşid    -    Baxmaqla görmək ayrıdı 
  
 
128 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
129 
 
 
 
 
 
 
 
PUBLİSİSTİKA 
 
 
Mina Rəşid    -    Baxmaqla görmək ayrıdı 
  
 
130 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
131 
SÖZLƏRİN ƏN GÖZƏLİ - «SALAM» 
 
 «Salam» insanlar arasında ünsiyyətin açarı 
sayılır. Çünki biz əvvəlcə salamlaşır, sonra hal-
əhvala və başqa söhbətlərə keçid alırıq. Salam 
vermək həm də bir ədəb sayılır. Uca Allahın pak 
adlarından birinin də Salam olması təsadüfi deyil. 
Allah-təala müqəddəs kitabında insanlar arasında 
«salam»ın yayılmasına böyük önəm verərək onlara 
bir-biri ilə gözəl salamlaşmağı tövsiyə edir: 
«Sizə salam verildikdə siz ondan daha gözəl 
və yaxud onun kimi salam verin. 
 Şübhəsiz, Allah hər şeyin hesabını 
aparandır». (Nisa, 86). 
 Allahın Rəsulu(s) isə buyurur: 
 «Sizə bir şey deyim, onu etməklə bir-birinizi 
sevəsiniz: aranızda salamı yayın». 
 Bu gün cəmiyyətimizdə bir çox dəyərlər 
kimi bizə vacib olan salamlaşmağa da münasibətin 
dəyişməsi belə bir mövzuya müraciət etməyə məni 
sövq elədi. Odur ki, xeyli vaxtdı adamların 
salamlaşmağı, küçədə, işdə, efirdə insanların 
ümumiyyətlə salama münasibəti ilə bağlı 
müşahidələr aparıram. Heç uzağa getmədən 
əvvəlcə qonşuların «salam»a münasibətindən 
başlayım. Deyim ki, bu neçə ildə heç də xoş 
olmayan bir mənzərənin şahidi olmuşam. Burada 
Mina Rəşid    -    Baxmaqla görmək ayrıdı 
  
 
132 
verdiyin salamı elə soyuq qarşılayarlar ki, 
dinməsələr yaxşıdır. Özüm üçün hətta onu da yəqin 
etmişəm ki, burada salam verənə bir az aşağı 
nəzərlərlə baxanlar da var. Düşünürsən ki, əgər adi 
adamlar belədirsə, onda yaxşı tanıdığımız özlərini 
ziyalı, savadlı hesab edənlər bəs görəsən insanlarla 
necə salamlaşırlar? Təəssüf ki,başını dik tutub, 
başqalarına yuxarıdan aşağı baxan elə bilik 
sahibləri var ki, «hər şeyi» bilsələr də, salam alıb, 
salam vermək mədənyyətinə hələ yiyələnə 
bilməyiblər. Əlbəttə bunu öyrənmək yəqin ki, o 
qədər də çətin olmazdı onlar üçün. Amma 
neyləsinlər ki, təkəbbür buna mane olur.  
Elə efir məkanımız da özümüzə oxşayır. 
Çünki oradan da adamları biz salamlayırıq. Bəzən 
aparıcı müsahibini elə salamlayıb, elə dindirir ki, 
sanki onu ələ sılır. Məsələn, aparıcı yaşlı 
müsahibinə gülə-gülə deyir ki, yoldaşlarınızın 
hamısı rəhmətə gedib, təkcə siz qalmısınız. Bu 
yerdə hiss olunur ki, Xalq artisti olan qonaq bu 
hörmətsizlikdən tutulur və nəhayət cavab verir ki, 
neynək, mənim də vaxtım çatanda mən də onların 
yanına gedəcəyəm… Elə verilişlər də var ki, orada, 
ümumiyyətlə, salamlaşmağa lüzum görülmür. 
Aparıcı sanki birdən-birə göydən düşür və başlayır 
filosofluq etməyə…     
Mina Rəşid    -    Baxmaqla görmək ayrıdı 
  
 
133 
Dinimizdə xoş söz də ibadət sayılır. Bu 
baxımdan, məncə, sözlərin ən gözəli də elə 
«SALAM»dır. Axı salamlaşmaq həm də insanda 
xoş əhval-ruhiyyə yaradır. Ancaq biz 
təkəbbürümüzdən bir-birimizə salam verib, xoş 
ovqat bəxş etmək istəmirik. Salamı o adama veririk 
ki, ondan bir işimiz keçir. İmkanlı, rütbəli adama 
isə nəinki salam verir, hələ qarşısında baş da əyirik. 
Halbuki, bu xoş kəlməni ehtiyacı olana ünvanlasaq 
daha xeyirli olar. Axı, ehtiyac yalnız maddiyyatla 
bağlı deyil.  
Unutmayaq ki, salam verib, salam alan, xoş 
üzlü, xoş niyyətli insan həm də mədəni bir insan 
kimi dəyərləndirilir. 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
134 
XOCALININ XANIM QƏHRƏMANI 
 
Familə xanım 
danışdıqca hiss edirsən 
ki, o, qeyri-adi, 
fədakar, qəribə bir 
insandı. Kənd yerində, 
necə deyərlər, yüz 
kişinin içində əli silahlı 
yeganə bir xanım 
qorxu bilmədən oda-
alova atır özünü... 
 
Müəllim qız doyüçü 
oldu 
 
Novruzova Familə 
Salman qızı 1957-ci ildə Bərdədə, Əmirli kəndində 
doğulub və orta məktəbi də burada bitirib. Sonra 
Gəncədə Pedoqoji məktəbdə ali təhsil alıb və 
“Bərdə” qəzetində çalışıb. 1991-ci ildə o, müəllim 
kimi Xocalıya gedərək Qaladərəsi ibtidai məktəbdə 
sinif müəllimi kimi fəaliyyətə başlayıb. Familə 
xanım çox keçmir ki, Xocalıda yaranmış Milli 
Ərazi Özünümüdafiə taboruna yazılır. O, 
ölümündən sonra Milli Qəhrəman adına layiq 
Mina Rəşid    -    Baxmaqla görmək ayrıdı 
  
 
135 
görülmüş Tofiq Hüseynovun komandirlik etdiyi 
taborda yeganə əsgər qız olub.  
 
İlk dəfə düşməni necə vurub? 
 
Günlərin bir günü komandir T.Hüseynov əmr 
verir ki, Xocalı ərazisindən Xankəndi istiqamətinə 
gedən yolda erməni kəşfiyyatçısını görən olub, onu 
məhv etmək lazımdır. Odur ki, Xocalının igid oğlu 
Bakir Hüseynov, Valeh Abbasov, Firunz Salman 
oğlu ilə yeganə xanım döyüşçü F.Novruzova 
Qaladərəsinə tərəf səngəri yoxlamağa gediblər. 
Onlar Qaladərəsində bulağa enib su içdikdən sonra 
Bakir uzaqgörən aparatla ətrafı nəzərdən 
keçirərkən birdən erməni kəşfiyyatçısını görür. 
Sonra onlar hər biri həmin cihazla baxıb görürlər 
ki, həqiqətən də gələn erməni kəşfiyyatçısıdır. 
Bundan sonra Bakir Familə xanımın silahını alıb 
əvəzində ona öz beşatılanını verir və tapşırır ki, 
düşməni o, oldürməlidir. F. Novruzova 
həyəcanlanır və qeyri-ixtiyari dillənir ki, axı mən 
heç vaxt adam öldürməmişəm... Bu vaxt Bakir 
gülümsəyərək ona deyir, mənim bacım, bu adam 
deyil, qanımızı içən erməni faşistidi. Bundan sonra 
Familə xanım ürəklənir və silahı sinəsinə sıxıb 
sərrast nişan alır. O, atəş açaraq düşməni yerə sərir 
Mina Rəşid    -    Baxmaqla görmək ayrıdı 
  
 
136 
və inana bilmir ki, saqqallı erməni kəşfiyyatçısını o 
öldürdü... 
 
Bozdağ əməliyyatında 
 
Sonra o, Bozdağ əməliyyatında iştirak edir. O 
əməlliyat ki, Xocalı polisi və əsgərləri əsl igidlik 
nümayiş etdiriblər. Bozdağ əməliyyatı çox uğurlu 
olub və düşmən ağır itgiyə məruz qalıb. Famılə 
xanım da sevinib ki, bu uğurlu əməliyyatda onun 
da xidməti olub. Bu döyüşdə hətta o, ölümlə üz-üzə 
qalıb. Əgər döyüş taktikası ilə yerini dəyişməsəydi, 
yəqin ki, bu gün biz onunla belə görüşə 
bilməzdik... 
 
O, necə yaralanır və kontuziya alır? 
 
1992-ci il yanvarın 25-dən 26-na keçən gecə 
Famılə xanım döyüşçü dostlarına köməyə gedərkən 
Xocalı aeroportuna düşmənin atdığı mərmidən 
yaralanaraq yerə yıxılır və səhərə qədər qar üstündə 
kontuziya vəziyyətində qalır. Komandir sübh 
tezdən səngəri yoxlayıb qayıdan zaman Aeraport  
yoluna üz tutur. Bir az getmiş yerı yıxılmış birini 
görüncə, əvvəl onu düşmən əsgəri hesab edir və 
erməni dilində ona ayağa qalxmağı əmr edir. 
Ancaq görəndə ki, ondan səs-səmir çıxmır, irəli 
Mina Rəşid    -    Baxmaqla görmək ayrıdı 
  
 
137 
gəlir və görür ki, bu Familə xanımdır, O, 
F.Novruzovanı yerdən qaldırır və onun saçındakı 
laxta qanı əlləriylə qoparıb atır... Bu yerdə Famılə 
xanım o anları sanki yenidən yaşayır və için-için 
hönkürməyə başlayır... Sonra onu vertalyotla 
Ağdama xəstəxanaya gətirirlər.  
 
Bu dəfə Ağdamda batalyona qoşulur 
 
O, bir az müalicə alıb yüngülləşəndən sonra 
Ağdamda Eldar Bağırovun özünümüdafiə dəstəsinə 
qoşulur. Naxçıvanik, Mərzili və digər 
istiqamətlərdə gedən döyüşlərdə iştirak edir. 
Deyirlər, Sevgi heç nəyə baxmır, yəqin elə 
müharibəyə də... O, Asif Məhərrəmovun (Fred 
Asif) taborunda xidmət edən Cavad Mikayılov adlı 
kəşfiyyatçıya könül verir və onunla nişanlanır. 
Ancaq ona sevdiyi ilə ailə qurmaq qismət olmur. 
Çünki, nişanlısı şəhid olur. Və o, nişan xonçasını 
sevdiyinin qəbri üstə qoymaqla sanki onun ailə 
qurmaqla bağlı bütün arzuları da beləcə şəhid 
olur...   
 
Atəşkəsdən sonra 
 
Atəşkəsdən sonra o, Vətən Müharibəsi 
Veteranlar Birliyinin Xocalı rayon şöbəsini yaradır. 
Mina Rəşid    -    Baxmaqla görmək ayrıdı 
  
 
138 
F.Novruzova Müdafiə Nazirliyi istefada olan kiçik 
gizir və 2-ci qrup Qarabağ müharibəsi əlilidir. 
Masazırda tənha yaşayır. Famılə xanım deyir ki, o, 
həmişə jurnalist olmaq istəyib. Odur ki, bu sahədə 
də Familə Fərmanlı kimi istedada sahibdi. Hazırda 
“Biz Xocalı əsgəriyik” adlı kitab üzərində çalışır.  
...Amma bütün bunlarla yanaşı onu küsgün 
gördüm. Həyatını, sağlamlığını, xoşbəxtliyini bizə 
qurban verən bu xanımı incidənləri heç, amma heç 
anlamadım... 
 
“525-ci qəzet”, 25 fevral, 2016-cı il 
       
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
139 
NAR AĞACININ 
FƏRYADI  
 
Şəhid xanəndə Şahmalı 
Kürdoğlunun xatirəsinə 
  
  
Lap uşaqlıqdan bir səs qalıb 
yaddaşımda. Ağdamın Qiyaslı kəndində qonşu 
həyətdən gələn səs. Allahın insana bəxş elədiyi 
gözəl səslərin mənim üçün ən şirini və ürəyəyatanı. 
Əlbəttə, uşaq vaxtı qeyri-ixtiyari dinlədiyim bu 
canlı ifanın əzəmətini anlamırdım, olsa-olsa mənə 
xoş gəlirdi. Amma vaxt keçdikcə hiss edirdim ki, 
bu səsin şirinliyi tutub məni.  
Və ömrüm boyu o kənd yollarının doğmalığı, 
həyət güllərinin ətri və həsrətində olduğum 
qonşularımızın bir-birinə məhəbbəti, sədaqəti kimi, 
bu səs də mənimlə yaşayacaq. O səs əsl istedaddan 
xəbər verən, Allah vergisi olan qeyri-adi bir səsdi.  
Düşünürəm ki, görəsən bu gün xüsusi texnikanın 
hesabına yaranan bu «müğənni ordusu» o səsi 
dinləsəydi, özünə nə ad verərdi?  Cır, kal səsləri ilə 
tamaşaçıdan alqış istəyən, özünə əndrəbadi titullar 
verən oxuyanlar o əzəmətli səsdən diksinməzdimi 
heç?  
Mina Rəşid    -    Baxmaqla görmək ayrıdı 
  
 
140 
O səsin rəngi, ürəyi, canı vardı sanki. Başqa cür 
demək olmur. Mərhum xanəndə Şahmalı Kürdoğlu 
ilə yaxın dost olmuş musiqişünas-alim Vəli 
Məmmədov onun səsini və özünü yəqin ki, daha 
yaxşı xarakterizə edər. Odur ki, Vəli müəllim görək 
nə söyləyir: 
 
Seyid Şuşinskinin layiqli tələbəsi. 
 
…Mən Şahmalını 1957-ci ildən tanıyıram. Yaxşı 
insan, deyib-gülən bir oğlan idi. Uca boyu, qapqara 
saçları vardı. Hələ Şahmalıdan əvvəl onun qardaşı 
Əlişlə dost idim. Biz yuxarı sinifləri Ağdamın 1 
saylı məktəbində birlikdə oxumuşuq. O vaxt Əliş 
deyirdi ki, qardaşım Türkmənistandadı. Şahmalı 
orada ali hüquq təhsili almışdı. O, Türkmənistanda 
həm də musiqiçilərlə dost olmuşdu. İsbi adlı bir 
tarzən ilə daha yaxşı münasibəti olan Şahmalı 
sonralar məni də onunla tanış elədi. Şahmalı xarici 
görünüşü xoş bir adam, dostcanlı, istiqanlı bir insan 
idi. Ona bir irad bildirəndə, məsləhət verəndə 
xətrinə dəyməzdi. Gülüb məni qucaqlayardı. 
Başqaları kimi deyildi. Həm də bilirdi ki, onu çox 
istəyirəm. Onda adamı tanımaq bacarığı var idi. 
Mən onu hələ professional səhnəyə çıxmamışdan 
əvvəl tanıyırdım. O, Seyid Şuşinskinin sinfini 
bitirdikdən sonra çox gözəl xanəndə oldu. 
Mina Rəşid    -    Baxmaqla görmək ayrıdı 
  
 
141 
 
Filarmoniyanı lərzəyə gətirən səs 
 
Şahmalı şəxsiyyət idi. Onun şirin, məlahətli səsi 
adamı heyran edirdi. 1957-ci il idi, Bakının 
«Tarqovı» deyilən küçəsində gəzişirdik. Birdən 
rəhmətlik Bülbül qarşımıza çıxdı. Dedi ki, sabah 
gəlin sizi bağa aparım, bir az dincəlin. Mən 
utancaq idim. Amma Şahmalı adama yovuşan, 
istiqanlıydı və o Bülbüllə getdi. 
Şahmalının zil, şaqraq səsi vardı. Bir onun 
Filarmoniyadakı konsertlərini görəydiniz! O, 
muğamları - «Şur»u, «Rast»ı, «Heyratı»nı, 
«Çahargah»ı elə oxuyardı ki, Filarmoniya lərzəyə 
gələrdi. Xəyalpərəst, fantaziyalı adam idi. Ancaq o 
boyda istedad Opera və Balet Teatrında ancaq 
epizodik rollar oynayıb. Halbuki, ona «Məcnun», 
«Şah İsmayıl» yaraşardı.  
Şahmalı çox istedadlıydı. Həm də rəssamlığı, 
gözəl əl qabiliyyəti vardı. O, bir xanəndə kimi 
mükəmməl dərs almışdı. Seyidin özünün ayrıca 
öyrətmə metodu vardı. Şahmalı da sözü, 
qəzəliyyatı yaxşı bilirdi və ürəkdən oxuyurdu. 
Oxumağı da özünə oxşayırdı. Özü incə qəlbli 
olduğundan, oxumağı da incə idi. Bir xanəndə kimi 
Şahmalı dinləyicisini düşündürürdü. Onun səsinə 
Qarabağ havası hopmuşdu. Bu səsdə Xan əminin 
Mina Rəşid    -    Baxmaqla görmək ayrıdı 
  
 
142 
səsinin çalarları var idi. Oxuyan kimi bilirdin ki, 
qarabağlıdı.    
 
Oğlu ilə şəhid oldu 
 
Ağdamda, sən gördüyün kimi, onun gözəl evi, 
həyəti, limon bağı vardı. Həmişə dostlarına deyirdi 
ki, gəlib bizdə dincəlin. Amma ailəsinə əziyyət 
vermək istəmirdim. Bir dəfə müəllimini -Seyid 
Şuşinskini aparmışdı evinə. O vaxt ağaya (Seyid 
Şuşinskiyə belə deyirdik) yaxşı baxmışdı. Şahmalı 
sonralar Ağdam Musiqi Məktəbində müəllim 
işlədi. Özünə baxan deyildi. Yoxsa başına belə işlər 
gəlməzdi. Şahmalı şəhid oldu… 
Vəli müəllim sözünün davamını gətirə bilmir, 
qəhərlənir və mən o dəhşətli günü xatırlayıram: 
 
O gün heç vaxt yadımdan çıxmaz… 
 
1992-ci ilin payızı. Hər anımız təhlükədə, hər an 
ölüm qorxusu. Düşmən istənilən vaxt kəndimizi 
mərmi atəşinə tuturdu. Heç kəs bir an sonra başına 
nələr gələcəyini bilmirdi. Kəndə qəfil atılan 
mərmilər neçə ailəyə bədbəxtliklər gətirmişdi. 
Mərmilərdən nə qədər ölən vardısa ondan bir o 
qədər artıq da şikəst olanlar var idi. İndi o günləri 
düşünəndə fikirləşirsən ki, biz o vaxt nəyi, kimi 
Mina Rəşid    -    Baxmaqla görmək ayrıdı 
  
 
143 
gözləyirdik? Bax belə dəhşətli günlərin birində 
mərmi uğultusu və partlayış səslərindən sonra 
qorunmaq üçün biz evimizin alt mərtəbəsinə 
sığınmışdıq. Ara səngiyəndən sonra mən darvazanı 
açıb yola çıxdım. Şahmalı Kürdoğlunun 
günbəzlərlə bəzədilmiş daş hasarlı və limon bağçalı 
həyəti ilə bizim darvazamızın arası bircə addım idi. 
Elə yola çıxmağımla Şahmalının həyat yoldaşının 
dəhşət içərisində qışqıra-qışqıra yola qaçdığını 
gördüm. Və qucağında al qana bulaşan balaca 
Şahmalı… O tükürpədici səhnə bu gün də 
yadımdan çıxmır… Həmin gecə biz başqa kənddə 
qaldıq. Şahmalı Kürdoğlu həyətində öz adını 
qoyduğu balaca oğlu ilə birgə nar yeyərkən 
yanlarına qəfil düşən mərmidən şəhid oldu. Ata-
bala birlikdə nar rəngində bir ölüm alıb götürdü  
onları…  
 
«Qarabağ» qəzeti, 9 fevral, 2016-cı il. 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
144 
YADDAŞIMDAKI «NOVRUZ» 
 
 Adamlar fərqli olduqları kimi, onların zövqü, 
dünyaya baxışları da müxtəlif olur. Bayramlara 
münasibət də belədir. Biri «Yeni il»ə sevinir, biri 
«Novruz»u sevir. Başqası dini bayramlara daha çox 
üstünlük verir. İnsanın könlünün sevindiyi bütün 
bayramlara münasibətim yaxşıdı. Amma mənim 
uşaqlıq yaddaşıma həkk olan ən gözəl bayram 
unudulmaz xatirələrlə dolu xalqımızın milli, 
sevimli bayramı olan «Novruz»la bağlıdır. 
Gözümü açandan kəndimizdə - Ağdamın Qiyaslı 
kəndində bu bayramı uşaqdan böyüyə hər kəsin 
necə sevinclə qarşıladığını görmüşəm. Xüsusilə 
axırıncı çərşənbənin ayrı bir özəlliyi vardı bizim 
üçün. Bayram günlərində adamlar o qədər 
mehriban, o qədər səmimi olurdular ki, elə bilirdin 
bütün kənd əhli bir ailədir. Əslində bu səmimiyyət 
həmişə olurdu. «Novruz» bayramı isə adamları bir-
birinə daha da doğmalaşdırırdı. 
…Axırıncı çərşənbədə hava qaralan kimi 
küçələrdəki tonqalların ətri bürüyərdi obamızı. 
Qonşuluqda Şakir adında gənc baməzə bir oğlan 
vardı. Onun şirin zarafatları tonqal başında bizi o 
qədər güldürürdü ki… Tonqal ətrafında deyib-
gülməyin, tonqalın üstündən atdanmağın ayrı bir 
ləzzəti vardı. Sonra kiçik yaşlı uşaqlar yaxın-uzaq 
Mina Rəşid    -    Baxmaqla görmək ayrıdı 
  
 
145 
qonşulara papaq atmağa yollanardı. Bu axşamın 
gənc qızlar üçün ayrıca bir zövqü vardı. Bəxtini 
sınağa çıxan qızlar qapı pusmaqdan xüsusi zövq 
alırdılar və daha neçə cür inanclar, əyləncələr 
həyata keçirilərdi. Oğlanlar gəzintiyə çıxar, fişəng 
atardılar. Nənə-babalar bu axşam Novruz süfrəsi 
ətraında əyləşər ancaq xoş, gözəl söhbətlər 
edərdilər ki, kimnsənin könlü pərişan olmasın. 
Qonşular bir-birinə pay ayırar, gələn ilin, güzarın 
elimiz-obamız üçün xoş keçməsini arzulayardılar. 
Nənələr sevinclə papaqlara pay yığar gələni- 
gedəni əliboş yola salmazdılar. Həmin axşam 
evlərimizdən çox həyət-bacada, küçələrdə adamlar 
çox olduğundan düz gecə yarıyadək kənd səsli-
küylü olardı. Novruz bayramını şeirlərində gözəl 
əks etdirən şairə Firuzə Məmmədli demiş: 
 
Şəhərdə Novruz şamları, 
Gündüz edib axşamları, 
Evdə qalan adamları - 
Küçədəkindən az gəlir. 
 
 Hələ onda mən uşaq idim, başımı oyunlar, nağıllar 
qatırdı. Sonra bu olanlar da bir nağıla çevriləcəkdi. 
Amma göydən üç alma düşməyəcək, əlindən 
sadəcə ev-eşik deyil, necə gözəl bir dünyanın 
getdiyini hiss edincə acı-acı gülümsəyəcəkdin… 
Mina Rəşid    -    Baxmaqla görmək ayrıdı 
  
 
146 
  …Bir də sonuncu dəfə kəndimizdə keçirilən  
Novruz bayramı yadımdan çıxmaz. Onda mən artıq 
uşaq deyil gənc idim. Güllə-boranla qarşılanan 
Novruz bayramı da həminki deyildi. Kənardan 
baxsan elə bilərdin bayram yox, müharibədi. Güllə 
səsi kəndi başına götürmüşdü. Müharibə 
uşaqlarının oyuncağı da daha nogul-şirni yox, 
tapança-tüfəng  olmuşdu. Elə qonşumuzun 12-13 
yaşlı oğlunun oyuncaq sandığı qumbara əlində 
partlayaraq onu tikə-tikə eləmişdi… 
  …Daha qızlar qapı pusmurdu. Hər şey məlum idi, 
güllə səsindən başqa nə eşidəcəkdik ki? Oğlanlar 
daha fişəng yox, güllə, qumbara atırdılar. Bu da 
mənim ilk gəncliyimin «bəxtəvər» çağları idi. İndi 
Mina Rəşid    -    Baxmaqla görmək ayrıdı 
  
 
147 
o uşaqlıq çağlarımın gözəl, unudulmaz bayramı 
mənim üçün  xatirəyə çevrilib. O bəxtəvər ocaq 
çatılan, fişəng atılan gün… Daha o mehriban 
qonşuluq da əfsanəyə dönüb. Qonşularımızdan, 
sinif yoldaşlarımdan, elimizdən-obamızdan ötrü 
hərdən içimdə elə alışıram ki, lap «Novruz» tonqalı 
kimi… 
  …Ah, bir də uşaq olarammı? 
Tonqaldan atlanarammı? 
Novruz bayramı - məni bu həyatla 
barışdırarmı?..  
 
     «525-ci qəzet», 14 mart 2012-ci il. 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
148 
ALLAHA SEVGİ 
 
Könüldə və yazıda 
 
 …Yaradanı - uca Allahı tanımaq, Ona 
inanmaq üçün dağa-daşa düşməyə nə hacət? Qəlbin 
səsini dinləmək yetər. Özünə, ətrafına, bir sözlə, bir 
az düşüncə ilə dünyaya baxsan, böyük Yaradanın 
qüdrətini anlayarsan. İnsanın Allaha sevgisi elə 
gözəl duyğudur ki, heç vaxt bitib-tükənmir. 
Əksinə, o əzəmətin qarşısında həmişə heyrət 
içindəsən. Uca Allaha sevgi elə bir nemətdir, bəlkə, 
sözlə də izhar olunmaz. Bu sevgi, sadəcə ibadətlə  
məhdudlaşmır,  sənin dünyaya baxışından, 
insanlara, həyata münasibətindən və xoş 
əməllərindən bəlli olar.  
Bəs bizim yazarlarımızın əsərlərində böyük 
Yaradana münasibət necədir? Bir dərgi ilə 
tanışlıqdan sonra bu mövzuda yazı yazmağı qərara 
aldım.  
 «Allah» kəlməsi əksər müəlliflər üçün sadəcə 
bir vasitəyə, priyoma çevrilir ki, yazılarında ondan 
bəhrələnməyə çalışırlar. Elə ona görə də yazdıqları 
çox vaxt ədəbi nümunəyə çevrilmir. Axı sözün, 
fikrin də, ağac kimi kökü var. Buna diqqət 
yetirmək əvəzinə, bəzi şairlər «Səsim və ya sözüm 
Tanrı harayıdı» və.s. deyə, yazdıqlarını sanki 
Mina Rəşid    -    Baxmaqla görmək ayrıdı 
  
 
149 
Quran ayəsi kimi təqdim etməkdən də çəkinmirlər.  
Yəni yazan o qədər özünəvurğun olur ki, özünü 
ilahiləşdirir. Doğrudur, Vaqif  Bayatlı Odər də 
«Sevdim, Allaha bənzədim», deyir. Ancaq onun 
söylədiyini oxucu göydəndüşmə kimi qəbul eləmir, 
çünki şair elə üçcə bənddə fikrini bütün varlığıyla 
çatdıra bilir. Necə ki, bu gün «Canım-gözüm 
Qarabağ”, “Qibləgahım Vətən», deyə, nə qədər 
şeirlər,  yazılar yazılır. Amma əksər müəlliflər 
bununla razılaşa bilmir ki, oxucunu söylədiklərinin 
səmimiliyinə inandıra bilməyib. Oxucular da 
fərqlidi, elə oxucu var ki, yazını oxuyarkən imzasız 
da, onun müəllifini tanıyır... 
Mövzudan uzaqlaşmadan söyləyim ki, bir 
oxucu kimi heç də pessimist deyiləm; Uca 
Yaradana sidq ürəkdən, böyük sevgiylə qələmə 
alınan gözəl yazılar da yazılıb və dünya durduqca 
da yazılacaq. İnanıram ki, həqiqi istedad və 
sevgiylə yazılmış belə nümunələri mənim kimi 
çoxları oxuyanda nə qədər sevinir, öyrənir, 
təsirlənir, hətta gözləri yaşarır. Və “Kaş bu cür 
yazılar çox yazılaydı”, – düşünür. Bir dəfə «Ulduz» 
jurnalında müəllifi Rahid S.Ulusel olan «Ey 
qəlbimin qibləsi» adlı belə bir yazıya rast gəldim. 
“...Sənin önündə diz çökmək - bu dünyada 
daha heç kimin qabağında əyilməmək deməkdi. 
Sənə diz çökmək - Məğrurluğun, Əyilməzliyin 
Mina Rəşid    -    Baxmaqla görmək ayrıdı 
  
 
150 
zirvəsidi. Sənə möhtac olmaq - Səndən başqa heç 
kimə möhtac olmamaq deməkdi. Bütün sevgilər 
Sənin ətəyindədi... Doğmalığından "Sən" deyiləsi 
yeganə Sevgili Xaqan Sənsən - Ali Mütləq Sənsən! 
…Ayağım yerini, saçım göyünü öpər... Ey 
Qəlbimin Qibləsi! Ey ən acı günlərimin, ən inci 
günlərimin həmdəmi! Ey ümidimin hər yerdən 
üzüldüyü anlarda Ümidim, Dayağım Allah! 
Eşqindən aşıb-daşdığım, Mehrindən doymadığım 
Allah!” 
Yaxud, Hicran Hüseynovanın «Zikr et» şeiri: 
  
…Bütün səslərin, sözlərin, 
Var olan, olmayan rənglərin 
İtdiyi yaz dumanında 
Bir təsbeh yellənir havada. 
Ətirli, çəhrayı dənələr 
Çəhrayı günlər kimi  
Dağılır boşluğa. 
Dilimdə dua, təslih, 
Dənələr pıçıldayır: 
“Zikr et, zikr et!” 
 
…Yazan nəyi dərk edir, yaşayırsa, o fikri, o 
mövzunu qələmə alanda əsər daha maraqlı, daha 
uğurlu  olur. Yoxsa elə hey yaşdan, qocalıqdan, 
ölümdən qorxub, Allahdan  şikayət edəcək. Bir-
Mina Rəşid    -    Baxmaqla görmək ayrıdı 
  
 
151 
birinə bənzəyən və elə həmin andaca unudulan 
sağlıqlara bənzəyir bu cür yazılar… Halbuki, 
adamları gül kimi görmək istəyən şairin- Vaqif 
Bayatlı Odərin dilində ölüm də gözəlləşir sevgi 
kimi… Qanadlı adam yaşın da fərqində olmur, nə 
ağlayır, nə sızlayır, “Uçub getməyə hazır gülə-gülə 
haqq dünyasına”  
  
Ancaq eşqdən bir dünyayçün 
Ölümü də sevib ötdüm, 
Ölümüm də döndü gülə 
Hər iki dünya! Mən getdim 
Xoşca qalın! Gülə-gülə! 
 
Yeri gəlmişkən, Vaqif Bayatlı Odər 
poeziyasının sirri də yəqin elə şairin Allaha və 
insana səmimi sevgisi, yaddaşından çirkinlikləri 
atıb və nəsibi olan heç bir dərdə-azara əyilmədən, 
hər gün körpə kimi doğulub, gün kimi çıxmasıdı…   
 Könlü-gözü Allah sevgisiylə dolu insan 
qaranlıqda belə bir işıqdı, fəqət, hər kəs onu görə 
bilməz. Dünya parıltısına, sərvətinə uyub 
insanlığından çıxan adamlar isə zahirən şən 
görünsələr də, bədbəxtdirlər; - Bədbəxt 
olduqlarının fərqində olmayacaq qədər… 
 
 
Mina Rəşid    -    Baxmaqla görmək ayrıdı 
  
 
152 
…Yağışın səsini 
nəğmə kimi dinləyib 
göyüzünün min rənginə boyanıb 
xoşbəxt olmur hər adam... 
 
 
”525-ci qəzet ”, 20 aprel, 2012-ci il. 
 
      
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
153 
RAMİL SƏFƏROV - 
XALQ QƏHRƏMANI 
 
Bu günlərdə «əsl kişi 
necə olmalıdır?» sualı 
ətrafında bir televiziya 
kanalında müzakirələr aparıldı. 
Bu mövzu hər zaman aktualdı. 
Fikir verirsən ki, «kişi» 
deyəndə birinci vətənpərvər, cəsur, igid və.s. bir 
obraz canlanır göz önündə. Bu gün atəşkəs (hər 
gün dəfələrlə pozulan atəşkəs) dövründə yaşayırıq. 
Məncə, indi əsl qəhrəman da hər an ölüm təhlükəsi 
ilə üz-üzə qalan adamlardı. 11 yaşlı Fariz 
Bədəlovun atasıdı, anasıdı, düşmənlə üz-üzə durub 
bu dağı sinəsində daşıyan doğmalarımızdı. Bu 
insanlar köçüb başqa yerə də gedə bilərlər, bir 
qarın çörək pulunu haradan olsa qazana da bilərlər. 
Amma məsələ başqadı; torpaq, yurd qoymur insanı 
aralı düşməyə, ölümü gözünə alıb yaşayır bu Vətən 
fədailəri… 
Bir də, əsl qəhrəman leytenant Ramil 
Səfərovdu. Yalnız bir evin, bir ocağın yox, Vətənin 
təəssübünü çəkən, gələcək karyerasını, arzularını 
doğma yurdu üçün qurban verən qardaşımız. Bütün 
köçkünlərin balası, qardaşı, canı-qanı, cümlə 
Azərbaycanın fəxri Ramil Səfərov. Erməni 
Mina Rəşid    -    Baxmaqla görmək ayrıdı 
  
 
154 
başımıza açdığı min bir oyuna görə cəzasız qaldığı 
halda nədən Ramil Səfərov həbs edilib görəsən? 
Xocalıda hələ doğulmayan körpəni süngüyə 
keçirən, qadına-qocaya min bir işgəncə verən, 
atamı öldürən, yurdumuzu talayan qaniçənlərin 
cəzası nə olub görəsən? Amma Ramil Səfərov nə 
bir körpəyə əl qaldırıb, nə də özgənin torpağını 
talayıb. Erməni yetirməsi özü onu məcbur edib ki, 
bu qətli törətsin. Onun millətini, bayrağını, 
mənliyini təhqir edib dönə-dönə. Ramil yurdunu-
evini talayıb doğmalarını öldürən, qalanlarını 
didərgin salan, hələ o uzaq ölkədə - Macarıstanda 
da hər an yarasının közünü qoparıb, ona göz verib, 
işıq verməyən düşmən balasına axı hansı dildə 
cavab verməliydi? Deyirlər, babalarının yoluna 
«çıraq» tutan bu erməni dığasının vətənində 
heykəlini ucaldıb qəhrəman sayırlar. Ürəyində 
Vətən təəssübü, Yurd ağrısı olan bütün 
insanlarımız Ramil Səfərovu canlı xalq qəhrəmanı 
hesab edir. Özü də qondarma yox, əsl qəhrəman... 
Mən bunu hiss elədim, bir daha anladım. Onun adı 
çəkiləndə bir el qızımız söylədi ki, Ramil Səfərov 
mənim ürəyimin yaralı yeridi, həm də qürur yeri. 
Səkkiz ildən artıq yad, uzaq bir ölkədə həbsxanada 
ona ömürlük cəza verildiyini bilsə də, sınmayıb bu 
igid oğlan. Həm də biliyi, bacarığı ilə millətimizin 
başını uca edib. Həbsxanada kitablar yazıb, həbsə 
Mina Rəşid    -    Baxmaqla görmək ayrıdı 
  
 
155 
alındığı ölkənin dilindən tərcümələr edib, fırçayla 
əsərlər yaradıb və.s. Sübut etməyə çalışıb ki, 
Azərbaycan insanı mənən çox güclüdü. Sən 
havadarlarını toplayıb onun torpağını zəbt edə 
bilərsən, fəqət ona qalib gəlməyə gücün yetməz… 
Bu gənc letenantın gözündə-könlündə elə bir 
Vətən sevdası yurd salıb ki, harada olur-olsun, 
qəlbi onunla döyünür. İnanıram ki, bütün 
varlığıyla, işi, əməli ilə igid oğlumuzun taleyinə 
biganə olmayan insanların sayı möhtəşəm bir 
ordunun sayından artıqdı… 
  …Əvvəllər yataqxanada qonşu olduğum 
Sahib kişiyə - Ramilin atasına da sözüm var: 
“Sahib dayı, adam var, övladına görə ömrü boyu 
xəcalətlə yaşayır. Amma sən xoşbəxt adamsan, 
oğlunla öyünə bilirsən…” 
 
«525-ci qəzet», 27 aprel, 2012-ci il.    
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
156 
CƏSUR KOMANDİR 
 
Şəhid Alim Qəhrəmanov 
 
…Bu soyuq üzlü 
adamların içində bir qadın 
tanıyıram - mehriban, 
suyuşirin. Hər məni 
görəndə bağrına basır, elə 
doğma, elə istiqanlıdı, 
anamı xatırladır. Allah 
ömür versin, Səyalı xala 
şəhid anasıdı. Oğlu 
Alimin Qarabağ 
müharibəsində 
qəhrəmancasına şəhid 
olmasını çoxdan 
eşitmişdim. Amma 
nədənsə bu barədə 
yazmağı heç düşünməmişdim. Səyalı xalanın özü 
də bir söz deməmişdi. Çox qürurlu, ləyaqətli bir 
anadı. Şəhid övladı haqqında elə şirin-şirin danışır, 
sanki həyatda olan adam barədə danışır, oğlunun 
ölümünə inanmırsan. Adama xoş gəlir belə isti, 
təmkinli münasibət. Əslində, şəhidlər ölmürlər ki...  
Doğulduğu kəndi düşmən tapdağında olan biri kimi 
hərdən düşünürəm ki, kaş mən də şəhid olaydım.. 
Mina Rəşid    -    Baxmaqla görmək ayrıdı 
  
 
157 
 Öz-özümə deyirdim ki, görəsən sözə necə 
başlayım, bu ağır dərdi şəhid anasıyla bölüşmək 
çox çətin olacaq. Amma Səyalı xalanın qəlbinin 
işığı elə ilk anlardaca məni sakitləşdirdi. Şəhid 
anası övladı ilə bağlı elə danışırdı ki, anlayırdın ki, 
doğma balası Alim onun üçün ölməyib. 
Düşünürəm ki, kimsə onun övladını öldürə bilməz, 
buna heç kəsin və heç nəyin gücü də yetməz…  
Səyalı xala Ermənistanın Qarakilsə rayonunun 
Hallavar kəndində olan ata-baba yurdlarından nə 
müsibətlə Azərbaycana gəlib çıxdıqlarından 
danışdıqca dəhşətə gəlirsən. Deyir, hələ hadisələrin 
başlanğıcında onları yavaş-yavaş sıxışdırmağa 
başlayıblar. Günahsız adamlar döyülüb, onların 
lazımi yerlərə gediş-gəlişləri məhdudlaşdırılıb, 
sonra məktəbləri  bağlanıb, bazarda belə 
məhsullarını satmağa imkan verilmyib. Neçə il belə 
çətin vəziyyətdə -    mühasirədə yaşayıblar. Sonra 
doğmalarımız vertalyotdan yerə  xəbərdarlıq 
bildirən kağızlar atıblar ki, qorxmayın, biz 
sizinləyik. Nəhayət, vəziyyət dözülməz bir həddə 
çatıb. Ondan ki, ermənilər türksüz Ermənistan 
eşqinə düşüblər. Odur ki, vetalyotla Azərbaycana 
gəlmək üçün onlar da digər kənd əhli kimi dağa 
çıxıblar. Demək olar ki, düz bir həftə dağda 
qalıblar. Səyalı xala bir əli ilə qızı Xalidənin, o biri 
əli ilə Alimin əlindən elə yapışıb ki, birdən 
Mina Rəşid    -    Baxmaqla görmək ayrıdı 
  
 
158 
balalarına bir şey olar. Ancaq müharibənin sərt 
qanunları ilə uşaqları güclə də olsa ondan alıb 
vertalyotla Bakıya gətiriblər. Köçkünləri Qazağın 
qərargahında yerləşdiriblər… Səyalı xala altı uşaq 
anasıdı. Həmin vaxt Alim hələ orta məktəbi 
bitirməmişdi. Onlar ev-eşiklərindən didərgin 
düşdükdən sonra əvvəlcə Dəvəçi rayonunda 
məskunlaşıblar. Sonra isə Bakıya, Nəsimi rayonuna 
pənah gətiriblər. Alim də burada orta təhsilini başa 
vurub, hərbi xidmətə yollanıb. 1992-ci ildə 
Qarabağda qanlı döyüşlər gedirdi. Ürəyində 
düşmənə sonsuz qəzəbi olan bu gənc böyük bir 
ürəklə təlim keçərək qızğın döyüşlərə atılmaqdan 
bir an belə çəkinmir. Əksinə, gücü yetdiyi qədər 
düşmənə zərbələr vurmağa, necə deyərlər, 
torpağının, ana-bacılarının heyifini almağa çalışır. 
O, qulluq etdiyi bölmədə komandirlərinin 
etimadını doğruldaraq  fəxri-fərmanlara layiq 
görülür. Müharibə alovu hələ davam edirdi. Alim 
Qəhrəmanov artıq özü bir komandir idi. 
Cəbrayılda, Füzulidə gedən qanlı döyüşlərdə onun 
alayı xüsusi şücaətlər göstərib. Bir çox 
kəndlərimizin düşməndən azad olunmasında bu 
cəsur komandirin müstəsna xidmətləri olub.  
1994-cü il fevralın 12-də yurdumuzun igid, 
qəhrəman oğlunun  son döyüşü olur. O, qızğın bir 
döyüşdə başından yaralanır və fevralın 13-də şəhid 
Mina Rəşid    -    Baxmaqla görmək ayrıdı 
  
 
159 
olur. Şəhidlər Xiyabanında, İkinci Fəxri Xiyabanda 
dəfn edilib. Bakıda şəhidin adının 
əbədiləşdiriliməsi məqsədilə küçələrdən birinə 
onun adı verilib.    
Düşünürəm ki, şəhid analarının elə böyük 
təmənnaları olmur. Onlara, sadəcə kiçik bir qayğı, 
diqqət də bəs edir. Yətər ki, kimsə Vətən uğrunda 
canından keçmiş oğullarını hörmətlə, məhəbbətlə 
ansın. Övladlarının əziz xatirəsi əbədiləşdirilsin, 
onlara layiq olduğu ad verilsin. Ancaq özü deməsə 
də, baxırsan ki, şəhid anasının özünün də diqqətə, 
qayğıya ehtiyacı var. Məişət qayğıları, qəbul etdiyi 
dərmanlar şəhid anasının dərdinin üstünə dərd 
gətirməsin gərək. Onu da qeyd edək ki,  oğlunun 
şəhid olmasından bir il sonra Səyalı xala ömür- gün 
yoldaşını da itirib. Bütün var-dövlətini ata-baba 
yurdunda qoyub gəlməyə məcbur olmuş bu 
insanların ağrı-acıları bizə yad olmasın gərək… 
 
“Bütöv Azərbaycan” qəzeti, 5 fevral, 2014-cü il. 
 
 
 
 
 
 
 
Mina Rəşid    -    Baxmaqla görmək ayrıdı 
  
 
160 
QAR YAĞIR ÜRƏYİMƏ… 
 
…Günlərdi ürəyimi söz tutub. Bu qanlı, sinəsi 
dağlı sözlər dillənmək havası ilə üsyan edir 
qəlbimdə. Bu qar havasında, çovğunda Xocalı 
müsibəti, Şuşa fəryadı, Ağdam dərdi daha artıq 
üşüdür ürəyimi. Düşünürəm ki, Qarabağ 
müharibəsi, torpaqlarımızın işğalı ilə bağlı bir 
şahid kimi, yəni hadisələrin qaynar mərkəzlərindən 
olan Ağdamda doğulub boya-başa çatmış bir insan 
kimi mənim də deməyə sözüm var. Bəlkə də çox az 
adam bilir ki, atam Rəşid Qarabağ müharibəsinin 
qurbanı olub. Bunu heç kitabımda da qeyd 
etməmişdim. 
 
Atam şəhid oldu 
  
…1992-ci ilin martında 
Ağdam şəhərinə atılan mərmilərin 
qəlpələri atamı yaraladı. Həmin 
vaxt yaşadığımız Qiyaslı kəndi də 
od içində idi. Belə dəhşətli bir 
vəziyyətdə birdən həyət qapısı 
açıldı və atam al qan içində içəri girdi. Tək, 
köməksiz - çünki onda hər kəs özünün, ailəsinin 
hayında idi. Nə xəstəxana işləyirdi, nə də yaralını 
Mina Rəşid    -    Baxmaqla görmək ayrıdı 
  
 
161 
harasa aparmağa bir maşın tapılırdı. Evin üç oğlu 
isə cəbhədə idi. 
 Böyük qardaşım Ədalət könüllü özünü 
müdafiə dəstəsinin tərkibində, ortancıl qardaşım 
Nəsib polis bölümü ilə döyüşlərdə idi. Kiçik  
qardaşım Talib də hərbi xidmətə - ön cəbhəyə 
yollanmışdı. Nəsib kənddə ilk yaralananlardan biri 
oldu və sağalıb yenidən cəbhəyə döndü. Talib 
Ağdam işğal olan ili -1993-cü ildə ağır yaralandı 
və ikinci qrup Qarabağ müharibəsi əlili oldu. 
Böyük qardaşım isə, “atəşkəs” elan olunduqdan 
sonra rəhmətə getdi.  
…Bacılarımla birgə heç vaxt övlad 
yaddaşından silinməyən bir faciəni yaşayırdıq o 
anda. Anam, bacılarım ha çalışırdılar, qanı saxlaya 
bilmirdilər. Ara sakitləşdikdən sonra atamı Gəncə 
xəstəxanasına çatdırdılar. Anam da onun yanında 
qaldı. Biz böyük bacımla Sabirabada, uzaq 
qohumların yanına getdik. Atam elə möhkəm və 
sağlam adam idi ki, inanmırdıq bu  yaralardan 
dünyasını dəyişsin. Düz bir ay müalicə olundu, bir 
dəfə ani hərəkətdən yarasının tikişi söküldü və bir 
daha bitişmədi… 
Bir qohum bizi evimizə aparmağa gəldi, dedi 
ki, atanız evə gəlib sizi gözləyir. Amma ürəyimə 
dammışdı, yuxum da başqa şey deyirdi. Yolda 
Mina Rəşid    -    Baxmaqla görmək ayrıdı 
  
 
162 
fikirdən ürəyim sıxıldı, evimizə çatanda 
darvazamızı taybatay açıq gördüm… 
 
…Ruhunun gözlərində də 
Bilirəm, yenə göyçəyəm. 
Sən qərib, ellər didərgin, 
Mən don vurmuş göyçiçəyəm... 
 
Atam öz yurdunda torpağa tapşırıldı, bir il 
sonra isə eli-obası qaçqın düşdü. Özü də qərib oldu 
öz yurdunda, məzarı da… 
 
Xanəndə oğlu ilə birlikdə şəhid oldu 
 
Bir dinləyici kimi mənim üçün səsi, avazı 
xüsusi çalarda, bənzərsiz olan xanəndə Şahmalı 
Kürdoğlu ilə biz qonşu idik. Hərdən gözəl 
zümzüməsini eşidərdik. Onun səsi adamı valeh 
edirdi.  Bir gün güclü mərmi səsindən hamımız 
təşvişə düşdük. Bir az keçmiş yola çıxdım. Bir də 
baxdım Şahmalının həyat yoldaşı qucağında oğlu 
Şahmalı qışqıra-qışqıra özünü qapıdan bayıra atdı. 
Uşaq qana boyanmışdı. Elə sarsıldım ki, bir də 
baxa bilmədim. Ata-bala nar yedikləri yerdə mərmi 
yanlarında partlamışdı. Həmin gün başqa kənddə 
gecələdik...  Səhər evimizə qayıtdıq. Həyətə girən 
Mina Rəşid    -    Baxmaqla görmək ayrıdı 
  
 
163 
kimi anam əyilib torpağı öpdü. Onda mən çox gənc 
idim və bu, mənə qəribə gəldi...  
 
İşğalına inanmıram AGDAMIN 
  
Ağdamın nə vaxtsa işğal olunacağına heç kəs 
inanmırdı. Düşmənə ən ağır zərbələrdən biri də 
Ağdamdan vurulurdu. İlk dəfə «Uzun dərə» 
deyilən yerdən açılan atəşin qulaqbatıran səsindən 
adamlar vahimə içində çaş-baş qalmışdılar. 
Kiminin ürəyi getmişdi, kimi ayağıyalın bayıra 
qaçmışdı... Sonra düşməndən bizə, bizdən də 
düşmənə atılan atəş səsinə öyrəşdik. Atılan 
mərmilərdən  darvazamız dəlmə-deşik olmuşdu. 
Hər birimiz hər an bu qəlpələrin qurbanı ola 
bilərdik və olurduq da. İstər şəhərin özündə, istərsə 
də kəndlərimizdə hər gün  ölənlər və yaralananların 
Mina Rəşid    -    Baxmaqla görmək ayrıdı 
  
 
164 
sayı durmadan artırdı. İndi də bu yazını yazarkən 
sanki, o mərmilərin uğultusu qulağımda səslənir. 
Düz son günə, yəni Ağdamın işğal gününə qədər 
evimizdə olmuşuq. Bu o qədər də asan deyildi. 
Çünki kənddə bir-birinin səsinə- nəfəsinə öyrəşmiş 
adamların, xüsusilə qadın və uşaqların sayı çox 
azalmışdı. Axır vaxtlarda, xüsusilə də işıq sönən 
gecələrdə kənd çox vahiməli olurdu. Bütün bunlara 
baxmayaraq, anam evindən ayrıla bilmirdi və 
balaca bacımla mən də ondan ayrılmırdıq. 
Evimizin əşyalarına da toxunmağa icazə vermirdi, 
deyirdi, evin bərəsini pozmayın…  
Ağdam sona qədər vuruşdu və 6 mindən artıq 
ağdamlı şəhid oldu. Sonda inanmaq istəmədiyimiz 
bir faciəni yaşadıq, Ağdamın 70 faizi erməni 
terrorçularının  əlinə keçdi. Ağdamın 126 min 
nəfərdən artıq sakini ev-eşiyindən didərgin 
düşdü…   
 
Dəmir vaqonlar, didərgin körpələr… 
 
Didərgin düşəndən sonra Bərdənin Kətəlparaq 
kəndinə gəldik və qısa müddətdə üç yer dəyişdik. 
Baxdıq ki, ev evə sığmır. Beləcə, minnətsiz-filansız 
Bərdənin Dəmiryolu Stansiyasındakı dəmir 
vaqonlardan birinə yerləşdik. Yəqin ki, çadır 
şəhərciyi ilə bağlı eşitməyən yoxdu. Çünki bununla 
Mina Rəşid    -    Baxmaqla görmək ayrıdı 
  
 
165 
bağlı çox yazılıb. Amma 
dəmir vaqonla bağlı heç bir 
yazı yadımda qalmayıb. 
Eşitdiyimə görə, bu dəmir 
vaqonlar heyvan daşımaq 
üçün nəzərdə tutulubmuş və 
yəqin ki, istifadə də 
olunmuşdu. İndi də bu dəmir 
«ev»in aqibətindən danışım. Ağzında dəmir 
deyirsən, yayda od kimi qızırdı, adamları həmişə 
ya onun yan-yörəsində, ya da altında görmək 
olardı. Qışda isə daha dəhşətli olurdu, çünki «ev»in 
çölü ilə içi o qədər də fərqli deyildi. Mən bu dəhşət 
saçan dəmir vaqonda çox yaşaya bilmədim. Çünki 
o vaxtlar müxtəlif xəstəliklər yayılmışdı və mən də 
xəstələndim. İyirmi gün Bərdə xəstəxanasında 
müalicə olundum. Sonra böyük bacım məni Bakıda 
məskunlaşdığı ADPU-nin 1 saylı yataqxanasına 
gətirdi. Neylədik anamı Bakıya gətirə bilmədik. 
Dedi, bura evimə daha yaxındı, yurdun havasını 
alıram burdan, o göyün üzündə yaşaya bilmərəm… 
Tez-tez anamın yanına gəlirdim və bu vaqon həyatı 
heç məni sakit buraxmırdı. Hələ orda donan 
körpələr…Bir şeir də yazmışdım «Dəmir vaqonlar, 
didərgin körpələr». Nə qədər çalışıram, yenə bu 
şeiri bütünlüklə təqdim etməyə bilmirəm: 
 
Mina Rəşid    -    Baxmaqla görmək ayrıdı 
  
 
166 
…Əlim qələm də tutmur, 
Varaq üstə qan sıza. 
Qar yağır ürəyimə, 
Əllərim dönür buza. 
 
Bizi çölə atanlar, 
Qu tükü arasında. 
Şaxta ilana dönür 
O dəmir parçasında. 
 
Əlini ovuşdurur,  
Üzünü ovuşdurur 
Körpə gülüşlərini 
Şaxta vurur, don vurur. 
 
Yeddibaşlı şaxtaya  
Bir cüt göz yaşı neylər? 
Körpələrin xətrinə 
Allah, qışı yaz eylə. 
  
Allaha dua etməkdən başqa adamın əlindən nə 
gəlirdi ki?  
 
Ən böyük arzumu unutmuşdum 
 
…Ən böyük arzum idi ali məktəbə daxil 
olmaq. Ancaq ailədə buna imkan verilmədi. Odur 
Mina Rəşid    -    Baxmaqla görmək ayrıdı 
  
 
167 
ki, anamın qorxusundan gizlicə daxil olduğum 
Ağdamdakı makinaçılıq kursunu bitirmişdim 
sadəcə və bir  də «Ağdam» qəzetində bir neçə şeir 
və kiçik həcmli yazılarım çıxmışdı. Müharibənin  
vurduğu zərbələrdən Bakıya gələndən sonra ali 
təhsil almaqla bağlı ən böyük arzumu belə 
unutmuşdum. İşləmək lazımdı, mən də çox götür-
qoydan sonra yollanmışdım «Ədalət» qəzetinə. 
Heç vaxt yadımdan çıxmaz Aqil müəllimin həmin 
çətin vaxtda təkcə mənə yox, elimizə, camaatımıza 
göstərdiyi qayğı. Sonra çox adamlara rast 
gələcəkdim. Biri mədəni şəkildə başından 
edəcəkdi, biri soyunu-kökünü unudub, qaçqını heç 
adam da saymayacaqdı. Və sonra da arsız-arsız 
Qarabağı vəsf edəcək, gənclərə göstərdiyi 
«qayğıya» görə hələ mükafat da alacaqdı...  
 
...Bir-birimizi görəndə sevinmirik, 
Bir-birimizlə öyünmürük, 
Unuduruq hərəmiz bir parça  
Vətən torpağı olduğumuzu… 
Amma yerli-yersiz bar-bar bağırırıq, 
Daşı-torpağı necə sevdiyimizdən  
dəm vururuq… 
   
Hə, sözüm onda qaldı axı, hər şey «Ədalət» 
qəzetindən başladı. Amma nəyi necə etmək lazım 
Mina Rəşid    -    Baxmaqla görmək ayrıdı 
  
 
168 
olduğunu bilmirdim. Təcrübəm yox idi. Mənim 
böyüməyim də bir az başqa cür oldu axı. 
 
…Qoynu yumşaq kəndimizin  
havasından, suyundan  
bir ovuc qaldı içimdə 
Müharibədən təkcə 
 uşaqlığım salamat çıxdı, 
böyüyə bilmədim… 
 
...Makinaçı işləyə-işləyə müxtəlif qəzetlərdə 
yazılarım çap edilirdi. Şeirlərim isə özümdən asılı 
olmayaraq tezliklə məni aparıb radio və 
televiziyaya çıxardı. Rəhmətlik şair, Əməkdar 
İncəsənət xadimi Ağalar Mirzə məni dəfələrlə 
Yurd həsrətli verilişlərinə çağırmışdı. Sanki yerə-
göyə sığmırdım, içimdə elə bir yazmaq həvəsi 
vardı ki, gəncliyimin ən gözəl çağında həyatımın 
başqa tərəflərini, demək olar ki, unutdum...   
Elə bu arada arzuma doğru elə yüyürdüm ki, 
həmin il həyəcandan ali məktəbə daxil ola 
bilmədim. Amma elə həmin il Bakı-Mədəni-Maarif 
Texnikumuna daxil oldum və tezliklə anladım ki, 
mənim bundan da yüksəkdə təsil almağa gücüm 
var. Tələbə yoldaşlarımdan o qədər fərqlənirdim 
ki... Çünki orta məktəbdə imtahan verəndə bileti 
çəkib  hazırlaşmadan birbaşa danışıb  qiymətimi 
Mina Rəşid    -    Baxmaqla görmək ayrıdı 
  
 
169 
alırdım. Texnikumu bitirən il Bakı Dövlət 
Universitetinə daxil oldum. Doğmalarımdan təkcə 
bacım bildi ki, mən ali məktəbə  daxil olmuşam. 
Çox sevindim, amma o qədər çətin tələbə həyatı 
yaşadım ki…  
…Ali məktəbə daxil olan il - 1998-ci ildə 
anam o dəmir vaqonun içində xərçəng xəstəliyinə 
tutuldu. Anamı Bakıya gətirdik, bir müddət 
müalicə olundu, amma artıq iş işdən keçmişdi. 
Özünün bundan xəbəri yox idi və elə arzularla 
yaşayırdı ki, qəriblikdə ölmək istəmirdi.  
İndi də düşünüb əzab çəkirəm ki, anamı o 
ölüm quyusunun - dəmir vaqonun içindən gərək 
vaxtında çıxaraydıq. Baxmayaraq ki, özü buna razı 
olmurdu… Anam sağ olsaydı, indi Ağdamın 
Xındırıstan kəndində salınmış qəsəbədə  nəvələri 
ilə yaşayardı və öz evinə, elinə daha yaxın olardı… 
 
Tikanların üstü ilə 
 
Hərdən düşünürəm ki, bəlkə həyatın dilini 
bilsəydim, bu qədər əziyyət çəkməzdim. Amma 
tikanların üstü ilə addımlamaq sanki alın yazımdı. 
Həmişə özümdə günah axtarsam da, çəkdiyim 
əziyyətlərdə başqalarının da payı az olmayıb. Mən 
qəzetdə də çalışmışam, ixtisasım üzrə 
M.F.Axundov adına Milli kitabxanada da. O vaxt 
Mina Rəşid    -    Baxmaqla görmək ayrıdı 
  
 
170 
kitabxanada indiki pulla cəmi on iki manat əmək 
haqqı alırdım. Bu mənim heç yol pulumu da 
ödəmirdi. Həm də onda özümdən kiçik qardaşım 
və bacımla  yataqxanada balaca, yaşayış üçün 
nəzərdə tutulmayan bir otaqda yaşayırdıq. Düzdü, 
mən işimlə bərabər bəzi qəzetlərlə əməkdaşlıq 
edərək az-çox qanorar da alırdım. Amma bu da 
bizə bəs eləmirdi. O vaxt «Azərbaycan 21-ci əsr» 
adlı qəzet müəyyən fasilələrdən sonra yenidən 
nəşrə başladı və mən bu redaksiyaya işləməyə 
getdim. Çünki əmək haqqı kitabxana ilə 
müqayisədə yüksək idi, həm də bu mənim 
sevdiyim iş idi.  Amma yenə də istəyirdim ki, 
kitabxanadakı işimi də itirməyim. Nə qədər 
çalışsam da çalışdığım «Oxucuya xidmət» 
şöbəsinin rəhbəri olan Bənövşə xanım – o qadın 
buna razı olmadı. Çünki yeni işçi götürmək ona 
daha artıq sərf edirdi. İndiki ağlım olsaydı o vaxtkı 
direktor Leyla xanıma müraciət edərdim. Artıq 
olan olmuşdu... Və heç bir il keçməmiş redaksiya 
bağlandı və mən çox ağır maddi- mənəvi sarsıntılar 
yaşadım… 
Düzdü, çox yerdə işləyə bilərdim, amma 
Allah məni elə qəribə, utancaq yaradıb ki, özümü 
rahat hiss etmədiyim, sıxıldığım yerdə işləyə 
bilmirdim. Ürəyimə yatan işlərin isə ömrü uzun 
olmurdu. Tutaq ki, ilk müxbir kimi çalışdığım 
Mina Rəşid    -    Baxmaqla görmək ayrıdı 
  
 
171 
«Fədai» veteran qəzeti, «Binəqədi», “De Fakto» 
və.s. Qərarsız və səbirsiz olmasaydım elə «Ədalət» 
qəzetindən, həmişə qapısı üzümüzə açıq olan «525-
ci qəzet»dən ayrılmazdım ki… Əzəldən həyatla 
mənim istədiklərim tərs - mütənasib oldu, sonra 
özüm də bu tarazlığı düzəldə bilmədim. Bir dəfə 
şair Xanəmir dedi ki, sən heç vaxt ürəkdən gülə 
bilməzsən. Elə indinin özündə də düşünürəm ki, 
çox düz deyib əziz qardaşım... Bir də uşaqlıqda 
oxuduğum şeirlərin birindən belə bir beyt qalıb 
yadımda: 
 
Fərasət özü də bir istedaddı 
Ancaq istedadda fərasət olmaz... 
           
 2001-ci ildə Yazıçılar Birliyinə üzv qəbul 
olundum. 2004-cü ildə xeyirxah insan, professor, 
şair Elçin İsgəndərzadə digər gənclər  kimi mənim 
də kitabımı rəhbərlik etdiyi «Vektor» Elm 
Nəşriyyatında təmənnasız olaraq çap etdirdi. 
Yaxşılığını heç vaxt unutmadığım Elçin müəllimin 
işıq üzünə çıxardığı «Könlümün sarı simi» adlı bu 
kitab, böyük şair Musa Yaqub demiş, neçə qəlbin 
sarı siminə toxunaraq uğurlu oldu. 
…Və nəhayət çox sevdiyim şair Çingiz 
Əlioğlu mənim işsizlik məsələmə bir əncam çəkdi. 
Artıq Mədəniyyət Nazirliyinin təsis etdiyi 
Mina Rəşid    -    Baxmaqla görmək ayrıdı 
  
 
172 
«Yaddaş» qəzetində şöbə redaktoru vəzifəsində 
çalışırdım. Bundan sonra «Qarabağa aparan yol» 
adlı qəzetdə də şöbə redaktoru kimi çalışdım. Məni 
bu işə dəvət edən qəzetin baş redaktoru şair Əli 
Mahmud yadımda qalan ən xeyirxah, ən nəcib 
insanlardan biridir. Elə bu qəzetdə bəxtim üzümə 
güldü və ailə qurdum...    
  
«525-ci qəzet», 24 fevral 2012-ci il 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
173 
 
VAQİF BAYATLI 
ODƏR SEVGİSİ 
 
Bu günün havasındandı, 
suyundandı, nədəndirsə, kimi 
dindirirsən kimdənsə, 
nədənsə narazıdır. Biri 
dolanışığından, çörəkpulundan, başqası isə varın-
dövlətin, gəlhagəlin bir az səngidiyindən narazıdır. 
Hər kəsin özünə görə narazılığı var. Yazarların da 
öz dərdi var bu narazılar arasında. Onların dərdi 
daha çoxdu. Nədən ki, cümlə-aləmin də dərdini 
onlar çəkir. Vaqif Bayatlı Odər demiş: 
 
Dünyaya baca kimidir şair qələmi, 
Baca evin tüstüsünü,  
hisini çəkəntək  
şair qələmi də çəkər, 
çəkər ötürər canından  
dünya deyilən  
damlar damının dərdlərini. 
 
  …Bəs mənim dərdim nədir görəsən? 
Dünyadan narazılığım insanlar arasındakı anlaşma 
körpüsünün getdikcə üzülməsi, bir-birimizə inamın 
azalmasıdır. Halbuki uca Allah yaratdığı 
Mina Rəşid    -    Baxmaqla görmək ayrıdı 
  
 
174 
bəndələrinin bir-birinə qaynayıb-qarışmasını, qəlbi 
kindən, təkəbbürdən uzaq tutmağı və başqalarına 
sayğı və sevgi ilə yanaşmağı buyurub. Hərdən 
bilirsinizmi nə düşünürəm? Deyirəm, hələ 
dünyanın fani olduğunu bilə-bilə onu qan çanağına 
çevirən adama əgər sonsuza qədər yaşamaq imkanı 
verilsəydi, dünyada bir daş daş üstündə qalardımı 
görəsən?  
Vaqif Bayatlı Odər adamların nəfsi, dünya 
malı əlində belə aciz qalmasını seyr etdikcə 
təəssüflənir. Amma bəzi şairlər kimi dünyanı, 
adamları qarğıyıb söyməklə, qışqırmaqla oxucunu 
havasız, dar bir məngənəyə sıxışdırmır. Əksinə, 
insana sevgi ilə üz tutur və söyləyir: «…Mən 
əvvəl-axır Sizi Güladama - Göyadamına 
çevirəcəyəm,  giladamlar».  Məncə, sənətin, 
ədəbiyyatın gücü də elə bu sevgidədir. Bundandır 
ki, şairin 2008-ci ildə çap olunmuş «Yupyumru bir 
eşq ilə» adlı kitabından sonra yüzlərlə şeir kitabının 
çap edilməsinə baxmayaraq, bu ilin yekununda da 
ən maraqlı kitablarla bağlı sorğularda məhz dönə-
dönə bu kitabın adı çəkilir. Çünki bu şairin şeirləri 
torpağa su hopan kimi oxucunun könlünə hopur, 
qəlbini dindirir, onu yaşamağa, sevməyə, bir sözlə, 
İNSAN olmağa çağırır: 
 
 
Mina Rəşid    -    Baxmaqla görmək ayrıdı 
  
 
175 
Qəmə ancaq qəmtək baxma, 
Qəmtək baxanlar yıxılır,  
Bir qəm yüzünü yıxır, 
Qəm əydikcə üzünü - 
Göz yaşı kipriyini, 
Kipriyi gözünü yıxır.  
 
Doğrudan da belədir. İnsan gərək dünyanın, 
olanların, keçənlərin əlində aciz qalmasın. Vaqif 
müəllimin şeirləri ilahi bir həqiqətdən, haqdan 
doğulur, ona görə də, özünü doğruldur və heç bir 
küləkdən, kələkdən yıxılmaq qorxusu olmur.  
 
Kim sevmirsə demək, gülmür, 
Sevib gül olmayıb hələ  
Bəlkə Allah görmür onu, 
Bəlkə, doğulmayıb hələ.            
 
  İstərdim ki, hər kəsə Vaqif Bayatlı Odər 
sevgisindən bir pay düşsün. Bir də niyə axı bizim 
də onun kimi sevməyə ürəyimiz və məhəbbət dolu 
gözəl bir dünyamız olmasın? Düşünməyə 
dəyməzmi, Sizcə? 
  
«525-ci qəzet», 6 fevral, 2010-cu il. 
 
 
Mina Rəşid    -    Baxmaqla görmək ayrıdı 
  
 
176 
QARABAĞIN XANI  
 
«Xanın oxuduğu 
«Qarabağ şikəstəsi» SƏSdə 
Qarabağ möcüzəsi idi. Hələ 
mən Qarabağ deyilən məkanı 
görməmişdim, amma bu 
səsdəki sehr yaddaşımda 
əbədi bir Qarabağ obrazı 
yaratmışdı…. Ruhun şad olsun, Xan əmi! 
Qarabağa sevgim sənin səsindən başlandı». 
Tənqidçi Vaqif Yusifli Xan Şuşinski sənətinin 
möhtəşəmliyini, bax, belə ifadə edib. Onun 
haqqında ən gözəl sözlər söylənilib, söylənilir və 
nə qədər ki, sənət var hələ çox söyləniləcək.  
20-ci əsrin ən qüdrətli səsinə malik olan 
xanəndələrindən biri Xan Şuşinski 1901-ci ildə 
avqustun 20-də səfalı Şuşa şəhərində doğulub. 
İbrahim xanın nəticəsi olan xanəndə elə Şuşada da  
böyüyüb, boya-başa çatıb. Səsinə, avazına görə 
«Xan» titulunu qazanmış xanəndə, ədəb-ərkanına 
görə məclislərdə, el arasında «Xan əmi» kimi 
sayılıb-seçilib. Düşünürəm ki, zamanında xanəndə 
ilə ata-oğul kimi doğma münasibətdə olmuş 
musiqişünas alim Vəli Məmmədovun xatirələri 
nəinki bu gunun, elə sabahın da oxucuları üçün 
maraqlı olacaq. 
Mina Rəşid    -    Baxmaqla görmək ayrıdı 
  
 
177 
Xanın səsi 
 
    Xan əmini ilk dəfə 1942-ci ildə kənddə 
konsertdə görmüşəm. O, ucaboylu, pəhləvan 
cüssəli bir kişi idi. Səsi, avazı bir möcüzəydi, sanki 
. İkinci Dünya müharibəsi zamanı adamlar ruhdan 
düşməsin deyə, həm ön, həm arxa cəbhədə 
konsertlər təşkil olunardı. Yaxşı yadımdadı, 
kənddə, kolxoz sədrinin həyətində böyük bir 
qaraağac vardı. O ağacın gövdəsindən, 
budaqlarndan lampalar asmışdılar. Hər tərəf 
işıqlanırdı. Xan çox qüdrətli oxuyurdu. Özü də 
mikrofonsuz-filansız. Onda mənim cəmi on yaşım 
vardı. Sonra başa düşdüm ki, o «Rast» muğamını 
oxuyurmuş. Mən çox xanəndələr görmüşdüm. 
Amma belə gözəl ifaya hələ rast gəlməmişdim. 
           
Mircəfər Bağırovun qəzəbinə gəldi 
 
   1922-ci ildə Xan əmi Bakıya gəlib. Bakının 
toylarında oxuyub və ad-san qazanıb. Sonra Şuşaya 
qayıdıb. Qarabağda oxuyub. 1927-ci il olardı. O 
vaxt Xan əminin oxuduğu qəzəllər içərisində 
Hüseyn Cavidin də sözləri vardı. M. Bağırov bunu 
eşidəndən sonra xanəndənin konsertinə gəlir, ikinci 
sırada əyləşib onu dinləyir, görür ki, düz deyirlər. 
Elə buna görə də konsertdən sonra X.Şuşinskini 
Mina Rəşid    -    Baxmaqla görmək ayrıdı 
  
 
178 
Yevlağa yola salırlar. Beləliklə, o bir il repressiya 
olunur. Onu konsertlərə yaxın buraxmırlar. O vaxt 
Xanın bir dünyagörmüş qohumu ona kömək edir. 
S.Vurğunla Ü.Hacıbəyov M.Bağırova deyirlər ki, 
bəs Xansız işimiz keçmir. M.Bağırov da deyir ki, 
mən deməmişəm, o tamam oxumasın. Bu 
söhbətdən sonra xanəndəni Bakıya gətirirlər və ona 
ev verirlər. 1939-cu ildə Xan artıq Filarmoniyanın 
solisti olur.  
 
      Xan Şuşinski sənətdə novator olub 
 
   Xan Şuşinskinin səsi heç kəsin səsinə 
bənzəmirdi. Düzdür, Hacı Hüsü ondan əvvəl 
oxuyub. Amma Qurban Primov deyirmiş ki, Hacı 
Hüsünün səsi Xanın səsinə oxşayır. Halbuki Xan 
ondan yaşca  kiçik idi. Çünki Xan oxumaqda 
novator olub. Mən deyərdim ki, heç kəs onun 
səviyyəsində oxuya bilməyib. O, elə bir uca 
mərtəbədəydi ki, ora başqa xanəndələrin əli 
çatmırdı. Amma ondan öyrənənlər çox olub.  
Mənim babam Qarabağın ən səsli din xadimi 
olub. O, deyirdi ki, Xanın səsi peyvənddi. Xan 
oxuyanda səsi çox uzaqlara yayılırmış. 
 
 
   
Mina Rəşid    -    Baxmaqla görmək ayrıdı 
  
 
179 
Havalansın Xanın səsi 
     
O, «Rast», «Şur», «Kürdü - Şahnaz», «Mirzə 
Hüseyn segahı», «Mahur Hindi»ni gözəl oxuyurdu. 
«Qarabağ şikəstəsi»ni isə bənzərsiz ifa edirdi. Bu 
səs elə bil öz-özünə havalanırdı, yüksəlirdi. Həm 
də nə qədər zildən oxusa da üzünün ifadəsi 
dəyişmir, gərgin görünmürdü. Üzündən təbəssüm 
əskik olmurdu. Xan Şuşinski 300-dən artıq xalq və 
türk mahnısı oxuyub. Deyirdi ki, mahnılar 
muğamların övladıdır. Özünün isə 15-ə qədər 
mahnısı olub. O vaxt «Şuşanın dağları»nı lentə 
aldırmaq istəyib. Onda mahnıların sözlərinə 
nəzarət vardı. Mahnının sözlərini dinləyib deyirlər 
ki, «Sovet Şuşasının başı dumanlı ola bilməz». Xan 
da əlacsız qalıb, mahnının yaşaması xatirinə 
oxuyub ki, «Şuşanın dağları deyil dumanlı». 
«Şuşanın dağları» onun öz mahnısıdır. Gözəl də ifa 
edib. Amma bu gün bəziləri bu gözəl mahnını elə 
kökə salırlar ki… 
 
Ağır oturub, batman gələrdi 
 
Bütün Qarabağ xanəndələri oxumağa 
başlayanda Xanın yolu ilə gedib. O, bir məktəb idi, 
ifaçılar üçün. Ə.Şükürov, Ş.Kürdoğlu, 
Mina Rəşid    -    Baxmaqla görmək ayrıdı 
  
 
180 
M.Məmmədov, Y.Məmmədov, Z.Quliyev, elə indi 
Arif Babayev də bu yolla oxuyur.  
Hərdən zarafatla deyərdi ki, məndən qəlyan 
çəkməyi öyrəndilər, oxumağı yox. Onun 
özünəməxsus qəlyan çəkməyi də vardı axı. 
Xan əmi çox həyalı, abırlı bir kişi idi. Onda 
bir sənətkar kimi böyük məsuliyyət hissi vardı. 
Konsertə iki saat əvvəldən gələrdi ki, o mühitə 
uyğunlaşsın. Toylara gedəndə də ağır oturub, 
batman gələrdi. O, həm də duzlu-məzəli söhbətlər 
edərdi. Allah onu cazibəli, gözəl biçimdə 
yaratmışdı. Ömrünün sonunadək də, ədəb-ərkanını 
itirmədi. 
«Mədəniyyət» qəzeti, 14 avqust 2009-cu il. 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
181 
GÜNƏŞ DÜNYADAN  
KÖÇƏRMİ HEÇ?... 
 
...Onun sözü qəlbinin aynası oldu. Ona görə 
də Nurəngiz kimi doğulsa da Nurəngiz Gün kimi 
parladı və köçdü dünyadan. Amma Gün dünyadan 
gedərmi, İtərmi heç? 
Könüllərdən köçərmi 
heç?  Çünki gün kimi 
aydın dili, nəğmə 
kimi şirinliyi var 
onun şeirlərinin. 
Həzindi, kövrəkdi, 
incə və səmimidi 
onun könül pıçıltıları... O, həyatın diqtəsi ilə 
yaşamaq məcburiyyətində olsa da qəlbinin səsini 
dinlədi, quşlara yem, qarışqalara qənd verdi, 
çiçəkləri, böcəkləri əzizlədi, məğrur torağaylara 
aşiq oldu... Bir udum Vətən havasını tutya kimi 
əzizlədi. Boş haylardan, haraylardan, saraylardan 
...qaçdı. Və özü bir yol olanadək yol getdi... 
     ...Hansı şair daha yaxşı 
- Şair doğulubsa hamısı. 
 
Bax, budur qəlbin aynası. Sizcə, bu cür 
tərtəmiz bir ürəklə hər kəs belə etirafı edərmi?  
Xoşbəxtlikdən bir vaxt onunla Gəncə səfərində 
Mina Rəşid    -    Baxmaqla görmək ayrıdı 
  
 
182 
olub, onu yaxından müşahidə etmişəm. Hiss 
etmişəm ki, fikri-xəyalı çox uzaqlardadı. Mən o 
səfərdə nələrə rast gəlmədim. Amma onun süfrəyə 
əl uzatdığını belə görmədm. Sanki havayla-suyla 
dolanırdı. Onun qəribə dünyasından 
təsirlənmişdim...  
...Qəlbində bir xatirə beşiyi yelləyə-yelləyə, 
ayrılıqlar boyunun biçimi olsa da, sevgisi bitib-
tükənmədi. Günəşi salamlayıb, çiçəkləri əzizləyən, 
əsl gözəlliyi duyan könül zülmətə enərmi heç?  
 
...Anladım, 
pişiyin vəfasını, 
Anladım, 
Igidin cəfasını. 
Anladım, 
yalançı gəlincikli 
yalançı evciyimin 
müvəqqəti səfasını. 
Çox qəribədir, çox qəribədir... 
Yenə soruşun məndən,  
Soruşun insanlar, 
Soruşun, 
gözəl nədir? 
 
Mina Rəşid    -    Baxmaqla görmək ayrıdı 
  
 
183 
...Onun kövrək, incə qəlbi Vətən həsrətli, 
Yurdun ağrı-acıları ilə bağlı layla və bayatılarla 
aşıb-daşırdı: 
 
Təbriz qədim, köhnədir, 
Cahanda bir dənədir. 
Əllərim həsrət çəkir 
Dağı, daşı göynədir. 
 
Torpaq cadar oldu ki! 
Yollar qabar oldu ki! 
Həsrət nə uzun çəkdi 
Ürək qabar oldu ki! 
 
Yurdun başını duman aldıqca onun yanıqlı 
qəlbindən bir ah yüksəldi. Və bir gün onun sevgili 
məmləkətində elə bir dəhşətli tufan qopdu ki, daşı-
daş üstündə qoymadı, yer-göy qan ağladı, o gecə 
qırmızı qar yağdı ürəyimin köz-köz olmuş yarası -
Xocalı şəhərinə. Onun nazik qəlbindən elə bir 
üsyan, elə bir hayqırtı qopdu ki...  “Xocalı 
simfoniyası” yarandı. 
Qələmiylə bu “qlobal ah”ın şəklini çəkən, 
bəşəriyyət önündəki zülmün Nəhəng pannosunu 
yaradan Nurəngiz xanım dünyada müharibə 
sözünün lüğətlərdən silinməsini istədi: 
 
Mina Rəşid    -    Baxmaqla görmək ayrıdı 
  
 
184 
...Əl çəkin, Qırın hərbin belini! 
Dağıdın təbilini siz onun! 
Doğrayın müharibə sözünü, 
Sılınız lüğətlərdən 
İnsanı düşünün! Ürəksiz Məliklər! 
Dünya kələkbazları! 
Dü-şü-nün!.. 
Dünya yalnız sizin deyil! 
Düşünün!.. 
Düşünməyə çox dəyər!.. 
 
Sözü ilə könlümüzdən xəbər bilən, qəlbimizi 
dindirən və Sözünü həm də uzaqlara duyurmağı 
bacaran Nurəngiz xanım, günəş bu dünyadan 
köçərmi heç? 
 
“Ədəbiyyat” qəzeti, 30 yanvar, 2015-ci il.  
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
185 
BOMBOZ BİR GÜNÜN ƏLVANLIĞI... 
 
...Dünyanın darıxdırıcı, bomboz bir günü idi. 
Dünyadan təcrid olunmuş kimi televiziyanın 
qarşısında oturdum. Kompyüterdən yazılarım da 
silinmişdi, narahatlıq içində  düşünürdüm. Beləcə, 
xeyli keçdi, amma televiziyada göstərilənlərdən - 
nə kimlərinsə ailəsində baş verənlər, nə şoular, nə 
də sağlamlıq haqqında 
verilişlər diqqətimi  
çəkmədi. Nəhayət, 
ANS televiziyasında 
Mir Şahinin “Milli 
Metr” verilişinin 
məqamı çatdı. Verilişin bu dəfəki qonağı, həm də 
ilk aşıq qonağı, “aşıq” deyəndə adı birinci sırada 
çəkilən ustad sənətkar - Aşıq Ədalət idi. 
Söylədikləri bir tarix, bir qaynaq və bir məktəb 
olan, sazına, sözünə qiymət qoyan, adı-sanı 
dünyanın bu başından o başına - ellərə, dillərə 
yayılan, özü kirayədə yaşayan Aşıq Ədalət idi bu...   
Deyirdi 75 yaşım var, amma, Mir Şahin 
demiş, maşallah, yaxşı idi, öz diliylə desək, 
sazıydı. Onun sazlı-sözlü sinəsindən qopan şeirlər, 
söyləmələr sel kimi çağlayırdı. Saatlarla, bəlkə 
günlərlə danışardı... Bir də deyirdi, heç kəsin 
sazında çala bilmir, kimsə də onun sazını çala 
bilməz, şübhəsiz... Onun sazına-sözünə baxdıqca 
əlinə saz alıb onu hörmətdən salanlar düşdü 
Mina Rəşid    -    Baxmaqla görmək ayrıdı 
  
 
186 
yadıma. Əlindəki sazı əyləncəyə çevirən, qaş-göz 
atan, sinəsini-başını açan, məzmunsuz danışan o 
idrakı dayazları, ədəbdən uzaq olanları düşündüm... 
Aşıq Ədalət nə həyatdan gileyləndi, nə də 
kimsədən narazılıq etdi. Əksinə, öz millətini, 
xalqını necə bir təmənnasız məhəbbətlə sevdiyi göz 
önündə idi. Aşıq Ədalət o qədər maraqlı danışırdı 
ki, bircə kəlmə sözünü buraxmaq istəmirdim. Sanki 
dərs zamanı maraqlı bir mühazirə dinləyirdim. 
Söylədikləri bir möcüzə, sazı ayrı bir möcüzəydi... 
Mir Şahinə bu “dərsi” təşkil etdiyinə görə təşəkkür 
etdim ürəyimdə.   
Aşıq deyirdi ki, 5 yaşından əlinə saz alıb, o 
vaxtlar gözəl səsi də olub. 15 yaşı olanda ona xain 
əliylə zərbə vurulub. Düşünüb ki, daha bu sənət 
onluq deyil. Amma nurani bir insan, Dədə Qorqud 
misallı qoca gecə yuxusuna gələrək ona uğurlu 
sabahlardan, boyük gələcəkdən xəbər verib. Onun 
nə bir xüsusi müəllimi olub, nə də bir məktəbi. 
Amma aşıq ədəbiyyatını, saz sənətini elə gözəl 
öyrənib ki, özü bir məktəbə çevrilib.  
...Bomboz başlanan günüm sona yaxınlaşsa 
da, artıq  rəngi-ruhu özünə gəlmişdi. Bax, əsl 
sənətkar, gerçək sənət belədir: işığı aləmə yayılır, 
ətri dünyanı tutur. Əsl sənətkar lap özü kirayədə 
yaşasa da, Aşıq Ədalət kimi, sazı-sözü könüllərdə 
saraylar ucaldır...          
 
“525-ci qəzet”, 3 fevral, 2015-ci il 
Mina Rəşid    -    Baxmaqla görmək ayrıdı 
  
 
187 
DƏRDİMİN TƏRCÜMANI - XOCALI 
 
…Bu gün (5 fevral 2013-cü il) sərhəd 
bölgəmizdən iki Vətən oğlunun şəhid olması 
xəbərini aldıq. Dəfələrlə olduğu kimi yenə sözdə 
«atəşkəs» deyilən bir dövrdə, istər hərbçi, istərsə də 
dinc əhalimizin  şəhid olması, yaralanması faktı 
danılmazdır. Elə yaxın illərdə Ağdamın sərhəd 
kəndində 11 yaşlı Fariz 
Bədəlovun ölümünü necə 
unutmaq olar? Bu, təkcə 
düşmənlə üz-üzə duran bir 
ailənin faciəsi deyil. 
Budurmu «atəşkəs»?... 
…Bu gün iki gənc 
Vətən oğlunun şəhid 
olması xəbəri yenə ox 
kimi ürəyimə sancıldı. 
«Vətən sağ olsun», - deyirik. 
…Bu gün adından belə dəhşət yağan fevral 
ayının bir gününü yaşayırıq. Xocalıda körpələri 
qanına qəltan edən o vəhşi, nankor «qonşu»nu yenə 
Allaha tapşırıram. Ağdamda atamı öldürən, sonra 
Bərdədə dəmir vaqonun içində cavan yaşında 
anamı çərlədib öldürən o yağını yenə Allaha 
tapşırıram.  
Mina Rəşid    -    Baxmaqla görmək ayrıdı 
  
 
188 
…Bu gün fevral ayının içində yaddaşım 
dillənir sanki. Ağdamın Qiyaslı kəndində qonşu 
həyətdən xanəndə Şahmalı Kürdoğlunun səsi gəlir 
qulağıma. Amma çox çəkmir ki, qucağında al 
qanına bələnmiş balaca Şahmalı, özünü küçəyə 
atan xanəndənin həyat yoldaşının tükürpədən 
naləsini eşidirəm. Xanəndə azyaşlı oğlu ilə şəhid 
oldu gözümüzün önündə… 
…Həmin gün evimizin üzərindən neçə mərmi 
keçmişdi görəsən? Mərmi dedim, yadıma nə 
düşdü? Bir dəfə evdə üzərində açarı hazır qurulmuş 
qumbaranı bilmədən əlimə götürmüşdüm. Elə 
bildim, indi əlimdə partlayacaq. Yerə qoysam da 
partlayacaq, düşünmüşdüm… Qonşuluqda 13 
yaşında üç bacının bir qardaşı qumbara ilə 
oynayanda parça-parça olmamışdımı? Uşaqlarımız 
müharibə havasına mərmilərlə oynayanda, 
böyüklərimiz hər an ölüm-dirim savaşıyla 
çarpışırdı. Kənddə, demək olar ki, hər gün ölən və 
yaralananların xəbərini alırdıq, ya da bunun şahidi 
olur, gözlərmizlə görürdük.  
…Bu gün qonşumuz döyüşçü Arifin heç vaxt 
unutmadığım səsi gəlir qulağıma. Bir dəfə anamın 
yanından Bakıya gələndə vaqonda onu anasıyla 
birgə gördüm. Yaralı idi, qospitala gəlirdi. Yaraları 
elə göynədirdi ki, inildəyirdi. Elə bil, ağı deyirdi 
qanı hopmuş Vətən torpağına...  
Mina Rəşid    -    Baxmaqla görmək ayrıdı 
  
 
189 
... Adam belə əzabları yaşayanda, onu 
qanında-canında hiss edəndə unudur həyatda çox 
duyğusallığı, sentimentallığı. Sızıldamaqdan 
zəhləsi gedir, elə hayqırmaq istəyir ki, düşmənin 
bağrı çatlasın… 
 ...Kiçik qardaşım müharibənin o qızğın 
çağılarında hərbi xidmətdə idi. Döyüş vaxtı duman 
çəkiləndə bir də yoldaşları ilə görür ki, düşmən 
əhatəsinə düşüblər. Ayağından və qolundan 
yaralanır. Uzağa getməyə ürəyi gəlməyən, dəmir 
vaqonun içinə sığınıb oradan Yurdun havasını alan 
anam xəbəri eşidəndə çaşır. Soruşur ki, ayaq üstə 
dura bilirmi? Bundan əvvəl böyük oğlu da 
yaralanmışdı axı...  
…Bu gün müharibədə əlil olan qardaşım 
doğma Ağdamda kirayə ev tutub yaşayır. Çünki 
Ergidə salınmış qəsəbənin yolları da könlümüz 
kimi cadar-cadardı... 
…Hərdən başımıza gələnləri düşünəndə o 
fikrə gəlirəm ki, bizim çəkdiklərimiz Xocalı 
faciəsinin yanında nədir ki…Atamın şəhid olması 
məni o körpələrə verilən işgəncələr qədər 
yandırmadı heç. Məndən böyük bacılarımdan biri 
deyir ki, Xocalı müsibətinin baş verdiyi gecənin 
səhəri qırmızı qar yağdığını gözlərimlə görmüşəm. 
Düzü, təəccüblənsəm də, inandım… 
Mina Rəşid    -    Baxmaqla görmək ayrıdı 
  
 
190 
…Fəqət bu fevral ayında içimizdən və 
çölümüzdən bizi vurmağa həmişə hazır olan 
düşmənlərin önündə Azərbaycanımız unudulmaz, 
möhtəşəm bir tarixə imza atdı. İLK MİLLİ 
PEYKİMİZ orbitə buraxıldı. 11 dünya ölkəsindən 
biri kimi qürur günümüzün sevincini də yaşadıq. 
…Bu fevral ayında dərdimin tərcümanı olan - 
XOCALI adına yazılmış bu qanlı şeirimin də çap 
olunmasını istədim. Qoy dərdimiz təzələnsin deyə. 
Daşına-qayasına, havasına-suyuna «Qarabağ 
şikəstəsi» hopan yurdumuzda düşmən balasına 
layla çalınmasına dözmək olarmı? 
…Bu gün bu qanlı fevral ayında uşaqların 
üzünə baxıram. Xocalıda qanına qəltan edilmiş 
körpələri düşünürəm. Bəs Siz necə?... 
 
XOCALI  
 
Ağappaq qar üstünə 
Qanı çilənmiş balam. 
Gün görməmiş gözləri, 
Aman… tökülmüş balam. 
 
Anası saçlarından 
Göydən asılı qalmış. 
Atası «Vətən»,  - deyə 
Düz ağzından atılmış. 
Mina Rəşid    -    Baxmaqla görmək ayrıdı 
  
 
191 
 
Babası - buz heykəli 
Torpaq üstə yıxılmış. 
Nənəsi havalanıb 
Dili - ağzı tutulmuş. 
 
Bacısı, qardaşları 
Qıyma-qıyma doğranmış. 
Utansın belə dünya  
Zülmü artıq ağ olmuş. 
 
Bir oba - bir məzarlıq 
Bütün nəsil qırılmış. 
«UNUTQANIQ» deməkdən - 
Daha dilim yorulmuş. 
 
Biz unutqan olsaq da 
Tarix bunu unutmaz. 
Türkün əzəl düşməni - 
Türkə heç vaxt dost olmaz.    
Türkə heç vaxt dost olmaz. 
 
«525-ci qəzet», 26 fevral, 2013-cü il. 
 
 
 
 
Mina Rəşid    -    Baxmaqla görmək ayrıdı 
  
 
192 
ADAM VAR… 
 
   …Adam var, sanki bircə kəlmə xoş sözdü. 
Sözlə yaşayar, ağrılarını sözlə ovudar. Sözlə 
ağlayar, Sözlə gülər, Sözlə dincələr. Hərdən o ilahi 
Sözdən könlü elə işıqlanar  unudar qaranlığı, İşığa 
dönər büsbütün, Söz işığa çevrilər, ətrafa yayılar.  
Kiminsə o işıqdan üzü gülər, kimsə gözlərini 
qapayar. Amma Sözün işığı bitməz, tükənməz.... 
Adam var, nifrətdi başdan ayağa. Yaddaşında 
ancaq qaranlıqlar yatar, zülmət oyanar… Vaqif 
Bayatlı Odər deyir ki, mənim yaddaşım zibillik 
qutusu deyil. Doğrudan da, yaddaşını çirkin, 
eybəcər hisslərə qərq edəndə adam dönüb olur 
nifrətin köləsi. Hara getsə, nəyi görsə, ən parlaq 
işıqda belə, bu əsarətdən qurtula bilmir. Bu qəlb 
xəstəlyindən ömürlük əziyyət çəkir. İşıqsız, 
sevgisiz məhv olub gedir. Yoxa çıxır tüstü kimi… 
Adam var, xəbis olar. Bu da nifrətdən doğar. 
Hər şeyi qara görər. Özündən başqa kimsəni 
sevməz. Başqasının uğurunu görəndə gözlərində 
solğun bir işıq görünər və tez qapayar gözlərini. 
Dilindən od saçar. Kimi bu acı dildən yaralanar, 
kimi ötüb keçər gülə-gülə. Mənim müəllimim 
Vaqif Bayatlı Odər kimi… 
Adam var, yaddaşı olmaz. Düşünməz ki, bu 
atadı, anadı, hörmətini saxlamaq lazımdı. Bu 
Mina Rəşid    -    Baxmaqla görmək ayrıdı 
  
 
193 
qardaşdı, bacıdı, onu candan sevəndi. Bu ana 
torpaqdı -Vətəndi, qədrini bilməlidi. Bu dünyadı, 
dünya bizim evimizdi…  Hamıdan şübhələnər, 
veyil-veyil gəzər, bir işin qulpundan yapışmaz. 
Övladı üçün belə çalışmaz. Amma hər şeyin 
yaxşısını istəyər. Kiminsə qarşısında boyun əyib, 
bel bükmək sanki onun həyat tərzinə çevrilər. 
Çalışmaqdan söz düşəndə oddan don geyər… 
Adam var, parıltını sevər, elə bilər gözəllik 
aşiqidi. Amma qəlbi gözəl olanı anlamaz… 
Dünyaya bağlanar büsbütün. Onu yaradanı dərk 
etməz. Ona görə qəlbi aram olmaz. Dosta tapınar, 
mənasız uydurmalara aldanar, ucuz şöhrətə 
yüyürər. Cavanlıqda ölümə gülər, qocalanda 
qorxudan tir-tir əsər… 
Adam da var, könül taxtında bir ilahi sevgi 
bərqərar olar. Hər sabah açılınca  gülümsəyər. 
Çətin anlarda Allaha tutar üzünü. Vəfasız 
adamlardan sədəqə kimi ümid dilənməz. Allah 
xatirinə çox şeyə səbr edər, nəfsinin əsiri olmaz, 
xırdalanmaz, ucuz sevgilərin, dünya nemətlərinin 
qurbanı olmaz. Qəlbinə qaranlıq çökəndə göyüzünə 
boylanar, ürəyi böyüyər, ilahi sevgidən gözləri 
yaşarar, içində xoşbəxt olar kimsə duymadan. 
Həmişə mübariz olar, yolundan dönməz. Özüylə 
bərabər başqalarına da dua edər, bütün körpələrə, 
yetimlərə, yaşı ötmüş qızlara, kimsəsizlərə…  
Mina Rəşid    -    Baxmaqla görmək ayrıdı 
  
 
194 
Adam var, qəliz olar - özü də, yazdıqları da. 
Həmişə başqalarından gileylənər, haqsızlıqdan 
danışar. Özü haqq-ədalət bilməz. Kimdə desən eyib 
axtarar; özünə sərf edənlərdən savayı.   
Adam var, düşünməz. Hər deyilənə inanar, 
heç nəyi ağlının süzgəcindən keçirməz. Ömür 
keçər, saç ağarar, diz qatlanar. Adam elə ərköyün 
uşaq kimi dediyini deyib durar, bəzəkli konfetlərə 
aldanar ... Səbirsiz, xəbərçi olar. Ara vurar, qan 
salar, günah işlər görər. Amma özünü mələk 
sanar… 
Adam var, təpədən-dırnağa təkəbbür olar, işıq 
dilini anlamaz, çiçək  dilini qanmaz. Söz ona 
çatmaz, hansı dildə danışırsan- danış, SÖZ ona kar 
etməz, adam dilini anlamaz. Axırı, cana doyarsan, 
dabanına tüpürüb elə qaçmaq istəyərsən ki, bir də o 
qara tüstü sənə tuş olmasın. Amma mühitdən hara 
qaçacaqsan ki…   
Adam var, parıltı böcəyi kimi  həmişə 
«mənəm-mənəm» deyər. Adam da var işıq dolu 
könlü ilə kölgə  kimi dolaşar yer üzündə. Utanar, 
sıxılar, narahat olar, özünü bir heç sanar. Ariflər 
yanında qiymətli, nadanlar yanında dəyərsiz olar. 
Adam varı- varidatı olar, amma üzündə 
xoşbəxt bir təbəssümü olmaz. Həmişə qəzəbli, 
kinli, narahat gəzər...  
Mina Rəşid    -    Baxmaqla görmək ayrıdı 
  
 
195 
Adam da var, kasıb donunda sanki günəşin bir 
zərrəsidi. Üzündən sevinc, gözündən gülüş dərmək 
olar…  
Adam var, sözü ilə əməli uyğun gəlməz. 
Sözdə sadəlikdən dəm vurar. Amma adi bir 
məqamda elə bir təkəbbür nümayiş etdirər 
«heyran» olarsan və onu tanıyarsan. Günahını 
boynuna almaqda çox aciz olar, sanki heç vaxt 
səhv etməyib… 
Adam var, əlinin duzu olmaz. Ən yaxın 
qonşusu belə onun dəyərini anlamaz. Xeyirxah 
qəlbi ilə saysız nankorlugün şahidi olsa da, bunu 
tale kimi qəbul edər. Yenə yaxşılığından əl 
götürməz, adamdan üzü dönməz. Allah xatirinə 
keçər. Keçər başqasına əl uzadar, o da anlamasa, o 
birisinə qayğı göstərər. Getdiyi yolundan döndərə 
bilməz kimsə…     
Adam var, başqalarını özündən artıq düşünər. 
Dünyada könül sevindirməkdən başqa şey bilməz. 
Həmişə adamları düşünər, ona zülm edən 
adamları… Bağışlamağı bacarar, «köhnə palan içi 
tökən»ləri, yəni kinli adamları sevməz. Unudulmuş 
adamları düşünər, onları axtarıb tapmağa çalışar, 
onları sevər. Salamı  təkəbbürlə alana yox, ehtiyacı 
olana verməyi üstün tutar, çiçəyi ömründə hədiyyə 
almayanlara bağışlamağı daha münasib bilər. 
Təkəbbürlü adamlardan uzaq qaçar, sadə, kasıb, 
Mina Rəşid    -    Baxmaqla görmək ayrıdı 
  
 
196 
kimsəsiz adamlara dost olar. Yağışı, küləyi, günəşi, 
qarı, buludları sevər, göyüzünün min bir rəngindən, 
ənginliyindən vəcdə gələr, göyüzünə aşiq olar… 
 Adam var,… 
 
 
   
 
 
 
 
 
  
Mina Rəşid    -    Baxmaqla görmək ayrıdı 
  
 
197 
«ADAM ÖLƏR, ÇOX AĞLAMA» 
 
…Əməkdar İncəsənət xadimi, şair Ağalar 
Mirzə ölümdən belə yazmışdı… 
  
… Novruz günlərində, 
hər çərşənbədə onun milli-
mənəvi yaddaşımızdan dürlü-
dürlü söyləmələrini, 
inanmıram ki, tamaşaçılar 
unutsun. Sanki səsində də 
milli bir çalar vardı Ağalar 
Mirzənin…  
    
Ziyalı insan 
   
«Gəlimli-gedimli dünya, bir ucu ölümlü 
dünya», «Dünya bir pəncərədir, hər gələn baxar 
gedər» və daha neçə belə kəlamlar söyləyib 
dünyagörmüşlərimiz… Dünyanın pəncərəsindən 
baxıb doymayan, ömrünün kamillik yaşında 
kimsənin gözləmədiyi bir halda qəflətən ona əlvida 
deyən şair Ağalar Mirzə haqqında söz demək 
mənim üçün o qədər də asan deyil; Ağalar müəllim 
mənim üçün doğma bir insan olub. Adam hər 
adama yovuşa bilmir. Görürsən, qohum- qardaş 
arasında  bəzən özünü  yalqız hiss edirsən. Deməli, 
Mina Rəşid    -    Baxmaqla görmək ayrıdı 
  
 
198 
doğmalıq təkcə əqrəba olmaqla deyil, həm də 
insanı duymaqla, dəyərləndirməklə ölçülür. O, 
vəfalı dost, qardaş kimi idi. Sağlığında yazılar da  
yazmışdım ondan. Ağır, ləngərli səsi ilə səliqəli, 
həm də çox maraqlı  danışırdı. Ciddi idi, ancaq 
soyuqqanlı deyildi, adamın ürəyindən xəbər bilirdi, 
onun yanında özünü rahat, yüngül hiss edirdin. 
Təbiətindəki sadəlik, adilik sanki qarşısındakına da 
sirayət edirdi. Fərqli idi, ətrafına işıq ötürə 
bilirdisə, deməli, əsl ziyalı idi. Bir dəfə çəkiliş 
zamanı təpədən sürüşərək ayağı zədələnmişdi. O 
vəziyyətdə də yurdundan didərgin düşmüş gənc bir 
şairin kitabının təqdimatına gəlməyi unutmamışdı. 
Özünün də son illərdə etiraf etdiyi kimi, 
mühafizəkar insan idi. Dostu, yoldaşı, ona ürək 
qızdıranı darda qoymazdı… Baxmayaraq ki, özü 
çox vəfasızlıqlar görmüşdü. Onu bir bayram günü 
və ya doğum günündə adi bir telefon zəngi ilə 
təbrik edəndə sevinirdi; xatırlandığı üçün. Bir 
yandan da təəccüblənirdi. Nədən ki, bəzəyib-
düzəyib efirə çıxardığı və həmin ərəfədə səmimi 
görünən çox yaşlı-başlı adamlar bu adi bir telefon 
zəngini və ya kiçicik bir diqqəti unudurdular. 
Həyatında həm maddi, həm mənəvi çətinliklər, 
boşluqlar yaşasa da, gözü-könlü tox, daxilən 
narahat olsa belə, sanki dünyadan doymuş, arxayın 
bir adam təsiri bağışlayırdı.  
Mina Rəşid    -    Baxmaqla görmək ayrıdı 
  
 
199 
 
Ölümündən xəbərsiz 
 
…Ölümündən xəbərsiz idim. Novruz 
bayramında onu təbrik etmək üçün evinə zəng 
elədim. Telefondan oğlunun səsini elə özününkü 
bilib, şən bir səslə «Salam, Ağalar müəllim», -  
dedim. Amma cavabında, “- Ağalar müəllim deyil, 
Ağalar müəllim rəhmətə gedib”, - sözlərindən elə 
çaşdım ki, nə deyəcəyimi bilmədim. «Doğrudan?» 
deyə,  sualla yəqin ki, kobudluq elədim. Üzr 
istəyib, dəstəyi yerə qoydum, ancaq eşitdiyim 
gözlənilməz xəbərdən xeyli özümə gələ bilmədim. 
Bayram günləri olsa da, daha dostları təbrik etməyə 
ürəyim gəlmədi. Şeirlərinə bir də baxdım və başa 
düşdüm ki, Ağalar müəllim sanki bu kədəri 
görürmüş və onu bir təbəssümə bağlamaq istəyib.   
 
Adam ölər, çox ağlama, 
Adamın işi ölməkdi. 
Ölüb o dünyaya dəyib, 
Təzədən yenə gəlməkdi. 
 
Daşları yarıb başıyla, 
Qardaş olub baş daşıyla, 
Qardaşıyla göz yaşıyla 
Hıçqırıb yenə gülməkdi. 
Mina Rəşid    -    Baxmaqla görmək ayrıdı 
  
 
200 
 
Professor Nizaməddin Şəmsizadə Ağalar 
Mirzənin şeirlərindəki ölüm obrazının oxucunu 
pessimist ruha kökləmədiyini, əksinə onu yaşayıb-
yaratmağa ruhlandıran bir fiqur olduğunu qeyd 
edir. 
«Ağalar Mirzə incə ruhlu, təkrarsız bir şairdir. 
Onun poeziyasının əsasında folklor üslubu, tarixi 
yaddaş dayanır». Düşünürəm ki, şair Tofiq 
Nurəlinin bu qənaəti onun zəngin yaradıcılıq 
yolundan xəbər verir. 
 
 
Şair ömrü - uzun bir yol 
  
Ağalar Mirzə 1954-cü il dekabrın 25-də 
Şabran şəhərində,  sadə bir ailədə anadan olub. 
Azərbaycan Dövlət Universitetinin Jurnalistika 
fakültəsini bitirib. Azərbaycan Dövlət Televiziya 
və Radio Verilişləri Komitəsində radionun 
incəsənət və radio teatrı şöbəsində əvvəlcə kiçik 
redaktor, sonra böyük redaktor vəzifələrində 
çalışıb. Sonra televiziyanın ədəbiyyat və xalq 
yaradıcılığı redaksiyasında kiçik redaktordan şöbə 
müdiri vəzifəsinədək yüksəlib. Daha sonra isə 
ədəbi-dram verilişləri baş redaksiyasının baş 
redaktorunun müavini, sonra xalq yaradıcılığı 
Mina Rəşid    -    Baxmaqla görmək ayrıdı 
  
 
201 
redaksiyasının baş redaktoru vəzifələrində çalışıb. 
Şifahi xalq yaradıcılığına dair müxtəlif televiziya 
verilişlərinin, o cümlədən «Ustadnamə», «Dastan» 
proqramlarının müəllifi olub. Ağalar Mirzə elmi 
yaradıcılıqla da ardıcıl məşğul olub. «Xaltanlı 
Tağının yaradıcılıq yolu»  mövzusunda dissertasiya 
müdafiə edərək, filologiya elmləri namizədi alimlik 
dərəcəsi alıb. Onun bir sıra qiymətli əsərləri var ki, 
yəqin ki, zaman keçdikcə öz qiymətini daha artıq 
ifadə edəcək. «Bayramlar, adətlər, ənənələr» adlı 
etnoqrafik oçerklərdən ibarət «Bulaq», «Novruz 
töhfələri», «Mən baxdığım pəncərə» və.s kimi 
kitablarda xalqımızın milli-mənəvi yaddaşı əks 
olunub. 
 Bir etirafında söyləyir ki, həyatında ən 
uğursuz günü qızının xəstələndiyi gün, ən xoşbəxt 
gün isə «Əməkdar incəsənət xadimi» fəxri adına 
layiq görüldüyü gün olub. Elə bilirəm ki,  onun bu 
sevinci çəkdiyi zəhmətlə, min bir əziyyəti ilə 
bağlıdır. Ömür-gün yoldaşı Gülşən xanım söyləyir 
ki, o, ailədən çox işə can yandırırdı. Ağalar 
müəllim yəqin elə buna görə son vaxtlarında 
bundan sonra ailəsinə daha artıq diqqət yetirmək 
istədiyini söyləmişdi. Ancaq macal tapmadı… 
 
 
 
Mina Rəşid    -    Baxmaqla görmək ayrıdı 
  
 
202 
Arzunuz çin olar 
                   
…Nə yaxşı ki, var hələ 
Ölümə qiymət qoyan, 
Dur gedək üzüsulu, 
Yatmağa… 
Tez ol, oyan!  
 
söyləyən şair, «50 yaşın işığı» adlı yazısında 
deyir ki, yaşadıqlarımız bizim taleyimizdir. 
Alnımıza yazılan yazıdır, yaddaşlara köçən yaxşı-
pis xatirədir. Onu nə iləsə insanların yaddaşından 
silmək olmaz. Hamıya yaxşılıq etməyin mümkün 
olmadığı dünyada ideal adamdan söhbət gedə 
bilməz. Arzum budur ki, yaxşılığım tərəzinin ağır 
gözü olsun. 
Dünya işığından məhrum olan Şakir kimi neçə  
imkansız, arxasız istedadı arayıb-axtarıb əsərlərini 
işığa çıxaran Ağalar müəllim, şahidi olduğum üçün 
hər kəsdən çox mən buna inanıram. İnşallah, 
arzunuz çin olar!… 
…Bü günlərdə yenə də Ağalar müəllimin 
həyat yoldaşı Gülşən xanımla telefonla hal-əhval 
tutdum. Sözün düzü budur ki, Gülşən xanım, dağ 
kimi ömür-gün yoldaşının itkisinin ağırlığı azmış 
kimi, bir yandan da onun adına diqqətsizlikdən çox 
Mina Rəşid    -    Baxmaqla görmək ayrıdı 
  
 
203 
təsirlənir. Elə bil, heç belə bir adam olmayıb. 
Demə, televiziya vəfasız olurmuş.  
Doğrudanmı belədir? 
 
«Bütöv Azəbaycan” qəzeti, 25 dekabr, 2009-ci il.  
  
Mina Rəşid    -    Baxmaqla görmək ayrıdı 
  
 
204 
ONUN “EDAM” HEKAYƏSİ... 
 
Sevinc Nuruqızının doğum gününə 
 
...Sevinc Nuruqızını 
“Pərvanə” ədəbi məclisindən 
tanıyıram. Sonra 
“Mədəniyyət” qəzetində 
onunla daha yaxından 
ünsiyyətdə oldum. Qəzetin bir 
əməkdaşı qonorarı ilə həmişə 
tort alıb redaksiyaya gətirəndə 
Sevinc məni də unutmazdı. 
Onda mən başqa redaksiyada 
onunla eyni mərtəbədə çalışırdım. Heç yadımdan 
çıxmaz. Bir dəfə “Novruz” bayramında evində 
bişirdiyi şirniyyatdan mənə bir sumka bağlayıb 
gətirməyi. O, təkcə  mənə qayğı göstərmirdi. Bəlkə 
heç tanımadığı birinə də diqqətini əsirgəmirdi. 
Uşaq evlərinə gedib öz əlləri ilə körpələrə qulluq 
edən Sevinc Nuruqızını Allah başqa cür yaradıb. 
Onu gözümdə ucaldan ibadəti ilə yanaşı, həm də 
xeyir əməlləri olub.  
Bu yaxınlarda Azad Azərbaycan 
Televiziyasında yayımlanan “Zərif qəhrəman” adlı 
verilişdə o, öz həyat hekayəti ilə də tamaşaçı 
diqqətini cəlb elədi. Əvvəllər uşaqları, yaxınları 
Mina Rəşid    -    Baxmaqla görmək ayrıdı 
  
 
205 
üçün sadə nağıllar, şeirlər yazan Sevinc bilməzdi 
ki, bir gün 40- dan artıq kitabın müəllifi, 
müsabiqələr qalibi kimi sayılıb-seçilən bir müəllifə 
çevriləcək. Bu verilişdən sonra neçə xanım zəng 
edib, onunla görüşmək, dərd-sərini bölüşmək 
istəyib. 
Allah ondan heç nəyi əsirgəməyib. İstedad, 
gözəl davranış, səbr, ağıl, sevgi... Onun başqaları 
üçün necə çırpındığının indi də şahidiyəm, amma 
bilirəm ki, onun elədiklərinin çoxundan xəbərim 
yoxdu. Ondan ki, bunları dilinə gətirməz.     
Bu il onun üçün çox uğurla başladı. 
Mədəniyyət və Turizm Nazirliyinin  “Qızıl kəlmə” 
ədəbi müsabiqəsində “Qədim Bakıya səyahət” 
kitabına görə nominant oldu. Sonra Türkiyənin 
Azərbaycandakı səfirliyinin AYB ilə birgə 
keçirdiyi “Çanaqqala -100” adlı müsabiqədə şeir 
nominasiyası üzrə “Çanaqqala keçilməz” adlı 
poemasına görə 1-ci yerə layiq görüldü. Və bir də 
onun “Ədəbi azadlıq” müsabiqəsində 2-ci  yeri 
tutan “Edam” hekayəsi...  Bu hekayə mənə elə təsir 
etdi ki, neyləsəm dəmir borunun içərisində 
həyəcandan çırpınan, körpə ürəkləri şan-şan edilən 
Qarabağ uşaqlarını unuda bilmirəm. İndi bu 
sətirləri yazanda da ürəyim elə çırpınır ki...  
Ağlamaq nədir ki, dəhşətdən donuram, müsibətdən 
darmadağın oluram. Düşünürəm ki, bu adi sözlə 
Mina Rəşid    -    Baxmaqla görmək ayrıdı 
  
 
206 
ifadə olunmayan dərd, bu qan, günahsız körpələrin 
ahı yerdə qalmamalı. İnsan insana belə zülm 
edərmi, Allah?! 
...Deyirəm, Sevinc, sən bu dəhşəti necə yaza 
bilirsən ki, ürəyin dayanmır, necə ölüb-dirilə 
bilirsən axı?... Deyir, heç özüm də bilmirəm mən 
bu hekayəni necə yazmışam. Müəllif yazdığını 
yaşayır axı... 
 
...Vətən, Qaraqayanam, 
Bu gün sənə hayanam. 
Bu boyda müsibətə 
Çətin duram, dayanam. 
 
Onun “Xocalı” poemasını oxuyanda Sevincin 
Qarabağın hər daşına, qayasına necə bələd 
olduğuna və yurdun hər qarışına  sonsuz sevgisinə 
şahid oldum.     
Gördüyünüz kimi, mən onun adı çəkiləndə 
həmişə birinci söylənilən “uşaq yazıçısı”sözünü 
hələ qeyd eləmədim. Ondan ki, digər oxucuları 
kimi, mən də onun təkcə uşaqlar üçün deyil, həm 
də bütün oxucular üçün necə dəyərli əsərlərin 
müəllifi olduğunun şahidi oldum. 
22 iyul Milli Mətbuat Günü, həm də jurnalist, 
yazıçı Sevinc Nuruqızının doğum günüdü. Ona 
Mina Rəşid    -    Baxmaqla görmək ayrıdı 
  
 
207 
bütün oxucuları adından can sağlığı, həmişə 
zirvələrdə olmağı arzulayıram!  
 
“Kaspi” qəzeti, 25-27 iyul, 2015-ci il   
 
 
 
 
 
 
 
 
   
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
208 
«ZƏRİF QƏHRƏMAN» VƏ YAXUD 
XOŞBƏXTLİK GÖYDƏN DÜŞMÜR… 
 
 
…Dünya gözəllik yarışı 
Ağız, burun, göz dəyişir. 
Qəlbə bir naxış vurulmur 
Gövdə, qarın, üz dəyişir. 
 
Dərisinə balı çəkib, 
Sonra südlə çimən adam. 
Gözlərinin nuru hanı,  
Heç kimi sevməyən 
adam? 
 
Min cürə dona girsə də, 
Yenə dəyişmir baxışı. 
Bu günün «mələk»lərini 
Yaxşı tanıyıram, yaxşı… 
 
…Beləcə, «gözəllik yarışı»na çıxdığımız bir vaxtda 
qadın dünyasına ayrıca rəng qatan bir verilişi 
izləyirəm nə vaxdı… Azad Azərbaycan 
Televiziyasında hər şənbə  efirə gedən bu veriliş 
«Zərif qəhrəman» adlanır. Adından da göründüyü 
kimi verilişin qəhrəmanları bizim incə, zərif 
xanımlarımızdı. Bu xanımların hər birinin 
Mina Rəşid    -    Baxmaqla görmək ayrıdı 
  
 
209 
söhbətindən, sözündən həmişə yadımda nəsə 
qalır… Sonuncu dəfə izlədiyim proqramdan sonra 
əlimə qələm alıb, düşüncələrimi Sizinlə də 
bölüşmək ehtiyacı hiss elədim. 
… Bu dəfə də verilişin üç zərif qəhrəmanı öz 
fikirləri ilə diqqətimi çəkdi. Hər üç xanım haqqında 
danışıb verilişi təkrar etmək niyyətim yoxdu. 
Bunları söyləməkdə məqsədim başqadı… Məsələn, 
bu xanım uşaqlıqdan hüquqşünas olmaq istəyib, 
ancaq ailənin təkidi ilə başqa sahəyə üz tutmalı 
olub. Sonra ailə qurub, övladlarının, isti ocağının 
qayğısını çəkib. Amma içindəki istək onu tərk 
etməyib. Odur ki, bu dəfə istədiyi təhsili alıb və 
illərlə arzusuna çatmaq eşqi ilə yanıb-tutuşub. 
Nəhayət, qızını da köçürəndən sonra işə qəbul 
olunub və uğurlar qazanıb. Demək, nəyisə ürəkdən 
arzulayıb və bütün varlığınla ona can atarsansa 
uğur səninlə olacaq. Sevdiyin işinlə məşğul olub 
həm də, ailəni qoruyub saxlamaq xoşbəxtlikdi…          
İkinci qəhrəman isə başqa bir aləmdi. Verilişin 
aparıcısı Fatma xanım deyir ki, əgər bu qollar 
kiməsə açılmayacaqsa, ayaqlar bir xeyir üçün 
yüyürməyəcəksə onda onlar nəyə gərəkdir? 
Gülnarə xanım isə əlil arabasında olsa da dünyaya, 
həyata qucaq  açır, insanlara sevinc bağışlayır… O, 
özünü qüsurlu saymır, onun aləmində qüsur 
mənəvi korluqdu, fiziki imkansızlıq yox… Onda o 
Mina Rəşid    -    Baxmaqla görmək ayrıdı 
  
 
210 
qədər həyat eşqi var ki, bu sevgini paylaşmağa 
çalışır və özü kimi insanlara nəsə etmək üçün bir 
təşkilat yaradır. Gülnarə xanım üzünü güldürdüyü 
insanlara baxınca özünü xoşbəxt hesab edir. Deyir, 
adam gərək adi şeylərdən dünyadan küsməsin, 
yaxşı nəzərlə baxsın olanlara. Mütaliəni sevən, 
həyatı dərk edən və özü də ona bir məna verməyə  
çalışan bu xanımın söylədikləri yəqin uzun müddət 
mənim kimi çox tamaşaçının  yaddaşından 
silinməyəcək... 
 Verilişin növbəti qəhrəmanı Əməkdar artist 
Gülüstan Əliyevanın həyat hekayətini eşitsəm də 
bu qədər bilmirdim. Sevib-seçdiyi ömür-gün 
yoldaşı Qarabağ müharbəsində şəhid olub və o 
körpə balası ilə nələr… nələr yaşayıb… Amma 
həyat yoldaşının yerinə sonra heç kəsi qoya 
bilməyib. Bu gün özünə xoşbəxt deyən müğənninin 
onun kimi xanımlara «bəxtəvərlik təcəssümü» kimi 
baxanlara söylədiklərindən belə nəticəyə gəlmək 
olur ki, xoşbəxtlik göydən düşmür… 
Verilişin aparıcısı Fatma Bağırova deyir ki, bəzən 
üzləşdiyimiz çətinliklər həyatda bizə təkan verir. 
Bizi gücləndirir və uğura aparır. Ona görə  də 
özünüzün dəyərini bilin və unutmayın ki, həyat 
insana bir dəfə verilir, xanımlar! 
 
“Qarabağa aparan yol” qəzeti, 15 may, 2015-ci il     
Mina Rəşid    -    Baxmaqla görmək ayrıdı 
  
 
211 
“ULDUZ”UN HİCRAN ADLI ULDUZU 
 
...Onun imzasını 
illərdi tanıyıram. 2004-cü 
ildə çıxan və yeganə 
kitabı olan “Yaşıl eskiz”lə 
bağlı yazı da yazmışdım. 
Hicran Hüseynovanın 
pritçaları, hekayələri, 
şeirləri və müxtəlif tipli 
yazıları qısa, konkret, 
fərqli olmaqla, həm də 
düşündürücüdü. Onun baş qəhrəmanı çox vaxt 
istedadlı, mənən zəngin olsa da cəmiyyətdə 
tənhadı. Çünki o, xorda oxuya bilmir... 
Hicran kosmopolit insandı. Düşünür ki, dünya 
bizim evimizdi. Amma bu böyük evimizin işığını 
söndürməyə çalışır qəlbi kor olanlar... Tanıdığım 
yeganə müəllifdi ki, kitabı “Allahın adıyla” açılır. 
O, insanları çox sevir və onun münasibəti 
təmənnasızdı. Dəyərmi, dəyməzmi kimi sualları 
özünə vermir. Ondan ki, belə doğulub, yaxşılıqdan 
zövq alır. Elə buna görə də qəlbimdə ayrıca yeri 
var bu müəllifin...  
Vəfası, zəhməti, cəfası ilə 15 ildir ki, “Ulduz” 
jurnalının ulduzuna çevrilib Hicran. Hələ tələbə 
olarkən ondan gələcək arzusunu soruşanda 
Mina Rəşid    -    Baxmaqla görmək ayrıdı 
  
 
212 
əksəriyyət televiziyaya maraqlı olsa da o, “Ulduz” 
jurnalının adını çəkib. Nədən, niyə, deyir, heç 
özüm də bilmirəm. Elə tale də onu “Ulduz”una 
qovuşdurub.  
Həmişə düşünürəm ki, nədən bu cür yazıları 
olan belə istedadlı müəllif qəzetlərdə, saytlarda, 
müxtəlif mətbuatda tez-tez çıxış etmir. Deyir, 
illərdi ki, özünü bir ana kimi arxa plana çəkib, 
uşaqlarına, necə deyərlər, həyat dərsi keçir. 
“Hərdən mənə deyirlər ki, tənbələm, amma küçədə, 
avtobusda, dayanacaqda... belə uşaqlara nəsə 
öyrətməyə çalışıram. Onlara məktəbdə tədris 
edilməyən mahnıları öyrətmişəm, folkloru 
sevdirmişəm. Çalışmışam ki, onlar həyatı başa 
düşsünlər, ziyalı kimi yetişsinlər. Belə də tənbəl 
insan olarmı?...” Heç belə cavabı da kimsədən 
eşitməmişdim. Zəhmətin əlində qalmasın, deyirəm. 
Xanımlar özünü arxa planda görmək istəmir axı, 
özü də belə istedadlı biri ola... Görünür, Hicran 
Hüseynova qəhrəmanı kimi adət edib yoxluq üstə 
saray ucaltmağa. “Adam olduğu yeri bəzəyir, yer 
adamı bəzəmir”, demə, əbəs yerə söyləmirmiş 
bunu...   
O, oxucu gözünü yağır etməsə də tanınmış və 
sevilən müəllifdi. Adı həssas oxucuya çox 
doğmadı. Vaxt olub ki, onun bircə yazısına görə 
“Ulduz” jurnalını aldığıma sevinmişəm. O qədər 
Mina Rəşid    -    Baxmaqla görmək ayrıdı 
  
 
213 
yazılar, cild-cild kitablar var ki, içində bircə məna 
tapa bilmirsən. 
Bu yaxınlarda onun “Qaçqınçılıq” adlı 
hekayəsini oxudum. “...Belə söz yoxdu 
leksikonumuzda – qaçqınçılıq. Amma, deyəsən, 
var, Elmira xala yaradıb. Hər bir insan uzun ömrü 
boyu nəsə yaradır axı... Qəribəydi, o, 
qaçqınçılıqdan elə maraqla danışırdı ki,.. 
Çoxlarından çox hörmət gördüm...”   və 
“Bəzən də adamlar qarşısındakının 
zəifləyəcəyi vaxtı gözləyir, məhz təsəlli vermək 
anında səxavətli, hörmətcil olurlar”. Amma 
“...Asvalt əzmişdi sısqa cücərtiləri, həyat 
əzmişdi Elmira xalanı. Sısqa cücərtilər başını 
dikəldib gülürdü günəşə, eynən Elmira xala həyata-
qaçqınçılığa gülən kimi...” 
Yurdundan-evindən didərgin düşən, uşağı əlil 
arabasında, həkimə verməyə pul tapmayan ananı 
kimsə belə təsvir etmişdimi? O, həyatın real anını 
özünəməxsus şəkildə, incəliklə qələmə alır. 
Yazılarını kobud sözlərlə, uzun-uzadı eybəcər 
bənzətmələrlə yükləmir. Onun əsərlərinə boğazdan 
yuxarı sevgi, pafos, mənasız qışqırtı yaddı. Ona 
görə də oxucunu tutub saxlayır, onun qəlbini 
dindirir və ən əsası düşündürür... 
Doğum günün mübarək olsun, ”Ulduz”un 
parlaq ulduzu, sevimli müəllif! Gözlərinin nuru, 
Mina Rəşid    -    Baxmaqla görmək ayrıdı 
  
 
214 
qəlbinin sözü və bir də özünü fəda etdiyin 
balalarınla xoşbəxt olasan... 
 
“ULDUZ” jurnalı, noyabr, 2015-ci il 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
215 
“BAŞINDA KEPKASI,  
QOLTUĞUNDA PAPKASI…” 
 
…Kəndimizdə bir qız vardı; qarayanız, 
suyuşirin, ağıllı, kamallı. Əksər kənd qızları kimi 
ailəsi ona da ali təhsil almağa icazə verməmişdi. 
Amma işlədiyi sovxozda biliyinə, bacarığına görə 
onu briqadir təyin etmişdilər. Bu ağır təbiətli, ədəb-
ərkanlı qız el-obanın da sevimlisi idi. Elə bil böyük 
bir ailənin qız yox, oğul övladıydı. Çünki oğuldan 
çox canı yanırdı ailəyə, ata-anaya dayaq olurdu. Bu 
qız həmişə bir söz söyləyərdi, deyərdi ki, mən elə 
oğlana ərə gedəcəm ki, oxumuş olsun və bunu belə 
məzəli şəkildə ifadə edirdi; elə oğlan ki, 
qoltuğunda papkası, başında kepkası olsun. Onu 
sevənlərin arasında oxumuşları da vardı. Amma 
deyirlər, armudun yaxşısı ayıya qismət olur. Bu qız 
da böyük arzularla düz 24 yaşına gəlib çatdı. 
Kənddə də bu yaş qız üçün çox sayılırdı. Daha ailə 
qurmaq zamanı idi. Elə bu məqamda iki elçi birdən 
haqladı qapılarını. Biri tanımadıqları uzaq adam 
olduğundan yaxına buraxmadılar. O biri isə uzaq 
qohum və yaxın qonşu sayıldığından, hörmətlə 
qarşılandı. Qarlı günlərdə oğlanın anası qapıdan əl 
çəkmədi. Əri ona vəsiyyət eləmişdi ki, filankəsin 
qızlarından birini oğluna alsın. Odur ki, evdəki 
böyük qız  bu oğlana daha münasib sayılırdı. Oğlan 
Mina Rəşid    -    Baxmaqla görmək ayrıdı 
  
 
216 
nə oğlan, qara qaş, qara göz, zil qara kostyum. 
Amma nəinki başında kepkası, qoltuğunda papkası 
vardı, heç adını da yazmağı bacarmırdı. Hələ də 
məəttələm ki, oğlanın bu dərəcədə savadsızlığından 
qızın xəbəri yoxuydumu? Axı onlar bir sovxozda 
çalışırdılar?! Həm də necə məhəbbət idisə, oğlan 
qıza heç nə deməmiş anası gəlmişdi. Qız özü də 
təəccüblənmişdi. Bununla belə, axırda razılaşdı. Ən 
çox da atası evinə yaxın olduğu üçün, çünki həmişə 
bunu istəmişdi. Beləcə, qar kimi ağappaq gəlinlik 
paltarında o zil qara kostyumlu oğlanın qolundan 
tutub ürəkdən bağlı olduğu ata ocağını tərk elədi… 
Kənddə sən həyətinin mer-meyvəsi, bostanı 
ilə dolana bilirdin. Əlində sənətin, bir işin 
yoxdursa, görüm bu bağca-bağsız necə dolanırsan. 
Tale bunu da bizə göstərdi. Evindən-eşiyindən 
didərgin olub çöllərə düşəndə olmazın müsibətini 
çəkdik. Bu qızın o savadsız əri ilə vəziyyəti lap 
çətin oldu. Əri adi bir marşrutun hansı istiqamətə 
gedəcəyini aydınlaşdıra bilmirdi, çünki oxuya 
bilmirdi. Həmin o qız da ərinin qolundan tutub nə 
qədər yer dəyişdi, min bir əzab-əziyyətə qatlaşdı, 
mütiləşdi, adiləşdi… Dünyagörüşü nə qədər çox 
olsa da əlində bir sənəti yox idi. Əri də ancaq 
kolxozda çalışa bilərdi. Kolxozçuya da o qədər 
«hörmət» vardı ki, heç zəhmət haqqını da 
vermirdilər.    
Mina Rəşid    -    Baxmaqla görmək ayrıdı 
  
 
217 
Əslində, məqsədim bu qızın həyat hekayətini 
yazmaq deyil, bu qızın taleyindən də betər minlərlə 
belə ömrü zindana dönən qızlarımızın elə bu gün 
də çəkdikləridi. Bir də görürsən 16-17 yaşında qız 
ərə verilir. Aradan 1-2 il keçməmiş ailələr arasında 
«müharibə» başlayır, ya da oğlan qızı atır. Gəlin 
qalır arada, nə ata evi qəbul eləyir, nə də güclə ərə 
verildiyi oğlan evi. Hələ uşaq da bu 
başısoyuqluğun qurbanı olur. Qızın nigaha yaşı 
çatır-çatmır ərə verilir, əksər vaxtlarda da yaşı 
düşsə də, nigaha daxil edilmir və buna görə də 
sonralar başı bəlalar çəkir. Düşünürəm ki, ata-ana 
necə övladını sevməyə bilər? Əgər sevirsə, necə 
onu belə kor qoyur axı? Heç olmasa, ona bir 
peşəyə yiyələnməyə, bir işin qulpundan yapışmağa 
vaxtında dəstək olsaydı sonra belə problemlər 
yaşanmazdı. Xüsusilə, bizdə qız uşaqlarına ögey 
münasibət bəslənilir. Onların haqqında ancaq bir 
şey düşünülür: ərə vermək. İstəyir nə qədər bilikli, 
bacarıqlı olsun, xeyri yoxdu, ərə getməlidi. Və bu 
ərə getməyi onun gözündə o qədər ucuzlaşdırıb, o 
qədər adiləşdirirlər ki, bəzən qız, ümumiyyətlə, ailə 
qurmağa nifrət edir. Bu nifrət onun həyatında elə 
bir uçurum yaradır ki, sonra çox gec özünə gəlir və 
vaxtında ailə qura bilmir. Elə mən də belə oldum... 
Universitetdə bir tələbə yoldaşım da, bir dəfə 
auditoriyada müəllimə özüylə bağlı bu acı həqiqəti 
Mina Rəşid    -    Baxmaqla görmək ayrıdı 
  
 
218 
söylədi. Və bu gün ali təhsil aldığına görə az qala 
didərgin olduğuna sevinirdi o qız. Bu mənim heç 
yadımdan çıxmaz… 
 İnsan həyatdan - başına gələnlərdən, 
gördüklərindən dərs götürmürsə, onda aləmə  kor 
işığa baxan kimi baxar. Söhbət mənəvi korluqdan 
gedir. Ondan ki, bu gün böyük çətinliklərdən sonra 
ayaq üstə duran adam savadlı, ağıllı qızını heç də 
uzaqda olmayan yaxınlıqdakı adi bir texnikuma 
buraxmır. Halbuki, ömrü boyu övlada dəstək ola 
bilməyəcək, sabah həyat yoldaşının başına bir iş 
gələndə onun körpələrinə həyan ola bilməyəcək. 
Həm də təkcə çörək pulu qazanmaqdan söhbət 
getmir. İnsanın bir mənəvi dünyası da var. O 
dünyanı hələ erkən yaşlarında valideyn bəzən elə 
qaraldır ki, insan ömrü boyu özünə gələ bilmir…        
Deyirəm, yerin behiştlik, böyük Sabir! Sən 
söylədiklərinlə dünya durduqca var olacaqsan! 
  
“…Oğul mənimdir əgər, oxutmuram əl 
çəkin…” 
 
Bəzi valideynlər elə bilir ki, övlad onun şəxsi 
malıdı, əşyasıdı, hara qoysa, orda durmalıdı. 
Amma onun İNSAN olduğunu unudur. 
ANLAMAQ nə yaman çətin olur bu adamlara. Elə 
bu anlaşılmazlıqdan da görürsən anasını təhqir edib 
Mina Rəşid    -    Baxmaqla görmək ayrıdı 
  
 
219 
döydüyünə görə oğul atasını öldürür, qız anasını 
bayıra atır, qardaş doğma bacısının, xalasının 
evindən oğurluq edir, qonşu qonşunun qanını 
tökür, övlad evdən qaçır və.s. nə qədər acınacaqlı 
faktlar hər an xəbər kimi bizə çatır. Çox az 
istisnalar olmaqla bir atalar sözü yerinə düşür: “Nə 
əkərsən, onu da biçərsən” və ya “Nə tökərsən aşına 
o da çıxar qaşığına”… Əgər valideynləri həmişə 
evdə qonşunu pisləyirsə, uşaq küçəyə çıxanda o 
qonşuya kinli nəzərlərlə baxacaq. Təəssüf ki, ata-
ana çox vaxt özü də bilmədən övladın gözünə 
qaranlıq bir pərdə çəkir, nifrət pərdəsi. Bu nifrət nə 
vaxtsa onların özünə qarşı da çevrilə bilər və 
çevrilir də.  
Yaradanın buyurduğu kimi, düşünürəm, 
valideynin övlada qoyub getdiyi ən böyük miras 
onun təhsili və tərbiyəsidi. Amma bu o demək 
deyil ki, hər kəs mütləq ali təhsil almalıdı. Əsla, 
insanın mənəvi dünyasını zənginləşdirən, onun 
vaxtını gözəlləşdirən və dəyərli edən saysız-
hesabsız o qədər incə sənətlər var ki…  Amma 
sanki dünyanın o üzündə yaşayan, qızlarını necə 
gəldi, kimə gəldi ərə verməyə hazır olan valideyn 
heç oğlunu da fikirləşmir. Hərbi xidmətini başa 
vurub evə qayıdan oğul yaşadığı bölgədə, kənddə 
özünə bir iş tapa bilmir və üz tutur ya doğma, ya da 
uzaq şəhərlərə. Valideyn gözü görə-görə övladının 
Mina Rəşid    -    Baxmaqla görmək ayrıdı 
  
 
220 
belə gənc vaxtında başına nələr gələcəyini 
düşünmürsə, bundan həyəcan keçirmirsə, onda vay 
bizim halımıza… Son vaxtlar ucqar bölgələrdən 
şəhərə kortəbii şəkildə üz tutan gənc oğlanların 
hansı tələyə necə düşdüklərinin də şahidi olmuşam. 
Elə buna görə də bilmirəm kim necə münasibət 
bəsləyər, amma düşünürəm ki, ailələrin özünə də 
bir nəzarət sisteminin olması bu gün çox vacibdir.  
Yazını yazıb bitirmişdim ki, təsadüfən 
eşitdim: bu gün Ailələr günü imiş. Bayramımız 
mübarək! 
 
«525-ci qəzet», 16 may, 2012-ci il 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
221 
«ZƏRİF ÇƏRŞƏNBƏ» 
 
…Televizoru yenicə açmışdım ki, təsadüfən 
ANS kanalında  «Zərif çərşənbə» verilişinin 
başladığını gördüm. Qeyd edim ki, veriliş təkrar 
efirə gedirdi. Başqalarına bənzəməyən aparıcı Sevil 
Nuriyeva, səsinin-sözünün ayrıca bir rəngi olan 
rəhmətlik Mailə Muradxanlı, sənətinə və sadəliyinə 
heyran olduğum Azərin xanım və bir də söhbətə 
xoş ovqat və şirin gülüşlərini qatan jurnalist Vüsalə 
xanım… Beləcə, bu dördlüyün qonağı Xalq artisti 
Alim Qasımov idi. Həm aparıcılar, həm də bu 
günlərdə 55 illik yubileyi özünəməxsus qeyd edilən 
qonaq ürəyimcə olduğundan, əmindim: söhbət 
maraqlı olacaq.  
Görəsən, insanın sədəliyindən gözəl nə var bu 
dünyada? İnsan özünü adi görəndə gözümdə o 
qədər ucalır ki... Alim Qasımov da mənim üçün 
belə bir ucalıqda dayanır. Bir dəfə başqa bir 
verilişdə aparıcı ondan soruşdu: «Sizcə, yaşamağa 
dəyərmi?». Xanəndə heç əhvalını dəyişmədən  
cavab verdi ki, axı biz öz xoşumuzla bu dünyaya 
gəlməmişik, bizi Yaradan var və bu dəyər-dəyməzi 
O özü müəyyən edir. Bu veriliş boyu da bir 
həqiqəti səsləndirməkdə davam elədi. «Mən öz 
işimi görürəm, hər kəsin öz işi var, bu da mənim 
missiyamdı». Deyir, 30 nəfər üçün oxuduğunu, 
Mina Rəşid    -    Baxmaqla görmək ayrıdı 
  
 
222 
bəlkə böyük bir tamaşaçı ordusuna oxumayıb. Yəni 
hər şey gərək adamın qəlbindən gəlsin, könül 
dünyasına uyğun olsun...  
Alim Qasımov həyatda insan kimi də, adi, 
təmtəraqdan uzaq bir həyat yaşayır. «Ot kökü üstə 
bitər», qızı Fərqanəyə baxın. Bir dəfə hansısa bir 
verilişdə aparıcının iki müsahibindən biri kimi 
digərindən nə qədər fərqləndiyini hiss etdim. Ona 
görə ki, dediyi sözün mənasını anlayıb cavab 
verirdi, fikrinin bir əsası var idi.   
Yaddaşımı dilləndirən bir məsələ də bu yerdə 
müqayisə predmeti ola bilməz. Sadəcə, deməsəm, 
olmur. Bir ifaçı xanımın həmişə bircə dənə tutarlı 
ifasını axtarmışam illərlə, tapa bilməmişəm…  Bu 
günlərdə özü də etiraf etdi ki, gündəmdə qalmaq 
üçün hər şey edib, çılpaq şəkillər, dava-dalaş, 
qalmaqallar, evlər, maşınlar və.s. hamısı, doğrudan 
da, onu yadımızda saxlayıb. Amma bircə ifası 
yadımızda qalmayan bu ifaçı indi bəyan edir ki, 
sənətdən getmək istəyir. Hansı sənətdən?  Nə 
başınızı ağrıdım, nə qədər çalışırsan ki, onu yaxşı 
görəsən, amma adam dəyişmir ki, dəyişmir... Elə 
dedyini deyir. Elə bilir xarici bir qüvvə insanı 
qaldırıb dağ başına qoya blər. Bəs insan özü 
neyləməlidi, görəsən? Alim Qasımovun canlı 
ifasını dinləyib, söhbətinə qulaq asarkən, nədənsə,  
bunları da düşündüm… 
Mina Rəşid    -    Baxmaqla görmək ayrıdı 
  
 
223 
Sadəcə tamaşaçı kimi, bir az da aparıcının -  
Sevil xanımın ədəb-ərkanından danışım. 
Geyimindən tutmuş hər kəlməsinə qədər hər şey 
nəzarətdədi, ölçülüb-biçilmiş şəkildə. Ona baxanda 
bu günlərdə müqəddəs Ramazan ayı ilə bağlı dəvət 
edilən kişi qonağının qarşısına çılpaq geyinib çıxan 
aparıcı gəldi gözlərimin önünə…  Yəqin bu qədər 
sərbəstlik də «səmimiyyət»dən gəlir. Sevil xanım 
isə göründüyü kimidi, kənarda üzünə belə 
baxmadığı adamı məncə, efir xatirinə bağrına 
basmaz. Danışanda qışqırıb haray-həşir salmır, 
sözünün sanbalı səslənir. Qonağı ona hörmətlə 
yanaşır, bilir kiminlə danışdığını, daha bəziləri 
kimi içində ona gülmür və ya acımır… 
… Deyir, elin gözü tərəzidi. Bu tərəzini kimsə 
o yan-bu yana əyməyə çalışsa da, alınmır ki, 
alınmır… 
 
“Bütöv Azərbaycan» qəzeti, 14-20 noyabr, 2012-ci il      
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
224 
“KÜÇƏLƏRƏ SU SƏPMİŞƏM...” 
 
İnsan müstəsna dəyəri olan nələrinsə 
qiymətini çox vaxt zamanında qiymətləndirə 
bilmir. Onun gözəlliyini, möhtəşəmliyini hiss etmir 
və ya anlamır. Amma vaxt gəlir,  görürsən ki, 
dünən  əhəmiyyət vermədiyin bu mənəvi sərvət, 
sən demə, heç vaxt dəyərini itirməyən bir inci, bir 
xəzinə imiş.  
…Bu səhər əhvalımın tünd çağında bir xalq 
mahnımız məni qanadına alıb könlümü elə uçurdu, 
ovqatımı elə dəyişdi ki, özüm də təəccüb elədim. 
Allahın bizlərə nə gözəl hədiyyələri var, deyə 
düşündüm. Bu sabah «Qaragilə» xalq mahnısı 
mənim üçün qəm dəryasına batmaq yox, əksinə, 
qəmdən silkinib çıxmaq oldu. 
...Yeniyetmə yaşlarımda mən də, çoxları kimi 
xalq mahnılarına o qədər də əhəmiyyət vermirdim. 
O vaxt mən də estrada vurğunu idim. Yadımdadır 
ki, gecə saat 4-5-radələrində televiziyada verilən 
estrada konsertlərini səbirsizliklə gözləyirdim. İllər 
keçdi, xalqımızın ürəyindən qopub əsrləri arxada 
qoyub gələn həmişə təzə, həmişə təravətli, qanadlı 
bu incə nəğmələrə elə vuruldum ki... 
 
 
 
Mina Rəşid    -    Baxmaqla görmək ayrıdı 
  
 
225 
…Getmə uzaqlara, qal, sənə qurban, 
Bu dilsiz- ağılsız lal, sənə qurban. 
Mənlə şirin danış, mənlə şirin gül, 
Ələnsin ləbindən bal, sənə qurban. 
 
deyə, bu mahnını əvvəllər özüm üçün o qədər 
oxumuşam ki… Və səsi oldu-olmadı, az qala  ayağı 
yer tutanın bu gün efirə axışdığı bir zamanda, 
səssizcə öz içimdə oxuyarkən necə uçduğumu 
söyləsəm, bəlkə, gülünc görünər. Amma oxumaqla 
özünü göstərməyin yerlə göy qədər fərqi olduğu 
üçün, yəqin ki, əsl ifaçılara bu, heç də qəribə 
gəlməz. Səsi olmaya-olmaya  səhnədə uzun, 
bəzəkli bir ağac kimi dayanıb kal səsiylə ət tökən o 
aktrisa kənardan özünü görmürmü heç?  Amma nə 
olsun ki, hara baxsan onlardı, özü də yuxarı başda. 
Nəyə görə, niyə belədir, bilmirəm. Bir onu bilirəm 
ki, bu, tamaşaçıya hörmətsizlikdi…  Mövzudan 
uzaqlaşdım, deyəsən, söhbət möhtəşəm xalq 
mahnılarımızdan gedir axı… 
             
…Küçələrə sü səpmişəm, 
yar gələndə toz olmasın… 
 
 
 
 
Mina Rəşid    -    Baxmaqla görmək ayrıdı 
  
 
226 
Nə qədər gözəl, nə qədər incə bir söyləmə. 
Və ya:  
 
Bizdən ayaq kəsən gözəl, 
Dur gəl, nazlana-nazlana 
 
«Süsən sünbül», «Bağçada güllər», «Mixək 
əkdim ləyəndə», «Ay ləli yar», «Ağacda alma», 
«Alma almaya bənzər», «Telli», «Yar bizə qonaq 
gələcək», «Sudan gələn sürməli qız», «Gülə-gülə» 
və.s o qədər şirin, ürəyəyatımlı el nəğmələrimiz var 
ki, dinlədikcə heyran olursan.    
Qədir Rüstmovun bənzərsiz avazıyla 
yaddaşımıza hopan möhtəşəm «Sona bülbüllər»… 
 
Su atdım yara dəydi, 
Əlim divara dəydi, 
Dilim-ağzım qurusun, 
Nə dedim yara dəydi? 
 
Və ya düşmən qonşumuzun böyük bir 
orkestrlə öz adına yazmağa çalışdığı  
gözəllər gözəli «Sarı gəlin»imiz: 
 
Saçın ucun hörməzlər, 
Gülü sulu dərməzlər, 
Səni mənə verməzlər, 
Ay nənən ölsün,  
 
Mina Rəşid    -    Baxmaqla görmək ayrıdı 
  
 
227 
Sarı gəlin, aman, 
Neynim aman, aman,  
Neynim aman,aman, 
Sarı gəlin…   
 
Bu günlərdə televiziyada bəzi xalq 
mahnılarımızın mətnlərini müzakirə edirdilər. 
Düşünürəm ki, bu cür xırda detallar xalq 
mahnılarımızın gözəlliyinə kölgə sala bilməz və 
bəzi yerinə düşməyən ifadələri düzəltmək, yəqin 
ki, elə də müşkül işə çevrilməz... Bizim sevimli  
türk qardaşlarımızın ölkəsində hətta cizgi 
filmlərində belə türkülər uşaqlara təbliğ olunduğu 
halda nədən bu misilsiz xəzinəmizi biz də 
başımızın tacına çevirməyək?  Hər xalqın milli 
yaddaşı və mənəvi dünyası var. Bu, onun özünə 
məxsusdur və o, dünyaya özü kimi tanınmağa 
çalışır. Bu baxımdan biz öz mənəvi dünyamızla 
fəxr edə blərik, çünki özgənin yox, nəyimiz varsa, 
özümüzündür. Olanlarımızın qədrini bilək…        
 
 
 
 
 
 
 
Mina Rəşid    -    Baxmaqla görmək ayrıdı 
  
 
228 
QONŞU 
  
Elimizdən-obamızdan didərgin düşəndən 
sonra doğmalarımızı, o cümlədən üz-gözümüzün 
öyrəşdiyi əziz qonşularımızı da itirdik. Həmin il, 
yəni, 1993-cü ildə çəpər qonşumuz Gözəl xalanın 
oğlu müharibədə yaralanmışdı, onu Bakıya 
qospitala gətirmişdilər. Onda mən bacımın ailəsi ilə 
birgə yataqxanada qalırdım. Axşam bacımla 
qonşumuza baş çəkməyə getdik. Gözəl xala bizi 
görəndə elə kövrəldi, elə ağladı ki, elə bil ən əziz 
adamları gəlib. Beləcə qonşumuzla dərdləşib 
oğlunun vəziyyətindən xəbərdar olduq.  Sonra 
eşitdik ki, çox da yaşı olmayan Gözəl xala birdən- 
birə dünyasını dəyişib. Onun yasına getməyi 
xatırlamıram. Çünki məskunlaşdıqları bölgəyə 
gedib onları axtarmağa o vaxt heç bir imkanımız 
yox idi. Amma qonşumuzun bizi görəndə necə 
kövrəlməyi, için-için ağlamağı ömürlük yaddaşıma 
yazıldı. Onda nə vaxtsa belə bir yazı yazacağım 
heç ağlıma da gəlməzdi. Beləcə, bu gün «Qonşu» 
adlı bu mövzuya müraciət edəndə  qonşumuzun o 
qərib göz yaşlarını xatırladım. Sonra neçə dəfə 
dəyişdi qonşularımız, amma yadımda iz qoyanı 
olmadı… 
Düşünürəm ki, qonşu olmaq da taleyin işidi, 
biz onları seçmirik. Adamlar hər gün bir-birini 
Mina Rəşid    -    Baxmaqla görmək ayrıdı 
  
 
229 
görür, sadəcə salamlaşırlar və hətta eləsi olur ki, 
adi bir salamı da qonşusuna vermək istəmir. Yaxın 
bir qonşuya bu günə qədər, belə demək mümkünsə, 
üzümə salıb salam verirdim. O qədər təkkəbbürlü 
idi ki, salamı da almağa can çəkirdi. Axırı buna bir 
son vermək, bu adama nəyisə anlatmaq qərarına 
gəldim. Görəndə üzünə də baxmadım. Doğrusu, 
inanmazdım ki, bu bir nəticə vesin. Amma bu 
günlərdə «möcüzə» baş verdi. Belə ki, yenə əvvəlki 
kimi ona diqqət belə yetirmədim. Xanım isə 
yanımdan keçəndə «Salam, necəsən?» dedi. Bəlkə, 
bəziləri üçün bu adi bir məsələdi. Amma mən sanki 
nəsə əldə etmiş kimi, bu münasibətdən sevindim. 
Deməli, salam vermək qabiliyyəti varmış, özünə, 
öz təkəbbürünə qalib gələ bilmişdi adam. Daha onu 
görmək, qonşu demək olardı… Gənc bir oğlan ifaçı 
da efirdə deyir ki, özüm bilərəm, qonşuya salam 
verdim vermədim, xoşum gəlmir, vermirəm. Çox 
az qismini çıxmaqla bizim ifaçılarda belə 
özündənrazılıq halları, yəqin ki, çox təbiidi. 
Mədəni, intellektual səviyyə olmayanda adam belə 
dikbaş olar. Onda bu “yazıq” boynunda bir qonşu 
haqqının da olduğunu haradan bilsin? Şübhəsiz ki, 
biz bütün qonşularımızla ürək bölüşmürük, 
isinişmirik. Hə, yeri düşüb gərək bunu da deyəm. 
Başqa bir qonşumuz da var, qapıbir yaşamasaq da, 
qonşu demək olar. Kiçik bir mağazaları var. Salam 
Mina Rəşid    -    Baxmaqla görmək ayrıdı 
  
 
230 
verirsən, cavab vermir, “Sağ ol”, - deyirsən cavab 
vermir. Sən də acığa hər mağazaya girib- çıxanda 
salam da verirsən, “Sağ ol” da deyirsən. Və 
bununla da demək istəyirsən ki, bir özünə bax, gör 
nəyin çatmır. Maraqlısı budur ki, özünə 
baxmaqdansa o, başqalarında qüsur axtarır, hələ 
dindən-imandan necə dəm vurur. Deyir ağıllı 
bildiyi şeydən danışar, ağılsız hər şeydən… Beləsi 
heç dərs də götürmür həyatdan. Günlər, aylar, illər 
ötür, amma adam böyümür ki, böyümür…  Mən 
hələ sizə bir-birinə rusca, ingiliscə və daha nə bilim 
hansı dildə acıq verən qonşulardan danışmıram. 
Gecənin bir aləmində səni köməyə çağıran, 
gündüzün ortasında saya salmayan qonşular… 
Hərdən səni duyan, səsinə doğmalıqla səs verən bir 
sadə, incə qəlbi olan qonşuya elə ehtiyac duyursan 
ki... Dilimdə həmişə bir dua var: “Allah mənə 
ürəyim istəyən bir qonşu qismət eləsin”. 
Düşünürəm ki, onda heç vaxt adam özünü belə 
qərib hiss eləməz…    
 
…Əlimi uzatsam, çatar, 
Uzaq qohumdan yaxın qonşum, 
Amma heyf, qəlbimin səsi  
Heç vaxt sənə çatmaz… 
Məndən xəbərsiz qonşum, 
Sən rahat mənzildə  
Mina Rəşid    -    Baxmaqla görmək ayrıdı 
  
 
231 
dibçək gülütək bəslənərkən 
Mən yağışda islandım, 
Küləklər döydü qəlbimi, 
Öldüm… dirildim…  
Ancaq çəkdiyim acılar  
Ağı qaradan seçməyi öyrətdi mənə 
Odur ki, səni görən kimi tanıdım 
Dibçək güllərinin qoxusu olmur… 
  
Bu gün, istər ucqar bir kəndimizdə, istərsə də 
şəhərin ortasında qonşu davalarının sayı 
artmaqdadır. Bunu hər gün izlədiyimiz xəbərlərdən 
də görüb-eşidirik . Qonşu qonşunun evini yarır, ona 
əl qaldırır, silah çəkir... Doğrudan da, «Qonşum 
qonşu olsa, kor qızım ərə gedər» misalı yerinə 
düşür. Bəzən qonşuya gor qonşusu da deyirlər. 
Yəni sən hər gün bu adamlarla üz-üzə gəlirsən. 
Odur ki, qonşuda eyib axtarıb dedi-qodu 
yaymaqdansa, onunla dil tapıb yola getsən, sənə 
daha xoş olmazmı? Amma mən qonşular 
görmüşəm ki, yolları ayrılsa da yenə qəlbləri 
birdi... Təkəbbürlü adam nə yaxşı qohum olar, nə 
dost olar, nə də qonşu. Bunu söyləyən çox gözəl 
deyib: «Ayağını yerə bərk vurma, onsuz da yeri 
yarıb keçən deyilsən»… Və hərdən başını qaldır, 
göyüzünə bax, onda necə «böyük» olduğunu 
görəcəksən. Məncə, göyüzünə baxan adamlar yerdə 
Mina Rəşid    -    Baxmaqla görmək ayrıdı 
  
 
232 
onun-bunun küllüyündə eşələnməzlər. Onlar ancaq 
qonşunun sevincinə ürəkdən şərik olar, çətinə 
düşəndə ona dəstək olmağa  çalışarlar... 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
233 
İŞIQ VƏ QARANLIQ 
           
...Balaca bir İşıq gəldi dünyaya və özü kimi 
işığa can atdı həmişə. Amma hər tərəfi qaranlıq 
görüncə başladı işığını paylaşmağa. Paylaşdıqca 
sevindi, sarı telləri ilə qaranlığa sığal çəkdi. Amma 
qaranlıq onun gəlişindən sevinmədi, işıq onu nə 
qədər əzizləsə də, sevmədi onu. Qaranlığın xisləti 
beləydi, başqasını, özü də belə mehriban, sadəlövh 
işığı heç sevməzdi... İşıq bunu anlasa da, öz 
dünyasından qopa bilmirdi. O da, xeyirxahlıq üçün 
yaradılmışdı. Bir müddət belə keçdi. Qaranlığın 
dünyası böyüdükcə onun nazını çəkən işığı 
itələməyə başladı. Onun nifrəti elə güclüydü ki, 
işığın varlığına belə dözə bilmirdi, qısqanırdı... 
... Nəhayət bir gün qaranlıq işığın qəlbini elə 
qırdı ki, işıq dilə gəldi. Fəqət o tək, qaranlığın isə 
amansız, zalım bir ordusu vardı. Qara ordu hücum 
çəkdi yalqız, kimsəsiz işığın üstünə. İşıq tək olsa 
da, heç nəyə əl atmadı. Onu tək görən qaranlıq isə 
bütün gücünü səfərbər edib işığı yaralamağa nail 
oldu. İşıq yatağa düşdü, illərlə əziyyətini çəkdiyi 
qaranlığın ona rəhmi gəlmədi. Beləcə, işıq öz 
dünyasına çəkildi. Çoxlu dostları oldu, yarasına 
sığal çəkən, onu əzizləyən dostları. Daha qaranlıq 
istəsə də, onu görə bilməzdi. İşıq həmişəlik 
unutmuşdu o qaranlıq dünyanı... 
 
“525-ci qəzet”, 11 dekabr, 2015-ci il    
Mina Rəşid    -    Baxmaqla görmək ayrıdı 
  
 
234 
 “DÖZÜMLÜ OLMAQ...” 
 
...O gündən özünə gələ bilmirdi. Çoxdan 
uzaqlaşdığı, sevmədiyi bir topludan tək bircə 
nəfərlə salam-kəlamı qalmışdı. Kaş heç 
qalmayaydı, düşünürdü... 
Çoxdandı görüşmürdülər. Doğma bir insan 
kimi onun xətrini çox istəyirdi. Amma bu axırıncı 
görüşdən sonra aralarında körpünün nə qədər sınıq 
olduğunu anladı. Bir daha anladı ki, təkcə “yaxşı 
adam” olmaq kifayət deyilmiş... 
O “yaxşı adam”ın üstünə kölgə salan dostları 
vardı. Hiss etdi ki, o dostların təsiri ilə ona ağıl 
öyrətməyə çalışır. Gərək onların tayı olaydı – 
ikiüzlü, xəbis, kinli... Demə, dözümlü olmaq 
lazımmış. Yoxsa onu “lazımi yerlərdə” 
tanımayacaqlar. Yalmanıb-yaltaqlanmasa özünə bir 
gün ağlaya bilməzmiş... 
“Dözümlü olmaq lazımdı”- yadından çıxara 
bilmirdi bu üç kəlməni. Artıq çoxdan unutduğu o 
topludan qalan bu qalıqla – o bircə nəfərlə də 
sağollaşdı qəlbində. “Get, “yaxşı adam”, get”, -  
dedi. “Yaxşı adam” da qoltuq altda sıxılmış, yazıq, 
biçarə kimi sakitcə çıxıb getdi qəlbindən... 
Ürəyi rahatlandı, səhərdən qəlbini sıxan 
qaranlığın -üzüntünün yerini işıq aldı. Üz çevirib 
getdiyi yerə bir daha qayıtmazdı. O, qəlbi qara 
Mina Rəşid    -    Baxmaqla görmək ayrıdı 
  
 
235 
adamların arasında işıq dolu birinin yeri olmadığını 
çoxdan anlamışdı...     
 
Adamşünas 
 
Əli işdə olsa da hey düşünür, düşünür… 
Adamlar niyə belədirlər axı, niyə onu anlamırlar?... 
Bir də hiss edir ki, boğulur.Tez özünü ələ alır. 
Ölüm çıxış yolu deyil ki… Başlayır özünə təlqin 
etməyə: - “Hər şey yaxşı olacaq, həm də çox 
yaxşı”, düşünür. Yox, bu adamlar onu öldürə 
bilməyəcəklər. Deyirlər, dünyanı necə tutursan elə 
gedir. Sən də sabaha, gələcəyə ümidlə bax. Bu 
adamlara baxıb sürünməyəcəksən ki… 
Dünən o sırtıq qadın nə deyirdi elə: “Mən 
adam tanıyanam. O dəqiqə tanıyıram...” Lap 
adamşünas imiş. Unutdum soruşam ki, bəs özünü 
necə, tanıyırsanmı? Elə hamını “tanıyırsan”, 
ittiham edirsən, məsləhət verirsən lap bəzi 
televiziyalarımızdakı o “tanınmış ekspertlər” kimi. 
Heç olmasa qırx ildən sonra özünə sual verirsənmi 
necə adamsan? Yemək, yumaq, bəzənmək, bir də 
qeybət, dava-dalaşdan başqa əlimdən nə gəlir? Bir 
kitabın üzünü açırammı, oğluma-qızıma hansı 
məsləhəti verməliyəm?... 
Mina Rəşid    -    Baxmaqla görmək ayrıdı 
  
 
236 
    Sən başqalarını - nə onu, nə məni tanıya 
bilməzsən, qadın! Özünü tanımadan kimsəni 
tanımaq olurmu?... 
 
“525-ci qəzet”, 29 avqust, 2015-ci il 
 
 
 
 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
237 
«SAKİT, MƏN SERİALA BAXIRAM» 
 
Yaddaşımızın qənimi 
 
Serialların tamaşaçı üçün zərərli olması fikrini 
çox eşidirik. Kino mütəxəsislərinin təbirincə desək, 
«sabun köpüyü» olmasına baxmayaraq, bu 
dramatik səhnələri seyr etməyi tamaşaçıların 
əksəriyyəti çox sevir.  Hətta serialları 
bəyənmədiyini deyənlər də onun cazibəsindən 
qurtula bilmirlər. Düzünü desək, sən də baxırsan, 
mən də, o da… Amma bir fərq var. Kimsə 
serialların, demək olar ki, aludəçisinə çevrilir. Kim 
isə hərdən qəlbinə yatan bir serialı izləyir, o da 
nöqtəsinə qədər yox, yəni baxmasa da olar, fərq 
etməz. 
  Serial xəstələri görmüşəm ki, əlində 
televiziya pultu bu serial arası reklam olan kimi 
çevirir başqa bir kanalda gedən serialı izləyir. Bu 
aludəçilik onun iradəsini əlindən elə alır ki, nə 
gecəsi olur, nə gündüzü. Hətta gecə saat 3-də, 4-də 
bütün ailəni  narahat edən serial xəstələrini 
görmüşəm. Fikrimi əsaslandırmaq üçün bir misal 
da gətirmək istəyirəm. Bu günlərdə bir tanışın 
evinə, daha doğrusu, onun məskunlaşdığı 
yataqxanaya getmişdim. Bu şoğərib serialın 
ucbatından nə o xanım, nə də mən bu görüşdən 
Mina Rəşid    -    Baxmaqla görmək ayrıdı 
  
 
238 
məmnun qaldıq. Ondan ki, xanımın qaynanası 
ağzımızı açıb hal-əhval tutmağa belə imkan 
vermədi ki, “Susun, mən seriala baxıram». Baxdım 
ki, orta yaşlı bu qadın saatlarla yüksək səslə bu 
kanaldan o kanala serialları izləməkdən doymur. 
Bir də baxdım axşamdır, evə qayıtmaq lazımdır. 
Amma serial ucbatından bilmədim gedişimin 
məqsədi nə oldu. 
  Günümüzün reallığı budur: seriala baxdıqca 
ailə unudulur, problemlər yaddan çıxır, tamaşaçı 
onu bir həb kimi qəbul edərək sanki həyatdan 
təcrid olunur. Düşünürəm ki, son vaxtlar bəlkə ona 
görə kitab, qəzet-jurnal oxumaq ağlımıza gəlmir. 
Sakitcə başımızı qatan seriallar bizə intellektual 
verilişlərin varlığını belə unutdurur. Həyatımıza 
daxil olan saysız-hesabsız serialları izləmək 
xüsusisilə mütaliəni sevməyən, dərin düşünməyən, 
bir atalar sözündə deyildiyi kimi, «Araz aşığından, 
Kür topuğundan» olan tamaşaçı üçün daha rahat 
olur. Və bu qəbildən olan tamaşaçını tez-tez 
dəyişən macəralar maraqlandırdığından mənasız, 
uzun-uzadı, reallıqdan uzaq və bir-birinə bənzəyən 
səhnələr onları bezdirmir, əksinə cəlb edir.  
   Seriallar bizə özümüzü, uşaqlarımızı, 
ətrafımızı unutdurursa, onda hələ uzağı demirəm, 
elə 20 ildir düşmən tapdağı altında inildəyən yurd 
yerlərimiz yəqin heç yada da düşməz. Nəticədə 
Mina Rəşid    -    Baxmaqla görmək ayrıdı 
  
 
239 
böyüməkdə olan nəsil ata-baba yurdundan bixəbər, 
necə deyərlər, yaddaşsız olar. Axı  gənc nəslin 
tərbiyəsi, onun bir şəxsiyyət kimi formalaşması 
birinci ailədən başlayır.  
   Deyirəm bu «sabun köpüyü» bizi öz 
ağüşüna alıb batırmağa çalışsa da, qurtuluş yolu 
yenə öz əlimizdədir; iradəli olmaq. Bunun üçün isə 
insanın intellektual səviyyəsi olmalıdır.  
  …Az qala yadımdan çıxmışdı. Üç yaşlı 
uşağın serial üçün necə ağladığının, yəqin, Siz də 
şahidi olmusunuz. Deyirəm, sən bir serialdakı 
«güc»ə bax…  
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
240 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mina Rəşid    -    Baxmaqla görmək ayrıdı 
  
 
241 
Mündəricat 
 
Şüşə kimi (Ön söz)…………………………………………3 
 
ŞEİRLƏR 
 
Tapar, bular fələk məni .......................................................12 
Muğam üstə .........................................................................12 
Xocalı ...................................................................................13 
11 yaşlı Fariz Bədəlovun ölümünə ..................................… 15 
Novruz bayramı ....................................................................15 
Qarğış ....................................................................................17 
Qəribin qapısı ........................................................................18 
Yurda salam ..........................................................................18 
Yataqxanada yazılan şeir ......................................................19 
Dünyamız  dağıldı .................................................................20 
Qan damır «Xocalı» sözündən ..............................................21 
Ədalət uğrunda  .....................................................................22 
Gün də səni isitməz ...............................................................22 
Yurdum boyda həsrətim var .................................................23 
Nəğmələr açmaz eynimi .......................................................24 
Atam evi olaydı .....................................................................25 
Yalançı vətən sevgisinə ........................................................25 
Yurd yeri var .........................................................................25 
Vətən-daş olmusan ................................................................26 
Oyna ......................................................................................27 
Əsir yasəmənlər ....................................................................27 
Dəmir vaqonlar… didərgin körpələr …................................28 
Gün də yox sərəm dərdimi ....................................................29 
Içimdə yurd ağrısı .................................................................30 
Atamın ruhuna ......................................................................30 
Anamın ruhuna .....................................................................31 
Yaz gəldi, yazın gəlmədi ......................................................32 
Ağlama, Qumru xala .............................................................33 
Cəngi havasındayam .............................................................33 
Yenə günəş gülümsəyir .........................................................34 
Aman, Allahım... ..................................................................35 
Mina Rəşid    -    Baxmaqla görmək ayrıdı 
  
 
242 
Işıqlı adamlar ........................................................................35 
Ilahi şeir ................................................................................36 
Allah, sənə bir tən yoxdu ......................................................36 
Nəğmə kimi ..........................................................................37 
Şükür .....................................................................................37 
Bu sınaq dünyasıdı ................................................................38 
Görmür ..................................................................................39 
Öz-özümlə danışıram ............................................................39 
Məni heyran edən Sənsən .....................................................40 
Yağış yuyar kədərimi  ...........................................................41 
Payıza aşiq oldum .................................................................41 
Darıxır külək .........................................................................42 
İlahi .......................................................................................42 
Adam, anladım səni ..............................................................43 
Hara tələsirsən? .....................................................................43 
Min söz deyir, mən susuram .................................................44 
Uşaqları nifrətə bələməyin ....................................................45 
Yrəyim üşüyür ......................................................................45 
Tut satan qonşu yox, şükür! ..................................................46 
Atalı-analı yetimin dilindən ..................................................47 
Hamı sevmir uşaqları ............................................................47 
Bircə sualla ...........................................................................48 
Adam sevinmək istəyir .........................................................48 
Allahm, işığına qərq et könlümü ..........................................49 
Nurəngiz Günün “Gözəl nədi?” şeirinə ................................50 
Sən adilsən ............................................................................50 
Sözüm düşür qəribliyə ..........................................................51 
Göyüzünə baxıram ................................................................52 
Kənddə ..................................................................................52 
Burada yaşamaq ....................................................................53 
Allahı sevən adam .................................................................54 
Eşitmirəm nə desən ...............................................................55 
Səndən başqa nə var yalan ....................................................55 
Oxuyur ..................................................................................56 
Sakit adam ............................................................................57 
Mən uçub gedəcəyəm ...........................................................58 
Adamlar sevmir səni .............................................................58 
Hələ gələcəyə inanıram .........................................................59 
Mina Rəşid    -    Baxmaqla görmək ayrıdı 
  
 
243 
Bu bəzəkli adamlar ...............................................................60 
Bir gül düşdü kol içinə ..........................................................61 
Adam robot olmaq istəyir .....................................................62 
Nə yaxşı ................................................................................62 
Bu taledi ................................................................................63 
Darıxıram ..............................................................................64 
Adam sevgidən boy atar .......................................................64 
Kədərim qırmızı gül ..............................................................65 
Dostlar ulduza dönər .............................................................66 
Sərçə .....................................................................................66 
Yum gözünü .........................................................................67 
Bu yer mənim yerim deyil ....................................................68 
Sən çətin böyüyərsən ............................................................68 
Adamlar ................................................................................69 
Ağaclarla dost olaram ...........................................................70 
İşıqsız qadınlar ......................................................................70 
Adam var… ..........................................................................71 
Hara baxsan, savaşdı .............................................................71 
Qapının arxasında .................................................................72 
Uzun yol gələn gəlin .............................................................73 
Bu gün ...................................................................................74 
Səni heç qınamıram ..............................................................74 
Bayağı gülüş .........................................................................75 
Onlar parıltıya baxar .............................................................76 
Təkəbbürlü adam ..................................................................76 
İşıq tutub gözümü .................................................................77 
İşıq qəfəsdə qalmır ................................................................77 
Azadlıq ..................................................................................78 
Bir az yaşa .............................................................................78 
Yuvamı Allah tikər ...............................................................79 
Ağlamağa vaxtımız yox ........................................................80 
Keçid dövrü ..........................................................................80 
Dost oldum öz-özümlə ..........................................................81 
Qırmızı adam ........................................................................82 
Nigar Vaqifqızına .................................................................82 
Baxın, gülümsəyin… ............................................................83 
Mərhum aktyor Ələkbər Hüseynova ....................................83 
Qalın adam ............................................................................84 
Mina Rəşid    -    Baxmaqla görmək ayrıdı 
  
 
244 
Əlimin duzu yoxdu ...............................................................84 
Qəddar adam .........................................................................85 
Cahillik əlində .......................................................................85 
Fəridə Hacıyevaya ................................................................86 
Mən fağır adam deyiləm .......................................................87 
Yetim ....................................................................................87 
Bədxah qadınlara ..................................................................88 
Şairin yaşı bilinməz ..............................................................89 
Dəyirman ..............................................................................90 
Göydə uçan lələyəm .............................................................90 
Təəssürat ...............................................................................91 
Çöl çiçəyi ..............................................................................92 
Gül gətirdin üstümə ..............................................................92 
Kölgə .....................................................................................93 
Zibillik pərvanələri ...............................................................93 
Kitabxanalar ..........................................................................94 
Uçurum səni göylərə .............................................................95 
Daha heç nə istəmirəm ..........................................................95 
Həyat bir mübarizə ...............................................................96 
Emelya üçün .........................................................................97 
Həssas olmaq ........................................................................98 
Gözəl olmursan nədəndi? .....................................................99 
Adam nur saça bilmir ............................................................99 
Dünya gözəllik yarışı ..........................................................100 
Səsim də var oxumağa ........................................................100 
Zəhra balama ......................................................................101 
Könlümün himni .................................................................102 
Hərə bir qəfəs düzəldib .......................................................103 
Yasəmən açanda .................................................................103 
Sənintək duyan olsa… ........................................................104 
Həyat  yoldaşıma ................................................................104 
Ən böyük istedad ................................................................105 
Yaşamaq nədi? ....................................................................105 
Gül əkən qadın ....................................................................106 
Səsi ana səsi deyil ...............................................................106 
Mənə tənə edildi .................................................................106 
Ömür necə keçdi? ...............................................................107 
Xəyallara qul olmuram .......................................................108 
Mina Rəşid    -    Baxmaqla görmək ayrıdı 
  
 
245 
İstedadsız redaktora ............................................................109 
Atılmış uşaqlara ..................................................................110 
Bu dünyanı nə bilmisən? ....................................................110 
«525-ci qəzet»lə ..................................................................111 
Kədərimi sevən dostlar .......................................................112 
Fədakar qadın ......................................................................112 
O qızın dünyası ...................................................................113 
Özümlə  söhbətim var… .....................................................113 
İstərəm ................................................................................114 
Payız ...................................................................................114 
Bir qəfil zəng gələ ...............................................................115 
Yaşanmamış günlərə ...........................................................116 
Pul .......................................................................................116 
Qonşu ..................................................................................117 
Könlümün işığı ...................................................................118 
Xeyirxahlıq .........................................................................118 
O evdə işıq yanırmı? ...........................................................119 
Öz eybini görmür adam ......................................................119 
Gözləri bağlı qadın .............................................................120 
Rəqs edən gözəl ..................................................................120 
Tufanlar üçün ......................................................................121 
Qırmızı gül ..........................................................................121 
Həyat ...................................................................................122 
Yenə bu yolla gedərəm .......................................................123 
Böyüyürsən qəminlə ...........................................................123 
Ana ......................................................................................124 
Nadan ..................................................................................125 
Olduğu kimi ........................................................................126 
Şairlər unudulur ..................................................................126 
Mənim səhərlərim ...............................................................127 
İndi bildim ..........................................................................127 
 
 
 
 
 
 
 
Mina Rəşid    -    Baxmaqla görmək ayrıdı 
  
 
246 
PUBLİSİSTİKA 
 
Sözlərin ən gözəli - «Salam» ..............................................131 
Xocalının xanım qəhrəmanı ................................................134 
Nar ağacının fəryadı ...........................................................139 
Yaddaşımdakı «Novruz» ....................................................144 
Allaha sevgi ........................................................................148 
Ramil Səfərov - xalq qəhrəmanı .........................................153 
Cəsur komandir ...................................................................156 
Qar yağır ürəyimə… ...........................................................160 
Vaqif Bayatlı Odər sevgisi ..................................................173 
Qarabağın Xanı ...................................................................176 
Günəş dünyadan köçərmi heç?... ........................................181 
Bomboz bir günün əlvanlığı... ............................................185 
Dərdimin tərcümanı – Xocalı .............................................187 
Adam var… ........................................................................192 
«Adam ölər, çox ağlama» ..................................................197 
Onun “Edam” hekayəsi... ....................................................204 
«Zərif qəhrəman» və yaxud xoşbəxtlik göydən düşmür… .208 
“Ulduz”un Hicran adlı ulduzu ............................................211 
“Başında kepkası, qoltuğunda papkası…” .........................215 
«Zərif çərşənbə» .................................................................221 
“Küçələrə su səpmişəm...” ..................................................224 
Qonşu ..................................................................................228 
İşıq və qaranlıq ...................................................................233 
“Dözümlü olmaq...” ............................................................234 
«Sakit, mən seriala baxıram» ...............................................237 


