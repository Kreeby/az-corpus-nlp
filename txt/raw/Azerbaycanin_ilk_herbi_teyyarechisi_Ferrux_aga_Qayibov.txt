1 
 
ŞƏMİSTAN 
 
 
 
 
 
 
 
 
AZƏRBAYCANIN İLK HƏRBİ  
 
TƏYYARƏÇİSİ 
 
FƏRRUX AĞA QAYIBOV 
 
 
 
 
 
 
 
 
 
 
 
 
 
 
 
 
BAKI – 2007 
  
2 
 
Poruçik Fərrux ağa  
Qayıbov, Peterburq, 
1914-cü il 
Kim təyyarədə uçmayıbsa, deməli, ənginliyin əsrarəngiz gözəlliyindən 
xəbəri yoxdur 
General Əliağa Şıxlinski 
«Zabitin dəftəri»ndən 
 
Biz sələflərimizdən külü yox, odu qoruyub-saxlamaq istəyirik. 
Jan Jores 
 
Hər bir qəhrəman millətin özünə verdiyi qiyməti yüksəldir. Şanlı əsgərlərin 
tale yolu  və şücaəti Vətən tarixinin səhifələrini zənginləşdirir. Azərbaycanın 
müstəqillikdən əvvəlki 200 illik tarixi Rusiya imperiyası və 
SSRİ ilə bağlı olub. Lakin bu, azərbaycanlılara özündə Vətən 
sevgisini qorumağa mane olmayıb və onlar digər xalqlarla 
yanaşı, Rusiya, Ukrayna və Belarusun azad olunmasında fəal 
iştirak edib. 90 il bundan əvvəl, Birinci Dünya müharibəsi 
zamanı da məhz belə olub. O zaman üç mindən artıq 
azərbaycanlı döyüş meydanlarında əsl fədakarlıq nümayiş 
etdirib. Böyük Vətən müharibəsi illərində də belə olub. 
Azərbaycanlılar digər millətlərlə çiyin-çiyinə misilsiz 
qəhrəmanlıq nümunələri göstəriblər. Bunun nəticəsidir ki, 
Azərbaycan oğullarının adları sovet salnaməsinə qızıl hərflərlə yazılıb. 
Azərbaycanlıların hərbi şücaət nümunələri, həmçinin, qədim annallarda da 
əksini tapıb. Belə ki, hələ 800-cü ilin sonunda tanınmış ərəb şairi Buhturi Beyrutda 
nəşr etdirdiyi divanda azərbaycanlıların mərdlik və cəsarətini vəsf edir, onların 
gücü və qılınca bağlılığından heyrətlənirdi. 
Keçmişə baxdıqda biz bugünkü və gələcək nailiyyətlərimiz üçün ilham 
alırıq. Belə milli baza, vətənpərvərlik məktəbinə arxalanaraq, torpaqlarımızın 
işğaldan azad edilməsi yolunda daha da möhkəmlənirik. 
"Misilsiz qəhrəmanlıq" ifadəsi, güman ki, şablona çevrilib. Lakin ona nəfəs 
verilsə, bu ifadə əsl mənasını bərpa edər. Bunu ilk azərbaycanlı təyyarəçi, Rusiya 
imperiyasının hava qüvvələrinin tərkibində xidmət etmiş, çar ordusunun poruçiki 
Fərrux ağa Qayıbovun (1891-1916) qəhrəmanlıq tarixi sübut edir. Hərbi tarixçi, 
polkovnik-leytenant Şəmistan Nəzirlinin kitabı da məhz onun barəsindədir. 
Qədim Ağalar nəslinin davamçısı Fərrux ağa Məmmədkərim ağa oğlu 
Qayıbovun şəcərəsi orta əsrlərə, XV əsrə gedib çıxır. Bu nəslin parlaq 
nümayəndələrindən biri də böyük şair Molla Vəli Vidadi (Qayıb) olub (1709-
1809). Yeri gəlmişkən, görkəmli sərkərdə Əliağa Şıxlinskinin həyat yoldaşı və 
məsləkdaşı Nigar xanım Qayıbova da bu nəslin nümayəndəsidir. O, tarixə ilk 
azərbaycanlı şəfqət bacısı kimi daxil olub. Rusiya imperiyasının yazılmamış 
qanunları müsəlmanları zabit heyətinə qəbul etməyə icazə verməsə də, məhz rus 
ordusunun "artilleriya allahı" kimi tanınan general Şıxlinski Fərrux ağa Qayıbova 
3 
 
nüfuzlu Konstantinov Artilleriya Məktəbinə daxil olmağa kömək etmişdi. 
Beləliklə, Qazax rayonunun Salahlı kəndindən olan gənc hərbi karyerasının ilk 
addımlarını atdı. O zaman Qayıbov hələ bilmirdi ki, onun həyatı şimşək qığılcımı 
kimi parlaq, lakin qısa olacaq. 
1913-cü ildə hərbi məktəbi bitirərək podporuçik rütbəsi alan Fərrux Ağa 
xidmət etmək üçün 39-cu artilleriya briqadasına göndərilir, sonradan isə məşhur 
"İlya Muromets-16" ekipajına qəbul edilir. 1916-cı il sentyabrın 25-də bütün 
Rusiya qəzetləri "İlya Muromets-16" hərbi təyyarəsinin dörd alınan qırıcısına qarşı 
təkbaşına döyüşündən yazırdı. Qeyri-bərabər döyüşdə cəsur təyyarəçilər düşmənin 
üç təyyarəsini məhv edərək, canlı qüvvə və texnikasına böyük zərbələr 
endirmişdilər. Təəssüf doğuran isə onların özlərinin də həlak olmaları idi. 
Bu hadisə 1916-cı il sentyabrın 12-də Vilnus istiqamətində Borunı adlı 
yerdə baş verib. "İlya Muromets-16" təyyarəsinin heyət üzvləri - poruçiklər D. 
Makşeyev, M. Raxlin, F. Qayıbov və O.Karpov ölümündən sonra IV dərəcəli 
Müqəddəs Georgi ordeni ilə təltif olunublar. Bu gün Fərrux Ağa Qayıbovun təltif 
olunması haqqında sənədin surəti Bakıdakı Azərbaycan Tarix Muzeyində qorunur. 
F. Qayıbovun ekipajı o zaman üçün yenilik olan "İlya Muromets" 
təyyarələrini mənimsəyən uzaqməsafəli ağır bombardmançılar eskadrilyasında 
xidmət edirdi. Rusiyanın milli qüruru sayılan bu təyyarələri rus-Baltiya zavodunun 
aviasiya bölməsinin baş konstruktoru İ.İ. Sikorski yaratmışdı. Belə bir təyyarənin 
və qəhrəman heyətin tələf olması xəbəri onların hərbçi yoldaşları tərəfindən ürək 
ağrısı ilə qarşılanmışdı. Bütün müharibə boyu belə bir faciə yalnız bir heyətin 
başına gəlmişdi. Poruçiklərin son döyüşə yollandığı Minsk quberniyasında onların 
xatirəsinə matəm mərasimi təşkil olunmuşdu. Həlak olmuş qəhrəmanların döyüşçü 
dostları isə onların məzarını axtarıb-tapacaqlarına söz verirdilər. Çünki artıq hamı 
bilirdi ki, "İlya Muromets-16"nın heyəti əsl hərbçi ehtiramı ilə dəfn edilib. Bu 
barədə alman təyyarəsindən atılmış məktubda xəbər verilirdi. Doğrudan da, məzar 
tapıldı, lakin 90 il sonra, artıq bizim dövrümüzdə bərpa edilmiş Almaniyanın 
Boruna kəndinin qəbiristanlığında. Məlum oldu ki, düşmən təyyarəçilərinin 
igidliyinə heyran qalan almanlar həqiqətən də onları bütün hərbi ənənələrə uyğun 
ehtiramla dəfn ediblər. Çünki hava döyüşü zamanı rus poruçikləri heç də hər kəsin 
göstərə bilməyəcəyi şücaəti göstərmişdilər. Bu, Kayzer ordusunun zabitlərini o 
qədər mütəəssir etmişdi ki, onlar qəhramanlığa ehtiram göstərmək qərarına 
gəlmişdilar. 
Bu məzarlığın axtarışları uzun çəkib. Çox illər əvvəl ilk azərbaycanlı 
təyyarəçinin qohumları Krevo yaxınlığına səfər etsə də, həlak olmuş təyyarəçilərin 
məzarını tapa bilməyib. Yalnız bu yaxınlarda Belarus mütəxəssisləri - 
Smorqonşinada Birinci Dünya müharibəsinin tarixini həvəslə tədqiq edən N. 
Markova, V. Prixaç və A. Bumay məzarı tapmağa müvəffəq olublar. Hərçənd, artıq 
Azərbaycan, Rusiya və Belarus vahid dövlətin tərkibində deyillər və bu suveren 
dövlətlərin hər birinin öz yeni tarixi və inkişaf yolu var, qəhrəmanlarımız eyni 
4 
 
olaraq qalır. İndi Belarus hökuməti əfsanəvi təyyarə heyətinə abidə ucaltmaq 
qərarına gəlib. Qəhramanlığın milliyyəti olmur. Bu, elə bir zirvədir ki, onu yalnız 
müzəffər insanlar haqq və ədalət naminə, müstəqillik və azadlıq naminə, ən 
nəhayət, hər bir xalq üçün vacib olan ümumbəşəri dəyərlər naminə fəth edə 
bilərlər. 
Bizim zəngin milli-hərbi salnaməmiz var. Fərrux ağa Qayıbov kimi 
şəxsiyyətlərin xatirəsi yeni nəsillərə Azərbaycan xalqının alilik, mərdlik və ərlik 
potensialını dərk etməyə imkan verir. Belə qəhrəmanlar daim bizim ürəklərimizdə 
yaşayacaqlar. 
Faimə Axundova (Qayıbova) 
 
Xalqımızın bahadır oğullarının hərbi şöhrəti çox-çox qədimlərdən gələn 
möhkəm köklərlə, özüllərlə bağlıdır. Birinci Dünya müharibəsi cəbhələrində üç 
mindən çox sıravi, iki yüzə qədər də ali rütbəli zabit həmyerlimiz vuruşurdu. 
Onların sırasında məşhur general Əliağa Şıxlinski, Səməd bəy Mehmandarov, 
İbrahim ağa Usubov, Hüseyn xan Naxçıvanski, Feyzulla Mirzə Qacar, Əbdülhəmid 
bəy Qaytabaşı, Həbib bəy Səlimov, Əmir Kazım Qacar, Cavad bəy Şıxlinski, 
Məhəmməd Mirzə Qacar, dörd dəfə "Müqəddəs Georgi" ordenli, Nijeqorod draqun 
alayının rotmistri Teymur bəy Novruzov, praporşik Lütfəli bəy Vəkilov, poruçik 
Osman ağa Gülməmmədov, kornet Sayad bəy Zeynalov və hərbi təyyarəçi poruçik 
Fərrux ağa Qayıbov da vardı. 
İyirmi beş yaşlı poruçik Fərrux ağa 1916-cı il sentyabrın 12-də hava 
savaşında igidliklə həlak olmuş ilk azərbaycanlı təyyarəçi idi. Sentyabrın 18-də 
"Petroqrad xəbərləri" qəzeti yazırdı: "Ali Baş Qərargahın komandanlığından xəbər 
verilir ki, Qərb cəbhəsində bizim təyyarələr Borunı-Krevo rayonunda düşmən 
qoşunlarının arxasına keçmişlər"... 
Dəqiq bomba atəşləri ilə müxtəlif məntəqələr partladılmış, düşmən 
anbarlarında yanğın törədilmişdir. Bundan başqa, nəqliyyat vasitələri, dəmir yol 
stansiyaları, avtomobillər bombalanmışdır. 
Uçuş zamanı poruçik Fərrux ağa Qayıbov öz heyəti ilə düşmən qüvvələrinə 
qarşı vuruşmuş və dörd alman aeroplanını vurub-salmışdır. Onlar iki "Albatros" 
təyyarəsini də yandırdıqdan sonra, düşmən ərazisinə düşərək həlak olmuşlar". 
Fərrux ağa Məmmədkərim ağa oğlu Qayıbov 1891-ci il oktyabrın 2-də 
Qazax qəzasının Qıraq Salahlı kəndində anadan olub. 
Ailədə dörd uşaq atası olan Məmmədkərim ağa özü də hərbçi idi. O, 
əlahəzrət imperator adına Qafqaz Leyb-Qvardiya Konvoy Eskadronunun dördüncü 
müsəlman vzvodunun yunkeri idi. 1877-ci il iyulun 27-də əlahəzrət imperatorun 
əmri ilə nizami qoşunlarında uzun illər nümunəvi xidmətinə görə, ona praporşik 
rütbəsi verilmişdir. Sonrakı illərdə Məmmədkərim ağa Qayıbov Qazax və 
Yelizavetpol qəzalarında məhkəmə rəisi, Cavanşir və Yelizavetpol (indiki Gəncə) 
quberniyalarında polis pristavlığında sahə rəisi vəzifələrində çalışmışdır. 1894-cü il 
5 
 
avqustun 30-da əla xidmətinə görə, Məmmədkərim ağa üçüncü dərəcəli 
"Müqəddəs Stanislav" ordeni ilə təltif olunmuşdur. 
Atasını çox erkən itirən Fərrux ağa dövrünün görkəmli maarifçisi, əmisi 
Səməd ağa Qayıbovun himayəsində böyümüşdür. Doğma kəndi Salahlıda beşsinifli 
"rus-Azərbaycan məktəbi"ni bitirən Fərrux ağa "artilleriyanın allahı" general 
Əliağa Şıxlinskinin məsləhəti ilə Tiflis Kadet Korpusunda oxuyub. 1910-cu il 
iyunun on altısında Tiflis Kadet Korpusunu əla qiymətlərlə bitirəndən sonra, 
Peterburqdakı üçillik Konstantin Topçuluq Məktəbinə daxil olub. O, məktəbdə iti 
zehni, gözlə dəqiq ölçmə qabiliyyəti, igidliyi ilə fərqlənmiş, xüsusilə topdan 
bacarıqla atəş açdığı üçün birinci mükafat almışdı. Həmin mükafat İsveçrənin 
"Pavel Bure" firmasında hazırlanmış qızıl saatdan ibarətdir. Mükafat-saatın 
arxasında "Yunker Fərrux ağa Qayıbov, 1913-cü il" sözləri həkk olunmuşdur. 
Podporuçik Fərrux ağa Qayıbov Konstantin Topçuluq Məktəbini əla 
qiymətlərlə bitirmiş və 1913-cü il avqustun 6-da Aleksandropoldakı 39-cu 
artilleriya briqadasında xidmət etmişdir. Birinci Dünya müharibəsi başlananda 
Qərb cəbhəsindəki ən birinci aviasiya korpusuna göndərilmişdir. 
Poruçik Qayıbovun hünəri 1916-cı ilin qəzetlərində, hətta alman 
mətbuatında da öz əksini tapmışdır. Arxivdə saxlanan otuz bir nömrəli qovluqda 
iyirmi beş yaşında həlak olmuş ilk azərbaycanlı təyyarəçinin on bir fotoşəkli və 
qəhrəmanlığından bəhs edən maraqlı sənədlər var. Onların arasında general Əliağa 
Şıxlinskinin "İlk Azərbaycan pilotu" yazısı xüsusi dəyərə malikdir. 1916-cı il 
sentyabrın 8-də Qərb cəbhəsi aviasiya ordusunun general-mayoru Şidlovski, hərbi 
təyyarəçi ştabs-kapitan Lazarev igid şahinin son hünərindən söhbət açır. 
...On altıncı hava gəmisinin artilleriya zabiti poruçik Qayıbov Qərb cəbhəsi 
qərargahının tapşırığı ilə bu il sentyabrın 12-də Boruniya hücum etmiş, intendant 
və artilleriya anbarlarını, aerodromu, 89-cu alman-ehtiyat diviziyasının 
mövqelərini bombardman etmişdir. Rəqibin zenit batareyalarının qasırğa kimi 
atəşinə baxmayaraq,  Qayıbov  özünə  xas  böyük  cəsarətlə, Borunıda düşmənin 
anbar və qərargahını dağıdıb külə döndərmişdir. Bombardman vaxtı Qayıbovun 
təyyarəsinə eyni zamanda dörd alman qırıcısı hücuma keçmişdir. Bunlardan ikisi 
"Albatros", ikisi isə "Fokker" tipli idi. Qeyri-bərabər döyüş vaxtı igid poruçik 
Qayıbov düşmənin üç qırıcı təyyarəsini yandırmış, özü isə aldığı ciddi zədədən 
təyyarəsi ilə bərabər yerə düşmüş və həlak olmuşdur. 
Səhəri gün düşmən təyyarəsinin atdığı kağızlarda yazılırdı ki, 
qəhrəmancasına vuruşaraq həlak olan  poruçik Qayıbovu  və onun heyətini alman 
əsgərləri şərəflə dəfn etdilər. 
İgidliklə həlak  olan  poruçik Fərrux ağa Qayıbov 1917-cı ildə ilk dəfə 
dördüncü dərəcəli  "Müqəddəs Georgi" ordeni ilə təltif olunub. 
Qısa ömründə şərəfli döyüş yolu keçən Fərrux ağanın qəhrəmanlığı 1915-ci 
il noyabrın 8-də üçüncü dərəcəli "Müqəddəs Stanislav" (qılınc və bantla birgə), 
yenə həmin ilin dekabrın 14-də dördüncü dərəcəli "Müqəddəs Anna" (üzərində 
6 
 
Qayıbov qardaşları (solda 
Məmməd ağa (1883-
1966). sağda Fərrux ağa) 
 
"İgidliyə görə" yazısı ilə), 1916-cı ildə ikinci dərəcəli "Müqəddəs Stanislav" (qılınc 
və bantla birgə) 1917-ci il yanvarın 26-da ikinci dərəcəli ("Müqəddəs Anna", 
qılıncla birgə), 1917-ci il martın 14-də üçüncü dərəcəli ("Müqəddəs Anna", qılınc 
və bantla birgə) və 1917-ci il martın 25-də dördüncü dərəcəli "Müqəddəs Georgi" 
ordenlərinə layiq görülmüşdür. 
"Müqəddəs Georgi" ordeni 1769-cu ildə imperator II Yekaterina tərəfindən 
təsis olunmuşdur. Rus imperiyasının süqutuna qədər dövlətin ən ali hərbi ordeni 
sayılırdı. Ordenin dörd dərəcəsi vardı. Birinci dərəcəli orden 
ən yüksək hesab olunurdu. Ordenin devizi belə idi: "Əla 
xidmət və cəsurluğa görə". "Müqəddəs Georgi" ordeninə 
yalnız "fövqəladə, xüsusi rəşadət, mərdlik, əla əsgəri 
qəhrəmanlıq" göstərən hərbi qulluqçular layiq görülürdülər. 
Eloğlumuz poruçik Fərrux ağa Qayıbova bu şərəfli 
orden qəhrəmanlıqa həlak olandan sonra, 1913-cü ilin 
nizamnaməsinə əsasən, "Vətən salnaməsində 
əbədiləşdirilməyə layiq, ölümü bahasına hünər göstərmiş 
şəxs" kimi 1917-ci il martın 25-də verilmişdir. 
Fərrux ağa Qayıbovun idarə etdiyi dördmühərrikli 
"İlya Muromets-16" təyyarəsində dörd nəfər döyüşçü vardı. 
Bu təyyarə o zaman üçün dünyada ilk dördmühərrikli ağır 
bombardmançı təyyarə idi. 1913-cü ilin sonunda Peterburqun "Rus-Baltik" 
zavodunda istehsal olunmuşdu. 1914-cü ildə təyyarə bir dəfə yerə enməklə min 
kilometr məsafəni 14 saat 38 dəqiqəyə qət etmişdi. Bu da o vaxt üçün dünya 
rekordu sayılırdı. 
"İlya Muromets -16" təyyarələrindən Birinci Dünya savaşında və vətəndaş 
müharibəsində düşmənə arxadan zərbə vurmaq üçün istifadə olunmuşdur. Məhz bu 
təyyarədə avqustun 26-da məşhur pilot-kapitan Pyotr Nesterov tarana getmiş və 
qəhrəmanlıqla həlak olmuşdur. 1916-cı ilin sentyabrın 12-də isə eloğlumuz Fərrux 
ağa Qayıbovun iştirak etdiyi təyyarə aviasiya tarixinə daha bir hünər səhifəsi 
yazdı... 
"Bu il sentyabrın 12-də Qərb cəbhəsi orduları baş komandanının qərargah 
rəisinin əmri ilə, Baş Qərargahın podpolkovniki Brantın komandası altında, "İlya 
Muromets" tipli iki hava gəmisi və on üç kiçik aparatdan ibarət hava eskadrilyası 
ilə düşmən arxasına basqın edilmişdir. 
Basqın hədəfi düşmən yerləşməsinin arxasına, on iki verst məsafədəki kiçik 
Borun yaşayış məntəqəsi və onun, əldə olan məlumatlara görə, 89-cu alman 
diviziyasının qərargahının, artilleriya və intendant anbarlarının olduğu dar dəmir 
yolunun, habelə aerodromun yerləşdiyi ən yaxın rayonu seçilmişdir. 
Eskadra düşmənin arakəsmə artilleriya atəşinin içindən Krevo rayonunu 
yarıb-keçərək və onun aviasiyasını sıxışdıraraq ümumi çəkisi 100 pud partlayıcı 
maddəyə qədər olan 78 bomba atmışdır. 
7 
 
Eskadranın ümumi düzülüşü... Aşağıdakı şəkildə təsvir olunmuşdur: 
Başda iki "Moran-Parasol" və bir "Vuazen"lə 16-cı gəmi, ardınca üç-dörd 
verst cəbhəboyu mövqeyi uçub-keçən altıya qədər kiçik aparatla birlikdə Kiyev 
gəmisi gedirdi; qalan beş təyyarə düşmən mövqelərini müxtəlif vaxtlarda, 
Krevodan şimala və cənuba doğru 10-dan 15 verstədək geniş cəbhəboyu uçub-
keçmişdir... 
Poruçik Makşeyevin komandanlığı altında, köməkçi poruçik Raxlinin, 
artilleriya zabiti, poruçik Qayıbovun və müşahidəçi poruçik Karpovun olduğu 16-
cı gəmi eskadranın avanqardında hərəkət edərkən, Krevo yaxınlığında düşmənin 
güclü artilleriya atəşi ilə qarşılaşmışdır. Düşmənin dörd aparatdan, yaxşı 
silahlanmış və daha böyük sürətli gəmisindən ibarət üstün qüvvələri ilə amansız və 
qeyri-bərabər döyüşə girmiş, dörd düşmən təyyarəsinə qarşı tək qalaraq, on altıncı 
gəmi hücumlarını dəf edə-edə, düşmən arxasına Borunaya doğru hərəkətini davam 
etdirmişdir. 
Qeyri-bərabər döyüşün sonrakı dəqiqələrində, güclü artilleriya atəşi altında, 
on altıncı gəmi, yalnız onunla deyil, eskadranın arxadan gələn qalan qüvvələri ilə 
də döyüşdən yayınaraq, aşağı enən üç düşmən təyyarəsinin həmləsini dəf etməyə 
müvəffəq olmuşdur. Dördüncü alman təyyarəsi isə on altıncı gəmi üzərində dövrə 
vurmuş və görünür, "ölü" məkanda daldalanaraq, onu pulemyotdan atəşə 
tutmuşdur. 
Gəmi düşmən atəşi altında, artıq Boruna məntəqəsinə çatdıqda, o, görünür, 
artilleriya atəşindən zədələnmiş, ya da ola bilər ki, ekipajın bir hissəsi düşmən 
təyyarələrinin tüfəng atəşi ilə sıradan çıxarılmış və aparat adı çəkilən ərazidə yerə 
çırpılaraq dağılmış, bu zaman bütün təyyarəçilər həlak olmuşlar... Gəminin 
düşməsindən sonra dördüncü alman təyyarəsi də aşağı enmişdir. 
Artilleriya zabiti poruçik Fərrux ağa Qayıbovun hədsiz sədaqətə söykənən 
mərdliyi və qətiyyəti eskadranın Kiyev gəmisindən və on kiçik aparatdan ibarət 
əsas qüvvələrinə, dörd aparatı sıradan çıxarılmış düşmən aviasiyası tərəfindən 
müqavimət olmadan Boruna yaşayış məntəqəsinə doğru düşmən yerləşməsinə 
girmək imkanı verərdi. Beləliklə, on altıncı gəminin döyüşün həlledici anında 
düşmən aviasiyasına saldığı güclü məxlətə-qarışıqlıq bütün əməliyyatın 
müvəffəqiyyətinə təsir göstərdi. 
Bundan başqa, on altıncı gəminin artilleriya zabiti poruçik Fərrux ağa 
Qayıbov öz qəhrəmanlıq şücaətini ölümü ilə təsdiqlədi... Poruçik Qayıbov dəfələrlə 
həyatı üçün açıq təhlükə doğuran uğurlu uçuşlar edərək, düşmən düşərgələrinə, 
anbar, yol və stansiyalarına ziyan vurmuşdur...". 
1916-cı il noyabrın 3-də podpolkovnik Brantin vəsatəti Qərb cəbhəsi 
ordularının Baş Komandanı qərargahının general-kvartir-meysteri vəzifəsinin 
müvəqqəti icraçısı, sonradan isə qərargah rəisi tərəfindən dəstəklənmiş və 
Dumanın "Müqəddəs Georgi" hərbi ordeni dəftərxanasına göndərilmişdir. 
8 
 
Fərrux ağa Qayıbov 
Konstantin 
Artilleriya 
Məktəbinin kursantı 
Podporuçik Fərrux ağa Qayıbov (sağdan dördüncü) 
kursant yoldaşları ilə. Peterburq. 1913-cü il. 
 
Poruçik Fərrux ağa Qayıbovun ölümündən sonra qıhnc və bantla birlikdə 
üçüncüdərəcəli "Müqəddəs Anna" ordeni ilə təltif olunması təsdiqlənmişdir 
(14.03.1917). 
Petroqrad Georgi Dumasının layiq bildiyi hərbi rütbələr haqqında ordu və 
donanma üzrə 25 mart 1917-ci il tarixli əmrlə "Düşmənlə hava döyüşündə həlak 
olmuş 39-cu artilleriya briqadasının poruçiki Fərrux ağa Qayıbov 
1916-cı il sentyabrın 12-də "İlya Muromets -16" hava gəmisinin 
artilleriya zabiti olmaqla, gəmi ilə, Boruna yaşayış məntəqəsinə 
həmlə edən iki hava gəmisindən və on üç kiçik aparatdan ibarət 
hava eskadrasının avanqarında gedərək, düşmənin arakəsmə 
artilleriya atəşinin içindən yarıb-keçdiyi, dörd alman təyyarəsi ilə 
amansız döyüşə girərək, onları məhv etmişdir. Sonra isə on iki 
verst düşmən arxasına girərək, Borunaya yetişdiyi, gəmi ilə 
birlikdə artilleriya atəşindən həlak olaraq, eskadranın əsas 
qüvvələrinə məqsədə çatmaq və düşmənə açıq xətər yetirmək 
imkanı verdiyi üçün" ölümündən sonra dördüncü dərəcəli "Müqəddəs Georgi" 
ordeninə layiq görülmüşdür" (E.E.İsmayılovun "Azərbaycanlılar Georgi 
Kavaleridir" kitabı, Moskva, 2005-ci il, səh. 227, 228.-də). 
* * * 
General Əliağa Şıxlinskinin şəxsi əşyaları arasında nadir bir əlyazması var. 
"Azərbaycanlılardan ilk təyyarəçi" 
sərlövhəli, cəmi ikisəhifəlik yazısını 
general ölümündən bir il (1942-ci 
ildə) əvvəl qələmə alıb. General 
Əliağa Şıxlinski yeganə azərbaycan-
lıdır ki, Fərrux ağanın qəhrəman-
lığının  şahidi  olub.  Həmin ili o, 
Qərb cəbhəsində döyüşən 10-cu 
ordunun baş komandanı idi. 
Generalın yazısı faktlarla zəngin 
olduğuna görə, ondan bütövlükdə 
istifadə edirik. 
"Birinci Cahan savaşında iyirmibeşyaşlı Fərrux ağa Qayıbov 
azərbaycanlılardan birinci olaraq hərbi təyyarəçi peşəsini məharətlə öyrənmişdi. 
Fərrux ağa "İlya Muromets" adlanan böyük bir təyyarə dəstəsinə qəbul edilmiş və 
"İlya Muromets-16" təyyarəsinin heyətinə daxil olmuşdu. Fərrux ağa bu təyyarədə 
topçu zabiti vəzifəsini ifa edirdi. O, bombalar salır, düşmənin müxtəlif tikililərini 
dağıdır, hava vuruşmalarından pulemyot atır və düşmən mövqelərinin fotoşəklini 
çəkirdi. Fərrux ağa Qayıbov ilk uçuşu zamanı Neman çayının üzərində böyük hərbi 
əhəmiyyəti olan körpünü dağıtmış və beləliklə də alman qoşunlarının və onların 
müxtəlif hərbi yüklərinin daşınmasını xeyli ləngitmişdi. 
9 
 
Fərrux ağa Qayıbov (sağdan birinci) kursant 
dostları ilə, Peterburq, 1912-ci il. 
Konstantin Artilleriya Məktəbinin buraxılışı, 1913-cü il, 
yuxardan ikinci cərgədə, sağdan üçüncü, podporuçik 
Fərrux ağa Qayıbov. 
Podporuçik Fərrux ağa 
Qayıbov 
Almanlar "İlya Muromets-16" təyyarəsini güdüb məhv etmək istəyirdilər. 
Onlar dəfələrlə təyyarədən kağız salıb bizi qorxudurdular ki, cəbhənin qərargahı 
yerləşən Minsk şəhərinə basqın edəcəklər. Almanlar bir neçə dəfə uçub bu şəhərin 
üzərinə gəlsələr də, o zamankı sadə təyyarəvuran topların 
atəşi nəticəsində geri qayıtmağa məcbur olmuşdular. 
1916-cı il sentyabrın 12-də bir dəstə təyyarəmiz 
almanların Vilno tərəfindəki cəbhəsinə hücum etməyi 
qərara aldı. Bu hücumda on iki yüngül təyyarəmiz və bir 
"İlya Muromets-16" təyyarəsi iştirak edirdi. Az sonra 
qızğın hava vuruşması başlandı. Almanlar onları lərzəyə 
salan təyyarəni gördükdə dəlicəsinə vuruşmağa başladılar. 
Nəhayət, almanlar təyyarələrimizin sıralarına soxulub, 
"İlya Muromets-16" təyyarəsini yoldaşlarından ayıra 
bildilər. Bu təyyarənin igid heyəti almanların dörd 
təyyarəsinə qarşı bir saat vuruşdu. Sonradan almanlar etiraf etməyə məcbur oldular 
ki, Fərrux ağa Qayıbovun pulemyotu onlara çox ağır tələfat verdi. 
Nəhayət, "Albatros" adlanan alman təyyarələrindən biri "İlya Muromets-16" 
təyyarəsində yanğın törətməyə və təyyarəni yerə salmağa müvəffəq oldu. 
Təyyarədəki igidlərin dördü də yanıb həlak olmuşdu... 
Dövlət Dumasının qərarı ilə təyyarənin komandiri poruçik Dmitri Makşeyev 
və son nəfəsinədək pulemyot güllələri ilə düşmənə divan tutan zabit Fərrux ağa 
Qayıbov "Müzəffər Georgi" ordeni ilə təltif edilmişdir". 
  
10 
 
Poruçik Fərrux ağa Qayıbov 
(sağda) dostu ilə 
Podporuçik Fərrux ağa Qayıbov (soldan birinci) hərbi təlim 
vaxtı. 
Fərrux ağanın foto şəklinin arxasında dəst-xətti. Fərrux ağa Qayıbov – Tiflis kadet 
korpusunun kursantı, 1910-cu il. 
  
11 
 
KEÇMİŞƏ MƏHƏBBƏT 
 
Bizim xalqa borclarımızdan biri Azərbaycan ziyalılarının, hərbçilərinin və 
bütün xalqın qəlbində keçmişimizin, tariximizin böyüklərinə dərin məhəbbət və 
hörmət duyğularını artırmaq, gücləndirmək, onların qədir-qiymətlərini 
yüksəltməkdir. Bizim keçmişdə başqa xalqların bizə qibtə etmələrinə layiq 
böyüklərimiz çoxdur. Əgər biz istəyiriksə ki, gələcəkdə xalqımızdan böyük 
şəxsiyyətələr yetişsin, həmin böyükləri müasirlərimizə, gənclərimizə yaxşı 
tanıtmalıyıq. Keçmişə məhəbbət gələcəyə xidmətdir. 
Əkrəm Cəfər, professor 
 
Qəhrəman təyyarəçi Fərrux ağa Qayıbovu yetişdirən Salahlı kəndi 
Azərbaycan tarixinə görkəmli oğullar bəxş etmişdir. Klassik şairimiz və Qarabağ 
xanlığının baş vəziri Molla Pənah Vaqif, topoqraf-general İbrahim ağa Vəkilov, 
məşhur maarifçi və din alimi Mirzə Hüseyn "əndi Qayıbov, Əhməd ağa 
Mustafayev, Məmməd bəy Qarayev, Zəkəriyyə Vəkilov, Əhməd ağa 
Gülməmmədov, Səlim Əfəndiyev, İsmayıl Qayıbov, XIX əsrin görkəmli 
riyaziyyatçısı Əbdülkərim ağa Qayıbov, süvari generalı İbrahim ağa Yusubov, ilk 
hərbi şəfqət bacısı Nigar xanım Şıxlinskaya və iyirminci əsr poeziyamızın fəxri 
Səməd Vurğun Salahlı kəndinin yetişməsidir. 
Vaxtsız ölüm ilk səma şahinimiz Fərrux ağa Qayıbovun qısa ömrünə 
əbədiyyət gətirdi. Onun xatirəsinə Qazaxda bir nömrəli təyyarə-abidəsi ucaldılıb. 
Küçələrdən birinə onun adı verilib.  
İlk təyyarəçimiz Fərrux ağa Qayıbovdan yazmaq, tədqiqat aparmaq ilk dəfə 
mənə 1975-ci ildə müyəssər oldu. 
O vaxtlar, yəni yetmişinci illərdə qeyri-rəsmi də olsa, çar zabiti Fərrux ağa 
haqqında yazmaq, onu təbliğ eləmək o qədər də yaxşı qarşılanmırdı. 
Fərrux ağa haqqında ilk dəfə 1942-ci ildə general Əliağa Şıxlinski balaca 
bir məqalə yazıb. Mən həmin məqaləyə 1977-ci ildə arxivdə rast gəldim. Şübhəsiz 
ki, generalın məqaləsi köməyimə gəldi, amma belə bir igid haqqında axtarış 
aparmalı oldum. Çünki generalın məqaləsi çox qısa idi. Tiflis arxivinə getdim. 
Qazaxdakı bəzi qocalarla görüşdüm. Bir müddət - 1916-cı ildə Rusiyada çıxan 
qəzet və jurnalları vərəqlədim. O vaxt, 1914-cü ildə nəşr olunmuş "Müharibənin 
salnaməsi"ni oxudum. Peterburq arxivlərində axtarış apardım. Ən çox köməyimə 
gələn mərhum Zülfüqar Qayıbov oldu. Hətta Zülfüqar müəllim dedi ki, nahaq 
zəhmət çəkirsən, bu yazını heç kim dərc etməyəcək. Nə isə... Bir çap vərəqi 
həcmində "İlk səma şahinimiz" adlı yazını "Azərbaycan" jurnalına təqdim etdim. 
Baş redaktor, xalq yazıçısı İsmayıl Şıxlı şəxsən özü yazını oxuyub, "Azərbaycan" 
jurnalının 1978-ci il ikinci nömrəsində dərc etdi. 
Sonra kinostudiya ilə on dəqiqəlik Fərrux ağa haqqında sənədli film çəkdik. 
Kinostudiyanın o vaxtkı rəhbərliyi filmi ekrana buraxmadı. "Olmaz, - dedi. - Lenin 
12 
 
Birinci Dünya müharibəsi haqqında belə deyib, elə deyib. Həm də Fərrux ağa çar 
zabiti olub". Film səsi alınmış şəkildə indi də arxivdə qalır... 
1971-ci ildə aviasiya Marşalı Pavel Kutaxov Qazax-Tovuz bölgəsindən 
SSRİ Ali Sovetinə deputat seçilib. Bir il sonra seçiciləri ilə görüşə gələn marşala 
Qazax ağsaqqalları, ziyalıları deyiblər ki, Birinci Dünya müharibəsində təyyarəçi 
həmyerlimiz Fərrux ağa Qayıbov igidliklə həlak olub. Marşal inanmayıb. Ona 
sənəd, şəkil tapıb, sübut eləyə bilməyiblər. Onda marşal deyib ki, Moskvaya 
qayıdanda arxivi yoxlatdıracağam. Əgər doğrudan da sizin həmyerliniz təyyarəçi 
olubsa, söz verirəm ki, ona bir heykəl, bir nişangah qoyduracağam. Arxivi 
yoxlatdırıb-dəqiqləşdirəndən sonra, marşal Pavel Kutaxov bir nömrəli heykəl - 
təyyarə göndərib. Üzərində də belə bir lövhə: "İlk azərbaycanlı təyyarəçi Fərrux 
ağa Qayıbovun xatirəsinə". 
Lakin o vaxt raykom katibi Fərrux ağanın adına olan lövhəni heykəl-
təyyarədən sökdürüb, əvəzində belə bir yazı həkk etdirib: "Böyük Vətən 
müharibəsində həlak olanların xatirəsinə". 
Birinci Dünya müharibəsinin qəhrəmanı Fərrux ağa Qayıbovdan başqa, 
Qazax rayonundan Böyük Vətən müharibəsində təyyarəçi kimi vuruşub - həlak 
olan nə əsgər var, nə də zabit. 
Həmin səhv vurulmuş lövhə indi də qalır. 
Fərrux ağa çox gənc yaşında həlak oldu - iyirmi beş yaşında. Evlənmək, ailə 
qurmaq ona qismət olmadı. Onun qəhrəmanlığı, igidliyi bugünkü gənclərimizə 
nümunə qaldı. Bir də 1913-cü ildə Peterburq Konstantin Hərbi Artilleriya 
Məktəbini əla qurtardığına görə, İsveçrənin "Pavel-Bure" firmasında hazırlanmış 
saat bağışlanıb. Üstündə belə bir yazı ilə: "Əlaçı yunker Fərrux ağa Qayıbova, 
1913-cü il". Saat hazırda Gəncədə yaşayan Fərruxun bacısı oğlu Turan Seyidovda 
saxlanılır. Bir də Tarix Muzeyində saxlanan ipək yaylıq ondan yadigar qalıb. Onu 
general Şıxlinski muzeyə təqdim edib. Yaylıq da ilk təyyarəçimiz Fərrux ağa 
Qayıbova məxsusdur. 
Üstündə Peterburqdakı Pavlov teatrının afişası təsvir olunan bu zərif yaylığı 
illərin sınağı zərrəcə soldurmayıb. 
İpək yaylıqda 1913-cü il noyabrın 5-də verilmiş iyirmi birinci konsert-balın 
proqramı həkk olunub. Konsert-bal sözlərinin altında "Kasıb azərbaycanlı 
müsəlman tələbələrinin xeyrinə" yazılıb. 
Konsert-balın proqramı üç şöbədən ibarətdir. Birinci və ikinci şöbələrdə rus, 
Avropa bəstəkarlarının əsərləri, operalardan parçalar və ariyalar ifa edildiyi, 
üçüncü şöbədə isə Azərbaycan milli rəqslərindən "Uzundərə", "Qaytağı", 
"Ləzginka" və "Cəngi" rəqslərinin oynanıldığı göstərilir. 
Konsertin baş himayədarı tələbə İslambəy Hacıbəylinskidir. Məsul 
təşkilatçısı Gəray bəy Cabağıyevdir. 
Bir neçə ildir ki, Fərrux ağanın nüfuzlu nəsli haqqında araşdırmalar 
aparıram. Yeni kitabımın adı "Nəsli Qayibdən"dir. Bu nəsil Azərbaycan tarixinə 
13 
 
çox böyük maarifçilər verib. Bu nəsildən Qori və Qazax seminariyalarında 
iyirmiyə yaxın adam oxuyub. O da məlumdur ki, Qori Seminariyasında 
Azərbaycan şöbəsinin 1879-cu ildə açılmasına ilk dəfə təşəbbüs göstərən məşhur 
din alimi və maarifçi Mirzə Hüseyn Əfəndi Qayıbzadə (1830-1917) olub. Onun 
dördcildlik "Azərbaycanda məşhur olan şüəranın-əşarına məcmuədir" adlı çox 
sanballı əsəri var. Mirzə 1860-cı ildə yazdığı bu kitabı maddi vəsaiti olmadığına 
görə nəşr etdirə bilməyib. Həmin kitabın birinci cildi 1986-cı ildə, ikincisi 1989-cu 
ildə, üçüncü cildi isə 2002-ci ildə professor Cahangir Qəhrəmanov və Şamil 
Cəmşidov tərəfindən nəşr olundu. Bu nəsildə iki nəfər hərbiçi olub: Əbdülkərim 
ağa Qayıbov, bir də Fərrux ağa Qayıbov. Qayıbovlar nəslinin oğlu-qızı bütün 
varlığı ilə xalqımıza başucalığı gətirib. Bu o Qayıbovlardır ki, ədliyyə generalı 
İsmət Qayıbov kimi oğulları, ilk pianoçu qadın Xədicə xanım Qayıbova kimi 
qızları ilə tarixdə yaşayırlar. Taleyin hökmünə bax ki, Fərrux ağadan səksən il 
sonra Vətəninin, xalqının səadəti uğrunda İsmət Qayıbov da təyyarə qəzasında 
həlak oldu. Rəhmətlik İsmət deyirdi ki, "Şəmistan, bizim nəsildən kitab yaz, özüm 
nəşr etdirəcəyəm". Qismət olmadı... 
Qayıbovlar nəslinin məşhur şairi Abbas ağa Nazir (1849-1919) dahi rus 
yazıçısı Lev Tolstoyla məktublaşmış, onun "İnsana çoxmu torpaq lazımdır?" 
povestini nəzmə çəkmişdi. Bununla əlaqədar Qayıbovun 1909-cu il fevralın 24-də 
Yasnaya Polyanaya yazdığı məktubda deyilirdi: 
"Hörmətli qraf Lev Nikolaye - Mən bir müsəlman şairi kimi öz müsəlman 
həmməzhəblərimi Sizin əsərinizlə tanış etmək arzusu ilə Sizin "İnsana çoxmu 
torpaq lazımdır?" başlıqlı əsərinizi Tatar-Azərbaycan dilinə nəzmlə tərcümə etmək 
xoşbəxtliyinə nail olmuşam. Ona görə də Sizdən izhari - hörmətlə xahiş edirəm ki, 
yuxarıda göstərilən tərcümənin nəşrinə və yayılmasına lütfən icazə verəsiniz. 
Hörmət və ehtiramla: Abbas ağa Qayıbov".  
 
On gün keçməmiş, Abbas ağa Qayıbov Lev Nikolayeviç Tolstoydan 
aşağıdakı məzmunda cavab məktubu almışdır: 
"Mən artıq iyirmi ilə yaxındır ki, arzu edənlərin hamısına mənim 1881-ci 
ildən sonra yazdığım bütün yazıları istənilən dilə tərcümə və yenidən nəşr etmək 
ixtiyarı vermişəm, odur ki üzərinizə götürdüyünüz zəhmət üçün Sizə yalnız 
təşəkkür edə bilərəm. 
Lev Tolstoy. 
4 mart 1909-cü il" 
1910-cu il noyabr ayının 10-da Abbas ağa Nazir böyük rus yazıçısının 
ölümünə - "Qraf Tolstoyun vəfatına aid" mənzumə yazmışdır. 
Deyirlər, qədim Misirin qəbirüstü abidələrinin çoxunda belə bir yazı var: 
“Həlak olanın adını yad etmək onu həyata qaytarmağa bərabərdir”. 
Bəli, şərəflə həlak olanlara ölümsüzlük qismət olur. Əgər oğul döyüş 
meydanında həlak olursa, o, dirilərin and yerinə çevrilir və xatirəsi əbədiləşir. Ən 
14 
 
qorxulusu cəza unudulmağa məhkum olunmaqdır. Bu mənada, ilk təyyarəçimiz 
Fərrux ağa Qayıbovun qısa ömrünə, bioqrafiyasına nəzər salsaq, onun 
ölümsüzlüyünün şahidi olurıq. Fərrux ağa Qayıbov həlak olandan sonra, Baş 
Qərargahın verdiyi məlumatın ikinci cümləsini oxuyanda istər-istəməz fəxr 
edirsən: “Poruçik Qayıbovu şərəfli ölümü münasibətilə almanlar hərbi ləyaqətlə 
dəfn ediblər. Məzarı üstündə yaylım atəşi açıblar". Əlbəttə, düşmən də olsa, 
cəngavərlərə məxsus hərbi-əxlaqi ədalətlə eloğlumuzu 1916-cı ilin sentyabrın 12-
də dəfn ediblər. Düşmən də olsa, almanlar eloğlumuz Fərrux ağa Qayıbovu öz 
əsgəri, öz igidi kimi ehtiramla torpağa tapşırdılar. Bu bizim Azərbaycan hərb 
tarixinin solmayan səhifəsi oldu. Təəssüf ki, belə qəhrəmanlarımızı və qəhrəmanlıq 
səhifəmizi nə az, nə çox - düz səksən ildən çoxdur unutmuşuq. Hətta rus marşalı 
Pavel Kutaxovun onun xatirəsini əbədiləşdirmək üçün göndərdiyi bir nömrəli 
heykəl-təyyarənin üstünə Fərrux ağa Qayıbovun adının yazılmasına belə razılıq 
verilməyib. 
M.Ə.Sabirin "göylərə balonlarla çıxmaq kimi" işıqlı arzusunu 
Azərbaycanda ilk dəfə Fərrux ağa Qayıbov həyata keçirdi. Bunun da səbəbi var: 
Fərrux ağanın əmisi, məşhur maarifçi Səməd ağa Qayıbov, Cəlil 
Məmmədquluzadə, Üzeyir bəy Hacıbəyov, Mirzə Ələkbər Sabir, Soltan Məcid 
Qənizadə, Firidun bəy Köçərli kimi xalqının gələcəyini, tərəqqisini düşünən 
görkəmli adamlarla yaxın dost idi. Fərrux ağanın atası Məmmədkərim ağa 
cavankən vəfat etdiyindən, o, əmisinin himayəsində böyüyüb tərbiyə almışdı. 
Böyük M.Ə.Sabir də bu şeiri yazdığı illərdə Tiflisdə müalicə olunurdu. Bu yandan 
da həmkəndlisi "artilleriyanın allahı" general Əliağa Şıxlinski Fərrux ağanın 
arzusuna dayaq olmuşdu.  
Azərbaycanda təyyarəçilik, aviasiya tarixi 1910-cu ildən ilk şahin Fərrux 
ağa Qayıbovun qoyduğu təməl daşı ilə yaranıb. 
 
Yaxşı ki əlyazmaları yanmır... 
 
İstəyirsən ki, tarixin yaşasın, arabir arxaya da boylanmalısan. Onda   
Azərbaycan Dövlət Tarix Muzeyinin nadir fondunda saxlanan fotoşəklin arasındakı 
yazını oxuyacaqsan: "Birinci Dünya müharibəsi illərində paraşütlə tullanan 
azərbaycanlı zabit Soltan Əhmədov. 1915-ci il". Bu da say etibarilə ikinci 
təyyarəçimizin, təxminən, yüz ildən sonra yalnız fotoşəklinin aşkar edilməsidir. 
Tarix isə tükənmir, amma tarixin təkəri fırlanır. Onu irəliyə, gələcəyə fırlatmaq 
üçün güclü qol, bir də sinədə Vətən üçün döyünən ürək olmalıdır. Yaxşı ki nə tarix 
tükənir, nə də qəhrəmanlıq unudulur. Sevimli şairimiz Səməd Vurğun demişkən: 
Unutmaz tarixin böyük günləri,  
Dünyaya mərd gəlib-mərd gedənləri. 
Yaxın zamanlaradək poruçik Fərrux ağa Qayıbovun dəfn olunduğu yer 
naməlum qalırdı. Birinci Cahan müharibəsi tarixi kimi, yadigarlarını araşdıran 
15 
 
Paraşütçü Soltan Əhmədov Qərb cəbhəsində, 
1915-ci il. 
təəssübkeş belarusiyalı könüllüləri Boruna 
qəsəbəsi yaxınlığındakı çağdaş dövrümüzdə 
bərpa edilən alman məzarıstanında qəhrəman 
eloğlumuzun uyuduğu son mənzilini 
aşkarlamışlar. Bu barədə poruçik Fərrux ağa 
Qayıbovun xidmət etdiyi ekipajın hünəri ilə 
bağlı hadisələr haqqında "Hərbi-tarixi 
mərkəz"in rəhbəri V.N.Liqutanın "Sənədlər 
nələr deyir (Birinci Dünya müharibəsində 
Smorqon ətrafındakı hərbi əməliyyat 
iştirakçılarının aqibəti haqqında)" bağlılığı 
ilə Belarus saytında (htt.7/Cmorgon news. Promedia. Bu (arxiv) 42-43 (500-5001). 
htmı) dərc edilən məqaləsində bəhs edilir: 
"1916-cı il 12 (25) sentyabrda Boruna qəsəbəsinin həndəvərində dörd alman 
qırıcı uçağı ilə təkbaşına vuruşub üçünü vurub-salan, sonra özü də məhv olan "İlya 
Muromets" bombardmançı uçaq ekipajının hünəri haqqında bütün ümumrusiya 
mətbuatı yazmışdı. Ölümlərindən sonra ekipajın zabitlari - poruçiklər Makşayev 
D.D., Raxlin F.A., Qayıbov F.M. və Karpov O.S. IV dərəcəli "Müqəddəs Georgi" 
ordeni ilə təltif olunmuşlar". Bu aviatorlar ağır bombardmançı uçaqlar 
eskadrasında (komandiri general-mayor Şidlovski) xidmət etmiş və eskadra, o 
zaman ən yeni sayılan, rus-Baltik zavodunun aviasiya şöbəsinin baş konstruktoru 
İ.İ.Sikorskinin (1889-1972) yaratdığı "İlya Muromets" təyyarəsini alıb-
yiyələnməklə öz cəbhə yolunu 1915-ci ilin iyun ayında Lida şəhərinin 
aerodromundan başlamışdır. Dünya ağır uçaqquraşdırmasının altı ilki oradan 
pərvazlanıb hərbi tapşırıqlarla düşmən arxasına yollanır, Şərqi Rusiya ərazisindəki 
hədəfləri bombalayır. Könisberqə də hücum edir. 
1915-ci ilin sentyabrın əvvəllərində ordu hissələrində geriyə çəkilən eskadra 
Pskov ətrafında qərar tutur. Təyyarələr dəstə-dəstə cəbhələrin komandanlığına 
təhkim edilmişdir. İki bombardmançıdan ibarət olan aviadəstə Tankovo 
malikanəsinin (Minsk quberniyası) qənşərində yerləşdirilmişdir. Qrafinya 
Qanskayanın imarətində uçaqlar məşkunlaşmış, təyyarələr sığman çadırlar isə 
parkın arxasında, çöllükdə saxlanılırdı. Hər şey alman aviasiyasının nəzərindən 
yaxşıca gizlədilmişdi. Aerodrom zenit toplu batareya ilə qorunurdu (üç düym çaplı 
toplar. az qala. tam şaquli, zenitə asanlıq-la diklənməyə imkan verən xüsusi taxta 
dəzgahların üstünə qoyulmuşdu). Burada qərar tutan uçaqlardan biri də 16 saylı 
"İlya Muromets" idi. Buradan qəhrəman ekipaj öz son döyüşünə yollanmış və 
məhz malikanə sahibəsinin ailəsində 1916-cı il sentyabrın 22-də (oktyabrın 5-də) 
şəhidlərin təziyə mərasimi keçirilmişdi. Dostlar, silahdaşlar, əlbəttə ki, 
müharibədən sonra həlak olan qəhrəmanların məzarını axtarıb-tapacaqlarını əhd 
etmişlər. O çağlarda təyyarəçilər bilirdilər ki, onların uçaqları Rusiyanın milli 
iftixandır. Və belə bir təyyarənin, ekipajın itkisi bütün müharibə boyu ilkin və 
16 
 
sonuncusu olmuşdu. Buna görə itki daha da çox ağrıdırdı. Həlak olan dostlarının 
hərbi ehtiramla dəfn edildiyini bildirən almanların təyyarədən atdıqları yazıya 
inanmaqdan başqa təskinlik qalmırdı. 
Müharibə bitdi, tarixin başqa böyük-kiçik tufanları o hadisələrin iştirakçıları 
müxtəlif ölkə və qitələrdə tolazladılar... Hadisə baş verən yerlərin sakinləri nələrisə 
bilir, görmüşdülər. Lakin üstündən xeyli vaxt ötüb-keçmişdi. 
Bununla belə... məhv edilən uçaq ekipaj üzvlərindən biri - poruçik Fərrux 
ağa Qayıbovun təltifolunma təqdimatının surətini Bakıdakı Azərbaycan Tarix 
Muzeyinə onun qohumları veriblər. Onlar öz torpaqlarının oğlunun hünərini yad 
edir və uca tutur. Bir çox il əvvəl qəhrəmanın qohumları Krevo yaxınlığına səfər 
etmiş, şəhid uçaqların məzarını axtarmış, lakin o vaxt tapa bilməmişdilər. Məzar 
isə mövcuddur. Lap yaxınlarda Smoroqon mahalının Birinci Dünya müharibəsi 
tarixinin fədakar araşdırıcısı N.Y.Markov, V.V.Prixaç və A.M.Bumay Boruna 
kəndi yaxınlığındakı, bizim dövrümüzdə bərpa edilmiş alman qəbiristanlığında 
həmin məzarı tapmışlar. Burada basdırılan Rusiya uçaqları, görünür, ötən əsrin 
otuzuncu illərində, alman hərbi məzarıstanları qaydaya salındığı zaman yeni yerdə 
dəfn olunmuşlar. Bu işdə Polşa hakimiyyətçiləri alman tərəfinin iştirakı ilə məşğul 
olmuşlar. Qəbirüstü xaçın üzərində polyakca yazılmışdı: 
 
4 NIEZNANYCH ROS. LOTN. 25. 16 
 
4 NİEZNANYCH ROS. LOTN. 25. 16 (4 NAMƏLUM rus təyyarəçisi dəfn 
olunmuşdur 25,16). Tarix Avropa təqvimi üzrədir (1918-ci ilin yanvarın 1-dək 
Rusiyada işlədilən təqvimə görə. 1916-cı ilin 12 sentyabr günü). 
Dəfn vaxtının ayı yazıda yoxdur, ay tarixi həmin qəbiristanın bir neçə başqa 
xaçları üzərində də yoxdur. İndi biz Rusiya döyüşçülərinin artıq naməlum olmayan 
daha bir dəfn yerini bilirik. Orada qəhrəman aviatorlar uyuyurlar: 
- poruçik Makşeyev Dmitri Dmitriyeviç; 
- poruçik Ralxin Mitrofon Alekseyeviç; 
- poruçik Qayıbov Fərrux ağa Məmmədkərim oğlu; 
- poruçik Karpov Oleq Sergeyeviç. 
Onlar öz hərbçi borclarını şərəflə yerinə yetirdilər. Əbədi şərəf və anım 
olsun onlara! 
  
17 
 
Fərrux ağa Qayıbovun qəhrəmanlığını təsvir edən sənəd. 
  
18 
 
“İlya Muromets-16” təyyarə-ekipajının həlak olduğu 
yer. 12 sentyabr 1916-cı il. 
Qəhrəmanlıqla həlak olan poruçik Fərrux ağa 
Qayıbovun ölümündən sonra təltif olunduğu 
“Müqəddəs Georgi” ordeni 
İkinci Azərbaycan 
təyyarəçisi Teymur 
Mustafayev (1896-1981). 
Şahzadə-kapitan Firidun 
Mirzə Seyfulla oğlu qacar 
(1890-1920). 
Təyyarəçi Əsəd Əliyev 
(1900-1969). 
 
 
1918-1920-ci illərdə Azərbaycan Demokratik 
Respublikasının hərbi naziri, tam artilleriya 
Qeneralı Saməd bəy Sadıq bəy oğlu Mehmandarov 
(1855-1931) 
 
  
19 
 
CÜMHURİYYƏTİN SƏMA ŞAHİNLƏRİ 
 
Azərbaycan dövləti hərbi hava qüvvələrini möhkəmlətmək üçün 1920-ci 
ildə on iki hidroplan və altı aeroplan almalı idi. 
Arxiv sənədi 
 
Milli Ordumuzda 1918-20-ci illərdə hərbi təyyarəçilərimiz olubmu? Bu 
barədə Azərbaycan Dövlət Yeni Tarix Arxivində məlumata rast gəlmək olur. 
Müdafiə naziri, tam artilleriya generalı Səməd bəy Mehmandarov 1919-cu il 
yanvarın 22-də Gürcüstan Respublikası nəzdində ADR-in diplomatik nümayəndəsi 
Məmməd Yusif bəy Cəfərovun (1885-1938) adına belə bir məktub göndərmişdir: 
"Əlahəzrət Məmməd Yusif bəy. 
Bizim qoşunların təşkili işində yaxından iştirak etdiyinizə görə, sizdən 
razıyam və minnətdaram. Radioteleqraf işinin təlimi üçün iki zabiti və ya giziri,  
lazımi təhsili olan on iki cavanı Sizə ezam edə bilərəm. Onların məktəbə gəlmək 
vaxtını əvvəlcədən xəbər verməyinizi xahiş edirəm. 
Bununla yanaşı, xahiş edirəm aydınlaşdırasınız ki. azərbaycanlıların da 
Tiflisdə yerləşən təyyarəçilik məktəbinə həmin şərtlərlə qəbulu mümkündür?..". 
Həmin il sentyabrın 14-də isə hərbi nazir orduda aviasiya dəstəsini 
yaratmaq haqqında əmr verib. Gürcüstanda doqquz nəfər üç aylıq Tiflis Aviasiya 
Məktəbini bitirib, Azərbaycana qayıtmışdır. Bunlar ikinci Bakı alayının 
praporşikləri Əlhüseyn Dadaşov, Teymur Mustafayev, Gəncinski, birinci Cavanşir 
piyada alayının podporuçiki Əsəd Əliyev, birinci artilleriya briqadasından kapitan 
Şahzadə Firidun bəy Qacar, üçüncü Gəncə süvari alayından praporşik Əjdər Əhədli 
Həsənzadə, praporşik Məmməd Qaraşarov və başqaları idilər. 
Arxivdə general Səməd bəy Mehmandarovun və Məmməd bəy Sulkeviçin 
imzaladığı 370 nömrəli əmr də saxlanılır. 1919-cu il avqustun 19-da verilən əmrdə 
göstərilir ki, hərbi təyyarəçi podporuçik Teymur Xan Əfşar Azərbaycan Ordusunun 
Baş Qərargah İdarəsində aviasiya dəstəsinin rəis müavini təyin edilsin. Hərbi 
təyyarəçi kimi ona maaş verilsin. 
Aradan səkkiz ay keçdi. Bu aylarda təyyarəçilərimiz hansı şücaətləri 
göstərdilər? 
Bu barədə Baş Qərargah rəisi, general-leytenant Məmməd bəy Sulkeviçin 
1920-ci il yanvarın 28-də Şuşadan Bakıya, kvartir-meyster generalının adına 
vurduğu teleqram saxlanılır: 
"Gürcü təyyarəçilərinin Svanetidə üsyanı yatırmaq üçün təcrübəsi, çətin 
keçilə bilən dağ yerlərində bu üsulun əlverişli olduğunu sübut etdi. Gürcü 
təyyarəçiləri arasında beşpudluq bombanı üsyan etmiş kəndin üzərinə atmış 
leytenant Makayev də var idi. Təcrübədən elə o cür, tez, qəti nəticələr baş verə 
biləcək tərzdə də Zəngəzurda da istifadə etmək olar. Telefon vasitəsilə Tiflislə 
əlaqə saxlayıb, məsələni aydınlaşdırın, Zaxaryadze ilə gürcü dilində danışın. Bir 
20 
 
Azərbaycan aviasiya dəstəsinin əsgər və zabitləri. 
İkinci cərgədə sağdan üçüncü briqada komandiri 
Cəmşid xan Naxiçıvanski, üçüncü dördüncü 
təyyarəçi Teymur Mustafayev və başqaları. 1921-ci il 
İkinci cərgədə sağdan ikinci: komissar Heydər 
Vəzirov, azərbaycan hərbi-dəniz komissarı 
Əliheydər Qarayev: arxa cərgədə soldan üçüncü: 
təyyarəçi Teymur Mustafayev, altıncı Əsəd 
Əliyev. 
aeroplan göndərmək olar, özü də təyyarəçisi Xan Əfşar Teymurçin ola bilər. 
Beləliklə, gürcülər, gürcü zabitlərinin bizim daxili ekspedisiyalarında iştirakını 
qadağan edən hərbi konvensiyanı pozmurlar. Uçuşlar qısa olacaq, uçuş radiusu yüz 
verstdən uzaq olmayacaq. Aviasiya bazası Şuşada və ya Xankəndidədir. Cavabı 
mənə teleqrafla çatdırın. Yanvarın 29-da Xankəndidə, 30-da Yevlaxda, 31-də isə 
Bakıda olacağam, bu halda cavabı mənə evə çatdırın. Yevlaxa vaqon göndərmək 
üçün komendanta tapşırıq vermişəm. 
Baş Qərargah rəisi,  
general-leytenant Məmməd bəy Sulkeviç" 
 
Qanlı-qadalı iyirminci ilin apreli gəldi. Bu tarixdə daşnak-bolşevik qoşunu 
ölkəmizə soxuldu. Bu igidlərin də payına sürgün, ölüm və təqiblər düşdü. "ÇK"-
nın qəddarlığı ilə yüzlərlə azərbaycanlı əsgər və zabitin şöhrəti unudulub yaddan 
çıxdı. Onların adı yalnız məhkəmə protokollarında və xatirələrdə qaldı. 
Milli Ordumuzun hərbi təyyarəçisi Teymur Xan Əfşar haqqında rast 
gəldiyim daha bir sənəd görkəmli pianoçu və Bakıda Şərq Konservatoriyasının 
yaradıcısı Xədicə xanım Qayıbovanın dindirilmə protokoludur. 1933-cü ildə 
"casus" kimi həbs edilən ilk Azərbaycan pianoçusu Xədicə xanım Osman ağa qızı 
1938-ci ildə dindirilmədə demişdir: "Təyyarəçi zabit Xan Əfşar Teymurçini 
tanıyıram... Təyyarəçi zabit Xan Əfşar Teymurçinlə məni indi xalq düşməni kimi 
ifşa olunmuş Çingiz İldırım tanış etmişdir". 
"Dəstəmizə hərbi kadrları könüllülərdən yığırdıq. Onların çoxusu 
yoxlanılmamış və naməlum adamlar olurdu. Yadımdadır, bir dəfə yanımıza Əfşar 
xan adlı təyyarəçi gəldi. O, İranda (Cənubi Azərbaycan - Ş.N.) anadan olmuşdu. 
Söhbət zamanı məlum oldu ki, o, Müsavat hökumətinin təyyarəçisi olub. "Sənin 
əqidən "qızıl ordu"da xidmət etməyinin ziddinə deyil ki?" sualıma o belə cavab 
verdi: 
- Mənim əqidəm mənə veriləcək pulun miqdarından asılıdır. 
21 
 
Bu cavabdan məlum oldu ki, Əfşar etibarlı adam deyil, ona görə də biz onu 
təyyarəçi vəzifəsinə götürmədik. O, Azərbaycan Hava Donanmasında işə düzəldi. 
Bir xeyli işləyəndən sonra, Əfşar həkim işləyən həyat yoldaşı ilə qaçıb İrana getdi" 
(Marşal S.A. Krasovski "Jizn v aviasii" kitabı, 1960-cı il, səh. 46). 
Məlum məsələdir ki, Azərbaycan təyyarəçisinin bu cavabı onun pulgirliyi 
və ya mənfəətpərəstliyindən irəli gəlməmişdir. O, kiminlə danışdığını bildiyi üçün, 
tamamilə səmimi cavab verməsi mümkün deyildi. Qəlbən sevdiyi təyyarəçilik 
peşəsindən ayrılmamaq üçün belə cavab verməyə məcbur idi. Məcburiyyət 
qarşısında maaş söhbətini önə çəkən Teymur Xan Əfşar "etibarsız adam" təsəvvürü 
yarada bilərdi. Ayıq həmsöhbət bu cavabı o vaxt tam həqiqət kimi qəbul etmişdi. 
Təyyarəçi Teymur Xan Əfşarın gələcək taleyinin Azərbaycan Demokratik 
Respublikasının Milli Ordusunda məsləkdaşları olan Mahmud Mahmudzadə, 
Teymur Mustafayev və başqalarından çox az fərqləndiyini təsəvvür etmək çətin 
deyildi. 
Təyyarəçi Teymur Xan Əfşarın son taleyi o tay İranda necə olub, məlum 
deyil. 
* * * 
1919-cu ildə Milli Ordumuzda təyyarəçi kimi xidmət edən Mahmud 
Mahmudzadənin 1927-ci ildə Solovki həbs düşərgəsindən yazdığı məktubundan 
sətirlər: 
...1896-cı ildə Lənkəranda anadan olmuşam. On üç yaşına qədər məktəbdə 
oxumuşam. Ərəb və fars dillərini öyrənmişəm. İki il Lənkəran üçillik məktəbində 
ibtidai təhsil almışam, sonra gimnaziyaya daxil olmuşam. 1918-ci il fevralın 23-də 
gimnaziyanı ekstern yolu ilə bitirmişəm. Ali təhsilimi yarımçıq qoyub əlimə silah 
alaraq, millətimi, torpağımı təcavüzkarlardan xilas etmək məcburiyyətində 
olmuşam. 
Süvari gizirliyindən başlayaraq, artilleriyaya keçib, 1919-cu ildə Tiflisdə 
aviasiya məktəbinə düşdüm (arxivdə gizir M. Mahmudzadənin oxuması haqqında 
Azərbaycan Respublikasının hərbi attaşesinə göndərdiyi belə bir raport saxlanılır: 
"Diqqətinizə çatdırıram ki, iyulun 4-də Tiflis şəhərinə çatdım və aviasiya 
məktəbində dərslərə başladım - Ş.N.). 1920-ci ildə Bakıya qayıtdım. Azərbaycan 
Ordusunun Baş Qərargahı məni və dostumu hərbi hava məktəbinə göndərdi. 
Məktəbin rəisi, hərbi təyyarəçi Pavlov, bizim aviasiya biliyimizi 
yoxlayandan sonra, hamımızı nəzəriyyədən təcrübəyə keçirdi. Bizə M-5 
hidrotəyyarəsini starşina Karpuxinin rəhbərliyi ilə yığmağı tapşırdılar. Mənim 
yoldaşlarım Teymur Mustafayev, Əlihüseyn Dadaşov, Əhmədəli Əjdər Həsənzadə, 
Məlik Mikayıl Mirzə idi. 
M-5 sınaq təyyarəsini yığandan sonra, növbə ilə uçmağa başladıq. 1921-ci 
ildə ilk uçan Teymur Mustafayev oldu. O, məşq edib hərbi təyyarəçi rütbəsini aldı. 
1922-ci sentyabrın 22-də məndə uçdum. Məndən sonra Əlihüseyn Dadaşovu və 
kursant Əsəd Əliyevi uçuşa buraxdılar. Əlihüseyn Dadaşov və mən əlavə imtahan 
22 
 
verib hərbi təyyarəçi rütbəsi aldıq.l923-cü ildə məni Sevastopol yaxınlığındakı 
Kaçinski Hərbi Aviasiya Məktəbinə göndərdilər... 
1926-cı il oktyabrın 25-də həbs olundum. Səbəbini soruşdum, dedilər ki, 
1920-21-ci illərdə xalq arasında milli məsələ ilə bağlı söhbətlər aparmısan. 
Məndən bir az əvvəl hərbi təyyarəçi dostlarımı - Əlihüseyn Dadaşovu və Teymur 
Mustafayevi həbs etmişdilər. Bizi əlli ikinci maddə ilə beş il müddətinə Solovki 
adalarındakı həbs düşərgələrinə göndərdilər". 
* * * 
On birinci ordu Azərbaycana gələndən sonra Azərbaycan milli diviziyasının 
tərkibində aviadəstələr təşkil olunmuşdu. Bu aviadəstələrdə azərbaycanlı 
gənclərdən təyyarəçilər hazırlanırdı. Bakının müdafiəsi üçün aviasiya divizionu 
təşkil olundu. Respublikada aclıq və dağıntının hökm sürdüyü bir vaxta - 1920-ci il 
mayın iyirmi dördündə Bakıda hərbi Dəniz Aviasiya məktəbi açıldı. 
1924-1926-cı illərdə ilk dəfə olaraq Bakı - Tiflis, Bakı - Pyatiqorsk, Bakı - 
Yevlax hava marşrutları açıldı. Belə bir vaxta "M-5" və "M-9" təyyarələri 
respublika səmasında cövlan edirdi. 
Gərgin axtarışlardan sonra, Mahmud Mahmudzadənin haqqında danışdığı 
azərbaycanlı təyyarəçilərdən ancaq birinin kimsəsini tapa bildim - Teymur 
Mustafayevin qardaşı ağsaqqal İsrafil müəllimi. Unudulmuş, yaddan çıxmış 
qardaşının adını eşidəndə qocaman müəllimin uşaq kimi kövrəldiyini təsvir etmək 
çətindir... 
Qardaş həsrətli İsrafil müəllim: 
- Qardaşımın adı iyirminci illərdə dastan idi, - dedi, - hamı, böyük də, kiçik 
də onunla fəxr edirdi. Atam, anam isə bu şöhrətdən bərk narahat idilər. "Bu 
xoşbəxtliyi bizə çox görmə, ay Allah, deyib, Tanrıya dua edirdilər. Kasıb ailə idik. 
Teymur işləyəndən sonra güzəranımız yaxşılaşdı. O məndən böyük idi. 1896-cı 
ildə Bakıda anadan olub. Atam dülgər idi. 1919-cu ildə hökumət onu pulsuz-
parasız məktəbə götürəndə, atam xoşbəxtliyindən özünə yer tapa bilmədi. 
1922-ci ildə əlaçı pilot Teymur Mustafayevə iki mükafat bir-birinin dalınca 
verildi. Noyabrın 14-də yüz səksən nömrəli əmrlə respublikanın Qırmızı Bayraq 
ordeni ilə təltif olundu. Həmin il aprelin 20-də Respublika Hərbi Dəniz 
Komissarlığının yüz otuz iki nömrəli əmri ilə Teymur uçuşda qazandığı 
müvəffəqiyyətlərə görə üstüyazılı qızıl saatla mükafatlandırıldı. 
Təyyarəçi Teymur Mustafayev 1924-cü ildə Xəzərin üstü ilə beş yüz-altı 
yüz metr məsafədən uçarkən, dəniz səthinin bir sahəsində yağlı neft ləkələri 
müşahidə edir. O bu barədə Neft Təsərrüfatı Nazirliyinə məlumat verir. Həmin 
illərdə respublikamızda hərbi xidmətdə olan, sonralar Sovet İttifaqı Marşalı, Sovet 
İttifaqı Qəhrəmanı Stepan Akimoviç Krasovski yazır ki, Xəzərdə ilk dəfə neftin 
olmasını azərbaycanlı təyyarəçi Teymur Mustafayev kəşf etmişdir desək, 
yanılmarıq. 
23 
 
İyirminci illərin sonunda ölkədə ilk siyasi proseslərdən birinə başlanıldı. 
Gizli antisovet təşkilat olan "prom - partiya" (sənaye partiya) ittiham edilirdi. Guya 
bu təşkilat burjua-texniki ziyalılarından ibarət yuxarı təbəqənin bir hissəsini 
birləşdirir və sərhədin o tayının köməyinə, digər əks inqilabi qüvvələrin yardımına 
arxalanaraq, SSRİ-nin sənaye və nəqliyyat sahələrində pozuculuq fəaliyyəti 
göstərirmiş. Həmin iş üzrə ölkədə bir çox məşhur aviasiya konstruktorları, 
təyyarəçi və mühəndislər həbs edildilər. 
Azərbaycanlı təyyarəçi Teymur Mustafayev də guya "sərhədin o tayının 
köməyinə" gedənlərdən biri olub. Yalan və haqsızlığın qurbanı olan Teymur 1926-
cı ildə həbs edilib, əvvəl Solovki adalarına, sonra isə Qazaxıstanın Karaqanda 
şəhərinə sürgün edilir. Şəxsiyyətə pərəstiş dövrünün ilk qurbanlarından olan 
həmyerlimiz burada da fəaliyyətini dayandırmır. O, Karaqandada yenicə açılan daş 
kömür mədənlərinin inkişafında yaxından iştirak edir. "Karaqanda-kömür" 
mədənlərində müxtəlif məsul vəzifələrdə çalışan T. Mustafayev qaz generatorları 
qurğusunun hazırlanmasında və Böyük Vətən müharibəsi illərində cəbhə üçün yük 
avtomobillərinin əsaslı təmirində böyük əmək sərf etmişdir. 
Dövlət onun müharibə illərindəki və müharibədən sonrakı xidmətlərini 
nəzərə alaraq, "Böyük Vətən müharibəsində fədakar əməyinə görə", "Əməkdə 
fərqlənməyə görə" və "Xam torpaqların istifadəyə verilməsinə görə" medalları ilə 
təltif etmişdir. Həmyerlimiz həm də "Üçüncüdərəcəli dağ mühəndisi" fəxri adına 
layiq görülmüşdür. 
Ömrünün axırına kimi vətəndən uzaqda yaşayıb-işləyən Teymur 
Mustafayevin səksən illik yubileyini 1976-cı ildə Karaqanda ictimaiyyəti 
keçirmişdir. 
V. Cilkin familiyalı müəllif "İndustrialnaya Karaqanda" qəzetinin 27 
oktyabr 1976-cı il tarixli nömrəsində "Yaxşı insan haqqında" məqaləsində yazır: 
"Ucaboy, çevik və həmişə gülümsər sifətli Teymur Mustafayevi mədənçilər 
şəhərində hamı qayğıkeş bir adam kimi tanıyır. O, kiminə xeyirxah məsləhəti ilə, 
kiminə də mənzil və məişət məsələlərinin həllində kömək edir. Artıq uzun illərdi 
ki, Teymur şəhər sovetinin xalq nəzarəti şöbəsində ictimai müfəttişdir. O həm də 
rayon icraiyyə komitəsində mənzil-məişət komissiyasının üzvüdür. Bizim şəhərdə 
o, demək olar ki, yarım əsrdir yaşayır və işləyir. 
1930-cu ildə Qazaxıstanda daş kömür sənayesinin əsası qoyuldu. Bu sahədə 
ilk və fəal çalışanlardan biri də Teymur Mustafayev idi. Böyük Vətən müharibəsi 
illərində o, yük avtomobillərini təmir edib cəbhəyə göndərən sexin rəisi idi. Onun 
təşəbbüsü ilə yük avtomobillərinin mühərrikləri qaz generatorları ilə işləməyə 
uyğunlaşdırılmışdı. Bu təşəbbüs cəbhənin ehtiyaclarını ödəmək üçün yüz tonlarla 
benzin yanacağına qənaət etməyə imkan vermişdi. 
Müharibədən sonra Teymur Mustafayev Tixonovski, Novo-maykudski, 
Prişaxtinski avtobazalarının və avtotəmir emalatxanalarının tikintisinə rəhbərlik 
etmişdir". 
24 
 
Heç bir günahı olmadan sevimli hərbi təyyarəçilik sənətindən ayrılıb, 
doğma Azərbaycandan uzaqda yaşayan Teymur Mustafayev yetmişinci illərdə bir 
neçə dəfə öz Vətəninə qonaq kimi gəlib-qayıtmışdır. Bir neçə dəfə köçüb, Vətəni 
Azərbaycanda yaşamaq üçün bizim yuxarı dairələrə müraciət etsə də, "Yox, sən 
siyasi dustaq olmusan, xalq düşmənisən..." kimi ədalətsiz ittihamlarla onu məyus 
qaytarmışlar. 
1981-ci ildə qürbətdə Vətən həsrəti ilə vəfat edən Teymur Mustafayevin 
hazırda Karaqanda şəhərində iki oğlu yaşayır. Böyük oğlu Yusif dağ mühəndisidir, 
kiçiyi İsgəndər isə atasının ilk gəncliyində yarımçıq qalmış arzusunu davam etdirir 
- təyyarəçidir. 
Hər şeyin ilki əzəli və əbədidir. Tarixin müəyyən mərhələlərində onlar 
unudulsalar da, gec-tez yada düşür, xatırlanırlar. Haqq nazilir, amma üzülmür. Bu 
gün adı, şöhrəti doğma xalqına qaytarılan ilk təyyarəçilərimizin - Fərrux ağa 
Qayıbovun, Teymur Xan Əfşar, Mahmud Mahmudzadənin, Teymur Mustafayevin, 
Əlihüseyn Dadaşovun, Məlik Mikayıl Mirzənin, Əsəd Əliyevin, Əjdər Əhədəli 
Həsənzadənin ömür və döyüş yolu öyrənilməklə adları əbədiləşdirilməlidir. 
 
  
25 
 
YADDAŞIN BƏRPASI 
 
Peşəkar ədəbiyyatçı, tanınmış publisist Şəmistan Nəzirli milli tariximiz və 
mənəvi yaddaşımız sahəsində apardığı yaradıcılıq axtarışları və tapıntıları ilə 
böyük vətənpərvərlik missiyasını yerinə yetirir. O, bu sahədə kifayət qədər uğurlar 
əldə edib. Yaxşı xatırlayıram, hələ uzaq 70-ci illərdə (1974) Şəmistan Nəzirli 
böyük rus yazıçısı Mixail Şoloxovla onun vətəni olan Rostov vilayətinin 
Veşenskaya stanitsasında görüşü barədə maraqlı material dərc etdirmişdi. Mixail 
Aleksandroviçlə söhbətində o, dahi rus yazıçısının Ümumittifaq miqyasında 
tanınmış və xalqın sevimlisi olan Azərbaycan şairi Səməd Vurğunla dostluq 
əlaqələri barədə əhəmiyyətli məlumatlar əldə etmişdi. Bu məlumatlar böyük 
ədiblərin birgə fotoşəkli ilə tamamlanırdı. Demək istəyirəm ki, Şəmistan Nəzirlinin 
bütün ədəbi əsərləri və jurnalist araşdırmalarına azərbaycançılıq notları və 
vətənpərvər qısqanclıq xasdır. Şəmistan Nəzirlinin axtarışlarındakı həmrəylik və 
dolğunluq onun obrazlı, canlı və bədii yazı üslubu ilə uzlaşan işlərinin həm də 
elmi-tədqiqat əsaslı olduğunu deməyə imkan verir. 
Şəmistan Nəzirlinin sənədli əsərləri və kitablarında Azərbaycanın hərb 
tarixi, əsgər və zabitlərin, generalların döyüş yolu və qəhrəmanlıqları xüsusi yer 
tutur. Tam artilleriya generalı Səməd bəy Mehmandarov, Əliağa Şıxlinski, 
topoqraf-general İbrahim ağa Vəkilov, süvari generalı Hüseyn xan Naxçıvanski, 
general Bakıxanov, Yadigarov, Novruzov, Talışxanov qardaşları, Port Artur 
epopeyası, Birinci Dünya Müharibəsi və Böyük Vətən Müharibəsi iştirakçıları 
general Tərlan bəy Əliyarbəyov, Heybət Heybətov, Hacıbaba Zeynalov, Akim 
Abbasov, Mahmud Əbilov və digər parlaq şəxsiyyət və sərkərdələr geniş 
işıqlandırılır. 
Ən nəhayət, ilk azərbaycanlı təyyarəçi Fərrux ağa Qayıbovun qısa, lakin 
şərəfli döyüş yolu haqqında geniş məlumatlar qarşımızdadır. O Fərrux Ağa 
Qayıbov ki 1916-cı ildə Qərb cəbhəsində "İlya Muromets" aeroplarının ekipajı ilə 
birlikdə düşmənin qat-qat güclü olan hərbi təyyarələri ilə qeyri-bərabər döyüşə 
girişib, düşmən aviasiyasına sarsıdıcı zərbə endirib və təyyarə heyəti ilə birgə 
qəhrəmancasına həlak olub. O zaman onların şücaəti, hətta alman tərəfinin qeyri-
ixtiyari heyrətinə səbəb olmuşdu və onlar qəhrəman təyyarəçiləri ehtiramla dəfn 
etmişdilər. 
Fərrux ağa Qayıbovun heyrətamiz həyat yolu, sonradan isə tarixi haqq-
ədalətin bərpasına və qəhrəmanın adının vətəni Qazax rayonunda 
əbədiləşdirilməsinə edilən cəhdlər, sovet məmurlarının buna göstərdiyi müqavimət 
- bütün bunlar bir tale çərçivəsinə sığmır və milli tariximizin şanlı səhifələrini 
unutduran və ya təhrif edən siyasiləşmiş sovet ideologiyası və repressiya maşınının 
eybəcərliklərini ortaya qoyur. Bu eybəcərliklər özünü digər azərbaycanlı təyyarəçi 
- Müsavat hökuməti dövründə qulluq etmiş və bolşeviklər tərəfindən Solovets 
adalarına sürgün edilmiş Teymur Mustafayevin taleyində xüsusi aydınlıqla 
26 
 
göstərib. Maraqlıdır ki, sürgündən sonra Karaqandaya gələn bu qeyri-adi insan öz 
qabiliyyəti və texniki istedadı sayəsində böyük hörmət və ehtiram qazanaraq, 
Qazaxıstanın kömürçıxarma sənayesinin inkişafına və Böyük Vətən müharibəsində 
cəbhənin təminatına böyük tövfələr verib. Artıq ahıl yaşlarında uzun ayrılıqdan 
sonra Azərbaycana qayıtmaq istəyən Mustafayevin qarşısını yenə də yüksəkrütbəli 
məmurların köhnə düşüncə tərzi kəsir... 
Eyni aqibət Azərbaycan aviasiyasının digər pioneri - Teymur xan Əşrəfi də 
haqlaya bilərdi; əgər o, 30-cu illərdə Azərbaycanı tərk etməsəydi. 
Beləliklə, Fərrux Qayıbov haqqında oçerk tariximizin digər səhifələrini də 
açır və hətta ən ağır ayrıseçkilik və ideoloji məhrumiyyətlər dövründə layiqli 
nümayəndələri ilə seçilən millətimizin yaxın keçmişinə işıq salır. 
Düşünürəm ki, Şəmistan Nəzirlinin dramatik və ibrətamiz əsəri oxucular 
üçün əsl hədiyyə, həyatda ideal axtarışında olan gənc nəsil üçün isə örnək olacaq. 
Əlbəttə ki, belə kitablar bugünkü müstəqil Azərbaycanın müdafiəçilərinin hərbi-
vətənpərvərlik ruhunda tərbiyə almasında əvəzsiz rol oynayır, tarixi 
torpaqlarımızın məlum qüvvələr tərəfindən dəstəklənən Ermənistanın işğalından 
azad edilməsi və ərazi bütövlüyümüzün bərpası işində onlara ruh və qətiyyət verir. 
 
Səyavuş Məmmədzadə, 
yazıçı, Azərbaycanın əməkdar incəsənət xadimi 
 
27 
 
Qazax şəhərində aviasiya marşalı Pavel Kutaxov 
tərəfindən poruçik Fərrux ağa Qayıbovun 
şərəfinə qoyulmuş 01 təyyarə monumenti (1973) 
Fərrux ağa Qayıbovun doğulduğu Qazax rayonunun 
Yuxarı Salahlı kəndi (1977-ci ilin foto şəkli). 
 
Şəmistan 
 
Azərbaycan hərb tarixinin və Səməd Vurğun ömrünün araşdırıcısıdır. Hər 
iki sahədə silsilə əsərlər müəllifidir. "Vurğun keçib bu yerlərdən", "Ellər Vurğunu", 
"Yaddaşlarda yaşayan Vurğun", "Qəribə talelər", "Qoridən gələn qatar", 
"Azərbaycan generalları", "Daş Salahlı Məhəmməd Koxa", "Cümhuriyyət 
generalları", "Qacarlar", "Tam artilleriya generalı S.Mehmandarov", "Arxivlərin 
sirri açılır", "Qarxunlu Əşrəf bəy", "General Əliağa Şixlınski ömrü", "Güllələnmiş 
Azərbaycan generalları" və başqa tarixi-publisist əsərləri ilə tanınır. 
Azərbaycan Yazıçılar və Jurnalistlər Birliyinin üzvüdür. "Səməd Vurğun 
fəxri diplomu"na (1996), "Qacarlar" əsərinə görə İran Dostluq Cəmiyətinin birinci 
dərəcəli mükafatına (1995), "General Həzi Aslanov", "General Əliağa Şixlınski" 
(1995), "Elm" fondunun "İlin ən yaxşı kitabı" (1999), H.Zərdabi adına Respublika 
mükafatına (2002) və "Səməd Vurğun mükafatına"na (2004) layiq görülmüşdür. 
 
 
 
 
 
 
 
Mətn Şəmistan Əmiraslan oğlu Nəzirli 
 
Tərtibat Orxan Bədəlov 
 
