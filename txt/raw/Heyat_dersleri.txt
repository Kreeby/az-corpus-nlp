 1 
Həyat dərsləri 
 
Yelena Q. Uayt 
Mündəricat 
 
Müqəddimə 
Tövsiyəli məsəllər 
‚Əkinçi toxum səpməyə çıxdı‛ 
Yol kənarına düşən toxum kimi olan qəlb 
Daşlı torpaqdakılar 
Tikanlar arasına səpilmişlər 
Torpağın hazırlanması 
Bərəkətli torpaqdakılar 
«Əvvəl ot,  sonra  sünbül» 
Dəlicə buğda 
«Xardal toxumuna bənzər» 
Əkin haqqında məsəllərdən götürülən başqa dərslər 
Mayaya bənzəyir 
Gizlədilmiş xəzinə  
Səmavi sərvətlər necə gizlədilmişdir 
Xəzinənin dəyəri 
Xəzinəni inkar etməyin nəticələri 
Xəzinə axtarışları 
Zəhmətin mükafatı 
Mirvari 
Tora bənzər 
«Yeni və köhnə» 
«Diləyin ki, başqasına verə biləsiniz»  
İki nəfər dua edən 
«Məgər Allah Öz seçdiklərini müdafiə etməyəcəkmi?» 
«O, günahkarları qəbul edir» 
Qeyb olmuş qoyun 
İtirilmiş dirhəm 
«Qeyb olmuşdu – tapıldı» 
 2 
«Ona bu il də toxunma» 
«Meyvə gətirərsə, yaxşı; əgər gətirməzsə...» 
Get, bütün yolları və çəpərləri axtar»  
Bağışlama dərəcəsi 
Fəlakətli nailiyyət 
«Aramıza böyük bir uçurum qoyulmuşdur» 
Məsəlin ibrani xalqı üçün əhəmiyyəti 
Son günlərdə  
Söz və əməl 
Rəbbin üzüm bağı 
İmanlılar cəmiyyəti bizim günlərdə 
Toy paltarı geyməyən adam 
Talantlar 
Müqəddəs Ruhun ənamları 
Digər talantlar 
Əqli qabiliyyətlər 
Nitqin inkişafı 
İnsanlara təsir göstərmək 
Vaxt 
Sağlamlıq 
Qüvvələrimiz 
Maddi vəsaitlər 
Xeyirxah niyyət və meyllər 
İstifadə olunaraq çoxaldılmış talantlar 
Bir talant 
Qaytarılmış talantlar 
Alınmış talant 
«Haqsız sərvətlə əldə edilmiş dostlar» 
«Mənim qonşum kimdir?» 
Lütfün mükafatı 
Adaxlının qarşılanması 
 
Müqəddimə 
 
   Dahi Müəllim İsa Öz şagirdlərini Fələstinin təpələri və düzləri ilə gəzərək, göl və 
çay kənarlarında istirahət edərək öyrədirdi. Öz məsəllərində O, İlahi həqiqəti insanlara 
 3 
ən adi həyat hadisələri və əşyalar vasitəsilə çatdırırdı. Bunlar həm çobana, həm 
inşaatçıya, həm əkinçiyə, həm səyyaha, həm də evdar qadına məlum hadisələr idi. 
Canlı söhbət zamanı adi həyat,  məişət mövzuları insanların diqqətini Allaha, Onun 
insanlara olan məhəbbətinə yönəldir, Onun layiq olduğu hörmət və ehtiramdan və 
eləcə də bir-birimizə qarşı göstərməli olduğumuz qayğı və məhəbbətdən bəhs edirdi. 
Oxuculara təqdim olunan kitabda Məsihin məsəlləri öz müzakirə mövzuları və 
tövsiyələri ilə vəhdət təşkil edir. Bir həqiqət mənbəyi kimi kitab oxucuların həyatda 
daha düzgün yol tapmasına kömək ola bilər. 
 
Tövsiyəli məsəllər 
 
    Öz təlimində məsəllərdən istifadə edərək, Məsih bu dünyaya gəlişinin əsas 
məqsədini nümayiş etdirdi. Öz İlahi təbiətini və həyatını bizə açmaq üçün Məsih insan 
bədənini qəbul etdi və insanların arasında yaşadı. İlahi Olan bəşər təbiətində açıldı; 
gözəgörünməz izzət bəşər təbiətində görünən oldu. Beləliklə, insan ona məlum 
olmayanı məlum olan vasitəsilə öyrəndi; göylərə məxsus olan yerdəkilərin vasitəsilə 
açıldı; Allah insana bənzər şəkildə göründü. Məsihin məsəllərində məhz bu cəhət 
nəzərə çarpırdı: naməlum şeylər məlum şeylərlə, İlahi həqiqətlər ən adi həyat hadisələri 
ilə insanlara açılırdı.  
     Müqəddəs Kitabda oxuyuruq: «İsa bütün bu şeyləri xalqa məsəllərlə öyrədirdi... 
ki, peyğəmbər vasitəsilə söylənən bu söz yerinə yetsin: ‚Ağzımı məsəllərlə açacağam. 
Dünya yaranandan bəri gizli qalan şeyləri bəyan edəcəyəm» (Matta 13:34,35). Beləliklə, 
təbii və adi olan şeylər ruhlu olanı dərk etmək üçün vasitə oldu; Məsihi dinləyənləri 
daim əhatə edən və onlara həyat təcrübəsindən tanış olan hər şey Müqəddəs Kitabdakı 
həqiqətlərlə bağlanırdı. Məsihin adi həyatla ruhlu həyat arasında körpü olan məsəlləri 
insanı Allahla, yeri göylə birləşdirən həqiqət zəncirinin həlqələridir. 
      Öz təlimində təbiətdən istifadə edərək, Məsih Öz əlləri ilə yaratdığı və hər birinə 
özünəməxsus keyfiyyətlər və güc bəxş etdiyi şeylərdən bəhs edirdi. Öz ilkin 
kamilliyində bütün yaradılış Allahın təfəkkürünün nəticəsi olaraq mövcud olmuşdur. 
Adəm və Həvvanın yaşadıqları Ədəm bağında təbiət Allahın hikmətini və təxəyyülünü 
 4 
əks etdirirdi. Müdriklik göz qabağında idi və ürəyə qəbul edilirdi; çünki Allahın 
yaradılış işlərində onlar Onun hüzurunda olurdular. Lakin müqəddəs cütlük Qadir 
Allahın qanununu pozduğu andan etibarən Onun nuru təbiətdən üz döndərdi. Günah 
yer üzünü qaranlığa qərq etdi. Amma bu acınacaqlı halda da təbiət özünün gözəl 
keyfiyyətlərini saxlamaqdadır. Odur ki, Allah tərəfindən istifadə olunan təbiət bu gün 
də öz tərbiyəvi gücünü itirməyib, onu düzgün dərk etməklə biz Allah haqqında çox 
şeyləri öyrənə bilərik. 
      Məsihin zamanında bu öyüdlər çoxları tərəfindən qəbul edilmirdi, o zaman 
insanlar artıq Allahın yaratdıqlarında Onu görmürdülər. İnsanların günahkar xislətləri 
Allah tərəfindən gözəl yaradılmış hər şeyi qaranlığa bürümüşdü; Allahın işləri Onun 
haqqında şahidlik etmək əvəzinə, Onu gizli saxlayan səddə çevrilmişdi. İnsanlar «Xaliq 
əvəzinə məxluqa pərəstiş və ibadət etdilər». Beləliklə, bütpərəstlər «düşüncələrində 
batil oldular və onların anlayışsız ürəklərinə qaranlıq çökdü» (Rom. 1: 25, 21). Beləcə, 
İsraildə Allahın təlimini bəşəri təlimlər əvəz etdi. Allahı dərk etmək üçün verilmiş 
təbiət, qurbangətirmə xidməti və hətta Müqəddəs Yazılar da o qədər təhrif olunmuşdu 
ki, onlardan İlahi həqiqəti gizlətmək üçün istifadə edirdilər. 
     Məsih həqiqəti gizlədən hər şeyi kənarlaşdırırdı. O, təbiəti bürümüş günah 
pərdəsini qaldırıb, ondakı ruhlu gözəlliyi açmaq üçün gəlmişdi. Onun sözləri həm 
təbiətdə baş verən hadisələrdə, həm də Müqəddəs Kitab təlimində yeni məna açırdı. 
      İsa gözəl zanbağı qoparıb uşaqlara və gənclərə verdi. İlahi lütf işığından siması 
nura boyanmış, hələ Özü də gənc olan Məsih ətrafındakılara belə dedi: «Tarla 
zanbaqlarının necə böyüdüklərinə baxın; nə zəhmət çəkirlər, nə də iplik əyirirlər. Fəqət 
sizə deyirəm: Süleyman belə, bütün izzətində bunlardan biri kimi geyinməmişdi». Bu 
sözlərin ardınca təsəlli dolu inamverici nəsihət gəlir. «Lakin əgər bu gün mövcud olub, 
sabah ocağa atılan tarla otunu Allah belə geyindirirsə, bizi daha çox geyindirməzmi, ey 
az imanlılar?» 
     Dağ moizəsində səslənən buna bənzər sözlər isə uşaq və gənclərə deyil, həyatın 
hər üzünü görmüş ümidsiz insanlara yönəlmişdi. İsa davamında buyurur: «Beləliklə, 
‚Nə yeycəyik?‛, ‚Nə içəcəyik?‛, ‚Nə geyəcəyik?‛ – deyə qayğı çəkməyin. Çünki 
bütpərəstlər bütün bu şeyləri axtararlar; Səmavi Atanız da bütün bu şeylərə ehtiyacınız 
olduğunu bilir». Sonra O, əllərini azıb ətrafdakı bolluğu göstərdi: «Fəqət əvvəlcə Onun 
 5 
Padşahlığını və Onun salehliyini axtarın  və bütün bu şeylər sizə artırılacaqdır» (Mat. 
6:28-33). 
     Beləliklə, Məsih zanbaq və tarla otları haqqındakı məsəlin mənasını açmış oldu. O 
bu mənanı hər bir zanbaq və otdan oxumağımızı istəyir. Onun sözləri əminliklə 
doludur və Allaha imanımızı artırır. 
     Məsihin həqiqəti o qədər geniş və həcmli idi ki, təbiətin hər guşəsi onu əks 
etdirirdi. Hər gün göz qabağında olan mənzərələrin hamısı İlahi həqiqətlərlə bağlı idi 
və təbiət Müəllimin məsəlləri ilə əhatə olunmuşdu. 
      Öz xidmətinin ilkin mərhələsində Məsih insanlara çox aydın ifadələrlə müraciət 
edirdi ki, onu dinləyən hər kəs başa düşə bilsin və xilas olsun. Ancaq bu həqiqətlər 
insanların böyük qismi tərəfindən tez unudulub getdi. «Mən ona görə onlara məsəllərlə 
söyləyirəm ki, gördükləri halda görməsinlər, eşitdikləri halda eşitməsinlər və 
anlamasınlar< Çünki bu xalqın ürəyi kobudlaşıb, qulaqları ilə ağır eşidirlər və 
gözlərini yummuşlar ki, görməsinlər» (Mat.13:13-15). 
       İsa onlarda maraq oyatmaq istəyirdi. O, etinasızları oyadıb, qəlblərinə həqiqət 
toxumu səpmək istəyirdi. Məsəllərlə öyüd vermək o zamanlar yalnız israillilərdə deyil, 
başqa xalqlarda da məşhur idi. Ondan daha güclü təsir vasitəsi yox idi. İlahi həqiqətlər 
barədə bilik almaq arzusunda olanlar Onun sözlərini başa düşə bilərdilər. Çünki O, 
səmimi suallara böyük həvəslə aydınlıq gətirirdi. 
      Məsihin məsəllər ilə danışmağının bir səbəbi də ondan ibarət idi ki, insanlar bəzi 
İlahi həqiqətləri qəbul etməyə hazır deyildilər və ya sadəcə olaraq,  başa düşmürdülər. 
İlahi həqiqətləri təbiətdə baş verən hadisələrlə bağlayaraq və dinləyicilərin öz həyat 
təcrübələrinə müraciət edərək, Məsih məsəlləri daha aydın və yaddaqalan edirdi. 
Beləliklə, dinləyicilər gələcəkdə də Məsihin öyüdlərindəki hadisələrlə rastlaşaraq, Onun 
sözlərini yada salırdılar. Müqəddəs Ruhun təsiri altında Xilaskarın sözləri daha da 
aydınlaşırdı. Məsəllərin əvvəlki qəlizliyi aradan qalxır və onlar daha da dərindən dərk 
edilirdi. 
     İsa hər qəlbə yol axtarırdı. Müxtəlif təsvirlərdən istifadə edərək, O həm həqiqətin 
hərtərəfli qavranılmasını, həm də dinləyicilərinin müxtəlif təcrübələrini və bilik 
səviyyələrini nəzərə alırdı. Onların maraqları gündəlik həyatlarını əhatə edən obrazlar 
 6 
vasitəsilə ifadə olunurdu. Dinləyicilərin heç biri diqqətdən kənarda qalmırdı. Ən nəcib, 
ən günahlı dinləyici də bu sözlərin ona yönəldiyini hiss edirdi. 
 Xidmət etdiyi illərdə Məsihin məsəllərdən istifadə etməsinin başqa bir səbəbi də 
vardı. Ətrafında cəmləşənlərin arasında Onun təlimində hər hansı bir qüsur axtaran 
dünyəvi, şöhrətpərəst, barışmaz mövqe tutan kahinlər, din müəllimləri, ağsaqqallar da 
vardı. Onların göndərdikləri adamlar Məsihin ardınca gəzir, Onu izləyirdirlər ki, bir 
bəhanə tapıb məhkum etsinlər və bütün əhalinin sevdiyi və tapındığı bir Şəxsi əbədi 
susdursunlar. Xilaskar onların niyyətini bilərək həqiqəti elə formada söyləyirdi ki, 
sözlərində bir bəhanə tapıb, Onu mühakimə edə bilməsinlər. Məsəllərdə O, yüksək 
vəzifə sahiblərinin zalımlığından, ikiüzlülüyündən bəhs edir və həqiqəti alleqorik bir 
formaya salırdı. Bu sözlər aydın şəkildə ifadə olunsa idi, onlar Onu dinləməzdilər və 
fəaliyyətinə son qoyardılar. Onu izləyənlərə heç bir bəhanə yeri qoymadan, həqiqəti elə 
aydın izah edirdi ki, şər ifşa olunurdu və namuslu insanlar öz səhvlərini görüb, Onun 
öyüdündən lazımi nəticələr  çıxarırdılar. Dinləyicilərin diqqətini Allahın təbiətdə 
yaratdıqlarına cəlb edərək, Məsih insanlara Yaradanın dərkedilməz müdrikliyini və 
sonsuz rəhmdilliyini nümayiş etdirirdi. Beləliklə, təbiət və həyat təcrübəsi vasitəsilə 
insanlar Allah haqqında öyrənirdilər. «Dünya yaranandan bəri Onun gözlə görülməz 
xüsusiyyətləri, yəni əbədi qüdrəti və ilahiliyi edilmiş şeylərlə anlaşılaraq, açıqca aşkara 
çıxır» (Rim.1:20). 
      Xilaskarın məsəllərlə təlimini həqiqətən «ali təhsil» adlandırmaq lazımdır. Məsih 
insanlara ən dərin elmi həqiqətləri aça bilərdi. Əsrlərlə zəhmət və axtarışlar sərf olunan 
sirləri O, bir anda aça bilərdi. Bununla da O, dövrün sonuna kimi insanların istifadə edə 
bilməsi və yeni-yeni ixtiralar üçün mənbə yarada bilərdi. Ancaq O bunları etmədi. O, 
insana dünyanı sevdirən və onun şöhrətinə qida verəcək heç nə söyləmədi. O Öz 
təlimində çalışırdı ki, insan təfəkkürünü Sonsuz təfəkkürlə bağlasın. O, adamları Allah, 
Onun Kəlamı və işləri haqqındakı bəşəri nəzəriyyələri öyrənməyə dəvət etmirdi. O, 
Allahı Onun yaratdıqları, Kəlamı və uzaqgörənliyi vasitəsilə dərk etməyə çağırırdı. 
      Məsih mücərrəd nəzəriyyələr deyil, insanın inkişafı üçün zəruri olan, onun Allahı 
tanımaq qabiliyyətini artıran və yaxşılıq etmək imkanlarını inkişaf etdirən təlimlər 
verirdi. O  həm yerdəki həyata, həm də əbədiyyətə aid olan həqiqətdən danışırdı. 
 7 
       Məsih İsrailin təhsil prosesinə rəhbərlik edirdi. Allahın əhdləri və qanunu 
haqqında danışaraq, O buyururdu: «Bunları övladlarınızın şüuruna yaxşı-yaxşı yeridin! 
Evinizdə oturanda, yol gedəndə, yatanda, duranda bunlar barədə danışın. Onları 
qolunuza bir nişanə kimi bağlayın. Gözlərinizin arasına alın bağı olaraq taxın, 
evlərinizin qapı zərzivələrinə, şəhərlərinizin darvazalarına yazın» (Təs. 6:7-9). Öz 
təlimində İsa bu qanunları necə yerinə yetirməyin yolunu göstərmiş oldu. O, Göylərin 
səltənətinin qanunlarını elə nümayiş etdirdi ki, onların gözəlliyi və ölçüyəgəlməz 
dərəcədə qiymətli olduğu dərk edilsin. İsrail övladlarını Özünün yer üzərindəki 
nümayəndələri kimi öyrədərkən, Rəbb onları təpələr və vadilərdə məskunlaşdırdı. 
Gündəlik həyatda da, ibadət xidməti zamanı da onlar təbiət və Kəlamla təmasda 
olurdular. Məsih şagirdlərini gölün sahilində, dağın ətəyində və yaxud ağaclıqda 
öyrədirdi ki, təbiətdən əyani surətdə istifadə etmək mümkün olsun. Şagirdləri 
Məsihdən öyrəndiklərini Onunla birlikdə işdə istifadə edirdilər. 
      Beləliklə, yaradılmışa baxaraq, biz Yaradanı dərk edirik. İnsanlara Allahı 
tanıtmaq və azmışları düz yola gətirmək üçün Yazılarla bərabər böyük təbiət 
kitabından da istifadə olunmalıdır. Allahın yaratdıqlarını müşahidə etdiyimiz zaman, 
Müqəddəs Ruh imanımızı gücləndirir və əminliyimizi artırır. Bu əminlik məntiqi 
idrakın məhsulu deyil. Təfəkkür burada gücsüzdür, çünki Allahı dərk etmək üçün çox 
tutqunlaşıb, göz isə Onu görmək üçün çox korlanıb və qulaq Onun səsini eşitmək 
qabiliyyətini itirib. Müqəddəs Kitabın dərin mənası, yüksək, ruhlu həqiqətləri insanın 
ürəyinə həkk olunur. 
      Təbiət vasitəsilə verilən İlahi dərslərin yüksək dəyəri ondadır ki, onlar təbii və 
sadədirlər. Hər kəs mənbəyə müraciət etməlidir. Təbiətin gözəlliyi insanı günahlardan 
və dünyəvi işlərdən çəkindirir, qəlbləri paklığa, sülhə və Allaha yönəldir. Təəssüf ki, 
çox  tez-tez insanların fikri yanlış olaraq fəlsəfə və elm adlandırılan bəşəri nəzəriyyələrə 
qapılır. İnsanları təbiətlə sıx təmasa yönəltmək lazımdır. Qoy yaradılışın və 
məsihçiliyin bir Allaha malik olduğunu öyrənsinlər. Qoy təbii şeylərlə ruhlu şeylərin 
harmoniyasını görməyi öyrənsinlər. Qoy təbiətdə gördükləri və toxuna bildikləri hər 
şey onlarda insani keyfiyyətləri artırsın. Bu onların idrakını gücləndirəcək, xasiyyətini 
inkişaf etdirəcək və bütün həyatlarını mənalı edəcəkdir. 
 8 
      Məsihin Öz təlimində məsəllərdən istifadə etməsi Şənbə gününün daşıdığı 
məqsədlərə tam uyğundur. Allah Şənbəni insana bəxş  etdi ki, əllərinin yaratdıqlarını 
görüb Onu yada salsın. Şənbə günü Allahın qüdrətini və şöhrətini Onun 
yaratdıqlarında görmək üçün verilmişdir. Məhz ona görədir ki, İsa Öz qiymətsiz 
dərslərini təbiətdə yaratdıqları ilə bağlayırdı. Hər hansı bir gündən fərqli olaraq, 
müqəddəs istirahət günü biz Allahın təbiət vasitəsilə bizlərə demək istədiklərini böyük 
həssaslıq və diqqətlə oxuyub, dərk etməyə çalışmalıyıq. Xilaskarımızın məsəllərini 
Onun söylədiyi yerlərdə – zəmilər və ağaclıqlarda, açıq səma altında, güllər və çiçəklər 
içində öyrənmək lazımdır. Təbiətdə olarkən, Məsihin mövcudluğunu, Onun sülh və 
məhəbbətini daha da aydın hiss edirik. 
      Məsih Öz təlimini yalnız istirahət günü ilə yox, həm də iş həftəsi ilə sıx 
bağlayırdı. Öz təlimi ilə O həm yer şumlayana, həm də toxum səpənə bilik verir. Adi 
görünən təsərrüfat işlərində O, Allahın lütfünün insan qəlbindəki işini göstərir. 
Beləliklə, O, hər bir işdə və həyatda baş verən hər bir hadisədə Allahın həqiqətlərini 
dərk etməyə sövq edir. Beləliklə, gündəlik işlərimiz Allahı unutduracaq qədər 
diqqətimizi cəlb etməyəcək və gördüyümüz işlərdə biz Allahı və Xilaskarı yada 
salacağıq. Allah haqqında düşüncələr, qızıl ilmə kimi, iş və qayğılarımızın içindən 
keçəcəkdir. Bizim üçün Onun nuru yenidən təbiətin üzərində olacaqdır. İlahi həqiqətin 
yeni-yeni dərslərini davamlı surətdə öyrənərək, biz də Onun kimi pak və kamil olmaq 
istəyəcəyik. Beləliklə, biz «Rəbb tərəfindən öyrədiləcəyik» və çağırıldığımız zaman 
olduğumuz vəziyyətdə «Allahla birlikdə qalacağıq» (Yeş. 54:13; 1 Kor. 7:24).  
 
“Əkinçi toxum səpməyə çıxdı” 
(Mat.13:1-9,18-23; Mk.4:1-20; Lk.8:4-15) 
Əkinçi və toxumlar 
      Əkinçi haqqında məsəl ilə Məsih insanlarda Göylər Səltənəti və böyük Əkinçi 
haqqında təsəvvür yaradır. Torpaq sahəsindəki əkinçi kimi, Allah Öz həqiqətinin 
toxumlarını səpməyə gəldi. Bu toxumlar Onun məsəlləri idi ki, Onun lütfü haqqında 
qiymətsiz həqiqətləri çatdırırdılar. Sadə olduğu üçün əkinçi haqqında məsəl lazımınca 
 9 
qiymətləndirilmir. Torpağa səpilən adi toxum haqqında danışaraq, Məsih bizim 
nəzərimizi insanı Allaha yaxınlaşdıran İlahi toxumlara cəlb edir. Xırdaca toxum 
haqqında məsəl Söyləyən - Göylərin Padşahıdır və həm torpağa səpilən toxumların, 
həm də həqiqət toxumlarının böyüməsi eyni qanunla idarə olunur. 
    Qalileya dənizinin sahilində İsanı görmək və dinləmək üçün camaat toplaşmışdı. 
Bunlar həqiqəti sevən və axtaran insanlar idilər. Onların arasında sağalmaq ümidi ilə 
İsaya pənah gətirmiş ağır xəstələr də vardı. Məsih günahkar bəşəriyyəti qəmdən 
qurtarmaq üçün Allahdan güc almışdı və burada  O, xəstələrə şəfa verərək, hamıya 
həyat, sağlamlıq və sülh bəxş edirdi. 
      Adamların sayı artdıqca, Məsihə yaxınlaşmaq mümkün olmurdu. O zaman O, 
balıqçı qayığına minib  sahildən bir qədər uzaqlaşandan sonra sahildəkilərə müraciət 
etdi. 
      Camaatın arxasında uzaqlarda gözəl Genisaret düzənliyi uzanırdı və sonra isə 
təpəciklər yüksəlirdi. Dağın ətəklərində və vadidə toxum səpən və ilk məhsul yığan 
əkinçilər görünürdürlər. Bu mənzərəni seyr edərək, Məsih dedi: «Budur, bir əkinçi 
toxum səpməyə çıxdı. Səpərkən toxumlardan bəzisi yol kənarına düşdü və quşlar gəlib 
onu dimdiklədilər. Bəzisi torpağı çox olmayan daşlıq yerlərə düşdü və tez bitdi, çünki 
torpağın dərinliyi yox idi; günəş doğandan sonra soldu və kökü olmadığına görə 
qurudu. Bəzisi tikanlar arasına düşdü. Tikanlar çıxıb, onu boğdu. Başqaları isə bərəkətli 
torpağa düşdü; bəzisi yüz, bəzisi altmış, bəzisi otuz qat səmərə verdi». 
      Məsih nə demək istəyirdi? O, missiyasının zəmanəsinin adamları tərəfindən dərk 
edilmədiyini görürdü. Onun gəlişi insanların ümidlərini doğrultmurdu. Rəbb İsa 
yəhudi həyatının əsasını təşkil edirdi. Keçirdikləri təntənəli ibadət xidmətləri İlahi 
məqsəd daşıyırdı. Bunların hamısı bir zaman gələcək Şəxs haqqında söyləməli idi. 
Lakin sitayişin formasını saxlayaraq, yəhudilər bu mərasimlərin mahiyyətini və 
məqsədini nəzərdən qaçırmışdılar. İnsanların vacib saydıqları qanunlar, adət-ənənələr 
və mərasimlər Allahın onların vasitəsilə çatdırmaq istədiyi dərsləri unutdurmuşdu. 
Köhnəlmiş, dəyişməyən sitayiş qanunları və həyat qaydaları həqiqətin dərk edilməsinə 
və həyata keçməsinə mane olurdu. Nəhayət, Məsihin simasında əsl Həqiqətlə 
qarşılaşan zaman onlar illər boyu sürən mərasimlərin və simvolların Onda reallaşdığını 
dərk edə bilmədilər. Həqiqəti qəbul etməyərək, onlar artıq mənasız olan simvol və 
 10 
mərasimlərdən əl çəkmədilər. Allah Oğlu gəlmiş olduğu halda, onlar Onun gəlişini 
təsdiq edən dəlil axtarırdılar. «Tövbə edin, çünki Göylərin Padşahlığı yaxınlaşıb» 
çağırışına onlar möcüzə tələb edirdilər (Mat.3:2). Məsih haqqında Xoş Xəbər onlar üçün 
büdrəmə daşı oldu, çünki onlar Xilaskar əvəzinə əlamət tələb edirdilər. Onlar 
gözləyirdilər ki, Məsih həqiqəti güc işlətməklə, fəth etmək yolu ilə təsdiq edəcəkdir və 
Öz hakimiyyətini dünya dövlətlərinin xarabalıqları üzərində quracaqdır. Onların məhz 
bu ümidlərinə cavab olaraq, Məsih əkinçi haqqında məsəli söyləyir. İlahi Səltənət silah 
və dağıdıcı fəthlər yolu ilə deyil, yeni həyat prinsiplərinin səbirlə insanların qəlbində 
cücərdilməsi yolu ilə qurulmalı idi.  
      «Yaxşı toxumu səpən İnsan Oğludur» (Mat. 13:37). Məsih padşah kimi deyil, 
əkinçi kimi gəlmişdi. O, dövlətlər fəth etmək üzün deyil, toxum səpmək üçün gəlmişdi. 
Öz davamçılarına asan qələbə və milli yüksəliş vəd etməyərək, itkilər və büdrəmələrlə 
dolu olan və yalnız sonunda gözlənilən məhsulu verən uzun yolu səbirlə getməyi 
öyrədirdi. 
      Fəriseylər Məsihin məsəlinin mənasını başa düşsələr də, onların məqsədlərinə 
uyğun olmadığı üçün onu eşitməməzliyə saldılar. Dinləyicilərin əksəriyyətinə isə 
qəlblərini oxşayan, lakin ümidlərini doğrultmayan məsəl yeni Müəllimin məqsədini 
daha da sirli etdi. Onlar təklikdə İsanın yanına gəlir və izah etməsini xahiş edirdilər.     
      Məsih onlarda həqiqətə maraq oyatmaq istəyirdi ki, qarşılarına daha aydın 
məqsədlər qoysun. O, məsəlin mənasını onlara izah etdi, Onu səmimi qəlblə axtaran 
hər kəsə də Öz sözlərini eyni şəkildə izah etməyə hazırdır. Bu Sözün mənası Müqəddəs 
Ruh üçün açıq qəlblə Allahın Kəlamına müraciət edənlərin heç birinə gizli qalmayacaq. 
Məsih deyir: «Kim Onun iradəsini yeritmək istəyərsə, öyrətdiklərimin Allahdanmı 
olduğunu, yoxsa Özümdənmi söylədiyimi biləcək» (Yəhya 7:17). Həqiqəti daha aydın 
başa düşmək üçün Məsihə müraciət edən hər kəs istədiyinə nail olur. O, Göylərin 
Padşahlığının sirlərini onlara açacaqdır və həqiqəti axtaran qəlblər üçün bu sirlər aydın 
olacaqdır. Göylərdən gələn nur insanın qəlbini işıqlandıracaqdır və bu işıq onun 
ətrafındakılara qaranlıqda yanan şam kimi nur saçacaqdır. 
  «Əkinçi toxum səpməyə çıxdı» (Mat.13:3). Həmin zamanlar Şərqdə həyat təlatümlü 
və həyəcanlı idi, düşmən hücumlarının qorxusu o qədər güclü idi ki, adamlar yalnız 
divarlarla əhatələnmiş şəhərlərdə məskunlaşırdılar. Torpaqda işləyənlər isə hər gün 
 11 
işləmək üzün şəhərdən kənara çıxırdılar. Göylərin Əkinçisi Məsih də eləcə, Özünün 
sülh və əmin-amanlıq içərisində olan Evini, hələ dünya yaranmazdan əvvəl Atanın 
yanında olan izzətini, kainat taxtındakı yerini tərk edib əkinə çıxdı; O, əzab və 
imtahanlara düçar olmuş insan kimi çıxdı, təkbaşına çıxdı; çıxdı ki, Öz göz yaşları ilə 
itirilmiş dünyaya həyat toxumları səpsin, Öz qanı ilə onları suvarsın.  
      Davamçıları da Onun kimi əkinçi olmalıdırlar. Həqiqəti yaymaq üçün seçildiyi 
zaman İbrahim peyğəmbərə də buyrulmuşdu: «Öz torpağından, qohumlarının 
arasından, ata evindən çıx, sənə göstərəcəyim torpağa get» (Yar.12:1). «O haraya 
getdiyini bilməyərək, yola çıxdı» (İbr.11:8). Həvari Pavelə də Yerusəlim məbədində dua 
etdiyi zaman Allah buyurdu: «Get, Mən səni uzağa, qeyri-yəhudilərin yanına 
göndərəcəyəm» (Həv.iş. 22:21). Bunlar kimi, Məsihlə birləşməyə çağırılmış hər bir kəs 
hər şeydən imtina edib, cəsarətlə Onun dalınca getməlidir. Bunun üçün hər şeydən, 
həyatdakı planlardan və yerdəki ümidlərdən tamamilə imtina etmək gərəkdir. Böyük 
həqiqətin toxumları zəhmət və göz yaşları, tənhalıq və qurbanlar hesabına əkilməlidir. 
      «Əkinçi Allahın Kəlamını səpir» (Mk. 4:14). Məsih dünyaya həqiqəti səpmək 
üçün gəlmişdi. İnsanın günaha düçar olduğu andan bəri, iblis yalan toxumlarını 
səpməkdə davam edir. Yalan vasitəsilə o, insanı özünə tabe edə bildi və həmin vaxtdan 
Göylərin Padşahlığının yerdə bərqərar olmasına mane olmağa çalışır. Böyük Əkinçi 
Məsih isə həqiqət toxumlarını səpmək üçün gəldi. Allahın Müqəddəs dərgahında olan 
Məsih insanlara canlı həqiqət toxumlarını gətirdi. İnsanların günaha düçar olduqları 
andan Məsih həqiqəti açmaqdadır. Onun vasitəsilə insanlara çürüməyən, «əbədi diri 
olan Allah Kəlamı» çatdırılır (1Pet.1:23). Günahkar bəşəriyyətə hələ Ədəmdə olarkən 
vermiş olduğu Öz ilk əhdində Məsih Xoş Xəbər toxumlarını səpirdi. Lakin əkinçi 
haqqında məsəl bilavasitə Məsihin və şagirdlərinin insanlar arasında gördükləri işlərə 
aiddir. 
      Allah Kəlamı toxumdur. Hər bir toxumda cücərmək üçün qüvvə vardır. Onda 
bitkinin həyatı gizlənmişdir. Beləliklə, Allah Kəlamı da həyat mənbəyidir. Məsih 
buyurur: «Sizə söyləmiş olduğum sözlər həqiqi ruh və həyatdır» (Yəh.6:63). «Mənim 
sözümü dinləyib Məni Göndərənə iman edənin əbədi həyatı vardır» (Yəh.5:24). Allah 
Kəlamının hər bir əhdində və əmrlərində bir qüvvə, Allahın qüdrəti vardır ki, Onun 
 12 
gücü ilə bütün əmrlər yerinə yetirilə və əhdlər reallaşa bilər. Allah Kəlamını inamla 
qəbul edən şəxs Allahın həyatına qoşulur və Onun qüdrətindən qidalanır.  
Hər toxum özünəməxsus meyvə yetişdirir. Toxumu münbit şəraitdə səpsək, o, 
mütləq bir bitkiyə çevriləcəkdir. Allah Kəlamının toxumunu da inamla qəlbimizə 
səpsək, o, mütləq bizim xasiyyətimizdə və bütün həyatımızda Allahın varlığını 
nümayiş etdirəcəkdir. 
      İsrailin müəllimləri Allah Kəlamının  toxumlarını səpmirdilər. Həqiqət Müəllimi 
kimi Məsihin təlimi zəmanəsinin kahinlərinin təliminin əksini təşkil edirdi. Onların 
təlimi adət-ənənələrə və insanların nəzəriyyəsinə arxalanırdı. Bu zaman tez-tez Allah 
Kəlamını onun barəsində yazılanlarla əvəz edirdilər. Onların təlimi insanların qəlblərini 
möhkəmləndirmək iqtidarında deyildi. Məsihin təliminin əsas mövzusu və məqsədi isə 
məhz Allah Kəlamı idi. Ona sual verən insanlara O, belə cavab verirdi: «Belə 
yazılmışdır», «Müqəddəs Kitab belə deyir», «Bildiyimiz kimi». Dost, yaxud rəqibdə 
oyanmış hər hansı bir maraqdan istifadə edərək, Məsih İlahi Sözün toxumlarını səpirdi. 
Yol, Həqiqət və Həyat olanın Özü Müqəddəs Kitaba istinad edərək buyurur: «Onlar 
Mənim haqqımda şəhadət edirlər». Öz şagirdləri ilə söhbət zamanı «Musa ilə bütün 
peyğəmbərlərdən başlayaraq bütün Müqəddəs Yazılarda Özü haqqında olan şeyləri 
onlara izah etdi» (Yəh.5:39; Lk.24:27).  
      Məsihin davamçıları da Onun kimi yaşamalıdırlar. Bu gün də, keçmişdəki kimi, 
Allah Kəlamının həyati həqiqətləri tez-tez insan nəzəriyyələri ilə əvəz edilir. Hətta din 
xadimlərinin böyük qismi Müjdəni təbliğ etmələrinə baxmayaraq, bütövlükdə 
Müqəddəs Kitabı Allahdan ilhamlanmış Kəlam kimi qəbul etmirlər. Müdriklərin biri 
onun bir hissəsini, başqası o biri hissəsini şübhə altına alır. Onlar Müqəddəs Kitab 
haqqında özlərinin düşüncələrini Allah Kəlamından üstün tuturlar, beləliklə, təbliğ 
etdikləri Kəlam onların şəxsi düşüncələrinə uyğun tərzdə söylənilir. Müqəddəs Kitabın 
İlahi həqiqiliyi təhrif olunur. Bu yolla şübhə toxumları geniş səpilir və insanlar nəyə 
inanmaq gərəkdiyini bilmirlər. İnsanların şüurunun qəbul edə bilməyəcəyi bir çox 
inanclar mövcuddur. Məsihin zamanında kahinlər Müqəddəs Kitabın çox hissəsini 
özlərinin qondarma mistik düşüncələri ilə əvəz edirdilər. İlahi Kəlamın aydın 
nəzəriyyəsi onların niyyətlərini ifşa etdiyi üçün təhrifə yol verirdilər. Bu hal bu günə 
kimi davam edir. Allah Kəlamını çox vaxt sirli və anlaşılmaz kimi qələmə verirlər. Bu 
 13 
onun təhrifinə bəraət qazandırmaq və Allahın qanununu pozmaq üçün edilir. Məsih Öz 
təlimində bu hallara yol vermirdi. O buyururdu ki, Allah Kəlamı hər kəsə aydın 
olmalıdır. O, Müqəddəs Kitaba şəksiz mənbə kimi istinad edirdi və biz də ondan 
nümunə götürməliyik. Müqəddəs Kitab nəhayətsiz  Allahın Kəlamı, təzadların sonu və 
imanın mənbəyi kimi qəbul olunmalıdır. 
      İnsanlar Müqəddəs Kitabdakı qüdrəti gizlədiblər və bu gün qarşılaşdığımız ruhlu 
düşkünlük bunun nəticəsidir. Kafedralardan ucalan moizələr artıq şüuru və qəlbi 
oyada bilən İlahilik daşımır. Çox hallarda dinləyicilər belə söyləyə bilmirlər: «O, yolda 
bizimlə danışarkən və Müqəddəs Yazıları bizə izah edərkən, bizim ürəklərimiz alışıb- 
yanmırdımı?» (Lk.24:32). İnsanlar isə, əvvəlki kimi, diri olan Allahı eşitmək, Onun 
varlığını hiss etmək istəyirlər. Fəlsəfi nəzəriyyələr və yaxud ədəbi əsərlər nə qədər 
parlaq olsa da, insan qəlbini dəyişib onu Allaha təslim edə bilmir. Bu yerdə insan 
təxəyyülü və ixtiraları gücsüzdür. Qoy insanlara Allah Kəlamı danışsın. Qoy bu günə 
qədər yalnız insanların adətləri, nəzəriyyə və qanunları barəsində eşitmiş adamlar 
onların qəlbini əbədiyyət üçün Hazırlayanın sözünü dinləsinlər. 
      Məsihin ən çox sevdiyi mövzusu Allahın insanlara olan məhəbbəti və hədsiz 
lütfü haqqında bəhs etmək idi; O, Allahın və Onun qanununun müqəddəsliyindən 
danışırdı və Özünün Yol, Həqiqət və Həyat olduğunu deyirdi. Bu mövzular Məsihin 
davamçılarının da moizələrinin əsasını təşkil etməlidir. İnsanlara həqiqəti İsanın 
göstərdiyi kimi çatdırın. Qanunun və Müjdənin tələblərini aydın və səlis izah edin. 
İnsanlara Məsihin əzab-əziyyətlərlə dolu həyatı, təhqir olunması və öldürülməsi, dirilib 
göylərə ucalması və Allahın yanında bizlər üçün şahidlik etməsi və nəhayət, «Təkrar 
gəlib sizi Öz yanıma gətirəcəyəm» (Yəh.14:3) əhdindən danışın. 
      Yanlış nəzəriyyələri müzakirə etmək və ya Müjdənin əleyhdarlarına qarşı 
mübarizə aparmaqdansa, Məsihin nümunəsinə əsasən davranın. Qoy Allahın 
xəzinəsinin həqiqət toxumları özləri parlayıb insanları cəlb etsin. «Allahın Kəlamını 
təbliğ edin», «Bütün sulu torpaqlarda toxum əkin», «Sözüm nazil olan adam onu dəqiq 
danışsın. Daha buğdanın yanında saman nədir?»,  «Allahın hər bir sözü pakdır... 
Sözünə heç nəyi əlavə etmə, yoxsa yalanını üzə çıxarar, səni tənbeh edər» (2 Tim. 4:2; 
Yeş. 32:20; Yer. 23:28; Məs. 30:5, 6). 
 14 
      «Əkinçi Allahın kəlamını səpir». Burada hər bir tədris işinin əsası qoyulub. 
«Toxum Allah Kəlamıdır». Lakin bugünkü təhsil ocaqlarının çox qismi Allah Kəlamını 
kənarlaşdırıblar. Müasir adamların şüurları tamam başqa mövzularla məşğuldur. 
Bugünkü təhsil sistemində ateist müəlliflərin dərsliklərinin tədrisi əsas yer tutur. 
Dərsliklərin çoxu öldürücü bədbinliklə doludur. Müasir elmi tədqiqatlarda çox vaxt 
həqiqəti gizlədirlər, çünki onların nəticələri təhrif olunmuş şəkildə cəmiyyətə aşılanır. 
Allah Kəlamı elmi nəzəriyyə adlanan təxəyyüllərlə müqayisə edilir və nəticədə etibarsız 
və ümidsiz mənbə kimi elan edilir. Beləliklə, gənclərin şüuruna şübhə toxumu səpilir və 
çətin anlarda o, bədbinlik gətirir. Allah Kəlamına inam itəndə isə insan qəlbi 
rəhbərliyini itirir və günah qarşısında müqavimətsiz qalır. Gənclər Allahdan və əbədi 
həyatdan uzaqlaşdıran yola düşürlər.  
Dünyamızda günahın bu qədər artmasını da yuxarıda deyilənlərlə izah etmək olar. 
Allah Kəlamı həyatımızdan kənarlaşdırılanda onun günahkar qəlbimizi dəyişmək 
qüdrəti də təsirsiz qalır. İnsan yalnız cismani toxumlar səpir və fani cücərtilər alır. 
      Bundan əlavə, şüurumuzun zəifləməsi və qabiliyyətsizliyi də bununla izah 
olunmalıdır. Allah Kəlamından uzaqlaşaraq, Ondan ilhamlanmamış adamların 
yazdıqları ilə yaşayaraq, insanın təfəkkürü get-gedə zəifləyir və işıqsız olur. O, əbədi 
həqiqətin əsasları ilə əlaqələnmir. Getdikcə təfəkkür çoxdan tanış olduğu əşyalarla 
yaşayır və şüurun yalnız onlara bağlanması onu get-gedə zəiflədir, imkanlarını daraldır 
və bunun nəticəsində o, bilik sahəsini genişləndirmək  qabiliyyətini tamamilə itirir. 
Yalançı təhsilin nəticəsi belə olur. Hər bir müəllimin məqsədi gənclərin şüurunu İlahi 
Kəlamın həqiqətlərinə cəlb etmək olmalıdır. Bugünkü və gələcək həyat üçün məhz belə 
təhsil gərəkdir. 
      Belə bir təhsilin elmlərin öyrənilməsinə mane olacağı və təhsil səviyyəsinin 
aşağıya düşməsinə səbəb olacağı yalandır. İlahi bilik göylər qədər yüksək və kainat 
qədər böyükdür. Bizim  əbədi həyatımıza aid məsələlər haqqında düşünməkdən daha 
ali və heyrətamiz vəzifə yoxdur. Qoy gənclər Allahın həqiqətlərini öyrənməyə 
çalışsınlar, çünki bu onların şüurunu işıqlandırıb, onları daha da qabiliyyətli edəcəkdir; 
bu, həqiqətlərə sadiq olan hər kəsi təsviredilməz bir səviyyəyə qaldıracaqdır.  
      Müqəddəs Kitabın tədqiqi zamanı əldə edilmiş biliklər xilas planının təcrübədəki 
izharıdır. Bunlar isə insan qəlbində Allahın təzahürünü yaradır. Bu biliklər insan 
 15 
təfəkkürünü şeytan hiyləsinə qarşı güclü və məğlubedilməz edir; həqiqəti bilənlər 
Məsihin əməkdaşı və Onun mərhəmət işinin dünyada yayılmasında iştirakçı olurlar. 
Məsihçi təhsili insanı Göylərin Padşahlığının üzvü və müqəddəslərlə birgə əbədi 
həyatın varisi edir. 
      Lakin müqəddəs həqiqətləri təbliğ edən şəxs yalnız öz şəxsi təcrübəsindən 
keçirdiyi şeylərlə bölüşə bilər. «Əkinçi öz toxumlarını səpmək üçün çıxdı». Məsih 
həqiqəti təbliğ edirdi, ona görə ki, Özü həqiqət idi. İsanın düşüncələri, xasiyyəti və 
həyat təcrübəsi Onun təlimində təsdiqləndiyi kimi, Allah Kəlamını təbliğ edən Məsihin 
davamçıları da bu Kəlamı həyatları ilə təsdiq etməlidirlər. Məsihi qəlbinə buraxan 
şəxslər onlara xilas, paklıq, müdriklik və doğruluq bəxş etmiş Şəxsi özləri dərk 
etməlidirlər. İlahi Kəlamı yayarkən, onlar bunu şübhə ilə etməməli və açıqlamasını da 
bir neçə haldan biri kimi irəli sürməməlidirlər. Onlar həvari Peter kimi imanla 
deməlidirlər: «Çünki biz hiyləgərcəsinə uydurulmuş nağıllara uymadıq, ancaq 
Rəbbimiz İsa Məsihin ehtişamının şahidləri olaraq, sizə Onun qüdrətini və zühurunu 
bildirdik» (2 Pet.1:16). Məsihin davamçılarının hər biri, Onun zəmisində çalışan hər kəs, 
Onun sevimli şagirdi Yəhya kimi, söyləyə bilməlidir: «Həyat izhar olundu. Biz də 
gördük, şəhadət edirik və Atada olub, bizə izhar olunan bu əbədi həyatı sizə elan 
edirik» (1Yəh.1:2). 
 
Yol kənarına düşən toxum kimi olan qəlb 
 
      Əkinçi haqqındakı məsəldə əsasən toxumun bitməsinə səpildiyi torpağın 
təsirindən bəhs edilir. Bu məsəldə Məsih bunları demək istəyir: «Mənim işlərimi tənqid 
etdiyiniz və Mənim işlərim sizin istəklərinizə uyğun olmadığı üçün təhlükə 
içindəsiniz». Sizin üçün ən vacib sual budur: «Mənim müjdəmə siz necə münasibət 
göstərirsiniz? Sizin əbədi aqibətiniz Mənim Kəlamımı qəbul və yaxud rədd 
edəcəyinizdən asılıdır». 
Yol kənarına düşmüş toxumdan danışaraq, O, belə dedi: «Yol kənarına düşənlər isə 
kəlamı eşidənlərdir ki, sonra iblis gəlir və iman etməyib, xilas olmasınlar deyə, kəlamı 
onların ürəyindən götürüb aparır» (Lk. 8:12).  
 16 
Yol kənarına düşmüş toxum İlahi Kəlamın etinasız qəlbə düşməsini nümayiş etdirir. 
İnsan və heyvanların get-gəlindən tapdanmış cığır kimi, belə qəlb də dünyanın 
ehtirasları, ləzzətləri və günahları üzün açıqdır. Eqoist məqsədlərə və günahkar təbiətə 
uyaraq, belə qəlb «günahın hiyləsi ilə inadkar olur» (İbr. 3:13). İnsanın ruhlu 
keyfiyyətləri məhv olur. O, Kəlamı eşitsə də, onu dərk etmir. O başa düşmür ki, bu 
Kəlam məhz ona aiddir. O özünün həqiqi ehtiyacını, başı üzərindəki təhlükəni hiss 
etmir. O, Məsihin  məhəbbətinə cavab vermir, Onun lütfü haqqında xəbəri eşitmir və 
bunların ona aid olmadığını güman edir. 
Yol kənarına düşmüş toxumları dənləyən quşlar kimi, şeytan da İlahi həqiqət 
toxumunu insan qəlbindən aparmağa hər zaman hazırdır. O qorxur ki,  İlahi Kəlam 
hətta ən etinasız insanı da oyadıb, onun daşlaşmış qəlbini dəyişər. Şeytan və onun 
əlaltıları Xoş Xəbərin təbliğ olunduğu yerə gəlirlər. Mələklər insan qəlbinə İlahi Kəlamı 
aşılamaq istədikləri zaman, bəşəriyyətin düşməni hər an hazırdır ki, bu Kəlamın 
gücünü azaltsın və Onun insana olan gözəl təsirini məhv etsin. Yalnız ona xas inadla 
Müqəddəs Ruhun işinə mane olmağa çalışır. Məsih Öz məhəbbətilə insan qəlbini 
Özünə yönəltmək istəyən zaman, Xilaskara yönəlmiş hər qəlbi şeytan Ondan 
yayındırmağa çalışır. O, insanda məhvə sürükləyən tənqidçilik ruhu yaradır, ona 
inamsızlıq, bədbinlik və ümidsizlik aşılayır. Vəzçinin hərəkəti və yaxud danışıq tərzi 
dinləyicinin xoşuna gəlməyən zaman, o məhz bu çatışmazlıqlara diqqət yetirir. Allah 
tərəfindən göndərilmiş və ona vacib olan həqiqətlər isə lazımınca dərk olunmur.  
      Şeytanın köməkçiləri də çoxdur. Bəzi insanlar özlərini məsihçi hesab edərək, 
başqalarının qəlbindən həqiqət toxumlarını qəsb etməkdə şər qüvvəyə yardım edirlər. 
İlahi Kəlamı dinləyənlərin bir qismi isə öz evlərində onu tənqid mövzusu edirlər. Onlar 
təbliğə adi bir məruzə, yaxud siyasi çıxış kimi münasibətlər bəsləyirlər. İlahi Kəlam 
kimi qəbul edilməli ikən, təbliğ onlar üçün yüngül zarafat və yaxud istehzalı iradlar 
obyektinə çevrilir. Vəzçinin xasiyyəti, onun motivləri və hərəkətləri, həmzinin, 
imanlılar cəmiyyətinin üzvlərinin davranışı da həmin adamlar tərəfindən təhqiramiz 
şəkildə müzakirə edilir. Bu vaxt tez-tez düşünülməmiş iradlar, qeybətlər və yaxud 
böhtanlar eşidilir və bunların hamısı imanda olmayanların yanında baş verir. 
Valideynlər tez-tez öz övladlarının yanında bu cür söhbətlərə yol verirlər. Beləliklə, 
Allahın Müjdəsini yayanlara və onların söylədiklərinə etibarsızlıq və hörmətsizlik 
 17 
yaranır. Bunun nəticəsində isə çoxları İlahi Kəlamın özünə belə sadəlövhlüklə 
yanaşırlar. 
      Nəticədə, belə ailələrdə gənclər imana gəlmirlər. Övladlarının Xoş Xəbərlə 
maraqlanmamaqları və Müqəddəs Kitabın həqiqətlərini etinasızcasına danmaqları isə 
valideynləri çaş-baş salır. Əxlaqi və dini təsirin gəncləri maraqlandırmaması onlarda 
təəccüb doğurur. Onlar dərk etmirlər ki, məhz özlərinin təsiri övladlarının qəlbini 
sındırır. Yaxşılıq toxumu kök atmadığı üçün şeytan onu qəsb edir. 
 
Daşlı torpaqdakılar 
  
      «Daşlığa düşənlər isə onlardır ki, kəlamı eşitdikdə sevinclə qəbul edirlər. Lakin 
kökləri olmadığından bir müddət iman edirlər və imtahan zamanı imandan dönürlər».  
      Daşlı torpağa düşmüş toxum dərinə getmir. Tez cücərməyinə baxmayaraq, 
daşların arasında kök  atmadığı üçün inkişaf etmək qüvvəsi almadan çox tezliklə 
quruyur. Dini qəbul etmiş adamların bir çoxu daşürəkli çıxırlar. Nazik torpaq qatının 
altında gizlənmiş qaya kimi, insan ürəyinə xas olan özünə məhəbbət hissi də onun 
yaxşılıq etmək arzu və istəklərinin əsasını  təşkil edir. Özünə məhəbbət hissi dəf 
olunmayıb. İnsan öz «mən»inin günahkarlığını görmədən  ürəyini Allaha tabe etmir. 
Belə insanlar təbliğlə tez maraqlanırlar, təsirə tez düşürlər. Zahirən onlar imanlılar 
cəmiyyətinə daxil olmalarına çox sevinirlər, lakin həqiqətdə imandan uzaqdırlar. 
      Bu şəxslərin dindən tezliklə uzaqlaşmalarına səbəbin İlahi Kəlamı çox tez, 
asanlıqla və böyük həvəslə qəbul etmələri olduğunu güman etmək düzgün deyil. Matta 
da Xilaskarın çağırışını eşidən kimi hər şeyini atıb, Onun dalınca getdi. Allah istərdi ki, 
biz Onun sözlərini dərhal, bizim ürəyimizə toxunan  an qəbul edək və bu sözlərin 
sevinclə qəbul edilməsi tərifəlayiqdir. «Göydə tövbə edən bir günahkara görə< daha 
çox sevinc olacaqdır» (Lk.15:7). Məsihə iman gətirmiş insan qəlbi də sevinclə dolur. 
Ancaq məsəldə deyildiyi kimi, «Kəlamı dərhal qəbul edən» kəslər bunun nəyin 
bahasına başa gələcəyini bilmirlər. Allah Kəlamının onlardan nə tələb etdiyini nəzərə 
almırlar. Onlar bu Kəlamdan özlərinin keçmişdən qalan vərdişləri və adətlərini ləğv 
etmək və bütünlüklə Allahın iradəsinə tabe olmaq üçün istifadə etmirlər.  
 18 
      Bitkinin kökləri torpağın dərinliklərinə baş vurur və gözlə görünməyən maddələr 
bitkiyə həyat bəxş edir. Məsihçinin həyatı da buna bənzəyir; onun ruhlu həyatı da 
qəlbin Məsihlə gözəgörünməz ittifaqı və iman vasitəsilə qidalanır. Lakin ürəkləri daşlı 
torpağa bənzəyən dinləyicilər Məsihə iman gətirmək əvəzinə, yalnız öz güclərinə 
güvənirlər. Onlar öz yaxşı əməllərinə arxalanırlar, öz doğruluqlarına şübhə etmirlər. 
Onlar Rəbbin gücündən qidalanmamış və Onun qüdrəti ilə möhkəmlənməmişdirlər. 
Belələri «köksüzdürlər», çünki Məsihlə bir deyillər. 
      İsti yay günəşi dərin kök salmış cücərtiləri canlandıraraq, kök atmamışları 
yandırıb qurudur. Həmin vəziyyət «özündə kök olmayan», «qərarsız olan» və 
«çətinliyə düşən kimi Kəlamdan imtina edən» şəxslərlə baş verir. Çoxları Xoş Xəbəri 
günahdan azad olmaq üçün yox, əziyyətlərdən qurtarmaq üçün qəbul edirlər. Onlar 
dinin onları çətinliklərdən azad edəcəyini güman edərək, bir müddət xoşbəxt olurlar və 
həyatları çətinliksiz keçən müddətdə bu adamlar həqiqi məsihçi təsəvvürü yaradırlar. 
Lakin imtahan qarşısında onlar aciz olurlar. Məsihə iman gətirdikləri üçün edilən 
məzəmmətlərə dözmürlər. İlahi Kəlam onların günahlı vərdişlərini ifşa edib, onlar üçün 
əziz olan şeyləri qurban verməyi tələb edəndə, bu tələblərə əməl etmək iqtidarında 
olmurlar. Həyatlarını qəti dəyişmək onlar üçün imkansız görünür. Onlar bugünkü 
narahatçılıq və çətinliklərə baxırlar və əbədi dəyərləri unudurlar. İsanı tərk etmiş 
şagirdləri kimi, onlar belə deyirlər: «Bu, çətin sözdür. Onu kim dinləyə bilər?» (Yəh. 
6:60). 
      Özlərini Allaha iman gətirmiş hesab edənlərin çoxu  Onu dərk etmək yolunda 
şəxsi təcrübələri olmayan adamlardır. Onların Allahın iradəsinə  uyğun yaşamaq 
arzuları Müqəddəs Ruhun təsiri altında yox, özlərinin istəkləri və səyləri ilə həyata 
keçirilir. Onların həyatı İlahi Qanunla tənzimlənmir. Məsihi özlərinin şəxsi Xilaskarı 
kimi qəbul etsələr də, günahlarından azad olmaq üzün onlara güc verəcəyinə 
inanmırlar. Diri Xilaskarla şəxsi dərin ünsiyyətə girmədikləri üçün onlarda irsi və 
sonradan qazanılmış qüsurlar qalmaqdadır. 
      Müqəddəs Ruhun təsirinə ümumi tərzdə inanmaq və Onun ifşaedici təsiri altında 
tövbə etmək bir-birindən fərqli anlayışlardır. Bir çox insanlar Allahdan uzaq olduqlarını 
dərk edir və Ondan daha çox öz günahlarına bağlı olduqlarını anlayırlar. Onlar bu 
vəziyyəti dəyişmək üçün müəyyən işlər görürlər və səylər göstərirlər, ancaq bununla 
 19 
yanaşı, öz «mən»lərini ləğv etmirlər. Özlərini Məsihə tam tabe etmirlər ki, Allahın 
qüdrəti Öz iradəsini icra edə bilsin. Xasiyyətlərinin İlahi səviyyədə dəyişməsini 
istəmirlər. Çatışmayan cəhətlərini ümumiyyətlə etiraf etsələr də, ayrı-ayrı günahlardan 
əl çəkmirlər. Hər səhv addımla köhnə günahkar təbiətləri onları uçuruma aparır. 
      Bu insanların yeganə ümidi Məsihin Nakdimona dediyi sözlərdəki həqiqəti özləri 
üçün dərk  etmələrindədir: «Yenidən doğulmalısınız». «Bir kimsə yenidən doğulmasa, 
Allahın Səltənətini görə bilməz» (Yəh. 3:7, 3). 
      Həqiqi müqəddəslik insanın özünü bütövlüklə Allaha həsr etməsindədir. Həqiqi 
məsihçi həyatının əsas şərti bundan ibarətdir. Məsih bizdən tam tabeçilik, fədakarlıq və 
ürəyin, şüurun, qəlbin və bütün qüvvənin sərf olunmasını gözləyir. Öz «mən»ini 
qorumaq lazım deyil. Yalnız öz mənafeyi üçün yaşayan şəxs məsihçi ola bilməz. 
      İnsanın bütün hərəkətlərinin əsasında məhəbbət hissi durmalıdır. Allahın 
göylərdəki və yerdəki üsul-idarəsinin əsasını məhəbbət təşkil edir və məsihçinin 
xasiyyəti məhz onun üzərində qurulmalıdır. Yalnız məhəbbət onu cəsarətli və dönməz 
edə bilər. Yalnız bu hiss məsihçinin müxtəlif çətinliklər və imtahanlardan çıxmasına 
kömək edər. 
      Məhəbbət qurbanla nümayiş etdirilir. Xilas planının əsasında qurban dayanırdı – 
bu qurban o qədər geniş, dərin və yüksəkdir ki, heç bir ölçüyə sığmaz. Məsih bizim 
xilasımız naminə  hər şeyini verdi və Ona həqiqətən iman edənlər də Xilaskar naminə  
hər şeylərindən imtina etməyə hazırdırlar. Onun məhəbbəti və həqiqəti onlar üçün 
daim birinci yerdədir. 
      Əgər biz İsanı seviriksə, Ona həsr olunmuş həyatı da sevəcəyik, Ona öz 
minnətdarlığımızı bəxş edəcəyik və Onun üçün çalışacağıq. Bu işin özü bizim üçün 
asan olacaqdır. Onun uğrunda biz ağır imtahanları, ağrı və qurbanları sevinclə qəbul 
edəcəyik. Yalnız bu yolla biz Onun insanları xilas etmək istəyini dərk etmiş oluruq. 
Yalnız bu yolla Onun insan qəlbinə nə qədər incə yanaşdığını başa düşmüş oluruq. 
      Həqiqi məsihçilik bundan ibarətdir. Bundan qeyri hər şey yalandır. Heç bir kənar 
nəzəriyyə, yaxud həvarilik bir nəfər insanı da xilas edə bilməz. Məsihə tam təslim 
olmayınca, biz Onunku ola bilmərik. Məhz məsihçi həyatındakı yarımçıqlıq 
məqsədyönlü və qərarlı olmağı imkansız edir. Eyni zamanda həm özünə, həm də 
 20 
Məsihə xidmət etmək cəhdi insan ürəyini daş edir ki, bu daşın üzərində İlahi Kəlam 
bitə bilməz, çünki imtahanlar qarşısında acizdir. 
 
Tikanlar arasına səpilmişlər 
 
«Tikanlar arasına düşənlər isə onlardır ki, Kəlamı eşidirlər; lakin get-gedə bu həyatın 
qayğıları, zənginliyi, zövqlərilə boğulur və yetkin səmərə vermirlər».  
      Xoş Xəbər toxumu çox zaman tikanlıqlar və barsız otlar arasına düşür və əgər 
insanın qəlbində ruhlu dəyişiklik baş vermirsə, köhnə vərdişlər və əvvəlki günahkar 
həyat tərzi tam dəyişməyibsə, şeytani hisslər insanın qəlbindən tam kənar edilməyibsə, 
yaxşılıq cücərtiləri bitməyəcəkdir. Bu insanın məhsulu tikanlar olacaq və yaxşılıq 
cücərtilərini məhv edəcəkdir. 
      Lütf yalnız daim müqəddəs həqiqətləri qəbul etməyə hazırlanan ürəkdə yer tapır. 
Günah otları baxılmayan torpaqda da sürətlə cücərir, onlara xidmət etmək lazım deyil, 
lütfü isə böyük qayğı ilə bitirmək lazımdır. Tikanlı otlar həmişə bitməyə hazır olduqları 
üçün onları daim qoparmaq lazımdır. Ürək daim Allahın təsiri altında olmayınca və 
Müqəddəs Ruh onu təmizləyib, insanın xasiyyətini daim gözəlləşdirməyincə, əvvəlki 
günahlı vərdişlər və qüsurlar mütləq onun həyatında özünü göstərəcəkdir. İnsan öz 
inamından  sevinclə danışa bilər, lakin Xoş Xəbərlə ziyalanmayıbsa, onun dedikləri 
gücsüzdür. Əgər o, günah üzərində tam qələbə əldə etməyibsə, günah ona qalib 
gələcəkdir. Kəsilmiş, lakin kökündən çıxarılmamış alaq otları sürətlə bitərək bütün 
sahəni bürüyə bilər. 
      Məsih insanların nəzərini qəlbi izləyən təhlükələrə cəlb edir. Markın yazdığına 
görə, bunlar bu günün qayğıları, var-dövlət həvəsi və başqa ehtiraslardır. Luka 
qayğılara, var-dövlətə və həyat ehtiraslarına diqqət yetirir. Bunların hamısı İlahi Kəlamı 
unutdurur və həqiqət toxumlarının bitməsinə imkan vermir. Qəlb Məsihin qidası ilə 
qidalanmadığı üçün Ruh insan ürəyini tərk edir. 
      «Bu həyatın qayğıları». Bu qayğılardan heç kim azad deyil. Kasıbın qayğıları ağır 
zəhmət, ehtiyac və yoxsulluq təhlükəsidir. Varlının qayğısı isə yığdığı var-dövləti 
itirmək qorxusundan ibarətdir. Məsihin davamçılarının çox hissəsi tarladakı 
 21 
çiçəklərdən götürməli olduqları dərsi unudurlar. Bu adamlar Onun daimi qayğısına 
etibar eləmirlər. Məsih isə Ona tam etibar etməyincə, onların qayğılarını yüngülləşdirə 
bilməz. Beləliklə, təbii olan həyat qayğıları insanları Məsihdən kömək almaq üzün Ona 
yönəltmək əvəzinə, Ondan uzaqlaşdırmış olur. 
      Allaha xidmət etməkdə faydalı ola biləcək bir çox insanlar öz güclərini var-dövlət 
toplamağa sərf edirlər. Onların bütün  enerjisi iş fəaliyyətinə həsr olunduğu üçün ruhlu 
dəyərlərdən imtina etməyi zəruri hesab edirlər. Beləliklə də, onlar Allahdan 
uzaqlaşırlar. Müqəddəs Kitab bizi işləməyə və «səydə zəifləməməyə» çağırır (Rom. 
12:11). Biz işləməliyik ki, ehtiyacı olanlara yardım edə bilək. Məsihin davamçısı mütləq 
işləməlidir və o, elə bir işlə məşğul ola bilər ki, günaha yol verməsin. Çoxlarını isə iş 
fəaliyyətləri o dərəcədə cəlb edir ki, dua etməyə, Müqəddəs Kitabı öyrənməyə, Allaha 
ibadət etməyə və Ona sərf etməyə vaxtları qalmır. Hərdən belə qəlbdə də müqəddəs və 
göylərdən gələnə ehtiyac oyanır, lakin gündəlik qayğılardan ayrılıb, Müqəddəs Ruhun 
söylədiyi ən əsas, ümdə olanı eşitməyə vaxt qalmır. Əbədiyyət onların nəzərində ikinci 
dərəcəli, dünyəvi işlər isə birinci dərəcəli məsələdir. Bu vəziyyətdə isə İlahi Kəlamın 
toxumları bar verə bilməz, çünki qəlb dünyəvi toxumları cücərtməklə məşğuldur. 
      Həyatda müxtəlif məqsədlər güdən insanların çoxu belə bir yalanla yaşayırlar. 
Onlar hətta insanların xeyri üzün ürəkdən çalışırlar və hesab edirlər ki, bu işlər onları 
Allaha ibadət etməkdən azad edir. Dua etmək və İlahi Kəlamı təhlil etmək vasitəsilə 
Allahla ünsiyyətə girməkdən imtina edərək, onlar Məsihin bu sözlərini unutmuş 
olurlar: «Mənsiz heç bir şey edə bilməzsiniz» (Yəh. 15:5). Onlar Məsihsiz yaşayırlar, 
həyatları Onun lütfü ilə işıqlanmır və xasiyyətlərində də şöhrətpərəstlik 
duyulmaqdadır. Nəticədə, onların ibadəti şöhrətpərəstliyə, birinci olmaq arzusuna və 
ürəkdəki eqoist istəklərə çevrilir. Məsihçi ibadətində uğursuzluğun ən mühüm səbəbi 
bundan ibarətdir. Buna görə də onun nəticələri çox cüzi və nəzərəçarpmaz olur. 
«Varlanma həvəsi»nin insana çox güclü təsiri vardır. Dünyanın var-dövlət sahibləri 
tez-tez unudurlar ki, bu sərvətlərin qazanılması üçün güc verən Allahdır. Onlar belə 
deyirlər: «Biz öz qabiliyyətimizlə və biləyimizin gücü ilə bu sərvəti qazandıq» Qan. tək. 
8:17). Sahib olduqları var-dövlət onları Allaha şükür etməyə yox, öz «mən»lərini 
yüksəltməyə doğru aparır. Onlar Allahdan asılı olduqlarını və yaxınlarına münasibətdə 
daşıdıqları vəzifələrini unudurlar. Sahibi olduqları var-dövlətin Allah tərəfindən bəxş 
 22 
edildiyini dərk etmək və buna görə də ondan Onun adının izzətləndirilməsi və 
insanların mənafeyi üçün istifadə etmək əvəzinə, onlar var-dövlətlərinə özlərini 
ucaltmaq vasitəsi kimi baxırlar. Bu məqsədlə sərf olunan var-dövlət insana İlahi 
keyfiyyətləri aşılamaq əvəzinə, onda şeytani hisslər oyadır. Bu  halda da İlahi Kəlamın 
toxumları alaq otları ilə basılır. 
      İnsan üçün böyük təhlükə doğuran cəhətlərdən dünyəvi ləzzətləri və «həyatın 
zövqləri»ni göstərmək lazımdır ki, onları şəxsi ehtirasları ödəmək üçün sevirlər. İnsanı 
gücdən salan, onun şüurunu dumanlandıran və ruhlu həqiqətləri dərk etmək 
qabiliyyətini kütləşdirən  vərdişlər və qüsurlar «cana qarşı döyüşən cismani 
ehtirasların» nümunəsidir (1 Pet. 2:11). 
      Məhvedici ehtiraslara  öz - özlüyündə günahlı olmayan, lakin Allahın 
Səltənətindən üstün tutulanda təhlükəli olan işlər də aid edilməlidir. Bizim şüurumuzu 
Allahdan yayındıran, hisslərimizi Məsihdən uzaqlaşdıran hər şey qəlbimiz üçün 
öldürücüdür. 
      Şüurun gənc, fəal və sürətli inkişafı zamanı insanın öz mənliyini inkişaf etdirmək 
və özünə pərəstiş etmək meyli güclü olur. Bu vaxt işləri uğurlu gedərsə, onu vicdanının 
səsini boğub, xasiyyətin həqiqi gözəlliyini görmək qabiliyyətini unutmaq təhlükəsi 
gözləyir. Zamanla həyat şəraitinin özü insanı Allah Kəlamına zidd  inkişaf etməyə 
vadar edir.  
      Övladlarının yetkinlik dövründə valideynlərin məsuliyyəti daha da artıq olur. Bu 
dövrdə bütün qüvvələr gənclərdə həyata düzgün baxış və həqiqi müvəffəqiyyət 
haqqında fikir formalaşdırmağa yönəlməlidir. Ancaq bu gün valideynlərin çoxu öz 
səylərini bu məqsəd əvəzinə, övladlarının günahkar dünya həyatında çiçəklənməsinə 
yönəldirlər. Onların tanışlıq əlaqələri məhz bu məqsədə xidmət edir. Öz övladlarını 
kübar cəmiyyətə üzv etmək üçün bu valideynlər böyük şəhərlərə köçürlər. Onlar 
uşaqlarını elə mühitə salırlar ki, bu onlarda şöhrət və qürur hisslərinin aşılanmasına 
gətirib çıxarır. Belə bir mühitdə qəlbin və təfəkkürün təbii inkişafı pozularaq, ali 
məqsədlər itirilir. Allaha təslim olub əbədi həyat varisi olmaq fikri dünyəvi həyat 
mənafeyi ardınca qazarkən unudulur.  
Valideynlərin çoxu hesab edirlər ki, övladlarının əyləncələrinə yol verməklə, onları 
xoşbəxt edirlər. Onlar övladlarının idman azarkeşliyini, şən məclislər aludəçiliyini 
 23 
dəstəkləyərək, onların ehtiraslarına və qürurlarına rəvac verirlər. Lakin ehtiraslar təmin 
edildikcə, onlara maraq güclənir. Belə gənclərin maraqları get-gedə yalnız əyləncədən 
ibarət olur. Zaman keçdikcə əyləncələr onların həyatının əsas məqsədinə çevrilir. 
Nəticədə, insan öz ehtiraslarının, ərincəkliyin və qeyri-ciddiliyinin köləsinə çevrilir ki, 
bunlar da onun həqiqi məsihçi olmaq imkanını yox edir. 
      Təəssüf ki, həqiqətin təməli və dirəyi olmaq əvəzinə, imanlılar cəmiyyəti də 
bəzən əyləncəyə qarşı eqoist məhəbbətə rəvac verir. Dini məqsədlərə vəsait toplamaq 
üçün imanlılar cəmiyyətləri nə kimi vasitələrdən istifadə etmirlər? Onlar mərhəmət 
məqsədi ilə bazarlar, şam axşamları, geyim yarmarkaları və hətta lotereya və digər 
tədbirlər təşkil edirlər. Çox vaxtlar hətta Allaha ibadət üçün ayrılmış yerlər də ticarət, 
şənliklər və başqa əyləncələrlə murdarlanır. Bunun nəticəsində isə gənclərin Allahın 
məbədinə və müqəddəs ibadətə hörməti böyük dərəcədə itirilir. İnsanın özünü idarə 
etmək səyləri nəticəsiz qalır. Özünəpərəstiş, qarınqululuq, qeybət etmək kimi 
keyfiyyətlər insana hakim kəsilir və onların qarşısı alınmazsa, təhlükəli dərəcədə vüsət 
alırlar. 
      Həzz almaq və əyləncə dalınca getmək şəhərlərdə daha güclüdür. Valideynlərin 
çoxu övladları üçün şəhər həyatı seçərək, onlara böyük üstünlüklər verdiklərini 
düşünürlər, lakin nəticədə bağışlanmaz səhv və gecikmiş təəssüf hissi keçirirlər. Müasir 
şəhərlər sürətlə Sodom və Homorraya bənzəyirlər. Çoxsaylı istirahət və bayram günləri 
yalançı bayram əhval-ruhiyyəsi yaradırlar. Həyəcanlı əyləncələr – teatrlar, at yürüşləri, 
qumar oyunları, içki məclisləri və ziyafətlər güclü emosional gərginlik əmələ gətirir. 
Gənclər də bu ümumi axına qoşulurlar. Beləliklə, yalnız əyləncə naminə əylənənlər 
şeytan vəsvəsəsinə düşmək üçün qəlblərini açırlar. Onlar öz vaxtlarını qayğısız 
şənliklərə və mənasız həyat tərzinə sərf edirlər. Özləri kimi aldadıcı xoşbəxtlik və 
ləzzətlər axtaranların arasında onlar bu nəşəli təsirə düçar olurlar. Onlar doyana qədər, 
başlıcası isə artıq şüurlu və faydalı həyat tərzi keçirmək imkanından məhrum olana 
qədər bu əyləncələrdən ayılmaq istəmirlər. Onların dini ehtiyacları sönür və ruhlu 
həyatları qaranlığa qərq olur. Qəlbin bütün gözəl keyfiyyətləri və insanın ruhlu dünya 
ilə hər hansı bir bağlılığı itir. 
      Bu zavallıların bəziləri müəyyən anlarda özlərinin acınacaqlı vəziyyətlərini 
görüb, təəssüflənib tövbə edə bilərlər. Allah onları hər an bağışlaya bilər. Lakin onlar öz 
 24 
qəlblərinə o qədər ziyan vurublar ki, həyatlarının sonuna kimi təhlükə altında 
olacaqlar, çünki bu insanlarda yaxşı və pis anlayışlarını fərqləndirmək qabiliyyəti yox 
dərəcəsindədir. Artıq nə Müqəddəs Ruhun yönəldici səsini eşidir,  nə də şeytanın 
kələklərini ayırd edə bilirlər. Hər bir çətin, təhlükəli anda Allahı itirə bilərlər. 
Əyləncələr dalınca qazmaq həyatı gələcəkdə əvəzolunmaz itkilərə gətirir.  
     İnsanların qəlbini cəlb etmək üçün şeytan öz hiyləgər oyununda qayğılardan, var-
dövlətdən və həzlərdən istifadə edir.  Bizə xəbərdarlıq edilib: «Dünyanı və dünyada 
olan şeyləri sevməyin. Kim dünyanı sevərsə, onda Atanın məhəbbəti yoxdur. Çünki 
dünyada olan hər şey, yəni cismani ehtiras, gözlərin ehtirası və həyatın təkəbbürü 
Atadan deyil, dünyadandır» (1 Yəh. 2:15, 18). İnsanların ürəklərini açıq kitab kimi 
oxuyan Allah buyurur: «Amma diqqətli olun ki, ürəkləriniz qarınqululuq və 
sərxoşluqla, bu həyatın qayğıları ilə ağırlaşmasın və o Gün sizi qəflətən yaxalamasın» 
(Lk. 21:34). Müqəddəs Ruhdan ilham almış həvari Pavel isə belə yazıb: «Varlanmaq 
istəyənlər isə yoldan çıxır və tora düşürlər və insanları fəlakətə və həlaka aparan bir çox 
mənasız və ziyanverici ehtiraslara qapılırlar. Çünki hər cür pisliyin kökü 
pulpərəstlikdir. Buna qapılan bəziləri iman yolundan uzaqlaşıb, özlərinə bir çox əzablar 
çəkdirdilər» (1 Tim. 6:9, 10). 
 
Torpağın hazırlanması 
 
      Əkinçi  haqqında məsəldə Məsih diqqətimizi əkinin nəticələrinin toxumun 
düşdüyü torpaqdan asılı olduğuna yönəldir. Hər bir şəraitdə əkinçi ilə toxum 
dəyişmirlər. Bu isə onu göstərir ki, əgər İlahi Kəlam bizim ürəklərimizi və həyatımızı 
dəyişmirsə, bunun səbəbi bizim özümüzdədir. İlahi Kəlamın toxumları o vaxt məhsul 
verir ki, bizim özümüzdə yeniləşmək arzusu böyük olur. Əlbəttə, biz özümüzü dəyişə 
bilmərik, lakin seçmək imkanı əlimizdədir və bizim gələcəkdə kim olacağımız bundan 
asılıdır. Yol kənarındakı, daşlı və yaxud alaq otları ilə örtülmüş torpaq həmişə belə 
qalmağa məhkum edilməyib. Allahın Ruhu daim ümidsizlik möhürünü sındırıb, insanı 
dünyəvi yalanlardan ayıraraq, onda əbədi dəyərlərə ehtiyac oyadır. Yalnız İlahi Ruha 
müqavimət göstərən insan Onun səsini eşitmir və duymur. Ürəklərinin kasıblamasında 
 25 
insanlar özləri günahkardırlar, özləri qəlblərinə yaxşılıq toxumlarının səpilməsinə 
imkan vermirlər. 
      Ürək bağına xidmət etmək gərəkdir. Onun torpağını günahdan tövbə etməklə 
yumşaltmaq lazımdır. Daim şeytanın səpdiyi alaq otlarını kökündən qoparmaq 
lazımdır. Alaq otları ilə örtülmüş sahəni ağır zəhmətlə təmizləmək olar. Eyni ilə təbii 
ürəkdəki günahlı istəkləri də yalnız İsa naminə və Onun yardımı ilə uzun və ağır səylər 
nəticəsində dəf etmək olar. Öz peyğəmbəri vasitəsilə Rəbb bizi buna dəvət edir: 
«Özünüz üzün təzə əkin yeri şumlayın, lakin tikanlar arasında əkməyin». «Özünüz 
üzün doğruluq əkin, məhəbbət bəhərini bişərsiniz» (Yer. 4:3; Huş. 10:12). O bu işi bizim 
üçün görmək istəyir və bizi Ona yardımçı olmağa dəvət edir. 
      İlahi Kəlamın toxumlarını səpənlərin qarşısında ürəkləri Xoş Xəbəri qəbul 
etmələri üçün yetişdirmək kimi ali məqsəd dayanır. Kəlamın təbliği zamanı dəbdəbəyə 
çox, ürəkdən-ürəyə söhbətə isə az yer verilir. İtirilmiş qəlblərlə şəxsi işləməyə ehtiyac 
vardır. Biz hər bir insana şəxsən, Məsihə xas dərin həssaslıqla yanaşıb, onda əbədi 
həyata canlı maraq oyatmalıyıq. Bəzən insan qəlbi çoxdan bəri tapdanmış yol kimi bərk 
olur və onu Xilaskara gətirmək cəhdi əbəs görünə bilər. Lakin məntiqin və təfəkkürün 
gücsüz olduğu yerdə Məsihin məhəbbəti  Allah Kəlamını təbliğ edənlə şəxsi ünsiyyət 
zamanı daşlaşmış ürəkləri belə yumşaldıb, onlarda həqiqət toxumları səpmiş olar. 
      Kəlamı əkənlər daim gözləməlidirlər ki, onun cücərtiləri qəlbin baxımsızlığı 
nəticəsində alaq otları ilə örtülüb məhv olmasın. Hər iman etmiş məsihçini ilk 
günlərdən məsihçiliyin əsasları haqqında məlumatlandırmaq gərəkdir. O başa 
düşməlidir ki, sadəcə Məsihin qurbanı vasitəsilə xilas olmayacaqdır, ancaq Məsihin 
həyatını öz həyatı edərək, Onun xasiyyətini öz xasiyyəti edərək xilas olacaqdır. Hər 
kəsə deyilməlidir ki, öz yükünü ləyaqətlə özü çəkməlidir və təbiətən  günahkar 
xasiyyətini dəyişməlidir. Gərək hər bir kəs Məsihin əsgəri kimi özünü unudub, səbir və 
təmkinlə Onun ardınca gedərək, Onun üçün çalışmağın ləzzətini dadsın. İnsanlar Onun 
məhəbbətinə etibar edib, öz qayğılarını Ona həvalə etməyi öyrənməlidirlər. Qoy onlar 
başqa insanları Ona cəlb etmək sevincini duysunlar. Başqalarına göstərilən diqqət və 
məhəbbət içində onlar öz «mən»lərini unudacaqlar. Dünyəvi ləzzətlər artıq onları cəlb 
etməyəcək, qəlblərini soyuda bilməyəcək. Həqiqət kotanı torpağı hazırlayacaqdır. O, 
 26 
bərkimiş torpağı yumşaldacaqdır. O, tikanları qoparmaqdan əlavə, onları kökündən 
təmizləyəcək. 
 
Bərəkətli torpaqdakılar 
 
      Əkinçinin zəhməti xoşbəxtlikdən həmişə əbəs olmur. Bərəkətli torpağa düşmüş 
toxum haqqında Xilaskar deyir ki, «o, Kəlamı eşidər, anlayar və doğrudan da səmərə 
verər, bəzisi yüz, bəzisi altmış, bəzisi otuz qat səmərə gətirər». «Bərəkətli torpaq 
üzərinə düşənlər isə onlardır ki, Kəlamı eşidib, sadiq və təmiz ürəkdə saxlayırlar və 
səbirlə səmərə verirlər». 
      Məsəldə göstərilən «sadiq və təmiz ürək» heç də günahsız ürək deyil, axı Xoş 
Xəbər günahkarlar üçün gəlmişdir. Məsih demişdir: «Mən salehləri deyil, günahkarları 
tövbəyə çağırmağa gəlmişəm» (Mk. 2:17). Sadiq və təmiz ürək Müqəddəs Ruh üçün 
açıq olanlardır. Onlar günahkar olduqlarını dərk edərək Allahın mərhəmət və 
məhəbbətinə ehtiyac duyurlar. Həqiqəti səmimiyyətlə dərk edib ona təslim olmaq 
istəyirlər. Təmiz ürək - imanlı ürəkdir, İlahi Kəlama imanla yaşayan ürəkdir. İman 
gətirmədən bu Kəlamı qəbul etmək olmaz. «Çünki Allaha yaxınlaşan iman etməlidir ki, 
O var və Onu axtaranlara mükafat verir» (İbr. 11:6). 
      Deməli, «Kəlamı eşidib sadiq və təmiz ürəkdə saxlamağın» mənası bunda imiş. 
Məsihin zamanında fəriseylər görməmək üçün gözlərini yumur, eşitməmək üçün 
qulaqlarını tuturdular və ona görə də həqiqət onlara çatmırdı. Bilərəkdən özlərini 
bilməməzliyə və görməməzliyə vurduqları üçün onları cəza gözləyir. Məsih isə Öz 
şagirdlərinə ürəklərini və şüurlarını Onun sözləri üçün açıb iman etməyi tövsiyə edirdi. 
Onlar görüb və eşidərək iman etdikləri üçün Məsih onlara xeyir-dua verdi. 
      Bərəkətli torpağa bənzədilmiş dinləyici – Kəlamı «bəşəri söz olaraq deyil, əslində 
olduğu kimi, Allahın sözü olaraq qəbul edir» (1 Salon. 2:13). Müqəddəs Kitabı yalnız o 
kəslər həqiqətən dərk edə bilər ki, onlar onu Allahın şəxsən onlara aid olan Sözü kimi 
qəbul edirlər. Onlar Sözə həssaslıq və müqəddəs həyəcanla yanaşırlar, çünki onlar üçün 
o, canlı həqiqətdir. Onlar Kəlama iman etmək üçün şüurlarını və ürəklərini ona təslim 
edirlər. Kornelius və yoldaşları məhz belə dinləyicilər idilər ki, həvari Peterə belə 
 27 
dedilər: «İndi biz hamımız Allahın sənə əmr etdiyi hər şeyi dinləmək üçün burada, 
Allahın qarşısında hazırıq» (Həv. iş. 10:33). 
      Həqiqətin dərk olunması idrakın gücündən çox, istəklərin paklığından və həqiqi 
imanın sadəliyindən asılıdır. Allahın mələkləri o kəslərə yaxınlaşırlar ki, onlar ürəkdən 
gələn səmimiyyətlə İlahi rəhbərlik umurlar. Müqəddəs Ruh həqiqət xəzinəsini məhz 
onlara açır. 
      Məsihin bərəkətli torpağa bənzətdiyi insan Kəlamı eşidərkən onu qəlbində elə 
möhkəm saxlayır ki, şeytan öz şər qüvvəsi ilə bu cəvahiri həqiqi məsihçidən oğurlaya 
bilmir. 
      Kəlamı, sadəcə, eşitmək, yaxud da onu oxumaq azdır. Kim həqiqətən bir şeyə nail 
olmaq istəyirsə, Kəlamın gətirdiyi həqiqət üzərində uzun müddət və əzmlə 
düşünməlidir. Ciddi diqqət və dua ilə düşüncələr həqiqəti dərk etməyə və Müqəddəs 
Kitabın mənasını dərindən başa düşməyə gətirəcəkdir. 
      Allah bizə əqlimizi ali və təmiz düşüncələrlə doldurmağı tövsiyə edir. O istəyir 
ki, biz daim Onun mərhəməti və məhəbbəti haqqında düşünərək, möcüzələrlə dolu 
qurtuluş planını dərk edə bilək. Bu təqdirdə Onun ali həqiqətləri aydınlaşaraq, bizim 
qəlblərimizi təmizləyib, şüurumuzu paklaşdırmaq istəyimizi gücləndirəcəkdir. Daim 
pak olan müqəddəs düşüncələr əhatəsində qəlb Allah Kəlamı vasitəsilə Allahla 
ünsiyyətdə olaraq yeniləşir. 
«< və səmərə verirlər». Sözü eşidərək, onu qoruyub saxlayanlar iman qazanacaqlar. 
Qəlbə nüfuz etmiş Allah Kəlamı mütləq özünü yaxşı əməllərdə büruzə verəcəkdir. Bu, 
Məsihin xasiyyətinə oxşar xasiyyətdə və insanın həyatında əyani görünəcəkdir. Məsih 
Özü haqqında demişdir: «Ey Allahım, Mən Sənin istəyinə əməl etmək Mənə zövq verir, 
Qanununu qəlbimdədir» (Məz. 40:8). «Mən öz iradəmi deyil, Məni Göndərənin 
iradəsini yerinə yetirirəm» (Yəh. 5:30). Müqəddəs Kitab belə deyir: «Kim deyirsə ki, 
Onda yaşayır, O necə hərəkət etdisə, özü də eyni cür hərəkət etməlidir» (1 Yəh. 2:6). 
      Allah Kəlamı insanın irsi və əldə edilmiş xarakter cəhətlərinin əksini təşkil edir. 
Lakin bərəkətli torpağa bənzəyən dinləyici Kəlamı eşidərkən, onun bütün şərtlərini və 
tələblərini qəbul edir. Öz vərdişlərini, adətlərini və yaşayış qaydalarını Allah Kəlamına 
təslim edir. Onun gözlərində fani olan, səhvə yol verə bilən bəşər qanunları əbədi olan 
Allah Kəlamı yanında aciz görünür. O, sidq ürəklə və geri dönmədən, əbədi həyata 
 28 
tərəf gedir. O, könüllü və sevinclə tabe olduğu həqiqətə nəyin bahasına olursa-olsun, 
itkilərdən, təqiblərdən və ölümdən belə qorxmayaraq sadiq qalacaqdır. 
      Bu təqdirdə belə insan «səbirlə» səmərə verəcək. İlahi Kəlamı qəbul edənlərdən 
heç kim imtahan və çətinliklərdən azad olmur, lakin bu zaman onlar təlatüm, 
imansızlıq və bədbinliyə qapılmırlar. Zamanla yaranmış vəziyyətdən çıxış yolu 
görməyib, Allahın bizim haqqımızdakı məqsədlərini dərk etmiriksə də, son nəticədə 
hər şeyin yaxşı olmasına inamı itirməməliyik. Biz Rəbbin məhəbbət və mərhəmətini 
unutmadan, öz qayğılarımızı Ona həvalə edib səbirlə Onun bəxş edəcəyi qurtuluşu 
gözləməliyik. 
      Münaqişə və dramlar bizim ruhlu həyatımızın inkişafında müəyyən dərəcədə rol 
oynayırlar. Mətinliklə qarşılanmış çətinliklər bizim xasiyyətimizi möhkəmlədib, gözəl 
ruhlu keyfiyyətlər şəklində qiymətsiz ruhlu səmərə verəcəkdir. Qaranlıq və şimşəklər 
arasında iman, ləyaqət və məhəbbətin səmərəsi daha da artır. 
      «Budur, əkinçi ilk və son yağmuru alıncaya qədər, yerin qiymətli məhsulunu 
səbirlə gözləyir» (Yaq. 5:7). Eyni ilə məsihçi də Allah Kəlamı onun həyatında öz 
məhsulunu verincəyə qədər səbirlə gözləməlidir. Tez-tez, Ruhun məhsulu haqqında 
dua edərkən, Allah bu dualara bizi yerləşdirdiyi və ruhlu məhsulun yetişməsinə səbəb 
olan şəraitlə cavab verir, ancaq biz isə Onun məqsədini anlamayaraq, hadisələrin 
gözlənilməz dönüşünə təəccüblənərək, təlatüm içində oluruq. Lakin unutmaq olmaz ki, 
heç kəs uzunmüddətli inkişaf yolu keçmədən Müqəddəs Ruhun bu məhsulunu əldə 
edə bilməz. Bizim vəzifəmiz Allah Kəlamını mənimsəyib, ondan möhkəm tutmaq və 
özümüzü onun rəhbərliyinə təslim etməkdən ibarətdir. Bu təqdirdə gec, ya tez istənilən 
nəticə əldə olunacaqdır. 
      «Kim Məni sevərsə, sözümə riayət edər; və Atam onu sevər və biz onun yanına 
gedib onunla bərabər məskən salarıq» (Yəh. 14:23). Yenilməz qüdrət mənbəyi ilə canlı 
ünsiyyətdə olduğumuz üçün, ali və kamil təfəkkür bizi idarə edəcəkdir. Öz ruhlu 
həyatımızı İsa Məsihə tabe edəcəyik. Bu zaman biz əvvəlki kimi eqoist həyat 
keçirməyəcəyik, çünki Məsih bizdə yaşayacaqdır. Bizim həyatımız Onun xasiyyətini 
nümayiş etdirəcəkdir. Beləliklə, Müqəddəs Ruh bizlərdə bar verəcəkdir – «biri otuz, biri 
altmış, biri isə yüz qat səmərə ilə». 
 
 29 
«Əvvəl ot,  sonra  sünbül» 
(Mk. 4:26-29) 
 
      Əkinçi haqqında məsəl dinləyicilərdə çoxsaylı suallar doğurdu. Onların bir qismi 
başa düşdü ki, Məsih yer üzündə Öz padşahlığını qurmaq üçün gəlməyib, çoxlarını isə 
məsəl çaş-baş saldı. Onların çaşdıqlarını görən Məsih başqa bənzətmə gətirərək, onların 
fikrini yerdəki padşahlıqdan ayırıb, Allahın lütfünün insanın qəlbində gördüyü gərgin 
işə yönəltdi.  
«Və dedi: Allahın Səltənəti yerə toxum səpən adam kimidir. Gecə-gündüz yatar, 
durar və toxum bitər, böyüyər, özü isə bunun necə olduğunu bilməz. Çünki torpaq öz-
özünə əvvəl otu, sonra sünbülü, daha sonra isə sünbüldə dolu dəni verir. Məhsul 
yetişdiyi zaman, dərhal orağı işə salar. Çünki biçin vaxtı gəlmişdir». 
      «Məhsul yetişdiyi zaman, dərhal orağı işə salan» Məsihin Özü olacaqdır. Qiyamət 
günü məhz O, yer üzündə məhsul biçəcəkdir. Lakin məsəldə bəhs olunan əkinçi Məsih 
üçün zəhmət çəkəni göstərir. Məsəldə deyilir ki, toxum səpən onun «necə bitib, 
böyüməyini bilməz», bu, əlbəttə ki, Məsihə aid deyildir. Məsih yatıb dincəlmədən gecə-
gündüz Öz xalqına nəzarət edir və toxumların necə böyüməsi məhz Ona əyandır. 
      Toxum haqqında məsəl bizə onu açır ki, Allah təbiətdə Öz işini görməkdədir. 
Toxumun bitmək qanunu və imkanları ona Allah tərəfindən verilmişdir. Lakin 
təkbaşına bitmək üçün onda güc yoxdur. Buna görə bu prosesdə müəyyən iş insana 
məxsusdur. O, torpağı hazırlayıb, peyinləyib, toxumları səpməlidir. Alaq otlarını da o 
təmizləməlidir. Lakin elə hədd var ki, insan ondan o yana keçə bilmir. Öz gücü və 
təffəkkürü ilə insan heç vaxt toxumu bitməyə məcbur edə bilməz. Bacardığı işləri 
gördükdən sonra o, qalan şeylərdə Öz yenilməz qüdrəti ilə əkini və biçini möcüzəli 
ardıcıllıqla Birləşdirənə arxalanmalıdır. 
      Toxumda həyat gizlənmişdir, torpaqda isə onu canlandıran qüvvə var, lakin gecə 
və gündüz müddətində onun üzərində Allahın sonsuz qüdrəti işləmədən, toxum bar 
gətirməz. Qurumuş zəmilər yağışla islanmalıdır, günəşlə isinməlidir, səpilmiş toxum 
qidalanmalıdır. Yaradanın toxuma verdiyi həyatı yalnız Özü canlandıra bilər. Yalnız 
Allahın gücü ilə hər bir toxum cücərib boy atır. 
 30 
      «Torpaq zoğlarını necə cücərdirsə, bağ əkilən toxumları necə yetişdirirsə, 
Xudavənd Rəbb də bütün millətlər qarşısında salehliyi və həmdi belə yetişdirəcək» 
(Yeş. 61:11). Ruhlu həyatda da toxumla təbiətdə baş verən vəziyyət alınır: həqiqət 
müəllimi ürəkləri yumşaldıb toxum səpməlidir, lakin onu canlandıran güc yalnız 
Allaha məxsusdur. Elə hədd var ki, ondan sonra insan səyləri əbəsdir. Biz Kəlamı təbliğ 
etsək də, qəlbi oyadıb onda paklıq və şükür etmək cücərtiləri bitirə bilmərik. Kəlamın 
təbliğində insanın imkanlarından qat-qat üstün olan qüvvə iştirak etməlidir. Yalnız 
Allahın Ruhu sayəsində Kəlam canlı və qüdrətli olub, insan qəlbini əbədi həyata 
qaytara bilər. Məsih Öz şagirdlərinin məhz bu məsələni dərk etməsini istəyirdi. O 
deyirdi ki, səylərinin müvəffəqiyyətli olması üçün onların özlərində heç bir şey yoxdur 
və yalnız Allahın möcüzələr yaradan qüdrəti Onun Kəlamını güclü edir. 
      Əkinçinin əməyi həmişə imanlı zəhmət olub. Toxumun cücərməsinin, sonra isə 
böyüyüb inkişaf etməsinin sirri ona məlum deyil. Lakin əkinçidə bitkiyə həyat verən 
Allahın qüdrətinə iman var. İlk baxışdan əkinçi toxumları torpağa ataraq, onun ailəsinə 
çörək verə bilən qiymətli dənləri itirmiş kimi görünür. Həqiqətdə isə o, əlindəki neməti 
artıqlaması ilə əldə etmək üçün torpağa atır. Eyni ilə Məsihin davamçıları da zəhmət 
çəkməlidirlər ki, səpdikləri toxumların məhsulunu yığa bilsinlər. 
      Bərəkətli toxum soyuq, qürurlu, dünyəvi ürəkdə bir müddət həyat əlaməti 
olmadan, kök atmadan qala bilər. Lakin sonra, Allahın Ruhu qəlbə həyat verdiyi 
zaman, gizlənmiş toxum oyanacaq, cücərəcək və boy ataraq axırda Allahın şərəfinə 
səbirsizliklə gözlənilən məhsulu verəcəkdir. Öz gündəlik işimizdə biz hansının – 
bunun, yoxsa digərinin arzu edilən nəticə verəcəyini çox vaxt bilmirik. Bizə bunu 
bilmək vacib də deyil. Biz yalnız öz işimizi görməliyik, onun səmərəsi isə Allahdan 
asılıdır. «Toxumunu səhər vaxtı səp,  axşama qədər də əlin boş durmasın» (Vaiz 11:6). 
Allahın mərhəmətli əhdində deyilir: «Dünya durduqca əkin-biçin, isti-soyuq, yay-qış və 
gecə-gündüz sona yetməyəcək» (Yar. 8:22). Bu əhdə iman edərək, əkinçi torpağı 
şumlayır və toxum səpir. Onun əhdinə sadiq qalaraq, biz də ruhlu zəmidə zəhmət 
çəkirik: «Ağzımdan çıxan kəlmə də belədir: boş yerə yanıma qayıtmaz, ancaq istədiyimi 
yerinə yetirər, onu göndərdiyim iş, icra olunsun deyə, həyata keçirər» (Yeş. 55:11). 
«Ağlaya-ağlaya toxum daşıyıb əkən sevinc harayı ilə dərzləri daşıya-daşıya gələcək» 
(Məz. 126:6). 
 31 
      Toxumun cücərməsi ruhlu həyatın başlanğıcını göstərirsə, onun boy atması 
məsihçinin inkişafını nümayiş etdirir. Təbiətdəki kimi, burada da inkişafsız həyat 
yoxdur. Torpağın altından çıxmış bitki ya böyüyür, ya da ölür. Onun böyüməsi sakit və 
gözəçarpmaz keçsə də, daimidir. Məsihçi qəlbinin inkişafı da belədir. İnkişafımızın hər 
bir mərhələsində həyatımız həmin an üçün kamil olsa da, hətta Allahın bizimlə bağlı 
məqsədlərinin hansısa biri yerinə yetmiş olsa belə, daimi olan inkişafımız davam edir. 
Paklaşmaq bütün ömrün zəhmətidir. İmkanlarımız artdıqca təcrübə və biliklərimiz 
genişlənir. Biz öz çiyinlərimizə daha böyük məsuliyyət götürməyə qadir oluruq və həll 
edilən məsələlərin qəlizləşməsi ilə yanaşı, kamilliyimiz də artır.  
Bitki Allahın onun inkişafı üçün göndərdiyi qida ilə böyüyür; o, torpaqda kök atır, 
günəşin şüalarını qəbul edir, şeh və yağışla sulanır və havadakı həyatverici maddələri 
udur. Eyni ilə məsihçi də Allahın gücünə arxalanaraq ruhlu aləmini inkişaf etdirir. 
Gücsüz olduğumuzu bilərək, biz gərək bütün  keyfiyyətlərimizdən istifadə edib, Allaha 
daha yaxın olaq. Bitki torpaqda kök atdığı kimi, biz də Məsihdə dərin kök salmalıyıq. 
Günəş şüalarını, şeh və yağışı qəbul edən bitki kimi, biz də qəlblərimizi Müqəddəs 
Ruha açıb Ondan qida almalıyıq. «Güclə, qüdrətlə yox, yalnız Mənim Ruhumla iş 
görəcəksən, - deyir Ordular Rəbbi» (Çək. 4:6). Əgər biz təbiətimiz və canımızla Məsihə 
ümid etsək, «O, hökmən dan yeri kimi doğacaq, yağış kimi – torpağı sulayan yaz yağışı, 
kimi yanımıza gələcək» (Huş. 6:3). Bizim üçün «şüalarında şəfa olan salehlik günəşi 
kimi doğacaq» (Mal. 4:2). Biz «zanbaq kimi çiçək açacağıq», «buğda kimi cücərəcək, 
meynə kimi tumurcuqlayacağıq» (Huş. 14:5,7). Məsihi bizim şəxsi Xilaskarımız kimi 
qəbul edib, hər şeydə Ona arxalansaq, sonsuz olaraq Onda böyüyəcəyik. 
      Taxıl «əvvəl otu, sonra sünbülü, sonra da sünbüldə dəni» yetişdirir. Əkinçinin 
toxum səpib, onu becərməyində əsas məqsəd ağır və çoxsaylı dənlər əldə etməkdir. 
Əkinçiyə ac olanlar üçün çörək və gələcək toxum səpini üçün toxum lazımdır. İlahi 
Əkinçi də Öz zəhməti və qurbanı əvəzində mükafat kimi biçin  vaxtını gözləyir. Məsih 
Özünü insanların qəlblərində bərqərar etmək istəyir və bunu Ona iman gətirmişlərin 
vasitəsilə edir. Məsihçinin həyatının məqsədi bar verməkdir – imanlı insanda Məsihin 
xasiyyətini bərpa edib, sonra da bu xasiyyəti digər insanlarda bərqərar etməkdir.  
 32 
 Taxıl «əkinçiyə toxum, yeyənə çörək vermək» üzün cücərir, böyüyür və bar verir 
(Yeş. 55:10). Eynilə insan da özü üçün yaşamamalıdır. İmanlı şəxs dünyada Məsihi 
nümayiş etdirir ki, başqalarını da xilas yoluna gətirsin. 
      İnsan yalnız özünü düşünərsə, onun həyatında ruhlu inkişaf və həqiqi səmərə 
olmaz. Məsihi öz şəxsi Xilaskarımız kimi qəbul edərkən, biz özümüzü unudaraq 
başqalarına yardım etməliyik. Məsihin məhəbbətindən danışın, Onun xeyirxahlığı və 
həssaslığından bəhs edin. Üzərinizə düşən bütün vəzifələri yerinə yetirin. Başqalarının 
ağrılarına ürəkdən yanaraq, əlinizdən gələn vasitələrlə itirilmişləri xilas etməyə çalışın. 
Məsihin Ruhunu - təmənnasız məhəbbət və başqalarına xidmət Ruhunu qəbul etdiyiniz 
zaman, siz özünüz də kamilləşib səmərə verəcəksiniz. Sizin xasiyyətinizdə Ruhun 
tərifəlayiq səmərəsi özünü büruzə verəcək. Sizin imanınız artacaq, etimadınız 
möhkəmlənəcək, məhəbbətiniz isə daha da kamil olacaqdır. Siz getdikcə  pak, lütfkar 
və gözəl olan hər şeydə Məsihə bənzəyəcəksiniz. 
      «Ruhun səmərəsi isə budur: məhəbbət, sevinc, sülh, səbirlilik, lütfkarlıq, yaxşılıq, 
sədaqət, həlimlik, özünə hakim olmaq» (Qal. 5:22, 23). Bu səmərə heç vaxt 
ölməyəcəkdir, əksinə, əbədi həyat üçün özünə bənzər olan yeni səmərəyə səbəb 
olacaqdır. 
      «Məhsul yetişdiyi zaman, dərhal orağı işə salar. Çünki biçin vaxtı gəlmişdir». 
Məsih Öz xasiyyətinin imanlılar cəmiyyətində izhar olunmasını sonsuz həvəslə 
gözləyir. Məsihin xasiyyəti tam şəkildə Onun xalqında əks olunan zaman O gələcək ki, 
onları Özününkülər elan etsin. 
      Hər bir məsihçinin əsas vəzifəsi yalnız Rəbbimiz İsa Məsihin zühurunu gözləmək 
deyil, həm də Onun gəlişini sürətləndirməkdir (bax. 2 Pet. 3:12). Əgər Onun adını çəkən 
hər bir kəs Onun izzəti naminə səmərə vermiş olsa idi, Xoş Xəbər toxumları yer üzünə 
necə sürətlə yayılardı. Sonuncu böyük məhsul yığımı vaxtı tez yetişərdi və Məsih 
yetişmiş buğdaları yığmaq üzün gələrdi. 
 
Dəlicə buğda 
(Mat. 13:24-30, 37-43) 
 33 
 
      «İsa onlara başqa bir məsəl də söyləyib dedi: Səmavi Səltənət tarlasına yaxşı 
toxum əkən bir adama bənzəyir; adam yatarkən, onun düşməni gəlib buğdaların 
arasına dəlicə buğda səpib getdi. Buğda böyüyüb səmərə verdiyi zaman dəlicələr də 
göründü». 
      Məsih davamında onlara dedi: «Tarla dünyadır». Aydındır ki, burada söhbət 
Məsihin dünyadakı imanlılar cəmiyyətindən gedir. Bu məsəl Allahın Padşahlığını 
nümayiş etdirir, Məsihin adamları xilas etmək işini göstərir, bu iş isə imanlılar 
cəmiyyətinin köməyilə görülür. Sözsüz ki, Müqəddəs Ruh dünyanın hər yerində 
mövcud olaraq adamların qəlbinə təsir edir, lakin Allahın Padşahlığı üçün məhsulun 
bitirilməsi və yetişdirilməsi məhz imanlılar cəmiyyətində baş verir. 
      «Yaxşı toxum səpən İnsan Oğludur... yaxşı toxum Səmavi Səltənətin oğullarıdır, 
dəlicə buğdalar isə şeytanın oğullarıdır». Yaxşı toxum Allah Kəlamından, həqiqətdən 
doğulmuş adamları nümayiş etdirir. Dəlicə buğdalar isə yalanın məhsulu və təzahürü 
olan insanları nümayiş etdirir. «Onları səpmiş olan düşmən iblisdir». Nə Allah, nə də 
Onun mələkləri heç vaxt dəlicə buğdalar verən toxum səpməyiblər. Dəlicə buğdalar hər 
zaman Allahın və insanın düşməni olan şeytan tərəfindən əkilir. 
      Şərqdə adamlar düşmənindən qisas almaq məqsədilə bəzən onun əkin sahəsinə 
buğdaya oxşayan alaq otunun toxumlarını səpərdilər. Bu otlar sahədə sürətlə artaraq 
buğdanı boğur və sahibinə əziyyət və zərər verir. Eynilə iblis də Məsihə olan 
düşmənçiliyindən Onun Səltənətinə şər toxumları səpir. Özü səpdiyi toxumların 
məhsulunu isə Məsihin üstünə atır. Məsihin adını daşıyan, lakin Onun keyfiyyətlərini 
mənimsəməyən adamları imanlılar cəmiyyətinə daxil edərək, şeytan Allahın izzətini 
kiçiltmək, Onun xilas işini təhrif etmək və beləliklə də, insanları ölümə məhkum etmək 
istəyir. 
      Məsihin xidmətçiləri imanlılar cəmiyyətində həqiqi və yalançı məsihçilərin 
qarışmasını görüb çox təəssüflənirlər. Onlar nə yollasa imanlılar cəmiyyətini 
təmizləmək istəyirlər. Məsəldəki mülkədarın qulları kimi, onlar tarlanı dəlicə 
buğdalardan təmizləməyə hazırdırlar. Lakin Məsih onlara belə deyir: «Xeyr,  dəlicələri 
sezərkən, onlarla bərabər buğdanı da qopararsınız. Biçinə qədər qoy hər ikisi birlikdə 
böyüsün». 
 34 
      Məsih tam aydın şəkildə deyirdi ki, günahda açıq-azığına inad göstərənlər 
imanlılar cəmiyyətindən kənarlaşdırılmalıdır, lakin imanlının xasiyyətini və davranış 
motivlərini mühakimə etmək vəzifəsini O bizim üzərimizə qoymayıb. O bizi çox yaxşı 
tanıdığı üçün, bu məsələni bizə etibar etmir. Əgər biz imanlılar cəmiyyətini yalançı 
saydığımız adamlardan təmizləməyə başlasaq, mütləq səhvlərə yol vermiş olarıq. Biz 
çox zaman o adamları ümidsiz hesab edirik ki, Məsih məhz həmin vaxt onları Özünə 
cəlb edir. Bu insanlarla özümüzün səhv düşüncəmizlə davranmış olsaq, onları axırıncı 
ümidlərindən məhrum etmiş olarıq. Özlərini məsihçi hesab edənlərin çoxları son anda 
itəcəklər. Bir çoxları isə yaxınlarının güman etməməyinə baxmayaraq, Göyləri 
qazanacaqlar. İnsanlar bir-birinin zahiri görkəminə baxıb qiymət verirlər, Allah isə 
ürəklərə baxır. Dəlicə və buğda biçinə qədər bir yerdə böyüməlidir; biçin isə imtahan 
dövrünün sonu deməkdir.   
      Məsihin sözləri bizə mərhəmətli davranış, heyrətamiz dözüm və həssas məhəbbət 
dərsini öyrədir. Alaq otları ilə xeyirxah məhsulun kökləri bir-birinə sarıldığı kimi, 
yalançı qardaşlar da imanlılar cəmiyyətində Məsihin həqiqi davamçıları ilə sıx bağlı ola 
bilirlər. İmanlı adlandırılanların həqiqi mahiyyətləri zahirən heç cür büruzə verilmir. 
Onları imanlılar cəmiyyətindən kənarlaşdıran zaman, məhz onlarla yaxın olduqları 
üçün iman etmiş şəxslər də itirilə bilərlər. 
      Bu məsəl Allahın insanlar və mələklərlə necə davrandığını göstərir. İblis – 
hiyləgər yalançıdır. Göylərdə günah etdiyi zaman, hətta Allaha sadiq mələklər də onun 
mahiyyətini axıra kimi dərk etmədilər. Məhz buna görə Allah iblisi dərhal məhv 
eləmədi. O bunu etmiş olsaydı, müqəddəs mələklər Allahın ədalət və məhəbbətini dərk 
edə bilməzdilər. Allahın mərhəmət və xeyirxahlığına qarşı istər-istəməz yaranacaq 
şübhə – günah və fəlakətə səbəb olan şər toxumu olacaqdı. Buna görə də şərin atası 
müvəqqəti olaraq əfv edildi ki, mahiyyəti tam aşkar olunsun. Əsrlər boyu günahın 
nəticələrini görərək qüssələnən Allah qiymətsiz Qolqota Qurbanını bizə bəxş etdi ki, 
hiyləgər  şeytanın yalanına heç kim uymasın. Alaq otlarını bərəkətli məhsula zərər 
vermədən qoparmaq olmaz. Göylərin və yerin Rəbbi olan Allah iblisə qarşı dözümlü 
olduğu kimi, bizim də öz yaxınlarımıza qarşı dözümlü olmağımız lazım deyilmi?  
      İmanlılar cəmiyyətinə bəzi yalançılar daxil olduğu üçün məsihçiliyin həqiqiliyinə 
şübhə edilməməlidir; həmzinin həqiqi imanlılar öz cəmiyyətlərində yalançı qardaşlar 
 35 
olduğundan qüssələnməməlidirlər. İlk imanlılar cəmiyyətini yada salaq: Hananya və 
Şapira həvarilərə qoşuldular. Ona qədər sehrbazlıq edən Şimon vəftiz edildi. Paveli tərk 
edən Dimas imanlılardan sayılırdı. Yəhuda İskaryot həvarilər sırasında idi. Xilaskar bir 
canı belə  itirmək istəmirdi; Yəhuda ilə davranışı Onun pozulmuş insan təbiətinə olan 
səbrini nümayiş etdirir. Məsih bizə də bu qədər səbirli olmağı tövsiyə edir. O  xəbərdar 
edir ki, yalançı qardaşlar əsrin sonuna qədər imanlılar cəmiyyətinə daxil olacaqlar. 
      Lakin Məsihin bu qədər xəbərdarlığına baxmayaraq, indiyə qədər adamlar alaq 
otlarını qoparmaq istəyirlər. Pis niyyətli adamlar kimi müəyyən ediləndən sonra, 
onların cəzalandırılması üçün imanlılar cəmiyyəti dövlət idarələrinə müraciət edirdi. 
Qəbul olunmuş qaydalara əməl etməyənlər həbs olunur, işgəncələr çəkir və 
öldürülürdülər; bunların hamısı öz əməllərini Məsihə layiq hesab edənlərin fitvası ilə 
edilirdi. Həqiqətdə isə belə əməllərə Məsihin yox, yalnız şeytanın ruhu ilham verə 
bilərdi. Bu, dünyaya hakim olmaq istəyən iblisin iş metodudur. Onları eretik adlandırıb 
amansızcasına məhv edərək, imanlılar cəmiyyəti Allah haqqında təsəvvürü təhrif 
edirdi. 
      Öz məsəlində Məsih bizə başqalarını mühakimə edib günahlandırmaq əvəzinə, 
barışığı və özünə tənqidi yanaşmağı tövsiyə edir. Tarlaya səpilən dənlərin hamısı 
faydalı olmadığı kimi, imanlılar cəmiyyətinə mənsub olmaq faktı da həqiqi imanı sübut 
etmir. 
      Alaq otları buğdaya cücərtilər yaşıl olduğu müddətcə bənzəyir; lakin tarla qızılı 
rəngdə olub biçinə hazır olan zaman, alaq otları öz dənlərinin ağırlığı altında əyilən 
sünbüllərdən seçiləcək. Eynilə də zahirən imanlı görünən günahkarlar bir müddət 
Məsihin həqiqi davamçılarından seçilməyəcəklər və onların imanlılara bənzəməsi 
çoxlarını aldadacaqdır, lakin dünyanın məhsulunun biçini zamanı xeyir və şərin 
aldadıcı oxşarlığı birdəfəlik məhv ediləcəkdir. Məsihlə birləşmədən, yalnız zahirən 
imanlılar cəmiyyətinə daxil olmuş adamlar ifşa olunacaqlar. 
      Alaq otlarına buğda ilə birlikdə böyüyüb günəşə və yağışa sevinmək ixtiyarı 
verilibdir; lakin biçin vaxtı siz «salehlə pis adam, Allaha qulluq edənlə etməyən 
arasındakı fərqi yenə görəcəksiniz» (Məl. 3:18). Göylərin varisinin kim olacağını Məsih 
Özü həll edəcəkdir. O hər kəsi sözlərinə görə deyil, əməllərinə görə 
 36 
mükafatlandıracaqdır. İnsanın bəyan etdikləri heç nəyi həll etməyəcəkdir. Onun 
xasiyyəti aqibətini həll edəcəkdir. 
      Bütün alaq otlarının bərəkətli buğdaya dönəcəkləri vaxt haqqında Məsih heç nə 
demir. Buğda ilə alaq otları biçinə kimi, yəni dünyanın sonuna qədər bərabər bitəcəklər. 
O zaman alaq otlarını toplayıb, yandırmaq üçün dərzlərə bağlayacaqlar; fəqət buğdanı 
Allahın anbarlarına toplayacaqlar. «O zaman salehlər Atalarının Səltənətində günəş 
kimi parlayacaqlar». Onda «İnsan Oğlu mələklərini göndərəcəkdir və onlar pis yola 
çəkən bütün şeyləri və qanunsuzluq edənləri Onun Səltənətindən toplayacaqlar;  onları 
soba alovuna atacaqlar. Orada ağlaşma və diş qıcırtısı olacaqdır». 
 
«Xardal toxumuna bənzər» 
(Mt. 13:31, 32; Mk. 4:30-32; Lk. 13:18, 19) 
 
      Məsihi dinləyənlərin içərisində fəriseylər də çox idi. Onlar istehza ilə qeyd 
edirdilər ki, Onun Məsih olduğunu etiraf edənlər azdır. Onlar özlərinə sual edirdilər ki, 
bu sadə müəllim hansı yol ilə İsraili qüdrət zirvəsinə yüksəldəcəkdir və necə ola bilər 
ki, var-dövləti, hakimiyyəti və izzəti olmadan, O, yeni padşahlıq qura bilər. Məsih 
onların fikirlərini oxuyub, belə cavab verdi: 
«Allahın Səltənətini nəyə bənzədək? Yaxud onu nə məsəllə müqayisə edək?» 
Dünyəvi hakimiyyətdə ona bənzəyən heç nə yox idi. Heç bir vətəndaş cəmiyyəti Ona 
bənzətmək üçün simvol ola bilməz. «Xardal toxumu kimidir. Yerə əkildikdə toxumların 
ən kiçiyidir. Əkildikdən sonra böyüyür və bütün bağça bitkilərindən daha böyük olur, 
elə iri budaqlar salır ki, göyün quşları onun kölgəsi altında yuva tikə bilirlər» (Mk. 
4:31,32). 
      Torpağa düşmüş toxum  Allahın Özü tərəfindən ona bəxş edilmiş həyat 
qanununa əsasən bitir və insanın səylərindən tamamilə asılı deyil. Bu eynilə Məsihin 
Səltənətinə də aid edilir. Bu, yeni bir şeydir. Onun inkişaf prinsipləri dünya dövlətlərini 
idarə etmiş və edəcək qanunlara ziddir. Dünya hökmdarları öz hakimiyyətlərini 
zorakılıqla təsdiq edirlər; onlar öz iqtidarlarını müharibələrlə saxlayırlar; yeni 
 37 
Padşahlığın qurucusu isə Sülh Padşahıdır. Müqəddəs Ruh dünya padşahlıqlarını yırtıcı 
heyvanlarla təsvir edir; Məsih isə «dünyanın günahını aradan qaldıran Allah 
Quzusudur» (Yəh. 1:29). Onun idarə üsulunda zorakılığa, insanın azadlığını tapdalayan 
heç nəyə yer yoxdur. İbranilər güman edirdilər ki, Allahın Padşahlığı da bu dünyanın 
padşahlıqlarının qurulduğu tərzdə qurulacaqdır. Adamları doğru yola gətirmək üçün 
onlar zahiri təsirlərdən istifadə edirdilər, dünyəvi metodlar və özlərinin yaratdıqları 
planları tətbiq edirdilər. Məsih isə yeni həyatın İlahi təməlini verdi. Əbədi həqiqət və 
paklığı təsdiq edərək, O, yalan və günaha qalib gəldi. 
      Məsih Öz məsəlini danışan zaman xardal ağaclarını hər yanda görmək olardı. 
Onlar ot və sünbüllərdən uca idi, budaqları ləngər vururdu. Quşlar budaqdan-budağa 
uçub, cəh-cəh vururdular. Ancaq bu nəhəng ağaclar, ola bilsin, ən xırda bir toxumdan 
boy atmışdı. Əvvəlcə bu toxum zərif bir cücərti verir. İlk baxışda çox zəif görünən, lakin 
həqiqətdə böyük yaşamaq qüvvəsinə malik bu cücərti əzmlə böyüyür və inkişaf edərək, 
nəticə etibarilə möhtəşəm bir ağaca çevrilir. Məsihin Səltənəti də ilk baxışda sadə və 
əhəmiyyətsiz görünürdü. Dünya dövlətləri ilə müqayisədə o çox zəif görünürdü. 
Məsihin padşah olmaq haqqında sözləri bu dünyanın idarəçilərində gülüş doğura 
bilərdi. Lakin Məsihin davamçılarına bəxş edilmiş əbədi həqiqətlərdə Müjdə Padşahlığı 
özü ilə İlahi həyat gətirirdi. Lakin o necə sürətlə qol-budaq atdı, necə geniş yayıldı! 
Məsih xardal toxumu haqqında məsəl gətirdiyi zaman yeni Səltənət yalnız bir neçə 
qalileyalı kəndlidən ibarət idi. Onların yoxsul və az sayda olmaları – Məsihin dalınca 
gəzən bu sadəlövh və bəsirətsiz balıqçılara qoşulmaq istəyənləri qaytarmaq üçün 
səbəblərdən biri idi. Ancaq xardal toxumu böyüyüb bütün dünya üzərində budaq 
açmalı idi. Əgər insan təsəvvürünü sarsıdan dünya səltənətlərinin hamısı gec, ya tez 
məhv olurlarsa, Məsihin Səltənəti qüdrətlə və hər şeyi əhatə edərək qalmaqdadır. 
      Lütf də belədir. Öncə o, insan ürəyində kiçik bir yer tutur. Lakin Kəlam deyilib, 
işığın şüası qəlbə daxil olub və yeni həyatın başlanğıcı olan təsir başlayıb; onun 
nəticələrini kim ölçə bilər? 
      Xardal toxumu haqqındakı məsəl Məsihin Padşahlığının ümumi inkişafından 
başqa, bu inkişafın hər mərhələsinin məsəldəki inkişaf mərhələləri ilə üst - üstə 
düşməyini nümayiş etdirir. Allahın Öz imanlılar cəmiyyətinin hər nəsli üzün ayrıca 
xüsusi həqiqətləri və tapşırıqları vardır. Hər zaman bu dünyanın həddindən artıq 
 38 
ehtiyatlı müdriklərinə gizli qalan həqiqət uşaq kimi sadə və təvazökar adamlara 
açılmışdır. Həqiqət fədakarlığa dəvət edir; döyüş və qələbəyə çağırır. Əvvəlcə həqiqəti 
az adam eşidir. Onlara gülürlər, bu dünyanın dahiləri və dünya ilə ayaqlaşan imanlılar 
cəmiyyəti onlara qarşı dururlar. Məsihə şəhadət edən və yəhudilərin qüruruna və 
mərasimçiliyinə qarşı təkbaşına mübarizə aparan Vəftizçi Yəhya ilə də belə oldu. Xoş 
Xəbəri Avropaya ilk dəfə çatdıranlarla da belə oldu. Troasdan Filipiyə yola düşən iki 
çadır düzəldənin – Pavel və Silanın səfərləri nə qədər ağır və ümidsiz görünürdü. 
Qeysərlər paytaxtında Məsihi təbliğ edən, qolları zəncirlənmiş «qoca Pavel» ilə də belə 
oldu. Roma imperatorluğunun bütpərəstliyi ilə münaqişəyə girmiş kiçik kəndli və qul 
cəmiyyətləri ilə də belə oldu. Dünya müdrikliyinin təzahürü olan qüdrətli kilsəyə qarşı 
çıxmış Martin Lüterlə də belə oldu. İmperatora və papaya qarşı çıxarkən, o, Allah 
Kəlamından nə qədər bərk yapışmışdı: «Mən bunun üzərində möhkəm dayanıram və 
başqa cür bacarmıram. Allah mənə kömək olsun». Məsihi və Onun həqiqətini kilsə 
mərasimçiliyi, sensualizm və imansızlıq dövründə təbliğ edən Con Uesli ilə də belə 
oldu. Bütpərəst dünyasının fəlakətlərindən məyus olmuş, Məsihin məhəbbət müjdəsini 
insanlara çatdırmaq arzusu ilə yaşayan, əvəzində isə ruhani kahindən «Əyləşin, cavan 
oğlan! Allah bütpərəstləri imana gətirmək istədiyi vaxt bunu sənin və mənim köməyim 
olmadan edəcəkdir» cavabını almış bir gənci təsəvvür edin. 
      Bizim dövrün dini fikir dahiləri keçmiş əsrlərdə həqiqət toxumlarını səpən 
adamları tərifləyərək, onlara abidə ucaldırlar. Ancaq bu da həqiqətdir ki, bu işi 
görərkən, onlar çox zaman həmin toxumların müasir dünyamızdakı cücərtilərini 
tapdalayırlar. Yenidən keçmişdən qalmış bir fikir səslənir: «Biz Allahın Musa ilə 
danışdığını bilirik; bu Adamın isə haradan olduğunu bilmirik» (Yəh. 9:29). Keçmişdə 
olduğu kimi, məhz bizim dövr üçün mühüm əhəmiyyət kəsb edən həqiqətlər də ruhani 
kahinlərə deyil, həddindən artıq ağıllı və müdrik olmayan, bəlkə də məhz buna görə 
Allah Kəlamına canlı imanını saxlamış insanlara açılır. 
      «Qardaşlar, baxın, siz dəvət olunmuşlar kimsiniz: aranızda cismani nöqteyi-
nəzərdən müdrik, nüfuzlu və əsilzadə çox deyil. Lakin Allah, müdrikləri utandırmaq 
üçün dünyanın ağılsız saydıqlarını seçdi və güclüləri utandırmaq üçün dünyanın zəif 
saydıqlarını seçdi; Allah əhəmiyyətli sayılanları ləğv etmək üçün bu dünyanın əsilzadə 
olmayanlarını, xor baxılanlarını, hətta heç əhəmiyyəti olmayanlarını seçdi ki» (1 Kor. 
 39 
1:26-28), «sizin imanınız insan müdrikliyinə deyil, Allahın qüdrətinə istinad etsin» (1 
Kor. 2:5). 
      Həqiqi məsihçilərin belə bir qardaşlığında xardal toxumu haqqındakı məsəl öz 
möhtəşəm təzahürünü tapacaqdır. Kiçik bir toxum böyük bir ağac olacaqdır. Sonuncu 
mərhəmət və xəbərdarlıq çağırışı bizi «yer üzündə yaşayanlara, hər millətə, hər 
qəbiləyə, hər dilə və hər xalqa təbliğ etmək» üçün (Vəh. 14:6) onların yanına getməyə 
dəvət edir ki, «Öz İsmi naminə bir xalq təşkil etsin» (Həv.iş.15:14). Beləliklə, «bütün yer 
üzü Onun izzətindən aydınlaşacaq» (Vəh. 18:1). 
 
Əkin haqqında məsəllərdən götürülən başqa dərslər 
 
      Toxumların səpilməsi və bitkilərin inkişaf etməsi haqqındakı məsəllərdən ailədə 
və məktəbdə heyrətamiz dərslər kimi istifadə edilə bilər. Qoy uşaqlar və gənclər təbiət 
hadisələrində Allahın qüdrətinin təsirini görə bilsinlər ki, iman vasitəsilə əldə olunan 
təsviredilməz ənamlara sahib olsunlar. Geniş dünyanın ehtiyaclarını ödəyən Allahın 
heyrətamiz işini dərk edib, Onunla əməkdaşlıq etməyi öyrənərək, gənc insanlar öz 
həyatlarında daim Onun qüdrətinə arxalanacaqlar. 
      Allah toxumları da, yer kürəsi kimi, Öz Sözü ilə yaratdı. Öz Sözü ilə O, toxuma 
böyüyüb nəsil vermək qüvvəsini verdi. O buyurdu: «‛Qoy yer üzü bitkilər yetirsin; 
toxumlar bitirən ot-ələf və torpaqda hər növ bəhərli ağaclar yetişsin. Ağaclar meyvə 
gətirsin və toxumları meyvələrinin izində olsun.‛ Belə də oldu< Allah gördü ki, bu, 
yaxşıdır» (Yar. 1:11, 12). Allahın məhz bu sözü ilə toxum boy atır. Öz cücərtilərini 
günəşə tərəf yönəldən hər bir toxum «Nə söylədi, mövcud oldu, nə əmr etdi, quruldu» 
Allahın Kəlamının möcüzə yaradan qüdrətini bəyan edir (Məz. 33:9). 
      Məsih Öz şagirdlərinə belə dua etməyi öyrədirdi: «Gündəlik çörəyimizi bizə bu 
gün ver». O, gülləri göstərib, onlara sübut edirdi: «Əgər tarla otunu Allah belə 
geyindirirsə, sizi daha çox geyindirməzmi, ey az imanlılar?» (Mt. 6:11, 30). Bu duanı 
eşidərkən, Məsih Öz sözünü yerinə yetirmək üçün daim hazırdır. Gözə görünməyən 
qüvvə daim insanın xeyrinə çalışaraq, ona geyim və qida bəxş edir. Allahın can bəxş 
edən həmin qüvvəsi ilə tarlaya atılmış toxum canlı bir bitkiyə çevrilir. Allah kamil 
 40 
məhsulun yetişdirilməsi üçün hər nə lazımdırsa verir. Bu haqda zəbur oxuyan gözəl 
söyləmişdir: 
«Yer üzünün qayğısına qalıb su verirsən, 
Onu bol, məhsuldar edirsən. 
Ey Allah, zayın su ilə doludur, 
Torpağı taxıl üzün hazır edirsən.  
Torpağın şırımlarını sulayırsan, 
Aralarını bərkidirsən, 
Gur yağışla torpağını yumşaldırsan,  
Məhsuluna bərəkət verirsən. 
Yay fəslinə gözəllik çələngini geyindirirsən, 
İzlərindən bolluq axır».  
                                                                                   (Məz. 65:9-11). 
      Maddi dünya Allahın idarəsi altındadır. Təbiətdə hər şey müəyyən 
qanunauyğunluqlarla baş verir. Burada hər şey Allah tərəfindən istiqamətləndirilir, 
Yaradanın iradəsi ilə hərəkət edir. Buludlar və günəş, şeh və yağış, külək və fırtına - 
hamısı Allahın nəzarəti altındadır və hamısı son nəticədə Onun iradəsinə tam şəkildə 
tabe olur. Məhz Allah Qanununa tabe olaraq toxum yerin altından cücərir, «əvvəl ota, 
sonra sünbülə, daha sonra isə sünbül dolu dənə» çevrilir (Mk. 4:28). Bu mərhələlərin 
hamısından bitki öz vaxtında keçir, çünki Onun iradəsinə müqavimət göstərmir. Bəs nə 
üçün Allahın surətinə və bənzərinə görə yaradılmış, şüur və nitq bəxş edilmiş insan 
yaradılanların içində yeganə varlıqdır ki, Onun ənamlarına çox vaxt biganə qalır, 
iradəsinə müqavimət göstərir. Necə ola bilər ki, məhz şüurlu varlıqlar dünyanın 
fəlakətlərinə səbəbkar olsunlar? 
      İnsanın yaşaması üçün lazım olan hər şeyin əldə olunmasında Allahla insanın 
səylərinin ahəngdarlığı görünür. İnsan əllərinin toxum əkinində iştirakı olmadan 
məhsul əldə edilə bilməz. Lakin Allahın bəxş etdiyi günəş işığı və yağışlar, şeh və 
buludlar olmazsa, məhsul yetişə bilməz. Hər bir başlanğıcda, təşəbbüskarlıq 
fəaliyyətində də, elmi tədqiqatlarda da belədir. Bu, eynilə ruhlu aləmə də, xasiyyətin 
formalaşdırılmasına da, məsihçi fəaliyyətinin hər hansı başqa bir növünə də aid 
 41 
edilməlidir. Biz özümüz hərəkət etməliyik, lakin Allahın köməyi olmasa, bizim 
səylərimiz əbəs olacaqdır. 
      Ruhlu aləmdə, yaxud da dünyəvi işlərində insan nəyəsə nail olarsa, heç vaxt 
unutmamalıdır ki, o bunlara Allahın köməyilə nail olubdur. Allahdan asılı 
olduğumuzu dərk etmək çox vacibdir. Biz insan imkanlarını həddindən çox 
yüksəldərək, onun əl işlərinə çox arxalanırıq. Allahın bəxş edə biləcəyi qüvvəyə isə çox 
az ümid bəsləyirik. «Biz Allahın həmişçiləriyik» (1 Kor. 3:9). Bu işlərdə insanın payı çox 
cüzidir; lakin onun səyləri Məsihin İlahi əməkdaşlığına arxalanarsa, Onun bəxş edəcəyi 
qüvvə ilə insan hər şeyə nail ola bilər. 
      Toxumun cücərib bitməsi uşaqların tərbiyə işində əyani vəsait ola bilər. «Əvvəl 
ot, sonra sünbül, daha sonra isə sünbüldə dolu dən». Bu məsəli bəyan eləmiş Allah həm 
də xırdaca toxum yaratmış, ona həyat qüvvəsi vermiş və onun inkişafını idarə edəcək 
qanunlar qoymuşdur. Bu məsəlin bəyan etdiyi həqiqətlər isə Onun Öz həyatının 
gerçəklikləridir. Məsih Allahın qoyduğu, bitkilərdə müşahidə olunan qanunla fiziki və 
ruhlu cəhətdən inkişaf edirdi və O istəyirdi ki, gənclərin hamısı buna riayət etsinlər. 
Məsih Göylərin Hökmdarı və izzət Padşahı olmasına baxmayaraq, Beytlehemdə körpə 
kimi, ananın qucağında köməksiz bir uşaq kimi dünyaya gəldi. Uşaqlıq dövründə O, 
sözəbaxan bir uşaq nümunəsi idi. Məsih valideynlərinə hörmət göstərərək, onların 
iradəsini yerinə yetirərək və Öz uşaq imkanları ilə onlara kömək edərək, böyük kimi 
deyil, uşaq kimi hərəkət edirdi. Lakin Öz inkişafının hər mərhələsində yüksəkdə 
duraraq, günahsız insan həyatını təzahür etdirən sadə və təbii xasiyyətə malik idi. 
Müqəddəs Kitab Onun uşaqlığını belə təsvir edir: «Körpə böyüyür, ruhən qüvvətlənir 
və hikmətlə dolurdu; Allahın lütfü də Onun üzərində idi‛. Onun gəncliyi haqqında isə 
belə şəhadətimiz var: «İsa isə hikmətdə və boy-buxunda, Allah və insanlar qarşısında 
lütfdə tərəqqi edirdi» (Lk. 2:40, 52). 
      Bunun üçün valideyn və müəllimlərin həssas zəhmətləri gərəkdir. Onlar 
gənclərdə müsbət keyfiyyətləri inkişaf etdirmək məqsədi güdməlidirlər ki, onların 
inkişafının hər mərhələsi həmin dövrün gözəlliyini əks etdirsin. İnsanın inkişafı təbii, 
ahəngdar olmalı, bağdakı gülün açmasına bənzəməlidir.  
   Öz təbiilikləri və qayğısızlıqlarını itirməyən uşaqlar həmişə cəlbedici olurlar. 
Uşağın hər hansı bir müvəffəqiyyətinə həddindən çox diqqət yetirərək, bunu onun 
 42 
yanında tez-tez xatırlatmaq gərəksizdir. Uşaq şöhrətpərəstliyinə rəvac verərək, onun 
gözəlliyini, sözlərini və hərəkətlərini tərifləməkdən çəkinin. Uşağa bahalı və dəbdəbəli 
paltar geyindirmək düzgün deyil. Bu, körpə qəlbində qürur yaradır və yoldaşlarında 
paxıllığa səbəb olur. 
      Uşaqlar yaşlarına uyğun sadəlikdə tərbiyə olunmalıdırlar. Onlar valideynlərinə 
kömək məqsədilə gücləri çatan vəzifələri yerinə yetirməyi bilməlidirlər. Uşaqların 
əyləncə və məşğuliyyətləri yaşlarına uyğun olmalıdır. Uşaqlıq dövrü məsəldəki yaşıl 
cücərtilərə bənzəyir və yalnız onlara məxsus cazibəyə malikdir. Uşaqların vaxtından tez 
böyümələrinə rəvac verməyin ki, öz gənc yaşlarının təravət və cazibəsini mümkün 
qədər çox saxlasınlar.  
   Öz yaşlarına uyğun imanla uşaqlar da tam şəkildə xeyirxah məsihçi ola bilərlər. 
Allah onlardan yalnız bunu istəyir. Onlara ruhlu həqiqətləri aşılamaq lazımdır; 
valideynlər övladlarında onları Məsihlə daha da yaxınlaşdıra bilən keyfiyyətlərin 
formalaşması üzün şərait yaratmalıdırlar.  
      Allahın qanunlarına uyğun olaraq, təbiətdə səbəbdən sonra mütləq nəticə gəlir. 
Biçin həmişə əkinin səviyyəsini göstərir. Səhlənkar işçi daim öz zəhmətinin nəticələri ilə 
ifşa edilir. Məhsulun özü onun əleyhinə şəhadət edir. Ruhlu həyatda da belədir: hər 
işçinin səyi onun əməyinin nəticələri ilə ölçülür. Onun zəhmətkeş, yaxud səhlənkar 
əməyinin nəticəsi biçin zamanı açılır. Gələcək əbədi həyatının taleyi də belə həll 
olunacaqdır. 
      Səpilmiş hər toxum öz növünə uyğun məhsul verir. İnsan həyatında da belədir. 
Buna görə də biz həssaslıq, qayğıkeşlik və məhəbbət toxumları əkməliyik, çünki nə 
əksək, onu da biçəcəyik. Eqoizm, özünü sevmək, özü ilə fəxr etmək və qüsurlara rəvac 
vermək kimi xüsusiyyətlər isə onlara müvafiq məhsul verəcək. Özləri üçün yaşayanlar 
fani toxum əkirlər, bundan isə çürük məhsul alırlar. 
      Allah heç kimi məhv eləmir. Məhv olanların hər biri özü-özünü məhv etmiş 
olacaq. Vicdanının səsini susduran hər kəs imansızlıq toxumları əkir və onlara müvafiq 
məhsul götürür. Allahın ilk xəbərdarlığını rədd edən firon inad toxumları əkdi və 
onların da məhsulunu biçdi. Bunlar böyüyüb məhsul vermiş imansızlıq toxumları idi 
ki, onları firon qəlbinə özü əkmişdi. O, torpağı viran olana, özünün və səltənətinin 
ailələrində ilk övladlar ölənə və dənizin suları onun atları, arabaları və əsgərləri 
 43 
üzərində birləşənə qədər inad etdi. Onun tarixçəsi müdrik «Nə əkərsən, onu da 
biçərsən» (Qal. 6:7) sözlərinin dəhşətli təsdiqidir. İnsanlar bu həqiqəti dərindən dərk 
etsələr, əkdikləri toxumların seçilməsində çox ehtiyatlı olardılar. 
      Əkilmiş toxumun məhsulu yenidən səpilir və beləliklə, məhsul ardıcıllıqla 
artırılır. Bu qanun bizim öz yaxınlarımızla münasibətlərimizdə də gerçəkləşir. Hər bir 
hərəkətimiz və sözümüz məhsul verən toxuma bənzəyir. Qayğıkeş xeyirxahlıq, barışıq 
və təvazökarlıq kimi qəhətlər başqa adamlarda, onların vasitəsilə də qeyrilərində 
məhsul verəcək. Eynilə paxıllıq, pislik və çəkişmə ilə müşahidə olunan əməllərin 
toxumları da torpağa düşdükdə, «acı kök» kimi böyüyüb, çoxlarını murdar edəcəkdir 
(İbr. 12:15). Öz növbəsində bu «çoxları» vasitəsilə isə nə qədər başqaları 
zəhərlənəcəklər. Beləliklə, xeyir və şər toxumlarının əkini daim davam edərək, həm 
dünyəvi, həm də əbədi həyat üçün məhsul verəcək. 
      Əkinçinin dərsi biz bir də həm ruhlu, həm də maddi ənamlarda səxavətli olmağı 
öyrədir. Rəbb buyurur: «Bütün sulu torpaqlarda toxum əkənlər, siz nə xoşbəxtsiniz!» 
(Yeş. 32:20). «Bunu da deyim ki, az əkən az da biçəcək; çox əkən isə çox da biçəcəkdir» 
(2 Kor. 9:6). Bütün sulu torpaqlarda əkmək Allahın ənamları ilə daim bölüşmək 
deməkdir. Bu  bizim Allaha xoş olan, bəşəriyyətə humanist köməyimiz deməkdir. Buna 
bənzər xidmət və yardım bizi kasıb etməyəcəkdir: «Çox əkən çox da biçəcəkdir». Əkinçi 
öz toxumlarını tarlaya ataraq, onları artırmış olur. Allahın ənamları ilə bölüşməkdə 
davamlı olan adamlar da belə qazanırlar. Bunun ilə onlar xeyir-dua alırlar. Allah onlara 
artıqlaması ilə verəcəyini vəd edir ki, onlar da başqalarına verə bilsinlər. «Verin, sizə də 
veriləcəkdir: ölçülüb-bizilmiş, silkələnib-basılmış, dolub-daşmış bol bir ölçü ilə sizin 
ətəyinizə töküləcək» (Luk. 6:38).  
Əkin və biçin bizə bundan da ali olanı öyrədir. Biz dünya nemətlərini yaxınlarımızla 
bölüşərkən, göstərilmiş qayğı və sevgi onları Allaha şükür etməyə vadar edir. Beləliklə, 
onların qəlbləri ruhlu həqiqət toxumlarının bitirilməsi üçün hazırlanır. Əkinçiyə toxum 
verən Allah isə onların böyüyüb əbədi həyatda məhsul verməsi üçün şərait yaradacaq  
və təminat verəcəkdir. 
      Torpağa düşmüş dən bizim xilasımız üçün Məsihin qurbanını göstərir. Məsih 
deyir: «Buğdanın toxumu yerə düşüb ölməzsə, o  yalnız qalar; fəqət ölərsə, çox məhsul 
 44 
verər» (Yəh. 12:24). Belə ki, Məsihin ölümü də Allahın Padşahlığı üçün bərəkətli məhsul 
verəcəkdir. Bitkilər aləmində olduğu kimi, Onun ölümünün nəticəsi də həyat olacaqdır. 
      Məsihlə birgə işləyərək layiqli məhsul vermək istəyən hər adam  əvvəl torpağa 
düşüb ölməlidir. Həyat dünyanın ehtiyaclarının əkin tarlasına atılmalıdır. 
Özünəməhəbbət və özünəxidmət isə məhv edilməlidir. Bu zaman özünü qurban 
vermək qanunu – özünü xilas etmək qanunu kimi nəticə verəcəkdir. Torpağa atılan 
toxum məhsul verir və bu məhsul özü də növbəti əkin üçün istifadə edilir. Yeni biçində 
məhsul artırılmış olur. Beləliklə, əkinçi öz toxumunu torpağa ataraq, həqiqətdə onu 
saxlamış olur. İnsanların həyatında da belədir: vermək – yaşamaq deməkdir. Əbədiyyət 
üçün saxlanılan həyat Allahın və insanların xidmətinə könüllü olaraq həsr edilmiş 
həyat olacaqdır. Bu dünyada Məsih naminə həyatlarını qurban verən adamlar onu 
əbədi həyat üçün saxlayacaqlar. 
      Deməli, toxum ölür ki, yeni həyat versin. Bunu müşahidə edərək, biz dirilməni 
dərk edirik. Allahı sevənlərin hamısı yenə göylərdəki Ədəmdə yaşayacaqlar. Qəbirdə 
çürüyəcək insan bədəni haqqında Allah demişdir: «Fanilikdə əkilir, qeyri-fanilikdə bitir; 
hörmətsizliklə əkilir, cəlalla dirilir; zəifliklə əkilir, qüdrətlə dirilir» (1 Kor. 15:42). 
      Əkinçi və toxum haqqında olan, təbiətin özündən götürülmüş məsəlin çoxsaylı 
dərslərindən bəziləri bunlardır. Valideyn və müəllimlər uşaqları ali həqiqətlərə 
yönəltmək, Müjdə dərslərini təcrübədə möhkəmlətmək üçün müxtəlif imkanlardan 
istifadə etməlidirlər. Qoy uşaqların özləri torpağı hazırlayıb, toxumları əksinlər. İş vaxtı 
valideynlər, yaxud müəllim müqayisə edərək, xeyir və şər toxumları əkilən ürəkdən söz 
açaraq deyə  bilərlər ki, torpağı əkinə hazırlayan kimi, insan qəlbini də həqiqət 
toxumlarının kök atıb böyüməsi üçün hazırlamaq lazımdır. Torpağa toxum əkildiyi 
zaman Məsihin ölümündən, ilk cücərtilər görünəndə isə dirilməyin həqiqiliyindən 
danışmaq olar. Səpilmiş toxumların sonrakı inkişafı vaxtı da təbii və ruhlu əkin 
haqqında bənzətməni davam etdirmək olar. 
      Gəncləri də bu tərzdə öyrətmək gərəkdir. Onlara torpaqda işləməyi öyrətmək 
lazımdır. Bunun üçün hər məktəbin yanında torpaq sahəsi təşkil edib, Allahın şəxsi 
dərs otağı kimi istifadə etmək məqsədəuyğun olardı. Təbiətdə baş verənlər 
özünəməxsus bir dərslikdir ki, Onun övladları ondan istifadə etməyi öyrənməlidirlər. 
Qəlbin tarlasını becərməyi də biz təbiətdən öyrənə bilərik. 
 45 
Yenidən əkinçi və toxum haqqında məsələ qayıdaraq, bir mühüm məqama toxunaq. 
Əkilməmiş torpaqdan heç kim yaxşı məhsul almağı düşünmür. Torpağı əkinə 
hazırlamaq üçün isə inadla və əzmlə çalışmaq gərəkdir. İnsan ürəyindəki ruhlu iş də 
belə görülməlidir. İnsanların xilasında uğur qazanmaq istəyən adam onlara Allahın 
Kəlamını ürəkdən çatdırmaq istəməlidir. Bu zaman o, Müqəddəs Ruhun insanların 
ürəklərini artıq əkib yumşaltdığını görəcəkdir. Torpağa inadlı əmək sərf edilməyibsə, o, 
məhsul verməyəcəkdir. Ürəyin tarlasında da belədir: Allahın izzəti üçün məhsul 
verməkdən ötrü onu Müqəddəs Ruh hazırlamalıdır. 
      Torpaqda vaxtaşırı işlədikdə, o, bərəkətli məhsul vermir. O bizdən daimi, 
gündəlik əmək tələb edir. Onu dərindən və tez-tez əkmək lazımdır ki, xeyirxah 
cücərtilərdən qidanı qəsb edən alaq otları məhv edilsinlər. Torpağı əkib səpənlər 
gələcək məhsulu məhz belə hazırlayırlar. Tarlanın ortasında dayanıb yerinə yetməyən 
ümidlərin necə puç olduğunu müşahidə etmək heç bir bəhrə vermir. 
      Torpaqda əzmlə çalışan, eyni zamanda təbiətin ruhlu dərslərini dərk edən 
adamlara Allah xeyir-dua verir. Torpağı becərməyə başlayan zaman əkinçi nə kimi 
cəvahirata sahib ola biləcəyini təsəvvür edə bilmir. Əkinçi təcrübəli və ağıllı adamların 
məsləhətinə qulaq assa da, iş prosesində özünə açılan dərsləri də mənimsəməsi 
lazımdır. Bu, qəlbin tərbiyələnməsində uğurun inkarolunmaz şərtidir. Torpağın 
becərilməsi ruhun böyüməsində mühüm rol oynayır. 
      Toxumu dirildən, gecə və gündüz onun qayğısını çəkən, inkişaf etməsi üçün ona 
qüvvət verən Allah Öz övladlarına daha çox qayğı və diqqət göstərir. İnsan özünün 
dünya həyatı üçün toxum əkirsə, İlahi Əkinçi  insanların qəlbində əbədi həyat üzün 
məhsul verəcək toxumlar əkir. 
 
 
Mayaya bənzəyir 
(Mt. 13:33; Lk. 13:20, 21) 
 
 46 
Qalileyalı Peyğəmbəri dinləməyə bir çox savadlı və nüfuzlu insanlar gəlirdilər. 
Onların bəziləri Məsihin ətrafında cəmləşmiş insanlara maraqla baxırdılar. Burada 
yoxsul, savadsız, cırıq paltarlı dilənçini və üzündə günah möhürü olan qulduru, əlili və 
canavarı, taciri və əyləncə adamını, yuxarı və aşağı təbəqənin nümayəndələrini, varlı və 
kasıbları görmək olardı. Bir sözlə, hamı bir-birini sıxışdıraraq, Məsihin sözlərini eşitmək 
üçün Ona yaxın olmağa çalışırdılar. Bəzi savadlı adamlar belə bir əcaib yığıncağa baxıb, 
özlərinə sual verirdilər: «Allahın Padşahlığı bunlardan bina edilə bilərmi?» Xilaskar 
yenidən onlara məsəllə cavab verdi: 
      «Göylərin Padşahlığı xəmir mayasına bənzər. Qadın onu götürüb üç ölçü unun 
içində, bütün xəmir turşuyana qədər saxlayır». 
Yəhudilərin arasında xəmir mayası bəzən günahın simvolu şəklində işlədilirdi. Pasxa 
dövründə evdən hər cür mayanı uzaqlaşdırmaq tövsiyə edilirdi ki, bu da qəlblərdən 
günahı uzaqlaşdırmağı göstərirdi. Məsih də Öz şagirdlərini xəbərdar edirdi: 
«Fəriseylərin mayasından -  yəni ikiüzlülükdən – özünüzü qoruyun» (Lk. 12:1). Həvari 
Pavel isə «kin və yamanlıq mayasından» bəhs edir (1 Kor. 5:8). Lakin Məsihin 
məsəlində bəhs edilən maya simvolu Göylərin Padşahlığından xəbər verir. Burada o, 
Allahın hər cür işi sürətləndirən, hamını birləşdirən qüdrətini nümayiş etdirir. 
  Heç kim o qədər yaman və alçaq könüllü ola bilməz ki, bu qüvvə onda 
təmizləyici iş apara bilməsin. Özünü Müqəddəs Ruha təslim edən hər adamda yeni 
həyat prinsipi təsdiq olunacaqdır; itirilmiş Allah təcəssümü insanda bərpa ediləcəkdir. 
      Ancaq insan şəxsi iradəsi ilə öz-özünü dəyişə bilməz. O belə bir yeniləşmə etmək 
üçün lazımi qüvvəyə malik deyil. Hazırlanan qidada istənilən dəyişikliyi əldə etmək 
üçün ona tamamilə kənardan götürülmüş bir şey – maya əlavə edirlər. Buna bənzər 
şəkildə, günahkar da izzət padşahlığına layiq olmaq üçün Allahın lütfünü qəbul 
etməlidir. Dünyada olan heç bir mədəniyyət və təhsil düşgün günah övladını göylərin 
övladı edə bilməz. Yeniləşdirən enerji Allahdan gəlməlidir. Arzu edilən dəyişiklik 
yalnız Müqəddəs Ruhun köməyi ilə baş tuta bilər. Yuxarı, yaxud aşağı təbəqədən 
olmasına baxmayaraq, xilas olmaq istəyən hər kəs məhz bu yeniləşdirici qüvvəyə təslim 
olmalıdır.  
Xəmirə qatılmış maya içəridən başlayaraq, bütün xəmiri şişirtdiyi kimi, Allahın 
lütfü də insanın ürəyinə nüfuz edərək, onun bütün həyatında təzahür edir. Heç bir sırf 
 47 
xarici dəyişiklik bizi Allahla barışmağa gətirə bilməz. Çoxları özlərinin bu və ya digər 
zərərli vərdişini tərgitməklə məsihçi olmaq haqqında düşünürlər. Lakin onlar vacib 
olan işdən başlamırlar. Hər şeydən əvvəl ürəyin dəyişməsi gərəkdir.  
İmana dildə şəhadət etmək başqa, ürəyi dolduran həqiqətlə yaşamaq isə tam 
başqadır. Həqiqəti, sadəcə, bilmək kifayət deyildir. Biz belə biliyə malik olsaq belə, 
təfəkkürümüzün istiqaməti dəyişməz qalır. Ürəyin özünün dəyişməsi və paklaşması 
gərəkdir. 
      Allahın qanunlarına yalnız borcluluq hissindən sadiq olan, yalnız tələb edildiyi 
üçün onlara riayət edən insan Allaha təslim olmağın həqiqi sevincini duymayacaqdır. 
Həqiqətdə, bu, imansızlıqdır. Allahın buyurduqları insanın istəklərinə zidd olduğu 
üçün boyunduruq kimi qarşılananda, belə bir adamın həqiqi məsihçi olmadığına əmin 
ola bilərik. Allaha həqiqi itaət daxili təməl üzərində qurulmalıdır. O öz əsasını paklığa 
məhəbbətdən, İlahi Qanuna valehlikdən götürür. Həqiqi paklığın əsasında 
Xilaskarımıza olan sədaqətimiz durmalıdır. Bu onunla nəticələnəcək ki, biz doğru olanı 
məhz doğru olduğu üzün həyata keçirəcəyik - çünki doğru olanı etmək Allahı məmnun 
edir. 
Müqəddəs Ruh vasitəsilə ürəyin dəyişməsinin ali həqiqəti Məsihin Nakdimona 
dediyi sözlərdən əyan olur: «Doğrusunu, doğrusunu sənə deyirəm: Bir kimsə yenidən 
doğulmasa, Allahın Padşahlığını görə bilməz... Bədəndən doğulan bədəndir, Ruhdan 
doğulan ruhdur. Sənə: «Yenidən doğulmalısınız» – dediyimə təəccüblənmə. Yel istədiyi 
yerdə əsər, onun səsini eşidərsən, fəqət haradan gəlib, haraya getdiyini bilməzsən; 
Ruhdan doğulmuş hər adam da belədir» (Yəh. 3:3-8). 
      Müqəddəs Ruhdan ilham almış həvari Pavel belə yazır: «Mərhəməti bol olan 
Allah, bizi sevdiyi böyük məhəbbətdən ötrü, təqsirlərimiz üzündən ölü olduğumuz 
halda, bizə Məsihlə bərabər həyat verdi (siz Allahın lütfü ilə xilas olmusunuz) və 
Məsihlə bərabər bizi dirildib, səmavi aləmdə oturtdu ki, gələcək dövrlərdə Öz lütfünün 
hədsiz zənginliyini İsa Məsihdə bizə göstərdiyi xeyirxahlıqla izhar etsin. Zira Allahın 
lütfü ilə imanla xilas oldunuz və bu sizdən asılı deyil, Allahın ənamıdır» (Ef. 2:4-8). 
      Xəmirə daxil edilmiş maya gizli təsir edərək, bütün kütləni turşudur; həqiqət 
mayası da gözəgörünməz şəkildə təsir edir ki, bu da nəticədə qəlbin yeniləşməsinə 
gətirib çıxardır. Öldürücü ehtiraslar onun təsiri altında yumşalaraq getdikcə zəifləyir. 
 48 
İnsanda yeni fikirlər, yeni hisslər və yeni istəklər doğulur. Qəlb özünə yeni ideal – 
Məsihin həyatını seçir. İnsanın şüuru yenidən qurularaq, qabiliyyətləri yeni istiqamətə 
yönəldilir. İnsan yeni qabiliyyətlər əldə etmir, lakin malik olduğu  qabiliyyətlər paklaşır 
və xeyir-dua alır. Onun vicdanı oyanır. Onun xasiyyəti dəyişərək Allaha xidmət etməyə 
yönəlir. 
      Tez-tez sual olunur ki, nə üçün özlərini İlahi Kəlama iman etmiş hesab edənlərin 
çoxlarının nə sözlərində, nə ruhlu vəziyyətlərində, nə də xasiyyətlərində yuxarıda 
göstərilmiş dəyişikliklər baş vermir? Axı nə üçün ətrafımızda bir çoxları istəklərinə və 
planlarına zidd olan heç nəyi qəbul etmirlər, günahlı ehtiraslara və sərt, amiranə və 
düşünülməmiş sözlərə yol verirlər? Həqiqətdən tamamilə uzaq olan insanlardakı kimi, 
aldadıcı dünya həyatına hakim olan özünəpərəstiş, eqoizm, cilovsuz təbiət, məntiqsiz 
düşüncələr, günahkar ehtiraslar, pozğun xasiyyət kimi cəhətlər yenə də onların 
həyatında görünməkdədir. Bunun səbəbi ondadır ki, bu adamlar həqiqətdə tamamilə 
Allaha təslim olmayıblar. Onlar həqiqət mayasını ürəklərinə qəbul etmədikləri üçün o 
təsirsiz qalmışdır. Onların günaha təbii və sonradan qazanılmış aludəçilikləri həqiqət 
mayasının yeniləşdirici qüvvəsinə tabe edilməmişdir. Onların həyatında Məsihin lütfü 
olmadığı üçün, qəlbləri Onun onları dəyişdirə biləcək qüdrətinə imansızlıqla doludur. 
      «İman eşitməkdən, eşitmək isə Allahın Kəlamı vasitəsilə olur» (Rom. 10:17). 
Müqəddəs Yazılar xasiyyətin dəyişməsinin ən ali vasitəsidir. Məsih belə dua edirdi: 
«Onları həqiqətinlə müqəddəs eylə; Sənin sözün həqiqətdir» (Yəh. 17:17). İlahi Kəlamı 
öyrənərək onun buyurduqlarına tabe olsaq, o, ürəyimizdə mütləq iş apararaq, 
xasiyyətimizin müqəddəslikdən uzaq olan hər bir cəhətini zəiflədərək yox edəcəkdir. 
Vicdan vasitəsilə təsir edən Müqəddəs Ruh günahlarımızı ifşa edir, Məsihin 
məhəbbətilə ürəyimizdə artan iman isə bizi bədəndə, qəlbdə və ruhda Onun təcəssümü 
ilə uyğunlaşdırır. Yalnız bu təqdirdə Allah bizdən Öz iradəsinin icrası üçün istifadə edə 
biləcəkdir. Bizə bəxş edilən qüvvə daxilimizdə təsir buraxır, sonra da xaricə çıxıb bizi 
malik olduğumuz həqiqəti başqalarına çatdırmağa vadar edir. 
      Allah Kəlamının həqiqətləri insanın ən əsas və mühüm ehtiyacına cavab verərək, 
qəlbin iman vasitəsilə yeniləşməsinə gətirir. Bu böyük prinsiplər gündəlik həyatımıza 
tətbiq edilmək üzün həddindən artıq pak və müqəddəs hesab edilməməlidir. Bunlar 
göylərə çatan və əbədiyyəti göstərən həqiqətlərdir, lakin onların təsiri bəşəri təcrübədə 
 49 
həyata keçməlidir. Bu həqiqətlər həyatın hər sahəsinə, ən böyükdən ən kiçiyə qədər hər 
şeyin dərinliyinə varmalıdır.   
      Ürəyə daxil edilmiş həqiqət mayası bizim istəklərimizi idarə edir, fikirlərimizi 
təmizləyərək istiqamətləndirir və xasiyyətimizi yumşaldır. O, şüuru itiləşdirir və qəlbin 
enerjisini artırır, mərhəmət və məhəbbət hisslərini güclü edir. 
      Məsihə yönəlmiş və Onun prinsiplərini mənimsəmiş insan dünya üçün 
tapmacadır. Eqoist, pula həris insan yalnız dünyanın var-dövlətini, şöhrətini və 
ləzzətlərini əldə edə bilər. Əbədiyyət onun məqsədlərinə daxil edilmir. Məsihin 
davamçıları üçün isə dünya nemətləri öz cazibəsini itirir. Onlar Məsihin adı və Onun 
izzətlənməsi naminə əzmlə çalışaraq, hələ Məsihi qəbul etməmiş və bu dünyada 
ümidlərini itirmiş insanların xilas olması üçün fədakarlıq göstərirlər. Günahkar dünya 
yalnız əbədi sərvətləri həqiqi hesab edən belə insanları başa düşə bilmir. Onların 
ürəklərində Məsihin məhəbbət dolu xilasedici qüvvəsi yaşayır. Bu məhəbbət insanın 
bütün başqa istəklərini özünə tabe edib, onu günah içində boğulan dünyadan yüksəyə 
qaldırır və onun öldürücü təsirindən xilas edir. 
      Allah Kəlamı bizim insanlarla hər cür ünsiyyət və əlaqələrimizi paklaşdırır. 
Həqiqət mayası bizdə rəqabət, şöhrət və birincilik arzusu doğurmur. Həqiqi, Göydən 
gəlmiş məhəbbət eqoist və etibarsız olmur. O, insanların alqışlarından asılı deyil. 
Allahın lütfünü qəbul edən insanın ürəyi Allaha və Məsihin Özünü qurban verdiyi 
adamlara sonsuz sevgi ilə doludur. Onun mənliyi şöhrət axtarmır. O, yaxınlarını ona 
etdikləri nəvazişə görə, ona yüksək qiymət verdiklərinə görə deyil, hamısı Məsihin qanı 
ilə xilas aldıqları üzün sevir. İnsanlar onun istəklərini, sözlərini və hərəkətlərini səhv 
anladıqda isə məyus olmayaraq, əzmlə və təmkinlə işini davam etdirir. O, xeyirxah, 
qayğıkeş və ləyaqətlidir, eyni zamanda Allahın mərhəmət və məhəbbətinə etibar 
edərək, daim ümidlə yaşayır. 
      Həvari bizə tövsiyə edir: «Sizi çağıran Müqəddəsə bənzəyib, özünüz də hər 
hərəkətinizdə müqəddəs olun, çünki yazılmışdır: ‘Müqəddəs olun, çünki Mən 
müqəddəsəm’» (1 Pet. 1:15,16). Məsihin lütfü bizə emosiyalarımızı və səsimizi Məsihə 
məxsus olan tərzdə cilovlamaq qabiliyyəti verir. Allahın lütfünün təsiri bir-birimizlə 
münasibətlərdə, nəvazişdə, təskinlik verən sözlərdə və qayğıkeşlikdə izhar ediləcəkdir. 
Belə evdə mələklərin mövcudluğu duyulur. Bu zaman həyatımız Allaha ucalan büxur 
 50 
tüstüsü kimi ətir saçacaqdır. Məhəbbət xeyirxahlıqda, həlimlikdə, mərhəmətli və 
çoxsəbirli olmağımızda izhar ediləcəkdir.  
      İman etmiş adam zahirən də dəyişmiş olur. Qəlbdə mövcud olan Məsih Onu 
sevib qanunlarına riayət edən insanın üzündəki nurdan əyan olur. Belə sifətə həqiqət 
möhürü qonur. Onun üzündə zərif səma rahatlığı əks olunur. Bu sifətdə adi insan 
məhəbbətindən uca olan xeyirxahlıq təcəssümü görünür.  
İnsanda qəti dəyişikliklər edərək, həqiqət mayası ondakı kobudluğu zərifliyə, 
sərtliyi yumşaqlığa, eqoist hissləri xeyirxahlığa çevirir. Quzunun qanı ilə o, murdar 
olan hər şeyi yuyaraq paklaşdırır. Öz həyatverici qüvvəsi ilə o, şüuru, qəlbi və insanın 
bütün gücünü İlahi həyatla ahəngdarlığa gətirir. İnsan öz bəşəri təbiətilə İlahi təbiətin 
iştirakçısına çevrilir. O öz qüsursuz və kamil xasiyyəti ilə Məsihi izzətləndirir. İnsan 
müsbət tərəfdən dəyişdiyi zaman mələklər sevinc nəğmələrilə alqış edirlər, Allah və 
Məsih İlahi təcəssüm almış qəlblər üçün sevinirlər. 
 
 
Gizlədilmiş xəzinə 
(Mt. 13:44) 
 
      «Göylərin Padşahlığı tarlada gizlədilən bir xəzinəyə bənzər. Onu bir adam tapıb 
gizlətdi və sevinclə gedib bütün varını satıb, o tarlanı satın aldı». 
      Qədim zamanlarda oğurluq və talançılıq tez-tez baş verdiyi üçün və hökumət 
dəyişilən zaman varlı adamlar böyük vergilərə tutulduğu üçün insanlar öz var-
dövlətlərini torpaqda gizlədirdilər. Cəvahiratların gizlədilməsinin səbəbinin biri də 
soyğunçu düşmən ordusunun hücumlarının daimi təhlükəsi idi. Belə bir şəraitdə 
torpaq xəzinə saxlamaq üçün yeganə etibarlı yer kimi görünürdü. Lakin zaman-zaman 
xəzinənin yeri unudulurdu: sahibini ölüm haqlayırdı və ya həbsxana, yaxud sürgün 
səbəbilə ayrı düşürdü; o zaman belə səylə saxlanılan xəzinə  tale bir kimsənin üzünə 
gülüb, onu tapana qədər torpaq altında qalırdı. Məsihin vaxtında da tərk edilmiş 
 51 
torpaqlarda qədim pul və qızıl, yaxud da gümüş zinət əşyaları tapmaq heç də nadir 
hadisə deyildi. 
      Bir adam torpaq kirayələdi və əkin vaxtı basdırılmış xəzinə tapdı. Sərvəti 
taparkən gördü ki, böyük var-dövlətə malik ola bilər. Qızılları yerinə basdırıb, evinə  
döndü və sərvət tapdığı tarlanı almaq üçün bütün varidatını satdı. Ailəsi və qonşuları 
onu dəli sandılar. Bu baxımsız tarlada onlar qiymətli heç nə görə bilmirdilər. Lakin o nə 
etdiyini yaxşı bilirdi və tarlanı alarkən onun hər qarışını yoxlayıb, onda gizlədilmiş hər 
şeyi tapmaq istəyirdi. 
      Bu məsəl səma sərvətinin qiymətini və onun əldə edilib saxlanması üçün sərf 
edilən səyləri göstərir. Tarlada xəzinə tapan insan hər şeydən  imtina edib, ağlasığmaz 
zəhmət və səylər sərf edərək, gizlədilmiş sərvətə malik olmaq istəyir. Səma xəzinəsini 
aşkar edən adam da heç bir zəhməti ağır və heç bir qurbanı böyük saymayaraq, həqiqət 
sərvətinə malik olmağa çalışır. 
      Bu məsəldəki xəzinənin basdırıldığı tarla Müqəddəs Kitabı xatırladır. Xoş Xəbər – 
xəzinənin özüdür. Allah Kəlamının həqiqət sərvətləri ilə zəngin olduğu qədər, bütün 
yer kürəsi qızıl mənbələri ilə zəngin deyil. 
 
 
Səmavi sərvətlər necə gizlədilmişdir 
 
Müjdənin sərvətləri gizlədilmiş adlanır. Öz müdrikliyinə arxalanan, ruhsuz məktəb 
fəlsəfəsinin əsarətində olan insanlar üçün xilas planının gözəlliyi, gücü və sirri gizli 
qalır. Çoxları gözləri var ikən görmür, qulaqları var ikən eşitmir və  şüurları var ikən 
həqiqi sərvətləri seçə bilmirlər. 
      İnsan xəzinə basdırılmış yerin üstündən keçib gedə bilər. Böyük ehtiyac və 
yoxsulluq içində yaşayan bir adam ağacın altında oturub dincələrkən, onun kökləri 
altında yatan xəzinədən xəbərsiz ola bilər. İbranilər də belə idilər. Qızıl həqiqətlər 
xəzinəsi ibrani xalqına etibar edilmişdi. Özündə Səmanın möhürünü daşıyan yəhudi 
həyat tərzi Məsihin Özü tərəfindən tərtib edilmişdi. Yəhudilərin rəmzlərində xilasın ali 
həqiqətləri gizlədilmişdi. Nəhayət Məsih gəldiyi zaman isə ibranilər obraz və 
 52 
simvolların dəlalət etdiyi Şəxsi tanıya bilmədilər. İlahi Kəlama malik olduqları halda, 
nəsildən-nəslə ötürülən adətlərə və Müqəddəs Yazının insanlar tərəfindən şərhinə 
qapılaraq, Məsihdə izhar olunmuş həqiqəti görmədilər. Müqəddəs Yazıların ruhlu 
mənası itirilmişdi. Hər cür biliyin xəzinəsi onlar üçün açıq olduğu halda, onlar onu 
tanımadılar . 
      Allah Öz həqiqətini insandan gizlətmir. Ancaq insanlar öz əməlləri ilə onu özləri 
üçün anlaşılmaz edirlər. İsa ibranilərə Məsih olduğunu təsdiq edən kifayət qədər sübut 
gətirmişdi. Lakin Onun təlimi həyat tərzində qəti dəyişikliklər etməyi tələb edirdi.  
Yəhudilər başa düşürdülər ki, Məsihi qəbul etdikdə, öz eqoizmlərindən, çox 
əzizlədikləri qaydalardan və ənənələrdən, habelə öz vicdansız adətlərindən imtina 
etməlidirlər. Əbədi və dəyişməz həqiqətin qəbul edilməsi qurban tələb edirdi. Buna 
görə də Məsihə iman etmələri üçün Allahın verdiyi hər cür şəhadətdən üz çevirirdilər. 
Onlar Əhdi-Ətiqdə yazılanlara iman etdiklərini bildirirdilər, eyni zamanda da Məsihin 
həyatı və xasiyyəti haqqında ondakı şəhadətləri qəbul etmirdilər. Onlar bunu 
gördükləri zaman iman edəcəklərindən  qorxurdular, çünki bu təqdirdə özlərinin 
köhnə yalanlarından əl çəkməli idilər. Müjdənin xəzinəsi, Yol, Həqiqət və Həyat olan 
İsa onların yanında idi, onlar isə Göylərin verə biləcəyi ən böyük ənamı rədd etdilər. 
      «Bununla bərabər rəislərdən bir çoxları da Ona iman etdilər; fəqət havradan 
qovulmasınlar deyə fəriseylərdən ötrü imanlarını açıq bildirmirdilər» (Yəh. 12:42). 
Onlar hətta əmin oldular;  iman etdilər ki, İsa Allahın Oğludur; lakin Onu təbliğ etmək 
öz şöhrətpərəst istəklərindən imtina etmək demək idi. Onlar səma xəzinəsinə sahib 
olmaq üçün lazım olan imana malik deyildilər. Dünya xəzinəsilə həddindən çox məşğul 
idilər.  
      Bu gün də adamlar dünya sərvətlərinə malik olmaq üçün hərisliklə çalışırlar. 
Onların şüurları eqoist, şöhrətpərəst fikirlərlə qidalanır. Fani dünya varına, şöhrətinə və 
hakimiyyətinə malik olmaq üçün onlar bəşəri qanunları, ənənələri və tələbləri Allahın 
tələblərindən üstün tuturlar. Belələri üçün Onun Kəlamının sərvətləri gizli qalır. 
«Nəfsani adam, Allahın Ruhuna dair həqiqətləri qəbul etmir, çünki o bunları 
ağılsızlıq hesab edir və anlaya bilmir. Çünki bunlar ruhən dərk edilir» (1 Kor. 2:14). 
 53 
      «Və əgər Müjdəmiz örtülüdürsədə, həlak olanlar üçün örtülüdür. Onlara gəlincə, 
bu əsrin tanrısı  imansızların zehinlərini kor etmişdir ki, /görünməz/ Allahın surəti olan 
Məsihin izzəti haqqındakı Müjdənin nuru onları aydınlatmasın» (2 Kor: 4:3, 4). 
 
 
Xəzinənin dəyəri 
 
      Xilaskar görürdü ki, adamlar dünya nemətlərinə malik olmaq qayğısında əbədi 
dəyərləri itirirlər. O bu şəri aradan qaldırmağa cəhd etdi. O, insan qəlbini iflic edən 
bədxah qarğışı ləğv etməyi qərara aldı. Səsini ucaldaraq, O nida etdi: «İnsan bütün 
dünyaya yiyələnib öz canını itirərsə, ona nə fayda olacaqdır? Yaxud insan öz canı 
əvəzinə nə verə bilər?» (Mt. 16:26). Məsih düşkün bəşəriyyətin qarşısında nəzərdən 
qaçırdıqları xeyirxah dünyanı azır ki, əbədi həqiqətləri görə bilsinlər. O onları Allahın 
təsvir olunmaz izzətindən nura boyanmış Nəhayətsizin kandarına gətirir və oradakı 
xəzinələri onlara göstərir.    
      Bu xəzinənin qiyməti hesabsızdır, o, qızıldan və gümüşdən qiymətlidir. Onun 
yanında yerin bətnində olan bütün sərvətlər solğun görünür. 
«Dərinliklər deyər: ‚Məndə yoxdur‛, 
Dəniz deyər: ‚Yanımda yoxdur‛. 
Saf qızıl onu əvəz edə bilməz, 
Qiyməti gümüşlə ölçülməz. 
Onu Ofir qızılı ilə qiymətləndirmək olmaz, 
Onu qiymətli damarlı əqiqlə, göy yaqutla dəyərləndirmək olmaz. 
Nə qızıl, nə də gözəl cam ona tay deyil, 
Hikmət saf qızıl qablarla əvəz edilmir. 
Yanında mərcanın, büllurun adı çəkilməz, 
Hikmətin qiyməti yaqutdan artıqdır» 
    (Əyy. 28:14-18). 
      Müqəddəs Yazılarda belə bir xəzinə saxlanılır. Müqəddəs Kitab - Allahın ali 
dərsliyidir, Onun bizə verdiyi elm həqiqət mənbəyidir. Həqiqət elminin hamısının 
 54 
təməli onda yerləşir. İlahi Kəlamda biliyin hər sahəsinə aid həqiqətlər aşkar etmək olar. 
Bundan əlavə, Müqəddəs Yazılar  bütün elmlərin elmi olan xilas elmini öyrədir. O, 
Məsihin tükənməz xəzinəsidir. 
      Həqiqi ali təhsil Allah Kəlamını tədqiq edib, ona əməl edən  zaman alınır. Lakin 
İlahi Kəlam əvəzinə, Allah və Göylərin Padşahlığı haqqında heç nə söyləməyən biliklər 
tədris ediləndə, verilən təhsil bu adın təhrifi sayılmalıdır. 
      Təbiət bizə gözəl həqiqətlər açır. Yer və göylər bu həqiqətlərlə doludur. Onlar 
bizim müəllimlərimizdir. Təbiət bizə göylərin müdrikliyi və əbədi həqiqət dərsini keçir. 
Lakin  günahkar insan bunları görmür. Günah onun gözlərini zəiflətdiyinə görə artıq o, 
təbiətin özünü belə düzgün qəbul etmir, çünki onu Allahdan uca tutur. Həqiqət dərsləri 
İlahi Sözü inkar edən insanların şüuruna çatmır. Bu adamlar təbiətin açdığı həqiqətləri  
o qədər təhrif edirlər ki, bu onları Yaradıcıdan uzaqlaşdırır. 
      Çoxlarına insan müdrikliyi İlahi Müəllimin müdrikliyindən üstün görünür, İlahi 
dərslər isə çoxdan köhnəlmiş və maraqsız sayılır. Lakin Müqəddəs Ruhla canlanmış 
adamlar üçün bu əsla belə deyildir. Onlar sonsuz dərəcədə qiymətli sərvətləri görürlər 
və ondan ötrü bütün var-dövlətlərindən keçərək, çürümək bilməyən cəvahirlər 
saxlanılan tarlanı almağa çalışırlar. Çoxlarının dahi hesab etdikləri müəlliflərin kitabları 
əvəzinə Allah  Kəlamına müraciət edirlər. Onun Müəllifi dünyaya məlum olanların 
izində ən dahi Müəllif və Müəllimdir. O Öz həyatını bizim uğrumuzda verdi ki, Onun 
vasitəsilə əbədi həyata malik ola bilək. 
 
Xəzinəni inkar etməyin nəticələri 
 
      İblis insan şüurunu aldadaraq, ona belə bir fikir aşılayır ki, guya, Allahın iştirakı 
olmadan belə yüksək bilik sahibi olmaq mümkündür. Öz aldadıcı tövsiyəsi ilə o, Adəm 
və Həvvanı Allahın sözünə şübhə edib, itaətsizliyə aparan bir nəzəriyyə ilə əvəz etməyə 
sövq elədi. Bu gün də şeytanın məkri hələ Ədəmdə başladığı bədxah işini davam 
etdirməkdədir. Təhsil proqramlarına ateist əqidəli müəlliflərin mülahizələrini salan 
müəllimlər gənclərin şüurunda Allaha inamsızlığa, Onun qanununa itaətsizliyə sövq 
edən toxumlar əkmiş olurlar. Belə müəllimlər nə iş gördüklərini dərk etmirlər. Onlar 
 55 
təsəvvür etmirlər ki, ilk baxışda xoş niyyətli görünən fəaliyyətlərinin həqiqi nəticəsi nə 
kimi olacaqdır. 
      Müasir məktəb və kolleclərdəki tədrisin bütün mərhələlərindən tələbə uğurla çıxa 
bilər. O, biliklərin əldə edilməsi üçün var gücünü sərf edə bilər. Ancaq hələ Allahı 
tanımırsa və onun həyatını idarə edən qanunlara itaət etmirsə, istər-istəməz özünə 
zərər verəcəkdir. Günahkar vərdişlərin əsarətində olaraq, o, getdikcə özünə düzgün 
qiymət verə bilməyəcəkdir və öz üzərində nəzarəti itirəcəkdir. Bilavasitə özünə aid 
halları düzgün qiymətləndirməyəcəkdir. O öz şüuruna və bədəninə çox etinasız və 
yüngül münasibət bəsləyəcəkdir. Zərərli vərdişlər onu getdikcə bərbad edəcəkdi. O, 
xoşbəxt ola bilməyəcəkdir, çünki pak, sağlam həyat qaydalarını inkar edib, qəlbinin 
ahəngdarlığını və rahatlığını pozan vərdişlərin əsarətində yaşayacaqdır. Nəticədə, 
inadlı təhsil illəri əbəs yerə itirilmiş olacaq, çünki həmin dövrdə özünü itirmiş 
olacaqdır. Öz fiziki və əqli qüvvəsini şüursuz halda xərcləyərək, öz bədəninin məbədini 
xarabalığa çevirmişdir. O bugünkü və gələcək həyat üçün itirilmişdir. Dünyəvi bilikləri 
mənimsəyərək, tükənməz sərvət sahibi olmaq arzusunda olmuşdur, lakin Müqəddəs 
Kitabdan uzaqlaşaraq, hər cür sərvətdən qiymətli olan xəzinədən yan keçmişdir. 
 
 
Xəzinə axtarışları 
 
      Bizim tədrisimizin əsasında Allahın kəlamı dayanmalıdır. Biz öz övladlarımızı da 
onda açılan həqiqətlərə yönəltməliyik. Yuxarıda deyildiyi kimi, burada tükənməyən bir 
xəzinə gizlənir, lakin insanlar onun yanından keçirlər, çünki onu axtarmaq istəmirlər. 
Onların çoxu həqiqəti inadla axtarmaq əvəzinə, onun haqqındakı təxmini təsəvvürlərlə 
və hər cür gümanlarla kifayətlənirlər. Bu zavallılar başqalarının dediklərinə asanlıqla 
inanaraq, İlahi Kəlamda gizli  xəzinə axtarışına bənzədilmiş sərbəst və əzmkar işə 
başlamaqdan qorxurlar. Ancaq insanların həqiqət haqqındakı gümanları nəinki 
etibarsız, eyni zamanda təhlükəlidir, çünki onlar son nəticədə insanı Allahdan üstün 
edirlər. «Rəbb belə deyir» sözləri əvəzinə, onlar insanların cümlələrinə istinad edirlər. 
 56 
      Məsih – həqiqətdir. Onun kəlamları doğru və həqiqidir və özündə ilk  baxışda 
göründüyündən daha dərin məna daşıyır. Məsihin kəlamlarının hamısı, öz zahiri 
sadəliyinə baxmayaraq, çox qiymətlidir. Müqəddəs Ruhla paklanmış və möhkəmlənmiş 
şüur bu sadə kəlmələrin dəyərini dərk edə bilir. O, gizli olmasına baxmayaraq, qiymətli 
həqiqət mirvarilərini görməyə qadirdir. 
      Bəşəri nəzəriyyə və düşüncələr heç zaman bizi İlahi Kəlamın dərk edilməsinə 
gətirməyəcəkdir. Fəlsəfəni bir qədər mənimsəmiş adamlar çox vaxt hesab edirlər ki, 
həqiqətin axtarılmasında və küfrün imanlılar cəmiyyətinə daxil olmasının qarşısının 
alınmasında onların göstərişləri vacibdir. Lakin məhz onların bu göstərişləri və izahları 
yalan nəzəriyyələrə və küfrə gətirir. Müxtəlif vaxtlarda insanlar Yazılarda qəliz və başa 
düşülməyən hesab etdiklərini izah etməyə inadlı cəhdlər edirdilər; lakin əksər hallarda 
onların bu cəhdləri aydınlaşdırmaq istədiklərini daha çox qəlizləşdirirdi. 
      Kahin və fəriseylər hesab edirdilər ki, İlahi Kəlam haqqında öz şərhlərini verərək, 
müəllim kimi böyük bir iş görürlər, lakin Məsih onların haqqında belə buyurmuşdu: 
«Siz Yazıları və Allahın qüdrətini anlamadığınıza görə yanılırsınız» (Mk. 12:24). O 
onları «ehkam olaraq insan əmrlərini öyrətməkdə» ittiham edirdi (Mk. 7:7). İlahi 
Kəlamın müəllimləri sayılan və güman olunduğu kimi, Yazıları başa düşən adamlar 
həqiqətdə Onu icra etmirdilər. Allah Kəlamının həqiqi mənasını görməmələri üzün 
şeytan onların şüurlarını korlaşdırmışdı. 
      Bu bizim günlərdə də bir çoxlarına aiddir. Bunda bir çox imanlılar cəmiyyətləri 
günahkardırlar. Bu gün müdrik insanlar kimi qəbul edilən kəslərin yəhudi 
müəllimlərinin səhvlərini təkrar etmək təhlükəsi çox böyükdür. Onlar İlahi Kəlamın 
yalan  şərhini verdikləri üçün, çoxsaylı qəlblər çaş-baş qalaraq, qaranlıqda azıb İlahi 
həqiqətin düzgün mənimsənilməsindən  uzaq olurlar. 
      Müqəddəs Yazını insan təxəyyülünün və ənənəvi təsəvvürlərin zəif işığında 
oxumaq doğru deyil. Rəvayət və təsəvvürlərə istinad edərək Yazını izah eləmək cəhdi, 
günəş şüalarına zəif çıraq işığı əlavə etməyə bənzər. Allahın müqəddəs Kəlamının 
dünyanın zəif çıraq işıqlarına ehtiyacı yoxdur. Onun Özü qüdrətli işıq mənbəyi, Allahın 
insanlara açılmış izzətidir və onun yanında hər hansı başqa bir işıq çox zəifdir.  
      Allah Kəlamının öyrənilməsi İlahi həqiqətlərin dərin, əzmli və həssas tədqiq 
edilməsindən ibarətdir. Səhlənkar şüur həqiqətin açıq-aydın görünüşünə heç vaxt nail 
 57 
olmur. Belə ki, hətta dünya nemətlərinə nail olmaq üçün inadlı, səbirli və əzmli səylər 
tələb olunur. Öz işində müvəffəqiyyət əldə etmək istəyən adam da inadla çalışmalı və 
nəticəyə inanmalıdır. Eynilə inadlı zəhmətsiz biz ruhlu biliyə də malik ola bilmərik. 
Əbədi həqiqətlər xəzinəsini aşkar etmək istəyən adam torpaqdakı sərvətləri axtaran 
çalışqan insan kimi qazıntıya başlamalıdır. Etinasız, səysiz görülən iş burada nəticə 
vermir. Gənc və yaşlı olan hər insan Allahın Kəlamını yalnız oxumaq yox, onu lazımi 
əzm və yanğı ilə tədqiq edib, dua edərək həqiqəti aşkar etməlidir. Bu zaman onlar 
mükafat alacaqlar, çünki Məsih onların idrakını gücləndirəcəkdir. 
      Bizim qurtuluşumuz Müqəddəs Yazıda mövcud olan həqiqəti dərk 
etməyimizdən asılıdır. Allah istəyir ki, biz bu biliyə nail olaq. Axtarın, Müqəddəs 
Kitabın qiymətli həqiqətlərini öz yanan qəlblərinizlə axtarın. Qızılaxtaran yeri tədqiq 
edib qızıl mədənini axtardığı kimi, siz də Allah Kəlamını tədqiq edin. Allahla 
ünsiyyətdə daimiləşənə kimi, Onun sizin haqqınızda olan iradəsini dərk edənə kimi bu 
axtarışları dayandırmayın. Məsih bəyan eləyir: «Mənim adımla hər nə diləyərsinizsə, 
onu edəcəyəm; ta ki, Ata Oğulda izzətlənsin. Əgər Mənim adımla bir şey diləyərsinizsə, 
onu edəcəyəm» (Yəh. 14:13, 14). 
      Xeyirxah və qabiliyyətli insan əbədi dəyərləri müəyyən dərəcədə təsəvvür edə 
bilər; lakin bəzən bu cür insan belə ona əyan olanları dərk edə bilmir, çünki görünən 
əşyalar Gözəgörünməzin izzətini gizlədir. Gizli sərvətlərə malik olmaq istəyən hər kəs 
öz axtarışlarında dünya nemətlərindən yuxarıda duraraq, onlardan tamamilə imtina 
etməlidir. Onun bütün zehni və qabiliyyəti buna həsr edilməlidir. 
İtaətsizlik qapını Yazılardan əldə edilə biləcək böyük həcmdə biliklərin üzünə 
bağlayır. Anlama Allahın əmrlərinə itaət deməkdir. Yazılar mövhumatçı və qısqanc  
insanların fikrinə uyğun şərh edilməməlidir. O, yalnız həqiqət haqqında bilikləri 
səmimi ürəkdən  axtaran və ona itaət edən insanlar tərəfindən başa düşülə bilər. 
      Siz sual verə bilərsiniz: «Mən xilas olmaq üçün nə etməliyəm?» Yazını tədqiq 
etməyə başlayarkən, siz sonradan mənimsənilmiş və irsən aldığınız təsəvvürlərinizi 
kənara atmalısınız. Əgər Yazını öz şəxsi baxışlarınızı təsdiq etməkdən ötrü tədqiq 
edirsinizsə, heç zaman həqiqətə malik olmayacaqsınız. Rəbbin buyurduğunu dərk 
etmək üçün Müqəddəs Kitabı tədqiq edin. Bu zaman sizin baxışlarınızın həqiqətlə üst-
üstə gəlmədiyi məlum olsa, onu öz nöqteyi-nəzərinizə uyğunlaşdırmağa cəhd etmədən 
 58 
bəxş olunan nuru qəbul edin. Şüurunuzu və ürəyinizi Allahın Kəlamının ecazkar 
həqiqətlərini mənimsəmək üçün açın. 
      Məsihə dünyanın Xilaskarı kimi iman etmək – səmavi sərvətləri dərk etməyə və 
düzgün qiymətləndirməyə qadir ürəklə idarə olunan paklaşmış şüur tərəfindən 
həqiqətin qəbul edilməsi deməkdir. Belə bir iman tövbə və xasiyyətin yeniləşməsi ilə sıx 
bağlıdır. İman etmək – Müjdənin xəzinəsini aşkar edərək, onu tələb etdiyi vəzifələrlə 
birlikdə qəbul etmək deməkdir. 
      «Bir kimsə yenidən doğulmasa, Allahın Padşahlığını görə bilməz» (Yəh. 3:3). O, 
həqiqəti təsəvvür edib, onun haqqında bir gümanda ola bilər, ancaq imanla açılan ruhlu 
görmə qabiliyyəti yoxdursa, səma xəzinəsini görməyəcəkdir. Bu xəzinəni bizə 
bağışlamaq üçün Məsih Öz həyatını vermişdir; lakin Onun qanına iman edib 
yeniləşmədən nə günahların bağışlanması, nə də hər hansı ölümə məhkum insana 
həyat vermək mümkündür. 
      Beləliklə, Allah Kəlamındakı həqiqətləri görməkdən ötrü bizim şüurumuz 
Müqəddəs Ruhla işıqlanmalıdır. Təbiətin gözəlliyi yalnız günəş öz şüalarını onun 
üstünə salan zaman görünür. İlahi Kəlamdakı sərvətlərin dəyərini də onların üzərinə 
Həqiqət Günəşinin parlaq şüaları düşməmiş tam qiymətləndirə bilmərik.  
Sonsuz məhəbbətin mərhəmətilə göylərdən göndərilmiş Müqəddəs Ruh İlahi 
keyfiyyətləri özü ilə gətirir və onları Məsihə heç bir şəksiz inanan hər bir qəlbdə 
məskunlaşdırır. Onun qüvvəsilə xilas üzün vacib olan həyati həqiqətlər imanlı şəxsin 
hafizəsində həkk olaraq, o qədər aşkar olur ki, həyat yolu tam aydın görünür və bir 
daha yol axtarmağa ehtiyac qalmır. Yazıları öyrənərək, biz daim Allahın Müqəddəs 
Ruhunun nuru haqqında dua etməliyik ki, Onun Kəlamının sərvətlərini aydın görərək 
qiymətləndirə bilək. 
 
 
Zəhmətin mükafatı 
 
      Heç kim heç zaman düşünməməlidir ki, onun üçün aydın olmayan heç nə 
qalmamışdır. Hər cür insan zəkasının dərinliyini təyin etmək olar; dünyəvi müəlliflərin 
 59 
işlərini mənimsəmək mümkündür; lakin ən yüksək, ən dərin və ən geniş zəka və insan 
təsəvvürü Allahı tam dərk edə bilməz. Bizim dərk edə biləcəklərimizdən kənarda daim 
dərk olunmayan sonsuzluq qalır. Biz İlahi izzətin, sonsuz bilik və müdrikliyin yalnız 
xırda parıltısını görə bilirik;  sanki qızıl mədəninin üstündə dururuq və o, dərinlikdə 
olan sərvətlərini yalnız daim qazıntı işləri aparan şəxslərə verəcək. Qazıntılar get-gedə 
dərinləşərək, nəticədə böyük xəzinəyə çıxaracaqdır. Həqiqi iman vasitəsilə insan İlahi 
biliklər əldə edəcək. 
      Məsihin ruhunda tədqiq edənlərin heç biri mükafatsız qalmayacaqdır. Əgər insan 
Yazılara öyüd almaq istəyən bir uşaq kimi yanaşır və özünü tamamilə Allaha təslim 
edirsə, Onun Kəlamının həqiqətini mütləq tapacaqdır. İnsanlar Allaha itaətdə 
olsaydılar, Onun dünyanı idarə etmək planını başa düşərdilər. Səma aləmi özünün lütf 
və izzət xəzinəsini onlar üçün açardı. İnsanlar indikindən tamam fərqli olardılar, çünki 
həqiqət mirvarilərini axtararaq xeyirxahlaşardılar. Xilasın sirri, Məsihin zühür etməsi, 
Onun xilasedici qurbanı indiki qədər qaranlıq qalmazdı. Onlar aydın başa 
düşülməkdən əlavə, həm də daha yüksək qiymətləndirilərdilər. 
      Allaha Öz duasında Məsih dünyaya yaddaşlarda və ürəklərdə həkk olunmalı 
dərs verdi: «Əbədi həyat o deməkdir ki, Səni, vahid həqiqi Allahı və göndərdiyin İsa 
Məsihi tanısınlar» (Yəh. 17:3). Həqiqi təhsil məhz budur. İnsana həqiqi qüvvəni bu 
verir. Allahı və Onun göndərdiyi İsa Məsihi həqiqətən tanımaq – insanı Allahın 
surətinə və bənzərinə uyğun yeniləşdirir. Bu, insanı öz üzərində hakim olmağa və 
günahkar təbiətinin hər cür istək və ehtiraslarını şüurun ali məqsədlərinə təslim etməyə 
gətirir. Allahı dərk etmək insanı Allahın övladı və səmanın varisi edir. O, Nəhayətsizin 
dərgahı ilə təmasa girir və kainatın tükənməz sərvətləri onun üçün açılır. 
      Allah Kəlamının tədqiq edilməsi sayəsində əldə edilən bilik məhz belə bilikdir. 
Bu xəzinənin əvəzində dünyanın bütün nemətlərindən imtina edən hər kəs onu tapa 
biləcəkdir. 
      «Sən idrakı həqiqətən çağırsan, səs ucaldıb dərrakəni səsləsən, bunları gümüş 
kimi axtarsan, gizli xəzinə kimi arasan, onda Rəbb qorxusunu anlayarsan, Allahı 
tanıyarsan» (Məs. 2:3-5). 
 
 
 60 
Mirvari 
(Mt. 13:45, 46) 
 
      Xilaskarımız xilasedici məhəbbətin xeyir-duasını qiymətli mirvari ilə müqayisə 
eləyir. O Öz nəsihətini qəşəng mirvarilər axtaran bir tacir haqqında məsəllə təsvir edir, 
«o, dəyəri çox böyük olan bir mirvari taparaq, gedib bütün varını satıb onu satın aldı». 
Ən böyük dəyəri olan mirvari – Məsihin Özüdür. Allahın bütün izzəti və dolğunluğu 
Onda cəm olmuşdur. O, Allahın izzətinin parıltısı və Onun şəxsiyyətinin təcəssümüdür. 
İlahi keyfiyyətlərin izzəti Onun xasiyyətində izhar edilmişdir. Müqəddəs Yazının hər 
sətri Onun işığı ilə parıldayır. Məsihin paklığı cüzi bir ləkəsi və qüsuru olmayan ağ 
mirvaridir. Heç bir insan əməli Allahın böyük və dəyərli ənamını əvəz edə bilməz. 
Onda heç bir qüsur yoxdur. «Hikmətin və biliyin bütün xəzinələri Məsihdə 
gizlədilmişdir» (Kol. 2:3). O, «bizim üçün Allahın müdrikliyi, salehliyi, qüdsiyyəti və 
xilası oldu» (1 Kor. 1:30). İnsan qəlbinin həm bu, həm də gələcək həyatdakı ehtiyaclarını 
ödəyəcək hər şeyi biz Məsihdə tapırıq. Bizim Xilaskarımız o qədər dəyərli bir 
mirvaridir ki, Onunla müqayisədə başqa hər şey çox solğun görünür. 
      Məsih «Öz yurduna gəldi və Öz xalqı da Onu qəbul etmədi» (Yəh. 1:11). Lakin 
Allahın nuru dünyanın qaranlığında parladı «və qaranlıq onu dərk etmədi» (Yəh. 1:5). 
Fəqət Səmanın ənamına hamı biganə olmadı. Məsəldəki tacir səmimiyyətlə həqiqəti 
axtaran adamları təcəssüm etdirir. Müxtəlif xalqların içində zəkalı, ciddi adamlar 
mövcuddurlar ki, onlar ədəbiyyatda, elmdə və bütpərəst dünyasının dinlərində 
qəlblərinə xəzinə ola biləcək bir varlıq axtarırlar. Yəhudilərin içərisində də hələ malik 
olmadıqları şeyə çatmaq istəyənlər var idi. Formal dindən ümidlərini üzərək, onlar 
ruhlu və yüksək olanı axtarırdılar. Məsihin seçdiyi şagirdləri Kornelius və həbəş 
hərəmağası məhz həqiqəti qəlblərinə xəzinə etmək istəyən insanlar idilər. Onlar 
həqiqətə ehtiyac duyaraq, Səma nurunun göndərilməsi üçün dua edirdilər; Məsih 
onlara aşkar olan kimi Onu sevinclə qəbul etdilər. 
      Məsəldə mirvari ənam kimi təsvir edilmir. Tacir malik olduğu hər şeyi sataraq, 
onu satın alır. Çoxları bunda ziddiyyət görürlər, çünki Yazıda Məsihin Özü ənam kimi 
təsvir olunub. Həqiqətdə məsəl Yazının ümumi məntiqindən kənar deyildir. Məsih 
 61 
həqiqətən də ənamdır, lakin o kəslər üçün ki, onlar canlarını, qəlblərini və ruhlarını son 
damlasına kimi Ona verirlər. Allaha itaətli həyat yaşayaraq, Onun buyurduqlarına 
sevinclə tabe olmaq üçün biz bütövlüklə özümüzü Məsihə təslim etməliyik. İbarət 
olduğumuz hər şey, bütün qabiliyyət və istedadlarımız Allaha məxsusdur və Ona səcdə 
üzün istifadə edilməlidir. Biz bu tərzdə tamamilə Məsihə təslim olduğumuz zaman, O 
da Özünü səmanın bütün sərvətləri ilə birlikdə bizə vermiş olur. Beləliklə, biz ən 
qiymətli mirvariyə malik oluruq. 
      Xilas azad seçilən ənamdır, lakin eyni zamanda o alınıb satılmalıdır. Bunu 
düzgün başa düşmək lazımdır. İlahi mərhəmətlə idarə edilən bazarda dəyərli 
mirvarinin qiyməti yoxdur və pulsuz alınır. Bu bazarda hər kəs, hətta ən yoxsul kasıb 
da səmanın varına malik ola bilər. Həqiqət mirvarilərini burada hər kəs ala bilər. 
«Budur, Mən sənin üzünə qapı azmışam, - deyərək Rəbb nida edir, - onu heç kim 
bağlaya bilməz». Bu qapının ağzını heç bir qılınc kəsmir. İçəridən gələn səs dəvət edir: 
«İçəri gir». Xilaskarın səsi əzmlə və məhəbbətlə bizi dəvət eləyir: «Sənə məsləhət 
görürəm, Məndən odla təmizlənmiş qızıl al ki, zəngin olasan» (Vəh. 3:8, 18). 
      Məsih haqqında Müjdə hər bir kəsin malik ola biləcəyi xeyir-duadır. Kasıb da 
xilası ənam ala bilər, çünki o, dünya nemətlərinə satılmır. Onu könüllü itaətlə, Məsihin 
Öz qanı bahasına satın aldığı canlar kimi, Ona təslim olmaqla əldə etmək olar. Ən kamil 
və əsaslı təhsil belə, insanı Allaha yaxınlaşdıra bilmir. Fəriseylər özlərinin bütün 
dünyəvi və ruhlu üstünlükləri ilə öyünərək, fəxrlə bəyan edirdilər: «Mən zənginəm və 
varlanmışam, heç nəyə ehtiyacım yoxdur»; lakin bununla bərabər onların hər biri 
«zavallı, yazıq, yoxsul, kor və çılpaq» idi (Vəh. 3:17). Məsih onlara ən böyük dəyərə 
malik mirvari təklif elədi, lakin onlar onu qəbul etmədilər və O onlara belə dedi: 
«Vergiyığanlar və fahişələr Allahın Padşahlığına sizdən qabaq girirlər» (Mat. 21:31). 
      Biz əməllərimizlə xilas ola bilmərik, lakin ona elə bir yanğı və əzmlə can 
atmalıyıq ki, onun əldə edilməsi üçün dünyanın hər şeyindən imtina etməyə hazır olaq. 
      Biz dəyərli mirvarini axtarmalıyıq, lakin dünya bazarında və dünyəvi yollarla 
deyil. Onun qiyməti qızıl və gümüşlə ölçülmür, çünki bu mirvari Allaha məxsusdur. 
Dünyəvi, yaxud ruhlu üstünlüklərin və xidmətlərin sayəsində xilas olacağınızı 
düşünməyin. Allah sizdən könüllü itaət gözləyir. O, günahlarınızdan əl çəkməyinizi 
xahiş edir. Məsih bəyan edir: «Mən qalib gəlib, Atamla bərabər Onun taxtında necə 
 62 
oturdumsa, qalib gələnə də icazə verəcəyəm ki, Öz taxtımda Mənimlə eləcə otursun» 
(Vəh. 3:21). 
      İlk baxışdan göründüyü kimi, bəzi adamlar bütün həyatlarını səma mirvarisini 
əldə etməyə həsr ediblər. Ancaq bununla bərabər onlar özlərinin zərərli vərdişlərindən 
əl çəkmirlər. Onlar özləri üçün ölmürlər ki, Məsih onlarda yaşaya bilsin. Buna görə də 
onlar dəyərli mirvarini tapa bilmirlər. Onlar öz günahkar istəklərinə qalib gəlməyiblər, 
dünyəvi ehtirasların əsarətindən çıxmayıblar və çarmıxı götürüb Məsihin imtinalar və 
qurbanlarla dolu olan yolu ilə getmirlər. Az qala məsihçi olub, ancaq hələ də tam 
məsihçi olmayaraq, onlar Səma Padşahlığına yaxın kimi görünürlər, lakin daxil ola 
bilmirlər. Xilasa yaxın olub, lakin tam xilas olmayaraq, tamamilə itmiş olurlar.  
Qəşəng mirvarilər axtaran tacir məsəli ikili məna daşıyır: o, yalnız Göylərin 
Padşahlığına nail olmaq istəyənləri deyil, həm də Öz itirilmiş varisini axtaran Məsihi 
təsvir edir. Qəşəng mirvarilər axtaran Səma taciri Məsih itirilmiş bəşəriyyətin simasında 
qiymətsiz mirvari görürdü. O, günah tərəfindən murdarlanmış və pozulmuş insanlarda 
xilas imkanlarını görürdü. Allahla iblisin döyüş meydanı olmuş və məhəbbətin qüdrəti 
ilə xilas edilmiş ürəklər Xilaskar üçün heç zaman sıxıntı keçirməmiş ürəklərdən daha 
çox dəyərlidir. Allah bəşəriyyəti ümidsiz və heç nəyə yararsız saymırdı; O, ona 
Məsihdə baxır və onu xilaskar məhəbbətin sayəsində ola biləcəyi kimi görürdü. O, Öz 
kainatının bütün sərvətlərini toplayıb bu mirvarini satın almaq üçün verdi. İsa onu alıb 
Öz tacında qiymətli daş kimi yerləşdirdi. «Onlar Onun torpağında tac daş-qaşı kimi 
parıldayacaqlar» (Çək.9:16). «Ordular Rəbbi deyir: «Fəaliyyətə keçdiyim gün onlar 
Mənə məxsus xalq  olacaq» (Mal. 3:17). 
      Buna baxmayaraq, biz ilk növbədə yadda saxlamalıyıq ki, dəyərli mirvari Məsih 
Özüdür və bu mirvariyə malik olmağımız bizim ən böyük nailiyyətimizdir. Müqəddəs 
Ruh bizə Mirvarinin dəyərini açıqlayır. Müqəddəs Ruhun təsiri məhz səma ənamının 
axtarışları xüsusən inadlı və əzmli olduğu zaman görünür. Məsihin zamanında 
Müjdəni çoxları eşitmişdi, lakin şüurları yalan təlimlərlə tutulduğundan, onlar 
qalileyalı sadə Müəllimdə Allahın Elçisini görə bilmədilər. Ancaq Məsihin səmaya 
yüksəlib Allahın taxtına əyləşərək, vəsatətçilik xidmətinə başlaması Müqəddəs Ruhun 
göndərilməsi ilə əlamətdar oldu. Ruh Əllinci gündə göndərildi. Məsihin şahidləri 
ölülərdən dirilmiş Xilaskarın qüdrətini bəyan eləməyə başladılar. Səmanın nuru 
 63 
Məsihin düşmənlərinin aldatdıqları insanların qaranlıq şüurlarına da daxil oldu. Artıq 
onlar da Onda «İsrailə tövbə və günahların bağışlanmasını vermiş Rəis və Xilaskarı» 
görürdülər (Həv. iş. 5:31). Onlar Onu səma izzəti ilə əhatə edilmiş, əllərində 
itaətsizlikdən imtina etmiş hər bir şəxsə veriləcək saysız-hesabsız sərvətlər tutmuş 
gördülər. Həvarilər vahid Oğulun izzətini bəyan etdikləri zaman üç min qəlb iman etdi. 
Bu adamlar özlərinin günahkar və natəmiz olduqlarını görüb, Məsihin simasında 
özlərinə Dost və Xilaskar tapdılar. Həvarilərə verilmiş Müqəddəs Ruhun vasitəsilə 
Məsih yüksəldildi və izzətləndirildi. İman edən insanlar Onun Simasında hər şeyi - 
alçaldılmanı, əzabları və ölümü qəbul edərək, onları ölümdən qurtarıb əbədi həyat 
verən Şəxsiyyəti görürdülər. Müqəddəs Ruhun işi sayəsində Məsihin xasiyyəti onların 
qarşısında açıldı, Onun qüdrətinin və böyüklüyünün həqiqi dərk edilməsinə gətirərək, 
onları imanlı sevinclə əllərini Ona uzadıb «Mən iman edirəm» deməyə vadar etdi. 
 Bundan sonra dirilmiş Xilaskar haqqında Müjdə dünyanın ən ucqar 
məntəqələrinə çatdı. İmanlılar cəmiyyəti çoxsaylı iman etmələrin şahidi oldu. Adamlar 
hər tərəfdən oraya axışdılar. İmanlıların çoxu təkrarən vəftiz olunurdular. Bütpərəstlər 
də məsihçilərə qoşulub ən böyük sərvətlərə malik olmağa çalışırdılar. Peyğəmbərin 
sözləri yerinə yetdi: ən gücsüz adam «Davud kimi oldu», Davudun evi isə «Rəbbin 
mələyi kimi oldu» (Çək. 12:8). Hər bir məsihçi öz qardaşında xeyirxahlığın və 
məhəbbətin İlahi bənzərini görürdü. Hamı bir məqsədə qulluq edirdi. Bu məqsəd 
başqalarının da həyatına daxil oldu. Bütün ürəklər ahəngdar döyünürdü. Bütün 
imanlıların məqsədi Məsihin xasiyyətinə nail olaraq, Onun Padşahlığını genişləndirmək 
naminə çalışmaq idi. «İman edənlərin cəminin isə bir ürək və bir canı var idi... Həvarilər 
böyük qüdrət ilə Rəbb İsa Məsihin dirilməsinə şəhadət etdilər və Allah hamısına böyük 
lütflər yağdırdı» (Həv. iş. 4:32, 33). «Rəbb də xilas edilənləri gündən günə cəmiyyətə 
əlavə edirdi» (Həv. iş. 2:47). Məsihin Ruhu imanlılar cəmiyyətinə həyat verirdi; çünki 
bu adamlar ən böyük dəyərə malik olan mirvarini tapmışdılar.   
Bu, təkrar olunmalıdır, ancaq daha böyük qüdrətlə. Əllinci gündə Müqəddəs 
Ruhun göndərilməsi yalnız ilk yağmur idi; son yağmur isə daha bol olacaqdır. Ruh 
bizdən ancaq vüsətli çağırış və qəbuletmə gözləyir. Müqəddəs Ruhun qüdrəti ilə Məsih 
yenidən Öz dolğunluğu ilə insanlara açılmalıdır. İnsanlar yenidən səma mirvarisinin 
tükənməz dəyərini görərək, həvari Pavel ilə birlikdə deyəcəklər: «Mənə üstünlük təmin 
 64 
edən hər şeyi Məsih naminə zərər saydım. Və hətta uğrunda hər şeyin zərərini 
çəkdiyim Rəbbim Məsih İsanı tanımağın üstün dəyəri yanında hər şeyi ziyan hesab 
edirəm» (Flp. 3:7, 8). 
 
 
Tora bənzər 
(Mt. 13:47-50) 
 
      «Yenə, Göylərin Padşahlığı dənizə atılan və hər çeşid balıq tutan bir tora bənzər; 
dolduğu zaman, onu sahilə çəkdilər və oturub yaxşıları qablara qoydular, pisləri isə 
çölə atdılar. Bu dövrün sonunda da belə olacaqdır. Mələklər gəlib pisləri salehlərin 
arasından kənar edəcəklər. Onları soba alovuna atacaqlar. Orada ağlaşma və diş 
qıcırtma olacaqdır» (Mt. 13:47-50). 
Dənizə torun atılması İmanlılar cəmiyyətinə həm yaxşıları, həm də pisləri cəlb 
eləyən Müjdəni təsvir edir. Onun səyahəti qurtaran zaman hökm günü gələcəkdir və 
salehlərin pislərdən ayrılması başa çatacaqdır. Məsih görürdü ki, İmanlılar 
cəmiyyətində yalançıların mövcudluğu həqiqəti hörmətdən salır. Yalançı məsihçilərin 
keçirdikləri günahkar həyat tərzinə görə, dünya çox zaman Müjdənin doğruluğunu 
şübhə altına alır. Məsihə etiqad edib, əməldə Onun Ruhunu daşımayan adamları görən 
bəzi məsihçilər belə, imanda zəifləyə bilərlər. Bu günahkarların İmanlılar cəmiyyətində 
qalmaları adamlarda belə bir fikir yaradır ki, guya, Allah onların günahlarına göz 
yumur. Məsih isə gələcəyin üzərindəki örtüyü götürərək bəyan edir ki, insanın 
aqibətini onun həyatda tutduğu vəzifə yox, məhz xasiyyəti həll edəcəkdir. 
      Tor haqqında məsəl, alaq otları haqqında olan məsəl kimi, bizlərə onu demək 
istəyir ki, günahkarların hamısının Allaha iman edəcəkləri vaxt olmayacaqdır. Alaq 
otları yalnız biçinə qədər buğda ilə birlikdə bitir. Yaxşı və pis balıqları yalnız son dəfə 
seçilmək üçün birlikdə sahilə çıxarırlar.  
 65 
      Eyni zamanda hər iki məsəl göstərir ki, hökm günündən sonra artıq iman etməyə 
imkan olmayacaqdır. Müjdənin işi dünyada başa çatdığı zaman, dərhal salehlərin 
pislərdən ayrılması baş verəcək və hər birinin taleyi əbədi olaraq təsdiq ediləcəkdir. 
      Allah heç bir günahkarın ölümünü istəmir. «Varlığıma and olsun, pis adamın 
ölümündən yox,  onun öz yolundan dönüb yaşamasından zövq alıram» Xudavənd 
Rəbb bəyan edir. «Dönün, pis yolarınızdan dönün! Nə üzün öləsiniz?» (Yez. 33:11). 
Onun Ruhu insanları sınaq dövrü bitməmiş həyat ənamını qəbul etməyə dəvət edir. 
Lakin Onun ənamını rədd edənlər ölümlə baş-başa qalacaqlar. Allah bəyan edir ki, 
günah məhv olmalıdır, çünki şər kainat üçün dağıdıcıdır. Günahdan əl çəkməyənlər 
onun məhvi zamanı öləcəklər. 
 
 
«Yeni və köhnə» 
(Mt. 13:51, 52) 
      Xalqı öyrədərkən, Məsih eyni zamanda Öz şagirdlərini gələcək işə hazırlayırdı. 
Onun hər öyüdündə onlar üçün də dərs var idi. Tor haqqındakı məsəli danışdıqdan 
sonra O, şagirdlərindən soruşdu: «Bütün bu şeyləri anladınızmı?» Onlar İsaya: «Bəli, Ya 
Rəbb», - dedilər. Bu zaman yeni bir məsəl gətirərək, O, şagirdlərinin qəbul etdikləri 
həqiqətlərə məsuliyyətlə yanaşmalarına işarə etdi. «Beləliklə, Göylərin Padşahlığına 
öyrədilmiş hər din alimi xəzinəsindən təzə və köhnə şeylər çıxaran ev sahibinə bənzər». 
      Ağıllı ev sahibi öz xəzinəsini gizlətmir. Onu insanların qarşısına çıxarır ki, onlara 
da onun haqqında bilik versin. Xəzinənin dəyəri ondan istifadə edən zaman çoxalır. 
Məsih öyrədir ki, Onun şagirdlərinə tapşırdığı həqiqət dünyaya çatdırılmalıdır. Həqiqət 
haqqındakı biliklər başqalarına çatdırıldıqca çoxalır. 
      Müjdə haqqında xəbəri ürəyinə qəbul etmiş hər kəs onu başqalarına çatdırmaq 
istəyəcəkdir. Məsihin İlahi məhəbbəti öz canlı təcəssümünü tapmalıdır. Məsihi qəbul 
etmiş kəslər mütləq öz təcrübələrilə bölüşərək, Müqəddəs Ruhun onları apardığı yol 
haqqında danışacaqlar. Allahın və Onun göndərdiyi İsa Məsihin dərk edilməsi yanğısı, 
Yazılardakı araşdırmaların nəticələri, yorulmaz dualar və qəlblərindəki alovdan bəhs 
 66 
edəcəklər. Nəhayət, Məsihin onlara yönəlmiş sözləri haqqında şəhadət edəcəklər: 
«Sənin günahların bağışlandı». Belə yaşantıları gizlətmək qeyri-təbii olardı və Məsihin 
məhəbbətilə dolu olanlar, əlbəttə ki, belə etmirlər. Müqəddəs həqiqəti dərk etdikcə, 
onlarda alınan xeyir-duanı başqaları ilə bölüşmək arzusu çoxalacaq. Başqalarına İlahi 
lütf xəzinəsindən danışarkən, onlar bu lütfdən daha çox alacaqlar. Onların ürəkləri 
sadəlövh uşaq ürəyinə bənzəyərək, şərtsiz itaətdə olacaqdır. Onların qəlbləri şövqlə 
qüdsiyyətə çalışaraq, dünyaya çatdırmaq üçün getdikcə daha çox həqiqət və lütf 
sərvətlərinə malik olacaqdır. 
      Böyük həqiqət xəzinəsi - Allah Kəlamıdır ki, yazılmış kəlamlar, təbiətin kitabı və 
eləcə də Allahın insan həyatında baş verən işləri ona daxildir. Onun işini yerinə 
yetirərək, Məsihin davamçıları bu xəzinədən bəhrələnməlidirlər. Onlar həqiqət 
axtarışlarında insan şüuruna, müdrikliyi Allah qarşısında dəlilik sayılan dahi adamlara 
deyil, ancaq Allaha arxalanmalıdırlar. Rəbb Onu dərk etməyə çalışan hər kəsə Özünün 
təyin etdiyi vasitələrlə Özü haqqında bilik çatdıracaqdır. 
      Məsihin davamçısı Onun Kəlamına iman edərək, ona uyğun yaşayarsa, onun 
üçün ətraf aləmdə düzgün qəbul edib, qiymətləndirə bilməyəcəyi heç bir elm 
qalmayacaqdır. Bu dünyada elə bir şey yoxdur ki, malik olduğu həqiqətlərin 
başqalarına çatdırılması üçün insana yararlı olmasın. Təbiət elmi Məsihin məktəbində 
təhsil alan hər bir şagirdin bəhrələnə biləcəyi bilik xəzinəsidir. Təbiətin gözəlliyini 
müşahidə edərkən, onun sirlərini öyrənərkən, ağac əkərkən, yaxud torpağın, dənizin və 
səmanın möcüzələrini görərkən, bizə həqiqətin yeni mənası açılır. Allahın insanlara 
olan münasibəti, Onun müdrikliyi və ədalətliliyi haqqında dərin sirlər bizə agah olur, 
bu sirlər  insan həyatında izhar edilir və onların hamısı səma xəzinəsindəndir. 
      Yalnız yazılmış kəlamlarda Allah haqqında biliklər günahkar insana mümkün 
qədər aydın açılmışdır. Bu, Məsihin tükənməyən sərvətlər xəzinəsidir. 
      Bildiyimiz kimi, Allah Kəlamına Əhdi-Ətiq və Əhdi-Cədid daxildir. Onların hər 
biri digəri olmadan tam deyildir. Məsih Özü bəyan edirdi ki, Əhdi-Ətiqin həqiqətləri də 
Əhdi-Cədidinki qədər dəyərlidir. Məsih, bugünkü kimi, dünyanın başlanğıcında da 
insanların Xilaskarı idi. Öz İlahiliyini insan təbiətində təcəssüm etdirib dünyamıza 
gəlməzdən əvvəl, Müjdə artıq Adəm, Şet, Xənok, Məfusəl və Nuh vasitəsilə verilmişdi. 
Müjdənin daşıyıcıları Kənanda İbrahim, Sodomda Lut və hər nəsildə Onun gəlişi 
 67 
haqqında xəbər verən müjdəçilər idilər. İbranilərin həyat tərzləri, bütün mərasimləri 
Məsihin Özü tərəfindən tərtib edilmişdi. Onların bütün qurbanlıq mərasimləri və ibadət 
sistemlərinin əsasında O dayanırdı. Qurbanlıq mərasimi zamanı axan qan Allahın 
Quzusunun qurbanını təsvir edirdi. Yalnız simvol olan qurbanlar Məsihdə öz son 
ifadəsini tapdı. 
      Ağsaqqallara izhar edilmiş, qurbanlıq mərasimlərində nümayiş etdirilmiş, 
qanunda təsvir edilib, peyğəmbər vasitəsilə açılmış Məsih Əhdi-Ətiqin zənginliyini 
təşkil edir. Öz həyatı, ölümü və dirilməsi ilə izhar edilərək, Müqəddəs Ruh vasitəsilə 
nümayiş etdirilmiş Məsih Əhdi-Cədidin xəzinəsini təşkil edir. Bizim Xilaskarımız, 
Allahın izzətinin parıltısı - əbədi Xəzinə, həm Köhnə, həm Təzə Xəzinədir. 
Məsihin həyatı, ölümü və vəsatətçilik xidməti haqqında peyğəmbərlərin 
qabaqcadan bəyan etdikləri, bütün bunların şahidi olan həvarilərin təbliğinin əsasını 
təşkil etməli idi. Məsihin təvazökarlığı, paklığı və qüdsiyyəti, təsviredilməz məhəbbəti 
onların əsas mövzuları olmalı idi. Müjdəni bütün dolğunluğu ilə təbliğ etmək üçün 
həvarilər yalnız Öz yerdəki həyatı və nəsihətləri vasitəsilə izhar edilmiş Məsihi deyil, 
eyni zamanda Əhdi-Ətiq peyğəmbərlərinin xəbər verdikləri və qurbanlıq 
mərasimlərinin təsvir etdiyi Məsihi təbli etməli idilər. 
      Öz öyüdləri ilə Məsih insanları köhnə və mənbəyinin Özü olduğu həqiqətlərə 
qaytarırdı. Nə vaxtsa ağsaqqallar və peyğəmbərlər vasitəsilə bəyan etdiyi bu 
həqiqətləri, indi O, yeni işıqda göstərirdi. İndi onların mənası nə qədər fərqli təsvir 
edilirdi! Onun izahlarında işıq və ruhlu qida axını açılırdı. O vəd etdi ki, Müqəddəs 
Ruh şagirdlərini nurlandıracaq və Allah Kəlamı getdikcə aydınlaşacaq. Onun 
həqiqətləri onlara yeni gözəllikdə görünəcəkdir. 
      İlk dəfə Ədəm bağında xilas vədi verilən vaxtdan bəri Məsihin həyatı, xasiyyəti 
və vəsatətçi xidməti daim insanları düşündürmüşdür. Müqəddəs Ruhun təsiri altında 
olan hər bir adam bu mövzuları yeni işıqda görürdü. Xilas həqiqətləri daim inkişaf edib 
yayılmağa qadirdir. Bu həqiqətlər uzaq keçmişdə açılsalar da, daim yenidirlər və 
inadkar şüur qarşısında Allahın daha böyük izzətini və daha möhtəşəm qüdrətini 
açırlar. 
      Hər bir əsrdə həqiqət daha da inkişaf edir, Müjdə öz həqiqətləri ilə hər dövrün 
insanları qarşısında təkrar-təkrar açılır. Lakin bununla bərabər, qədim həqiqətlər də öz 
 68 
əhəmiyyətini itirməyib; yeni həqiqət əvvəlkilərdən ayrı şəkildə müstəqil  mövcud 
olmayıb, onların davamını, inkişafını təşkil edir. Yalnız qədim həqiqətləri tam dərk 
edərkən, yenilərini həqiqətən başa düşə bilərik. Məsih diriləcəyi haqqında həqiqəti 
şagirdlərinə açmaq istədiyi zaman, «Musa ilə bütün digər peyğəmbərlərdən başlayaraq, 
bütün Yazılarda Özü haqqında olan şeyləri onlara izah etdi» (Lk. 24:27). Eyni zamanda 
aydın başa düşməliyik ki, bu, əvvəlki həqiqəti möhtəşəm edən, yeni mənasını açan 
işıqdır. Yeni həqiqəti qəbul etməyən, yaxud da inkar edən adam həqiqətdə köhnəyə də 
malik deyildir. Onun üzün köhnə həqiqət öz həyat qüvvəsini itirərək, yalnız ölü 
ehkama çevrilir. 
      Bir çox adamlar Əhdi-Cədidi qəbul etməyərək, yalnız Əhdi-Ətiqin həqiqətlərinə 
iman edir və onu təbliğ edirlər. Ancaq Məsihin təlimini qəbul etməkdən imtina etməklə 
sübut edirlər ki, həqiqətdə ağsaqqalların və peyğəmbərlərin dediklərini inkar edirlər. 
«Əgər siz Musaya iman etmiş olsaydınız, - Məsih deyir, - Mənə də iman edərdiniz; ona 
görə ki, o, Mənim haqqımda yazmışdır» (Yəh. 5:46). Bu səbəbdən onların Əhdi-Ətiq 
təlimində də həqiqi güc yoxdur. 
      Eynilə özlərini imanlı adlandırıb, ancaq Müjdəni tədris edən şəxslər də səhvə yol 
verirlər. Onlar Məsihin: «Mənim haqqımda şəhadət edənlər də onlardır» - deyə bəyan 
etdiyi Əhdi-Ətiq Yazılarını inkar edirlər (Yəh. 5:39). Köhnə Əhdi inkar etməklə, onlar 
əslində Yenisini də inkar etmiş olurlar; çünki hər iki Əhd bütövün ayrılmaz hissələridir. 
Heç kim Allahın Qanununu Müjdəsiz, yaxud Müjdəni Qanunsuz təsəvvür edə bilməz. 
Qanun - Müjdənin təcəssümüdür, Müjdə isə açıqlanmış qanundur. Qanun - kökdür, 
Müjdə - bu kökdən bitən ətirli çiçək və bəhərdir.  
      Köhnə Əhd Yenisinə işıq salır, Yenisi isə Köhnə Əhdi nurlandırır. Həm bu, həm 
digəri Allahın Məsihdə açılmış izzətini təsvir edir. Hər ikisi elə həqiqətlər izhar edir ki, 
onları axtaranlara daim yeni dərinliklər açacaqlar. 
      Məsihdə və Məsihin vasitəsilə qazanılan həqiqət ölçüsüzdür. Yazının tədqiqatçısı 
sanki baxdıqca daha da dərinləşən və genişlənən mədənə baxır. Öz Oğlunu bizim 
günahlarımızın əvəzinə qurban vermiş Allahın məhəbbətinin sirrini bu həyatda dərk 
eləmək bizim üçün qeyri-mümkündür. Xilaskarın bizim dünyada həyata keçirdiyi iş 
daim möhtəşəm mövzu olaraq, bizim ən yüksək təxəyyülümüzlə belə tam dolğunluğu 
ilə dərk edilməmiş qalacaqdır. Bu sirrin dərinliyini dərk etmək arzusu ilə insan öz 
 69 
şüurunu nə qədər işlətsə də, onun idrakı bu qəhətdən çox acizdir. Ən çalışqan 
tədqiqatçı burada sahilsiz dəniz görəcəkdir.  
Məsihdə izhar edilmiş həqiqəti qəlblə qazanmaq olar, bütün həyat təcrübəsi ilə 
hiss etmək mümkündür, lakin izah etmək imkansızdır. Onun ucalığı, genişliyi və 
dərinliyi bizim dərrakəmiz xaricindədir. Öz  təsəvvürümüzü son həddə qədər gərsək 
belə, göylər qədər uca olan və eyni  zamanda bəşəriyyətdə Allahın surətini təcəssüm 
etdirmək üçün yerə nüfuz edən izahedilməz məhəbbətin yalnız tutqun xətlərini seçə 
bilərik. 
      Ancaq biz İlahi mərhəməti görə bilərik. O, təvazökar, tövbə edən qəlbə açılır. Biz 
Allahın mərhəmətini Onun bizim uğrumuzda verdiyi qurbanı qiymətləndirdiyimiz 
qədər dərk etməliyik. Allah Kəlamını təvazökar ürəklə dinlədikdə, bağışlanmanın uca 
həqiqətini dərk edə bilərik. Onun parlaqlığı, dərinliyi və qüdrəti  biz onu dərk etdikcə 
çoxalacaq. 
      Bizim həyatımız Məsihin həyatı ilə bağlı olmalıdır; biz hər zaman göylərdən 
enmiş canlı Çörəkdən qidalanaraq, öz yanğımızı daim təzə-tər və tükənməz sərvətlərini 
əsirgəməyən bulaqda söndürməliyik. Daim qarşımızda Rəbbi görüb, Onu izzətləndirib 
şükür etsək, ruhlu həyatımızda qəlb təravətini saxlamış olarıq. Sanki dostumuzla 
söhbət edirmiş kimi, biz öz dualarımız vasitəsilə Allahla ünsiyyət yarada biləcəyik. O 
bizimlə şəxsən danışaraq, Öz sirlərini açacaqdır. Bu zaman biz tez-tez bilavasitə İsanın 
sevinc bəxş edən iştirakını hiss edəcəyik. Xanokla söhbət etdiyi kimi, O bizə də 
yaxınlaşdıqda ürəklərimiz od tutub yanacaqdır. Bu hal məsihçinin həyatında həqiqətən 
mövcud olduğu zaman, onun xasiyyətində sadəlik, ləyaqət və ürək təvazökarlığı kimi 
keyfiyyətlər büruzə verilir. Bu o deməkdir ki, o, İsa ilə ünsiyyətdə olmuş və Ondan 
öyrənmişdir. 
      Məsihin dini – ona yiyələnmiş hər bir kəsdə özünü qüdrət, nüfuzedici prinsip, 
fəal ruhlu enerji şəklində göstərəcək. Onlar daim təravətli, qüvvətli və əbədi gənclik 
sevincinə malik görünəcəklər. Allah Kəlamını qəbul etmiş ürək nə buxarlanıb sovrulan 
gölməçəyə, nə də qiymətli yağı axıb gedən sınıq qaba bənzər. Belə qəlb dağlardan axan 
və tükənməz bulaqlardan güc alan çaya bənzər. Onun pak, şəffaf suları qayaların arası 
ilə axaraq yorğun, susamış və yükü ağır adamlara sərinlik gətirir. 
 70 
      Belə təəssüratlar hər bir həqiqət müəlliminə Məsihin təmsilçisi olmaq imkanını 
verir. Məsihin təliminin ruhu ona ünsiyyət və dua vaxtı güc və məqsədyönlülük verir. 
Onun Məsih haqqındakı şəhadəti dar və cansız təlim olmayacaqdır. O, eyni fikirləri 
təkrar-təkrar söyləməyəcəkdir. Onun şüuru Müqəddəs Ruhla nurlanmaq üçün açıq 
olacaqdır. 
      Məsih demişdir: «Mənim ətimi yeyib, qanımı içənin əbədi həyatı vardır... Diri 
olan Ata Məni göndərdiyi, Mən də Ata vasitəsilə yaşamaqda olduğum kimi, Məni 
yeyən də Mənim vasitəmlə yaşayacaqdır... Həyat verən ruhdur... sizə söyləmiş 
olduğum sözlər ruhdur və həyatdır» (Yəh. 6:54, 57, 63). 
      Məsihin ətini yeyib, qanını içdiyimiz zaman, bunda əbədi həyatın əlamətini aşkar 
edirik. Bu, artıq köhnəlmiş, adi bir hal almış ideyalara rəğbət deyildir. Adət edilmiş 
mərasimin yerini artıq yeni bir şey tutur. Köhnə həqiqətlər öz gücündə qalırlar, lakin 
onlar yeni işıqda görünürlər. Həqiqətin yeni dərk edilməsi aşkar edilir, o hamı üçün 
aydın olan paklıq və ecazkarlıqla görünür. Bunda iştirak etmək imkanına nail olmuş 
adamlar Müqəddəs Ruhun təsirini qəbul edərlərsə, yeni həyatın canlandıran və bərpa 
edən qüvvəsini mütləq hiss edəcəklər. Onlarda İlahi Məhəbbət alovu yandırılacaqdır. 
Onların idrakı o qədər zərif olacaqdır ki, həqiqətin gözəlliyini və böyüklüyünü tam hiss 
edə biləcəklər. 
      Müzakirə etdiyimiz məsəldə müdrik ev sahibinin timsalında uşaqların və 
gənclərin böyük ehtiyac duyduğu həqiqi müəllim təsvir edilmişdir. Belə bir adamdan 
ötrü Allah Kəlamı xəzinədirsə, o, aşkar etdiyi həqiqətin yeni gözəlliklərindən həm özü 
həzz alacaq, həm də onu başqalarına göstərəcəkdir. Belə müəllim dua edərək Allaha 
arxalanarsa, Məsihin Ruhu onun üzərinə enəcək və Allahın Özü Müqəddəs Ruhla onun 
vasitəsilə başqalarının şüuruna təsir edəcəkdir. Bu müəllimin şüurunu və ürəyini Ruh 
xoş ümidlə, cəsarətlə və Müqəddəs Kitab surətlərinin aydınlığı ilə dolduracaq və o 
bunların hamısını ona etibar edilmiş gənclərə çatdıracaqdır. 
      Allahdan ilham almış Yazıların tədqiqatı nəticəsində müəllimə açılmış səmavi 
rahatlıq və sevincin mənbələri onunla ünsiyyətdə olan hər bir adam üçün qüdrətli 
xeyir-dua çayına çevriləcəkdir. Onun şagirdləri üçün Müqəddəs Kitab heç vaxt yorucu 
kitaba çevrilməyəcəkdir. Müdrik nəsihətçi yanında Kəlam hər zaman arzu edilən 
olacaqdır. O, həyat çörəyi kimi, heç zaman köhnəlib qurumayacaqdır. Onun təravəti və 
 71 
gözəlliyi daim uşaq və gəncləri öz ecazkarlığı ilə cəzb edəcəkdir. Öz şüalarını yerə 
saçan günəş kimi, Allah Kəlamı işıq və isti saçır və heç zaman tükənmir. 
      Onun Kəlamında müqəddəs, nurlandıran İlahi Ruh aşkar edilir. Nur, Yazının hər 
səhifəsindən yeni və qiymətli nur saçır. Orada dərin həqiqətlər açılır, sözlər və cümlələr 
isə o qədər aydın və təsvir edilənlərə müvafiq olur ki, sanki İlahi səs bizə müraciət edir. 
      Müqəddəs Ruh sevinclə gənclərə müraciət edərək, onların qarşısında Allah 
Kəlamının sərvətlərini və gözəlliklərini açır. Böyük Müəllimin vədləri hisslərimizi zəbt 
edərək, Allahdan gələn ruhlu qüvvə ilə qəlblərə şəfa verib, onları dirildir. Açılmış 
xeyirxah şüurda İlahi həqiqətlərə getdikcə artan yaxınlıq duyulur ki, bu da gələcəkdə 
insanı müxtəlif imtahanlardan mühafizə edəcəkdir. 
      Həqiqət kəlmələrinin əhəmiyyəti getdikcə artaraq, onların mənası elə geniş və 
dolğun olacaqdır ki, biz bunu güman edə bilməzdik. İlahi Kəlamın gözəlliyi və 
zənginliyi insanın şüur və xasiyyətinə yeniləşdirici təsir bağışlayır. Səma məhəbbətinin 
nuru ürəklərimizə ilham verəcəkdir. 
      Müqəddəs Kitabı dərk etmək qabiliyyəti onu tədqiq etdikcə çoxalır. Tədqiqatçı 
onun hansı hissəsinə müraciət etsə, orada Allahın sonsuz müdrikliyi və məhəbbətini 
tapacaqdır. 
      Qədim ibranilərin həyat tərzinin tərtibatının tam mənasını biz hələ dərk 
etməmişik. Onların adət və mərasimlərində nəhəng və dərin həqiqətlərin əlamətləri 
gizlənir. Müjdə bu mərasimlərin sirlərini aça bilən açardır. Orada gizlədilmiş 
həqiqətlərin hamısı qurtuluş planını dərk etdikcə aydınlaşır. Bu ecazkar mövzuları biz 
başa düşməliyik. Allah haqqındakı dərin həqiqətləri dərk etməliyik. Qəlblərində Allah 
Kəlamını tədqiq edərək, onu daha geniş və dərindən dərk etmək üzün Allahdan 
müdriklik istəyən insanlara açılan həqiqətləri mələklər də bilmək arzusundadırlar. 
      Biz dünya tarixinin sonuna yaxınlaşdığımız üçün son günlər haqqında 
peyğəmbərliklərə xüsusi diqqət yetirməliyik. Yeni Əhd Yazılarının sonuncu kitabının 
dərk edilməsi bizə çox vacibdir. İblis çoxlarının şüurunu tutduğundan, onlar müxtəlif 
bəhanə ilə Vəhy kitabının tədqiqindən qaçırlar. Lakin Məsih Öz qulu Yəhya vasitəsilə 
son günlərdə olacaq hadisələri açaraq deyir: «Bu peyğəmbərlik sözlərini oxuyan və 
dinləyənlər və onda yazılanlara əməl edənlər bəxtiyardırlar» (Vəh. 1:3). 
 72 
      «Əbədi həyat o deməkdir ki, - Məsih buyurur, - Səni, vahid həqiqi Allahı və 
göndərdiyin İsa Məsihi tanısınlar» (Yəh. 17:3). Bəs nə üçün bu biliyin həqiqi 
əhəmiyyətini və dəyərini biz dərk eləmirik? Bəs nə üçün Vəhy kitabının böyük 
həqiqətləri ürəyimizə nur saçmır, dilimizdən eşidilmir və bütün təbiətimizi əhatələmir? 
      Bizə Öz Kəlamını bəxş edərək, Allah xilasımız üçün lazım olan həqiqətlərin 
hamısını ixtiyarımıza verdi. Bu həyat mənbəyindən minlərlə adam ovuclasa da, o 
tükənmək bilmir. Minlərlə adam qarşısında Rəbbi görür və Ona baxaraq həmin surətə 
bənzəyir. Onun xasiyyətinin gözəlliyindən, Onun onlar üçün və onların Məsih üçün 
kim olduqlarından danışarkən alovlanırlar. Lakin İlahi Kəlamın tədqiqatçıları böyük və 
müqəddəs mövzuları tükətmədilər. Minlərlə yeni insan Yazıların tədqiqatı və xilas 
edilməyin sirlərinin axtarışına qoşula bilər. Məsihin həyatı və Onun səyahətinin 
xarakteri barədə düşündüyümüz zaman, həqiqəti dərk etmək üçün yeni cəhdlər 
edənlərin şüurunu işıq şuaları daha parlaq nurlandırır. Həqiqət axtarışının hər 
nailiyyəti əvvəlkindən daha dərin və həyəcanlı olacaqdır. Həqiqət tükənməzdir. 
Məsihin bədəndə gəlməsi, günahın əvəzinə verdiyi qurbanı və vəsatətçilik xidmətini 
dərk etmək son zamana qədər insan şüurunu narahat etsə də, o, saysız illərin 
zirvəsindən göylərə baxıb, nida edəcəkdir: «Möminliyin sirri dərk olunmazdır!» 
      Burada, günahkar dünyada təxmini anlaya bildiklərimizi biz yalnız əbədiyyətdə 
tam dolğunluğu ilə dərk edəcəyik. Bitməyən əsrlər boyunca qurtuluş mövzusu xilas 
edilmiş adamların ürək və şüurlarını məşğul edəcəkdir. Məsihin şagirdlərinin 
imansızlığı üzündən onlara açılmayan həqiqətləri xilas olmuşlar dərk edəcəklər. Buna 
görə də daim Məsihin kamilliyi və izzətinin yeni-yeni tərəfləri açılacaqdı. Bitməyən 
zamanda sadiq Ev Sahibi Öz xəzinəsindən «yeni və köhnəni» çıxaracaqdır. 
 
 
«Diləyin ki, başqasına verə biləsiniz» 
(Lk. 11:1-13) 
 
 73 
      Məsih bizə bəxş edə bildiklərini daim Atadan alırdı. «Və eşitdiyiniz söz Mənim 
deyil, - O deyir, - Məni göndərən Atanındır» (Yəh. 14:24). «İnsan Oğlu Ona xidmət 
edilmək üçün deyil, xidmət etməyə gəlmişdir» (Mt. 20:28). O Özü üçün deyil, başqaları 
üçün yaşayır, düşünür və dua edirdi. Allahla ünsiyyətdə keçirdiyi saatlardan sonra, O 
hər səhər yenidən insanların yanına gəlib səma nurunu onlara izhar edirdi. O, hər gün 
yenidən Müqəddəs Ruhla vəftiz olunurdu. Yeni günün ilk saatlarında Rəbbi Onu 
istirahətindən oyadaraq, ruhunu və ağzını lütf ilə təqdis edirdi ki, O da onu insanlara 
çatdırsın. O, səma saraylarından yeni sözlər alırdı, yorğun və əzgin olanlara yalnız bu 
kəlmələr lazım idi. «Yorğunlara sözlə dayaq olmağı bilim deyə Xudavənd Rəbb mənə 
savadlıların dilini verdi. O hər səhər qulağımı oyadır ki, savadlı adamlar kimi dinləyə 
bilim» (Yeş.50:4).                
      Məsihin dua etməsi və Allahla daim ünsiyyətdə olması Onun şagirdlərini heyrətə 
salırdı. Bir dəfə, Rəbbin qısamüddətli yoxluğundan sonra, onlar Onu duaya dalmış 
tapdılar. Ehtimal ki, onların gəlişini görməyən Məsih ucadan dua etməyə davam edirdi. 
Şagirdləri heyrət içində idilər. O dua edib qurtardıqdan sonra onlar dedilər: «Ya Rəbb! 
Bizə dua etməyi öyrət».  
Cavabında Məsih əvvəlcə dağüstü moizəsində verdiyi Rəbbin duasını onlara 
təkrar etdi. Sonra isə məsəl vasitəsilə onlara vermək istədiyi nəsihəti təkrar elədi. «Və 
onlara dedi: Fərz edək ki, sizlərdən birisinin dostu var. Gecə yarısı onun evinə gəlib 
deyir: ‚Dostum! Mənə üç çörək borca ver. Çünki yoldan yanıma bir dostum gəlib, ona 
təklif edəcək bir şeyim yoxdur‛. O da içəridən ona cavab verərək deyir: ‚Məni narahat 
etmə, qapı artıq bağlıdır və uşaqlarım mənimlə bərabər yataqdadırlar; qalxıb sənə bir 
şey verə bilmərəm‛. Sizə deyirəm ki, əgər o, dostluq naminə qalxıb verməsə də, dostu 
üzə saldığından qalxıb nə qədər istəyirsə ona verəcəkdir». 
      Burada Məsih Özü başqasına vermək üçün diləyən insan simasında təsvir edilir. 
Ona çörək lazımdır, əks təqdirdə o, gecikmiş yorğun qonağın ehtiyacını ödəyə 
bilməyəcəkdir.  Qonşu narahat edilmək istəməsə də, diləyən öz diləklərini dayandırmır, 
çünki onun dostuna kömək etmək lazımdır və diləyənin inadkarlığı axırda 
mükafatlandırılır və o, istədiyinə nail olur. 
      Şagirdlər də buna bənzər inadkarlıqla Allahdan xeyir-dua istəməlidirlər. Bir çox 
adamı doyurduğu zaman və səmavi çörək haqqında moizəsində Məsih şagirdlərinin 
 74 
Onun təmsilziləri kimi görməli olduqları işi onlara açdı. Onların vəzifəsi insanlara 
həyat çörəyini bəxş etməkdən ibarət idi. Onlara bu işi tapşıran Şəxs onların imanını 
gözləyən sınaqları görür və bilirdi. Onları gözlənilməz şəraitə düşüb, öz imkanlarının 
məhdudluğunu hiss etmək gözləyirdi. İnsanlar həyat çörəyi üçün müraciət edən 
zaman, onların qarşısında özlərini gücsüz və köməksiz hiss etmək təhlükəsi dururdu. 
Onların özlərinə daim ruhlu qida ilə qidalanmaq lazım olacaqdı ki, onlar da onu 
başqaları ilə bölüşə bilsinlər. Ancaq heç kim ehtiyacı ödənilmədən onlardan ayrılmalı 
deyildi. Məsih onların güc alacaqları mənbəni göstərir. Vaxtsız gəlməsinə baxmayaraq, 
həmin insan dostuna qonaqpərvərlikdə imtina etmədi. Dostuna təklif edə biləcək heç 
nəyi olmasa da, o, qonşusunun evinə gedib istədiyini alana qədər inad göstərdi. Məgər 
Öz qullarını ehtiyacı olanları doyurmağa göndərmiş Allah Öz işini davam etdirməkdən 
ötrü onların çatışmazlıqlarını ödəməyəcəkmi?   
      Ancaq bu məsəldəki təkəbbürlü qonşu İlahi xasiyyəti təsvir etmir. Haqqında 
söhbət gedən vəziyyətdə dərs - müqayisədə deyil, təzaddadır. Təkəbbürlü insan inadlı 
istəyi yalnız onun istirahətini pozan adamdan canını qurtarmaq üçün yerinə yetirir. 
Allah isə bəxş etdiyinə sevinir. O, şəfqətlə doludur və Onun hüzuruna imanla 
gələnlərin istəklərini ödəməyə çalışır. O  bizə həvəslə, sevinclə bəxş edir ki, biz də 
başqalarına xidmət edərək, Ona bənzəməyə çalışaq. 
      Məsih bəyan edir: «Diləyin, sizə veriləcək; axtarın, tapacaqsınız; qapını döyün, 
sizə açılacaq. Çünki hər diləyən alır, axtaran tapır və qapı döyənə açılır». 
      Xilaskar sözünə davam edir: «Aranızda elə bir ata varmı ki, oğlu çörək istərsə, 
ona daş versin? Yaxud balıq istərsə, ona balıq əvəzinə ilan versin? Yaxud yumurta 
istərsə, ona əqrəb versin? Beləliklə, madam ki, siz pis olduğunuz halda öz övladlarınıza 
yaxşı hədiyyələr verə bilirsiniz, Səmavi Atanızın Ondan diləyənlərə Müqəddəs Ruhu 
verəcəyi nə qədər yəqindir!» 
      Allaha imanımızı möhkəmləndirməkdən ötrü Məsih Ona yeni adla müraciət 
etməyi öyrədir, elə bir adla ki, insan qəlbindəki ən qiymətli təəssürat və xatirələrlə 
bağlıdır. O, Nəhayətsiz Allaha bizim Atamız kimi müraciət etmək hüququ verir. 
Müraciət edərkən adlandırdığımız bu ad bizim Ona olan sevgimizin və etibarımızın 
nişanəsidir. Digər tərəfdən, bu ad Onun bizə olan ata münasibəti və məhəbbətinin 
rəhnidir. Allahdan mərhəmət, yaxud xeyir-dua dilədikdə səslənən bu ad Onun üçün 
 75 
musiqi kimi səslənir. Ona Ata kimi müraciət etməyi təkəbbürlülük saymamağımız üçün 
Özü onu dəfələrlə təkrar edir. O istəyir ki, bu ad və müraciət bizim üçün adi və təbii 
olsun. 
      Allah bizə Öz övladları kimi baxır. O bizi bu qayğısız dünyadan hifz edib seçdi 
ki, Padşah ailəsinin üzvləri, Göylərin Padşahının oğul və qızları olaq. Körpə öz dünyəvi 
atasına etibar etdiyindən də daha dərin və güclü şəkildə Ona etibar eləməyimizi təklif 
edir. Bütün valideynlər öz övladlarını sevirlər, lakin Allahın məhəbbəti hər bir insan 
sevgisindən güclü, dərin və genişdir. O, ölçüyəgəlməzdir. Əgər hətta dünyəvi 
valideynlər öz övladlarına yaxşılıqlar bəxş edə bilirlərsə, Səmavi Atamız Ondan dua 
edib diləyənlərə nə qədər zəngin Müqəddəs Ruh bəxş edəcəkdir! 
      Məsihin dua haqqındakı nəsihətlərinə xüsusi diqqət yetirmək lazımdır. Dua 
özündə İlahi elm gizlədir və Məsihin təqdim etdiyi təsvir hər adamın dərk etməli  
olduğu prinsipləri azır. İsa burada göstərir ki, duanın həqiqi ruhu necə olmalıdır. O bizi 
Allaha müraciətlərimizdə inadlı olmağa çağırır və Onun bizim duamızı dinləyib cavab 
vermək istəyinin şübhəsiz olduğuna zəmanət verir. 
      Bizim dualarımız yalnız öz xoşbəxtliyimiz üçün diləklərdən ibarət olmamalıdır. 
Biz bölüşə biləcəyimiz şeylər haqqında dua etməliyik. Məsihin həyat prinsipləri bizim 
həyat prinsiplərimiz olmalıdır. «Mən Özümü onların uğrunda müqəddəs edirəm ki, - O 
Öz şagirdlərini nəzərdə tutaraq deyir, - onlar da həqiqətdə müqəddəs edilsinlər» (Yəh. 
17:19). Məsihdə izhar edilmiş həmin müqəddəsləşmə, həmin fədakarlıq və özünü 
qurban vermə, Allah Kəlamının tələblərinə həmin itaət Onun qullarına da məxsus 
olmalıdır. Dünyadakı xidmətimiz özümüzə və öz firavanlığımıza xidmətə 
çevrilməməlidir; bizim məqsədimiz Allahı izzətləndirərək, günahkarların xilas 
edilməsində Onunla birləşməkdən ibarətdir. Biz Allahdan xeyir-dua diləməliyik ki, onu 
başqalarına verə bilək. Yeni bilikləri dərk etmək, almaq qabiliyyəti yalnız o zaman 
saxlanılır ki, biz malik olduqlarımızı həvəslə başqaları ilə bölüşürük. Malik 
olduqlarımızı ətrafdakılarla bölüşməsək, səma sərvətlərini almaqda davam edə 
bilmərik. 
      Məsəldə qonşusunun yanına xahişlə gəlmiş insan dəfələrlə rədd cavabı alsa da, 
öz cəhdlərini davam etdirdi. Bizim dualarımıza da hər zaman dərhal cavab verilmir; 
lakin Məsih öyrədir ki, dua etməkdə davam etməliyik. Dua Allahın məqsədini 
 76 
dəyişdirmək üçün təsis edilməmişdir; o  bizi Allahla ahəngdarlığa gətirməyə xidmət 
edir. Ona xahişlə müraciət etdikdə, O, əlbəttə ki, bizim öz ürəyimizə nəzər salıb 
günahımızda tövbə etməyimizi vacib sayır. Buna görə Allah bizi imtahan və 
sınaqlardan keçirib itaətə gətirir ki, Müqəddəs Ruhun qəlbimizdəki işinə mane olan 
şeyləri görə bilək. 
      İlahi vədlərin yerinə yetirilməsi üçün müəyyən şərtlər vardır. Hər hansı bir dua 
insanı öz məsihçi vəzifələrini icra etməkdən azad etmir. «Əgər Məni sevirsinizsə, - 
Məsih deyir, - əmrlərimi yerinə yetirin». «Kim əmrlərimə malik olub onlara riayət 
edərsə, Məni sevən odur. Məni sevən, Atam tərəfindən sevinəcəkdir; Mən də onu 
sevəcəyəm və Özümü ona göstərəcəyəm» (Yəh. 14:15, 21). O şəxslər ki, Allaha 
vədlərinin yerinə yetməsi üçün dua edir, lakin eyni zamanda müəyyən şərtlərə tabe 
olmurlar, Xudavənd Allahı təhqir etmiş olurlar. Onlar Məsihin adından istifadə edib, 
vədlərin icra olunmasını istəyirlər, lakin əməllərində Məsihə olan imanları və 
məhəbbətləri büruzə verilmir. 
      Bir çoxları Atanın onları qəbul etmək üzün qoyduğu şərtləri icra etmirlər. Bizi 
Allaha yaxınlaşdıra biləcək iman işimizi diqqətlə tədqiq eləməliyik. Əgər biz  Ona itaət 
etmiriksə, sanki Rəbbə ödəniş qəbzi təqdim edirik, lakin ödənməsi üçün vacib olan 
şərtləri yerinə yetirmirik. Biz əbəs yerə Allaha vədlərini xatırladıb, icra edilməsini 
istəyirik, çünki bu zaman bizim istəklərimizi yerinə yetirməklə Allah Öz adını 
şöhrətdən salardı. 
      Rəbbin vədi isə belə səslənirdi: «Əgər Məndə qalsanız və sözlərim sizdə qalarsa, 
nə istəyirsiniz diləyin, sizə veriləcəkdir» (Yəh. 15:7). Yəhya isə təsdiq edir: «Onu 
tanıdığımızı isə bundan bilirik ki, Onun əmrlərinə riayət edirik. Kim deyirsə ki, Onu 
tanıyıram, amma Onun əmrlərinə riayət etmirsə, o, yalançıdır və onda həqiqət yoxdur. 
Kim Onun sözünə riayət edirsə, Allahın məhəbbəti onda həqiqətən kamil olmuşdur» (1 
Yəh. 2:3-5).    
      Məsihin şagirdlərinə verdiyi son əhdlərindən biri «Sizə bir-birinizi sevəsiniz deyə 
yeni bir əmr verirəm: sizi sevdiyim kimi, siz də bir-birinizi sevin» idi (Yəh. 13:34). Biz 
bu əmrə itaət edirikmi, yoxsa xasiyyətimizdəki qaba, qeyri-məsihçi cəhətlərə göz 
yumuruq? Əgər yaxınlarımızı kədərləndirib, incitmişiksə, bizim borcumuz öz 
 77 
günahımızı etiraf edib, var gücümüzlə barışığa çalışmaqdır. Allahın hüzurunda həqiqi 
imanla dayanaraq, Onun xeyir-duasını istəmək üçün bu, mühüm şərtdir. 
      Rəbbin hüzuruna dua ilə gələnlər tez-tez başqa bir cəhəti də unudurlar. Allahla 
münasibətlərimizdə biz həmişəmi səmimiyik? Məlaki peyğəmbərin vasitəsilə Rəbb 
deyir: «Atalarınızın dövründən bəri qaydalarımdan döndünüz və onlara əməl 
etmədiniz. Mənə tərəf dönün, Mən də sizə tərəf dönərəm», deyir Ordular Rəbbi. Siz 
‚necə dönək?‛ - deyə soruşursunuz. İnsan da Allahdan oğurlayarmı? Siz isə Məndən 
oğurlayırsınız. ‚Səndən nəyi oğurlayırıq?‛ – deyə soruşursunuz. Ondabirləri və 
təqdimləri oğurlayırsınız‛ (Mal. 3:7, 8).       
      Hər cür xeyir-dua Vericisi olan Allah malik olduğumuz hər şeyin müəyyən 
hissəsinə hüququ olduğunu bəyan edir. Bu hissə Müjdənin bütün dünyaya yayılması 
məqsədilə ayrılıb. Allahdan aldığımız vəsaitlərin bir qismini qaytarmaqla, biz Onun 
ənamları üçün öz minnətdarlığımızı bildiririk. Lakin əgər Ona mənsub olanı 
qaytarmaqdan imtina ediriksə, necə Ondan xeyir-dua istəyə bilərik? Əgər yerdəki 
işlərimizdə biz bu qədər etibarsızıqsa, Onun səma işlərini bizə etibar edəcəyini necə 
güman edə bilərik? Bəlkə dualarımızın çoxunun cavabsız qalmasının səbəbi bundadır. 
      Lakin Rəbb Öz sonsuz mərhəmətilə bizi əfv etməyə hazırdır və belə deyir: «Bütün 
ondabirlərinizi anbara gətirin ki, məbədimdə həmişə ərzaq olsun». Ordular Rəbi deyir: 
«Siz  bununla Məni sınayın. Görəcəksiniz ki, göylərin pəncərələrini sizə açacağam, 
üzərinizə ehtiyaclarınızdan da çox bərəkət yağdıracağam. Çəyirtkələri əkinlərinizi 
yeməyə qoymayacağam, tarlada meynəniz məhsulsuz qalmayacaq» deyir Ordular 
Rəbbi. «Bütün millətlər sizi bəxtiyar sayacaq. Çünki ölkəniz gözəl bir yer olacaq»  deyir 
Ordular Rəbbi» (Mal. 3:10-12). 
      Bu vəd Allahın hər bir başqa tələbinə də aiddir. Onun bütün ənamları bizim 
itaətimiz şərtilə vəd edilmişdir. Allahın göyləri Ona kömək edənlər üçün xeyir-dualarla 
doludur. Ona tabe olanların hamısı Onun vədlərinin icra olunmasını diləyib, imanla 
gözləyə bilərlər. 
      Ancaq bununla bərabər, biz Allaha möhkəm, sarsılmaz iman göstərməliyik. 
Bəzən O bizim duamıza cavab verməyə tələsmir ki, imanımızı sınasın, yaxud 
diləyimizin səmimiliyinə əmin olsun. Kəlamına uyğun olaraq diləklərimizi Ona 
 78 
ucaltdığımız zaman, Onun vədinə imanımızı qoruyaraq dualarımızda daimi olub, rədd 
edilməsi mümkün olmayan yorulmazlıq göstərməliyik. 
      Allah buyurmamışdır ki, bir dəfə diləyin və sizə veriləcəkdir. O bizi yorulmadan 
diləməyə həvəsləndirir. Dualarınızda inadlı olun. Yorulmaz diləklər - diləyən insanı 
daha səmimi və dərin hisslərə gətirir; onun nə isə əldə etmək istəyi çoxalır. Lazarın 
qəbri önündə Məsih Martaya belə dedi: «Əgər iman edərsənsə, Allahın izzətini 
görəcəksən» (Yəh. 11:40). 
      Çoxları isə canlı imana malik deyildirlər. Məhz buna görə də onlar Allahın 
qüdrətinin bu qədər təzahürlərini görmürlər. Onların zəifliyinin səbəbi imansızlıqdadır. 
Öz qabiliyyət və imkanlarına Allahın onlar üçün etdiyi işlərindən çox inanırlar. Yalnız 
özlərinə güvənərək, bütün işlərini öz güclərilə yerinə yetirmək istəyirlər. Onlar plan və 
layihələr qururlar, lakin az dua edir və Allaha az etibar edirlər. Bəzən onlar hətta imanlı 
olduqlarını güman edirlər, lakin bu, yalnız ani bir meyldir. Öz həqiqi ehtiyaclarını dərk 
edib, Allahın onları ödəmək istəyini dərk etmədikləri üçün bu adamlar Allaha 
müraciətlərində inad və səy göstərmirlər. 
      Bizim dualarımız da gecə yarısı qonaq gəlmiş dostu üçün qonşusundan çörək 
istəyən yoxsul adamın xahişi qədər qızğın və inadlı olmalıdır. Diləklərimiz nə qədər 
səmimi və inadlıdırsa, bizim Məsihlə ruhlu birliyimiz bir o qədər sıx olur. Nəticədə, biz 
getdikcə daha çox xeyir-dua alacağıq, çünki imanımız güclənəcəkdir. 
      Bizim vəzifəmiz yalnız dua ilə iman etməkdir. Dualarınızda ayıq olun. Ayıq olun 
və öz səylərinizi duaları eşidən Allahla birləşdirin. Daim yadınızda saxlayın ki, «biz 
Allahın yanında əməkdaşlarıq» (1 Kor. 3:9). Qoy sizin əməl və sözləriniz dualarınıza 
uyğun olsun. Bu sınaq sizin imanınızın səmimiliyini, yaxud dualarınızın ancaq cansız 
mərasim olduğunu sübut edəcəkdir. 
      Maneə və çətinliklərlə üzləşdiyiniz zaman adamların köməyinə güvənməyin. 
Allaha etibar edin. Öz problemlərimizlə başqalarına müraciət etdikdə zəifləyirik və 
əlbəttə ki, öz həmsöhbətimizə də güc vermirik. Bununla biz yalnız öz ruhlu 
gücsüzlüyümüzü onların üzərinə qoyuruq, onlar isə bunu yüngülləşdirə bilmirlər. Biz 
günahkar, ölümə məhkum insandan güc almağa  çalışırıq, halbuki bunu bizə 
Müqəddəs, Nəhayətsiz Allah verə bilər. 
 79 
      Allah yanımızda ikən müdriklik dalınca dünyanın axırına getmək lazım deyil. 
Sizin müvəffəqiyyətinizi malik olduğunuz, yaxud nə vaxtsa alacağınız qabiliyyətləriniz 
təmin etməyə çəkdir. Bunun hamısını sizdən ötrü Rəbb edə bilər. İnsanın edə biləcəyinə 
az arxalanaraq, Allahın hər imanlı qəlb üçün edə biləcəyinə bel bağlamaq lazımdır. O 
arzu edir ki, imanla Onun hüzuruna gəlib Ondan böyük işlər gözləyəsiniz. O sizə 
yalnız ruhlu məsələlərdə aydınlıq və müdriklik vermək yox, həm də dünyəvi işlərdə 
bilik vermək istəyir. O sizin intellektual imkanlarınızı genişləndirə bilər. Sizə ustalıq və 
müdriklik verə bilər. İşinizdə səy göstərin, Allahdan müdriklik diləyin və sizə 
veriləcəkdir. 
      Məsihin sözünü etibarlı zəmanət kimi qəbul edin. Məgər O sizi yanına dəvət 
etmirmi? Heç vaxt ümidsizliyə qapılıb vəziyyətinizin çarəsiz olduğunu söyləməyin. 
Belə etdikdə siz çox şey itirirsiniz. Yaranmış şərait qarşısında qorxu və çətinliklərdən 
şikayət, rastlaşa biləcəyiniz bəlalar qarşısında keçirdiyiniz həyəcan onu göstərir ki, sizin 
imanınız zəifləyib, sarsılmışdır. Elə danışıb hərəkət edin ki, sanki imanınız 
sarsılmazdır. Rəbb üçün hər şey mümkündür; dünyanın hökmdarı Odur. İmanla baxın 
göylərə. İşıq, qüdrət və izzət Sahibinə müraciət edin. 
      Həqiqi imanda möhkəm, səbatlı prinsiplər, zamanın və sınaqların sarsıda 
bilmədiyi məqsədyönlülük olur. «Hətta cavanlar yorular, taqətdən düşərlər, igidlər 
əldən düşüb titrəyərlər. Rəbbə ümid bağlayanlar isə yeni qüvvət alarlar, qanad azıb 
qartal kimi yüksəklərə uçarlar, qazanda taqətdən düşməzlər, yol gedib yorulmazlar»  
(Yeş. 40:30, 31). 
      Çoxları insanlara yardım etmək istəyirlər, lakin hiss edirlər ki, bölüşə biləcək 
ruhlu qüvvəyə və işığa  malik deyillər. Onlar öz duaları ilə lütf taxtına müraciət edib 
Müqəddəs Ruhun göndərilməsini istəməlidirlər. Allah verdiyi hər bir vədinə sadiqdir. 
Əlinizdə Müqəddəs Kitabı tutaraq Ona müraciət edin və söyləyin: «Ya Rəbb, mən Sənin 
dediyin kimi etmişəm. İndi isə Sənin «Diləyin, sizə veriləcəkdir; axtarın, tapacaqsınız; 
qapını döyün, sizə açılacaqdır» vədinə müvafiq olaraq Sənə müraciət edirəm». 
     Biz yalnız Məsihin adı ilə deyil, eyni zamanda Müqəddəs Ruhdan ilhamlanaraq 
dua eləməliyik. «Ruh Özü isə ifadə olunmaz ahlarla bizim üçün vəsatət edir» cümləsi 
bu fikri nəzərdə tutur (Rom. 8:26). Belə diləyə Allah sevinclə cavab verəcəkdir. Biz 
Məsihin adı ilə səmimi və hərarətli dua etdiyimiz zaman, Allah məhz bu hərarətli 
 80 
dualarımıza görə «xahiş etdiyimiz, yaxud düşündüyümüzdən artıq» etmək niyyətində 
olur  (Ef. 3:20). 
      Məsih demişdir: «Dua edib, istədiyiniz hər şeyi almış olduğunuza iman edin və 
sizə olacaqdır» (Mk. 11:24). «Mənim ismimlə hər nə dilərsinizsə, onu edəcəyəm; ta ki, 
Ata Oğulda izzətlənsin» (Yəh. 14:13). Sevimli Yəhya da Müqəddəs Ruhdan ilham alıb 
böyük inam və aydınlıqla söyləyir: «Əgər biz Onun iradəsinə uyğun şəkildə bir şey 
diləyiriksə, O, bizi eşidir. Əgər biz biliriksə ki, O, hər dilədiyimizi eşidir, biz Ondan 
xahiş etdiyimizi alacağımızı da bilirik» (1 Yəh. 5:11, 15). Ataya yönəlmiş dualarınızı İsa 
adı ilə ucaldın. Allah bu ada hörmət edir və sizi eşidəcəkdir. 
      Allahın taxtını əhatə edən göy qurşağı Onun hər şeydə sadiq olduğunu, Onda heç 
bir dəyişikliyin baş vermədiyini göstərir. Biz Onun qarşısında günahkarıq və Onun 
lütfünə layiq deyilik və buna baxmayaraq, Onun Özü bizim dodaqlarımıza ecazkar 
dilək kəlmələri bəxş etmişdir: «Öz adın naminə bizdən imtina etmə, Öz izzətli taxtını 
alçaltma. Bizimlə olan əhdini pozma, yada sal» (Yer. 14:21). Öz ləyaqətsizliyimizi və 
günahkarlığımızı etiraf edib, Onun hüzuruna gəldiyimiz zaman, Özü bizim duamızı 
dinləyəcəyini vəd edir. Taxtının izzətinin özü Onun bizə verdiyi sözün möhkəmliyi 
üzərində dayanır. 
      Məsihi təsvir edən Harun kimi, Xilaskarımız məbədindəki adamlarının hamısının 
adlarını Öz ürəyinin əqdəsində  daşıyır. Baş Kahinimiz bizdə etibar yaradan bütün 
sözlərini xatırlayır. O  bizimlə bağladığı əhdini əbədiyyən xatırlayır. 
      Məsihə üz tutmuş hər kəs Ona malik olacaqdır. Hər döyən üçün qapı açılacaqdır. 
Heç kimə deyilməyəcəkdir: «Məni narahat etmə, artıq qapılar bağlıdır, Mən onları 
açmaq istəmirəm». Heç kimə deyilməyəcəkdir: «Mən sənə kömək edə bilmərəm». Gecə 
yarısı ac qəlbləri doydurmaq üçün çörək diləyənlər istədiklərini alacaqlar. 
      Məsəldə qonaq üçün çörək istəyən «istədiyi qədər» alır. Bəs başqaları ilə bölüşə 
biləcəyimiz lütfü Allah hansı ölçü ilə verəcəkdir? Yazıda deyilir: «...Məsihin verdiyi 
ölçü ilə» (Ef.4:7). Mələklər insanın öz yaxınlarına münasibətinə diqqətlə nəzarət edirlər. 
Görəndə ki, kimsə büdrəyənə məsihcəsinə mərhəmət göstərir, ona kömək edirlər və 
təskinlik sözlərini onun yadına salırlar. Bu sözlər onun dilində günahkar üçün həyat 
çörəyi olacaqdır. Beləliklə, Allah «Öz izzətli zənginliyinə görə Məsih İsa vasitəsilə sizin 
hər cür ehtiyacınızı ödəyəcəkdir» (Flp. 4:19). O  sizin səmimi və doğru şəhadət 
 81 
sözlərinizi gələcək həyata məxsus olan qüvvə ilə dolduracaqdır. Rəbbin Sözü sizin 
dodaqlarınızda həqiqət və düzgünlük rəmzinə çevriləcək. 
      Şübhəsiz ki, yaxınlarınızın xilasına yönəlmiş şəxsi səylərinizə təklikdə etdiyiniz 
fədakar dualarınız təməl qoymalıdır. Qəlbləri xilas etmək elmi böyük müdriklik tələb 
edir. İnsanların yanına getməzdən əvvəl İsanın hüzuruna gəlin. İnsanlara xidmət 
etməyə hazırlıq səma lütfünün taxtı önündə keçir.  
Qoy sizin ürəyiniz Allaha, diri Allaha yönəlməyə çalışsın. Məsihin həyatı İlahi 
təbiətin iştirakzısı olan insanın nə kimi işlər görə bildiyini göstərir. Məsihin Allahdan 
aldığı hər şeyə biz də malik ola bilərik. Deməli, diləyin və alacaqsınız. Allahın vəd 
etdiyi hər şeyi Yaqubun inadkar imanı ilə, İlyasın sarsılmaz mətinliyi ilə diləyin.        
Qoy sizin şüurunuzu Allahın ali niyyətləri doldursun. Qoy sizin həyatınız 
gözəgörünməz bağlarla İsanın həyatına bağlansın. İşıqla zülmətə nur saçmağı 
buyurmuş Allah sizin ürəyinizi də nurlandırıb, İsa Məsihdə açılmış ilahi izzəti dərk 
etmək üçün işıq bəxş etmək istəyir. Müqəddəs Ruh sizə İlahi sirləri açıb, onları itaətkar 
ürəyinizi möhkəmləndirən canlı qüvvəyə çevirəcəkdir. Məsih sizi Nəhayətsizin 
qapısına çatdıracaqdır. Onda siz pərdə arxasında olan izzəti görəcək və bizdən ötrü 
vəsatət etmək üçün hər zaman diri Olanın dolğunluğunu insanlara aça biləcəksiniz. 
 
 
İki nəfər dua edən 
(Lk. 18:9-14) 
 
      «Özlərinin saleh olduğuna güvənib, başqalarına xor baxan bəziləri üçün» Məsih 
fərisey və vergiyığan haqqında məsəli söylədi. Fərisey məbədə dua etməyə gəlir, lakin 
özünü günahkar hiss edərək bağışlanmağa ehtiyacı olduğu üçün deyil, doğru olduğu 
və mükafat almaq üçün. Duanı özünə məziyyət sayaraq, onu Allahın gözündə 
ucaldacağını güman edir. Eyni zamanda o öz möminliyi ilə adamları mütəəssir etmək 
istəyir. Həm Allahın, həm də ətrafındakıların rəğbətini qazanmaq istəyir. Onun Allaha 
sitayişi şəxsi mənfəət güdür.  
 82 
      O, şöhrətpərəstliklə doludur. Bu onun duasında, yerişində və sifətində büruzə 
verilir. Başqalarından uzaqlaşıb, sanki «Uzaq dur, Mənə yaxınlaşma, çünki mən səndən 
müqəddəsəm» deyərək (Yeş.65:5), təklikdə «öz-özünə» dua edir. Özündən tam razı 
halda hesab edir ki, Allah və insanlar ona heyrandırlar. 
      «Ya Allah! Mən başqaları kimi soyğunçu, haqsız, zinakar və yaxud da bu 
vergiyığan kimi olmadığım üçün, - o deyir, - Sənə minnətdaram». O özünü Allahın 
qüdsiyyəti ilə ölçmür, lakin başqa insanlarla müqayisə etməklə kifayətlənir. Onun 
şüuru İlahi keyfiyyətlərə deyil, bəşəri keyfiyyətlərə yönəlmişdir. Onun özündən 
razılığının səbəbi də bundadır. 
      O öz yaxşı əməllərini saymaqda davam edir: «Həftədə iki dəfə oruc tuturam, əldə 
etdiyim hər şeyin onda birini verirəm». Ancaq bu fəriseyin dini onun qəlbinə 
toxunmur. O, İlahi xasiyyətin keyfiyyətlərinə nail olmağa çalışmır, sevgi və mərhəmətlə 
dolu ürəyə malik olmaq istəmir. Həyatının yalnız zahiri tərəfini əhatə edən dinlə 
məhdudlaşır. Onun paklığı özü güman etdiyi paklıqdır, onun şəxsi səylərinin 
məhsuludur və bəşəri meyarlarla dəyərləndirilir. 
      Kim özünü doğru sayırsa, başqalarına yuxarıdan baxacaqdır. Özünü başqaları ilə 
müqayisədə təsdiqləyən fərisey, onları da özü ilə müqayisə edib dəyərləndirir. Öz 
möminliyini başqa adamların möminliyi ilə müqayisədə qiymətləndirir və ona görə də 
əhatəsindəkilər nə qədər pisdirlərsə, onlarla müqayisədə özü-özünə o qədər mömin 
görünür. Onun özünü mömin saymağı başqalarını mühakimə etməyə rəvac verir. 
«Başqalarını» Allah Qanununun pozucuları kimi mühakimə edir. Beləliklə də onda 
qardaşları mühakimə edən şeytanın ruhu büruzə verilir. Bu ruhla o, Allahla ünsiyyətə 
girə bilməz. Dua etdikdən sonra o öz evinə İlahi xeyir-duanı almadan qayıdır. 
      Vergiyığan isə başqa dindarlarla bir yerdə ibadətə gəlmişdir, lakin tezliklə özünü 
onlarla birgə dua etməyə layiq bilmədiyi üçün bir kənarda dayandı. Onlardan uzaqda 
durub, o, «gözlərini göyə qaldırmağa belə cəsarət etmirdi», fəqət döşünə döyüb 
dərindən kədərlənir və özünə nifrət edirdi. O özünü Allah qarşısında cinayətkar, 
günahkar və murdar sayırdı. O, ətrafındakılardan mərhəmət gözləmirdi, çünki onlar 
ona nifrətlə baxırdılar. O bilirdi ki, Allah qarşısında ona bəraət yoxdur və tam ümidsiz 
halda deyirdi: «Ya Allah! Mən günahkara mərhəmət et!» O özünü başqaları ilə 
müqayisə etmirdi. Günah hissi ilə tutularaq, o, sanki, Allahla təkbətək qalmışdı. Yeganə 
 83 
arzusu bağışlanıb, salehliyə nail olmaq idi, yeganə diləyi Allahın mərhəməti idi və o,  
xeyir-dua aldı. «Sizə deyirəm ki, - Məsih dedi, - o birisi yox, bu adam evinə təmizə 
çıxaraq getdi». 
      Fərisey və vergiyığanın timsalında Allaha ibadətə gələn iki qrup adam təsvir 
olunmuşdur. Onlar bizim dünyaya ilk olaraq göz açmış iki körpəyə bənzəyirlər. Qabil 
özünü doğru sayırdı və Allahın hüzuruna yalnız minnətdarlıq qurbanı ilə gəlmişdi. O, 
günahlarında tövbə etməyib, Allahın mərhəmətinə ehtiyac duymurdu. Habil isə qan ilə 
qurban gətirib gələcəkdə gözlənilən Allahın Quzusuna işarə edirdi. O özünü Allah 
üçün itirilmiş sayaraq, tövbə edən günahkar kimi gəlmişdi; onun yeganə ümidi Allahın 
tükənməz məhəbbətinə etibar etmək idi. Rəbb onun qurbanından məmnun qaldı, 
Qabilin qurbanını isə qəbul etmədi. Allahsız yaşamağın mümkün olmadığını dərk 
etmək, öz zəifliyimizi və günahkarlığımızı başa düşməyimiz Allahın bizi qəbul etməsi 
şərtlərinin birincisidir. «Nə bəxtiyardırlar ruhən yoxsullar; çünki Göylərin Padşahlığı 
onlarındır» (Mt. 5:3). 
      Dua edənlərin fərisey və vergiyığanla təsvir edilmiş hər iki nümayəndəsi üçün 
həvari Peterin əhvalatında özünəməxsus dərs vardır. Həvariliyinin başlanğıcında Peter 
özünü güclü sayırdı. Fərisey kimi, o da özündən razı idi və fəxr edirdi ki, «başqaları 
kimi deyil». Yəhudanın satqınlığı ərəfəsində Məsih Öz şagirdlərinə xəbərdarlıq edib, 
«Hamınız bu gecə Məndən dönəcəksiniz» dediyi zaman, Peter inamla dedi: «Hamı 
Səndən dönsə də, mən dönməyəcəyəm» (Mk. 14:27, 29). Peter özünü aldatmağın 
təhlükəsini təxmin etmirdi. Özünə güvənmək onu aldatdı. O hesab edirdi ki, nəfsə qalib 
gəlmək gücündədir; ancaq qısa bir vaxtdan, bir neçə saatdan sonra sərt sınaq vaxtı gəldi 
və o and içib Allahı şahid edərək, öz Rəbbindən imtina etdi. 
      Xoruzun banlaması ona Məsihin sözlərini xatırlatdığı zaman, etdiyindən dəhşətə 
gəlmiş Peter dönüb öz Rəbbinə baxdı. Bu anda Məsih də Peterə baxdı və məhəbbət və 
mərhəmətlə dolu olan bu kədərli baxışın altında Peter özünü dərk etdi. O, çölə çıxıb 
ürəkdən ağladı. Məsihin baxışı onun ürəyini dağladı. Peterdən ötrü həlledici an yetişdi 
və o kədərlənərək öz günahında tövbə etdi. Öz kədəri və tövbəsi ilə o, sözügedən 
vergiyığana bənzəyirdi və onun kimi, Peter də Rəbbin mərhəmətinə nail oldu. Məsihin 
baxışı onun bağışlandığına zəmanət verirdi. 
 84 
      O andan özünəgüvənmək onu tərk etdi. O, bir daha heç vaxt qürurlu sözlər 
söyləmədi.  
      Dirildikdən sonra Məsih üç dəfə Peteri sınadı. «Yunis oğlu Şimon, Məni 
bunlardan çox sevirsənmi? – O soruşdu». Peter artıq özünü qardaşlarının yanında 
yüksək tutmurdu. O, ürəyini oxuya Bilənə müraciət elədi. «Ya Rəbb! - o dedi, - Sən hər 
şeyi bilirsən; Səni sevdiyimi bilirsən» (Yəh. 21:15, 17). 
      Bu zaman ona məsul vəzifə tapşırıldı, əvvəlkilərdən daha böyük və incə iş həvalə 
edildi, Məsih ona Öz qoyun və quzularını güdməyi əmr etdi. Məsih həyatını verdiyi 
canların qayğısını Peterə  tapşırmaqla, onun imanda möhkəm olacağına ən böyük 
zəmanət verdi. Nə vaxtsa qürurlu, özünəgüvənən və hövsələsiz olan həvari təvazökar 
və tövbə edən oldu. Bu andan o daim özündən imtina etməyə və özünü qurban 
verməyə hazır olaraq, öz Rəbbinin arxasınca getdi. O, Məsihin əzablarını bölüşdürən 
oldu və Məsih Öz izzət taxtında oturduğu zaman, Peter Onun izzətini də bölüşdürəcək. 
      Peteri satqınlığa gətirmiş və fəriseyin Allahla canlı ünsiyyətinə mane olan günah 
bu gün də bir çoxlarının qəlbini çürütməkdədir. Allah üçün yad və insan qəlbi üçün 
təhlükəli keyfiyyətlərdən qürur və özünəgüvənmək kimi zərərliləri yoxdur. Bütün 
günahların içində bunlar ən ümidsiz və əlacsızlarıdır. 
      Peterin satqınlığı adi zəifliyin nəticəsi deyil, çoxdan başlamış və tədricən davam 
edən düşkünlüyün nəticəsi idi. Özünəgüvənmək onu artıq xilas olduğunu düşünməyə 
vadar etdi və addım-addım aşağıya sürükləyib, öz Müəllimindən imtina etməyə 
gətirdi. Özümüzə tam əmin olub hələ göylərdə deyil, burada, yerdə aldanmaqdan 
mühafizə edildiyimizi güman etmək bizim üçün sadəlövhlük olardı. Doğru yola 
dönmələri nə qədər səmimi olsa da, Xilaskarı qəbul etmiş adamlar heç zaman artıq xilas 
olunmuş kimi danışıb, düşünməməlidirlər. Bu, səhv fikirdir. Öz imanını uca tutaraq, 
xilas olmağa ümid etmək hər kəsin vəzifəsidir, ancaq biz özümüzü Məsihə təslim edib, 
Onun bizi qəbul etdiyini bildikdə belə, aldanmaqdan azad deyilik. Allah Kəlamı 
öyrədir: «Çoxları paklanıb ləkəsiz və təmiz olacaq» (Dan. 12:10). Yalnız sınaqdan çıxmış 
adamlar «həyat tacını alacaqlar» (Yaq. 1:12). 
      Kim ki Məsihi qəbul edib özünün yenicə malik olduğu əminliyi ilə xilas edildiyini 
bəyan edirsə, o özünə güvənmək təhlükəsi qarşısındadır. Belələri öz zəifliklərini və 
İlahi qüvvəyə daim ehtiyac duyduqlarını unudurlar. Onlar iblisin hiylələrinə hazır 
 85 
olmadıqları üçün, imtahan gəldiyi zaman Peter kimi günahın dərinliklərinə 
yuvarlanırlar. Bizə xəbərdarlıq edilir: «Kim düşünürsə ki, ayaq üstə durub, ehtiyatlı 
olsun ki, yıxılmasın» (1Kor. 10:12). Bizim təhlükəsizliyimizin yeganə təminatı özünə 
güvənməmək və daim Məsihdən asılı olmaqdır. 
      Peterə öz xasiyyətindəki yamanlığı və zəifliyi görüb, Məsihin qüdrətinə və 
lütfünə ehtiyacı olduğunu dərk etmək lazım idi. Rəbb onu sınaqdan qoruya bilməzdi, 
lakin əgər Peter diləsəydi, onu məğlub olmaqdan xilas edə bilərdi. Peter Məsihin 
xəbərdarlığına riayət etmək istəsəydi, duasında ayıq olardı. O büdrəməkdən qorxaraq, 
qorxu və titrəyiş içində gəzərdi və Allahın yardımını və dəstəyini alaraq, şeytana 
məğlub edilməzdi. 
      Peterin düşkünlüyü onun qüruru ilə şərtlənmişdi və yalnız tövbə və təvazökarlıq 
sayəsində yenidən möhkəmlik əldə edə bildi. Peterin təcrübəsi hər bir tövbə edən 
günahkara ümid və təskinlik verə bilər. Peter dəhşətli günah etmiş olsa da, tərk 
edilmədi. Onun qəlbində Məsihin sözləri həkk edilmişdi: «Mən sənin üçün dua etdim 
ki, imanın azalmasın» (Lk. 22:32). Məsihin bu duası və Onun məhəbbət və mərhəmət 
dolu baxışının xatirəsi acı vicdan əzabı içində olan Peterə ümid verdi. Məsih 
dirildikdən sonra Peteri xatırlayaraq, mələk vasitəsilə qadınlara dedi: «Gedin Onun 
şagirdlərinə və Peterə deyin: O sizdən qabaq Qalileyaya gedir, sizə dediyi kimi, Onu 
orada görəcəksiniz» (Mk. 16:7). Peterin tövbəsi qəbul edilmişdi, onun günahını Xilaskar 
bağışlamışdı. 
      Peteri xilas etməkdən ötrü ona qarşı göstərilmiş mərhəmət bu gün də sınaq 
qarşısında tab gətirməyən hər qəlbə yönəlmişdir. İnsanı günaha qərq etdikdən sonra, 
onu köməksiz və titrəyən, əfv olunmağını diləməkdən qorxan bir vəziyyətdə buraxmaq 
şeytanın sevimli hiyləsidir. Lakin biz qorxmalı deyilik, çünki Allah demişdir: «Qoy 
Mənə pənah gətirsinlər, Mənimlə barışsınlar. Bəli, qoy Mənimlə barışsınlar» (Yeş. 27:5). 
Bizim imanımızı möhkəmlətmək üçün hər tədbir görülmüşdür. Məsihə gedən yolda 
bizə təskinlik vermək üçün hər təklif verilmişdir. 
      Məsih Öz yaralı bədənini qurban verdi ki, Allahın mirasını alsın, verdi ki, Allahla 
barışmaq üçün insana bir imkan da yaratsın. «Buna görə O Özü vasitəsilə Allaha 
yaxınlaşanları tamamilə xilas etməyə qadirdir; çünki onlar üçün vəsatət etmək 
məqsədilə daim yaşamaqdadır» (İbr.7:25). Öz ləkəsiz həyatı, itaətkarlığı və Qolqota 
 86 
çarmıxında ölümü ilə Məsih itirilmiş bəşəriyyət üçün vəsatət edir. İndi xilasımızın 
Başçısı bizdən ötrü yalnız diləyən kimi yox, lakin Öz qələbəsini bəyan edən Qalib kimi 
vəsatət edir. Onun qurbanı dolğun və kamildir. Bizim Vəsatətçimiz olub, Allahın 
hüzurunda Öz qüsursuz keyfiyyətləri və duaları, eləcə də xalqının tövbəsi və şükranlığı 
ilə dolu bir buxurdan tutaraq, Öz üzərinə götürdüyü işi icra edir. Onun salehliyinin 
ətrilə bürünmüş bu qabdan ucalan xoş qoxu Allaha ecazkar ətir kimi çatır. Bu qurban 
Allahın rəğbətini qazanır və bağışlanma hər bir günahı yuyur. 
      Məsihin Özü bizim Əvəzedicimiz və Çəmanətçimiz oldu və O heç kimi tərk 
etməyəcəkdir. Əbədi ölümə məhkum olmuş bir adamı belə tənhalıqda qoymayan, 
Özünü insanların uğrunda qurban verən Kəs, daim öz gücü ilə xilas ala bilməyəcəyini 
dərk etmiş hər qəlbə şəfqət və mərhəmətlə baxacaqdır. 
      Məsih Ona yalvarışla yaxınlaşan heç bir adama etinasız qala bilmir, O hər kəsə 
qalxmaqda kömək edəcəkdir. Öz əvəzedici qurbanı ilə insana tükənməz ruhlu güc 
ehtiyatı vermiş Şəxs bu qüvvədən bizim xilasımız üçün istifadə etməyi 
dayandırmayacaqdır. Biz öz günah və kədərlərimizi Onun ayaqları altına qoymalıyıq; 
çünki O bizi sevir. Onun hər baxışı və hər sözü bizə təskinlik verir və etibar etməyə 
çağırır. O bizim xasiyyətimizi formalaşdıraraq, onu Öz iradəsinə uyğun 
nəcibləşdirəcəkdir. 
      Sadə etibarla tam şəkildə Məsihə arxalanan qəlb üzərində qələbə çalmaq üçün heç 
bir şeytani qüvvə kifayət deyildir. «O, yorğunlara güc verər, taqətsizlərin qüvvətini 
artırar» (Yeş. 40:29). 
      «Əgər günahlarımızı etiraf ediriksə, sadiq və adil olan Allah günahlarımızı 
bağışlayıb, bizi hər yamanlıqdan təmizləyəcək». «Üzərinizə təmiz su tökəcəyəm, 
təmizlənəcəksiniz. Sizi bütün kirlərinizdən və bütlərinizdən təmizləyəcəyəm». Rəbb 
deyir: «Ancaq sən öz təqsirini boynuna al ki, Allahın Rəbbə qarşı üsyan etdin» (1 Yəh. 
1:9; Yez. 36:25; Yer. 3:13). 
      Ancaq əfv edilib rahatlığa nail olmazdan əvvəl özümüzü dərk etməliyik ki, bu 
dərketmə bizi səmimi tövbəyə gətirsin. Məsəldəki fəri şey özünün günahkar olduğunu 
dərk etmirdi. Buna görə də Müqəddəs Ruh onun qəlbinə nüfuz edə bilmirdi. Onun 
qəlbi öz möminliyi ilə qürurlu «mən» zirehinə bürünmüşdü ki, onu mələklərin əllərilə 
itilənmiş və onların əli ilə göndərilən Allah oxları da deşə bilmirdi. Məsih yalnız o 
 87 
adamı xilas edə bilər ki, özünü günahkar hiss edir. O, «qəlbi sınıq olanlara şəfa 
verməyə, əsirlərə azadlıq, korların gözlərinin açılacağını təbliğ etməyə, əzab çəkənləri 
azad etməyə» gəldi (Lk. 4:18). Çünki «sağlamlar deyil, xəstələr həkimə möhtacdırlar» 
(Lk. 5:31). Öz həqiqi vəziyyətimizi müəyyən etməyimiz lazımdır, əks halda biz Məsihin 
köməyinə ehtiyac hiss etməyəcəyik. Östümüzü almış təhlükəni dərk etməliyik, əks 
halda sığınacaq axtarmayacağıq. Öz yaralarımızın ağrısını hiss etməliyik, əks halda 
müalicə olunmaq istəməyəcəyik. 
      Rəbb deyir: «Çünki deyirsən: Mən zənginəm və varlanmışam, heç nəyə ehtiyacım 
yoxdur. Amma bilmirsən ki, zavallı, yazıq, yoxsul, kor və çılpaqsan. Sənə məsləhət 
görürəm, Məndən odla təmizlənmiş qızıl al ki, zəngin olasan; ağ paltarlar al ki, 
geyinəsən və sənin çılpaqlığının eybi görünməsin; göz dərmanı da al ki, gözlərinə 
sürtüb görəsən» (Vəh. 3:17). Odla təmizlənmiş qızıl - məhəbbətlə hərəkətə gətirilən 
imandır. Yalnız bu bizi Allahla barışığa gətirə bilər. Biz həddindən çox fəal və işgüzar 
ola, çox iş görə bilərik; lakin məhəbbətsiz, Məsihin məhəbbətinə malik olmadan heç 
zaman səma ailəsinə daxil ola bilməyəcəyik. 
      Heç bir kəs öz yamanlıqlarını dərk edə bilmir. «İnsan ürəyi hər şeydən 
hiyləgərdir, sağalmaz xəstəliyi var. Onu kim başa düşə bilər?» (Yer. 17:9). Dil qəlbin 
yoxsulluğundan danışa, lakin eyni zamanda ürək öz yoxsulluğunu dərk etməyə bilər. 
Dil Allaha ruhən yoxsul olduğunu etiraf edən zaman, ürək şəxsi ləyaqəti və yüksək 
möminliyinə görə qürurlana bilər. Özünü dərk etməyin yalnız bir yolu və vasitəsi var: 
Məsihə nəzər salmalıyıq.  Məhz Allahı tanımaması insanı öz gözündə bu qədər saleh 
edir. Onun paklığı və kamilliyi bizə açılan zaman isə öz zəifliyimizi, yoxsulluğumuzu 
və yamanlıqlarımızı həqiqətdə olduğu kimi görəcəyik. Özümüzü şişirdilmiş 
düzgünlüyümüzün qiyafəsində, hər hansı bir başqa günahkar kimi, itirilmiş və ümidsiz 
görəcəyik. Biz görəcəyik ki, nə vaxtsa xilas olunacağıqsa da, bu bizim şəxsi 
keyfiyyətlərimiz sayəsində deyil, Allahın hədsiz lütfü hesabına baş verəcəkdir. 
      Vergiyığanın duası ona görə qəbul edildi ki, onda Rəbbə etibar, Ondan asılılıq, 
tamamilə Onun qüdrətinə arxalanmaq ifadə edilirdi. Vergiyığan özündə rüsvayçılıqdan 
savayı heç nə görmür. Allaha can atan hər kəs də özünü belə görməlidir. Ehtiyacı olan 
insan imanla, hər cür qüruru rədd edən imanla Allahın sonsuz gücünə arxalanmalıdır. 
 88 
      Heç bir zahiri mərasim sadə imanı və öz mənliyindən tam imtinanı əvəz edə 
bilmir. Ancaq heç kim öz mənliyindən imtina edə bilmir. Biz yalnız bu işi görmək üçün 
Məsihə icazə verə bilərik. Sizin qəlbiniz nida etməlidir: «Ya Rəbb, al mənim ürəyimi, 
çünki mən özüm onu Sənə verə bilmirəm. Sənin ona hüququn var. Təmizlə onu, çünki 
mən özüm onu Sənin üçün təmiz saxlaya bilmirəm. Mənim mənliyimin müqavimətinə 
baxmayaraq, xilas et məni, çünki o zəifdir və Sənin surətini itirmişdir. Bərpa et və təzələ 
məni, pak və müqəddəs göylərə ucalt məni, orada Sənin məhəbbətinin səxavətli axını 
qəlbimi yuyacaqdır‛. 
      Bu cür öz mənliyimizdən imtina etmək bizim məsihçi həyatımızın yalnız 
əvvəlində baş verməməlidir. Göylərə aparan yolda atdığımız hər addımla 
yeniləşməliyik. Bütün yaxşı işlərimiz bizdən kənarda olan qüvvədən asılıdır. 
Ürəyimizdə daim Allaha müraciət etməyin, öz günahlarımızı daim səmimiyyət və 
hərarətlə etiraf edib, qəlbimizi Onun qarşısında itaətə gətirməyin vacibliyi bundadır. 
Yalnız daim özündən imtina edərək və Məsihə etibar edərək, hüzur içində yaşaya 
bilərik. 
      Məsihə nə qədər yaxın olub, Onun xasiyyətinin təmizliyini daha aydın 
görürüksə, günahın dəhşətli çirkinliyini o qədər çox dərk edirik və özümüzü o qədər az 
yüksəltmək istəyirik. Səmanın müqəddəs saydığı insanlar hamıdan az öz yaxşılıqları ilə 
qürrələnirlər. Həvari Peter Məsihin sadiq xidmətçisi oldu, o, Allahın işığı və gücü ilə 
yüksək dərəcədə nişanələnmişdi, Məsihin imanlılar cəmiyyətinin qurulmasında fəal 
iştirak edirdi; lakin Peter heç vaxt öz dəhşətli düşgünlüyünü unutmurdu; onun günahı 
bağışlanmışdı, lakin o yaxşı başa düşürdü ki, düşgünlüyünə səbəb olan xasiyyətinin 
zəifliyi yalnız Məsihin lütfü ilə bütünlüklə məhv edilə bilərdi. O özündə fəxr etməyə 
layiq olan heç nə görmürdü. 
      Həvarilərdən heç biri özünün günahsız olduğunu bəyan etmədi. Ən çox Allaha 
yaxın olan adamlar, öz həyatlarını qurban verməyi bilərəkdən səhv hərəkət etməkdən 
üstün tutanlar, Allahın İlahi işıq və güclə nişanələdiyi kəslər öz təbiətlərinin günahkar 
olduğunu dərk edirdilər. Onlar öz bədənlərinə etibar etmir, öz möminlikləri ilə 
qürrələnmirdilər, lakin bütünlüklə Məsihin salehliyinə arxalanırdılar. Məsihə nəzər 
salan hər kəs də belə edəcəkdir. 
 89 
      Bizim məsihçi həyatımızdakı hər yeni addımla tövbəmiz dərinləşəcəkdir. Bu 
sözlər məhz Rəbbin bağışladığı, Öz xalqı adlandırdığı kəslərə aiddir: «O zaman pis 
əməllərinizi, xeyirsiz işlərinizi yada salacaqsınız. Təqsirlərinizdən və iyrənc işlərinizdən 
ötrü özünüzdən öyrəncəksiniz» (Yez. 36:31). O yenə də deyir: «Səninlə yenidən əhd 
bağlayacağam və biləcəksən ki,  Rəbb Mənəm. Eləcə bütün etdiklərini bağışladığım 
zaman bunu yada salıb utanacaqsan.» (Yez. 16:62, 63). O zaman dodaqlarımız özümüzü 
tərifləmək üçün açılmayacaqdır. Möhkəmliyimizin  yalnız Məsih olduğunu biləcəyik. 
Bu zaman həvarinin etirafı bizimki olacaqdır: «Bilirəm ki, məndə, yəni cismani 
təbiətimdə yaxşı şey yaşamır» (Rom. 7:18). «Mən isə Rəbbimiz İsa Məsihin çarmıxından 
başqa şeylə əsla öyünmürəm; o çarmıx vasitəsilə dünya mənim üçün çarmıxa 
çəkilmişdir, mən də dünya üçün çarmıxa çəkilmişəm» (Qal. 6:14).  
      Bu insanın təcrübəsilə tam ahəngdarlıqda çağırış səslənir: «Öz xilasınızı başa 
çatdırmaq üçün qorxu və lərzə ilə hərəkət edin. Zira sizdə Öz iltifatına görə istək və 
hərəkət hasil edən – Allahdır» (Flp. 2:12, 13). Bu sözlərdə təhdid yoxdur ki, O Öz 
vədlərini yerinə yetirməyəcəkdir, Onun səbri tükənəcək, yaxud da Onun mərhəməti 
qurtara bilər. Ondan qorxmaq gərəkdir ki, iradəniz Məsihin iradəsinə zidd ola bilər, 
irsi, yaxud mənimsənilmiş cəhətləriniz və xasiyyətinizin keyfiyyətləri həyatınızı idarə 
edə bilər. «Sizdə Öz iltifatına görə istək və hərəkət hasil edən – Allahdır». Qorxun ki, 
şəxsi mənliyiniz sizinlə sizdə Öz işini görən böyük Rəbbin arasında dursun. Qorxun ki, 
iradəniz Allahın sizin vasitənizlə yerinə yetirmək istədiyi o ali məqsədi rədd etsin. Öz 
gücünüzə arxalanmaqdan qorxun, əlinizi Məsihin əlindən çıxararaq, həyat yolunu 
Onun daimi iştirakı olmadan getmək cəhdindən çəkinin. 
      Biz qürura və özünə güvənməyə sövq edən hər şeydən uzaqlaşmalıyıq. Buna 
görə də necə öz ünvanımıza, eləcə də başqalarının ünvanına söylənən tərif və 
yaltaqlıqdan çəkinməliyik. Yaltaqlıq – iblisin sevimli hiylələrindən biridir. O, 
təqsirləndirmə və mühakimə ilə yanaşı, yaltaqlığa da əl atır. Beləliklə, qəlbi yıxmağa 
çalışır. Başqalarını tərifləyənlərdən şeytan öz alətləri kimi istifadə edir. Məsihin 
xidmətçilərinə öz ünvanlarına səslənən hər tərif sözünü kənar etmək lazımdır. Öz 
mənliyinizin yüksəlməsinə icazə verməyin. Yüksəldilməyə yalnız Məsih layiqdir. «Bizi 
sevənə, Öz qanı ilə günahlarımızdan bizi azad edənə» hər ürəkdən ucalan izzət və tərif 
olsun; bütün nəzərlər qoy Ona yönəlsin (Vəh. 1:5). 
 90 
      Allah qorxusuna yer verilən həyat kədərli və qaranlıq olmayacaqdır. Məhz 
Məsihin olmaması insanın üzünə qəm möhürü vurur, onun həyatını isə kədərli 
dərbədər gəzintiyə çevirir. Özünəhəsəd və özünəməhəbbət əsarətində olanlar Məsihlə 
canlı, şəxsi birliyə ehtiyac duymurlar. Qayaya düşüb sınmayan ürək öz bütövlüyü ilə 
fəxr edir. İnsanlar çox zaman elə din axtarırlar ki, onların şəxsi ləyaqətlərini 
möhkəmləndirə bilsin. Onlar mümkün qədər geniş yollar axtarırlar ki, öz ecazkar 
ləyaqətlərinə dar olmasın. Onların kəskin heysiyyatları, şöhrət yanğısı və tərifə 
məhəbbət ürəklərində Xilaskar üçün yer qoymur, lakin Onsuz onların aqibəti kədər və 
qəmdir. İnsanın qəlbində yaşayan Məsih isə onun üçün tükənməz sevinc mənbəyi olur. 
Məsihi əldə etmiş hər kəs üçün Allah Kəlamının hər kəlməsi belə sevinc və səadətdir. 
      «Uca və əzəmətli, əbədi yaşayan, adı müqəddəs Olan belə deyir:  «Mən yüksək və 
müqəddəs yerdə yaşayıram, qırıq qəlbli olanların ruhunu diriltmək, həlimlərin 
ürəklərini dirzəltmək üzün onlarla birlikdəyəm» (Yeş. 57:15). 
      Allahın izzətini gördüyü zaman, Musa qayaların arasındakı dərədə gizlənmişdi. 
Eləcə də biz, Məsihin Öz deşilmiş əllərilə örtdüyü Qayalıqda gizlənərkən, Rəbbin Öz 
qullarına dediklərini eşidəcəyik. Allah Özünü Musaya göstərdiyi kimi, bizə də «rəhmli 
və lütfkar, hədsiz səbirli, məhəbbət və sədaqətlə dolu, cəzanı, asiliyi və günahı 
bağışlayan»  kimi göstərəcəkdir (Çıx. 34:6, 7). 
      Bağışlanma işi insanın təsəvvür edə bilməyəcəyi nəticələrə aparır. «Allahın Onu 
sevənlər üçün hazırladığı şeyləri, nə göz görmüş, nə qulaq eşitmiş və nə də insanın 
ürəyi duymuşdur» (1 Kor. 2:9). Məsihin gücü ilə cəlb edilmiş günahkar ucaldılmış 
çarmıxa yaxınlaşıb onun qarşısında sərilərək, yeni yaradılmış olur. Ona yeni ürək 
verilir. O, İsa Məsihdə yenidən doğulur. Qüdsiyyət üçün artıq heç nə tələb olunmur. 
«Adil olub İsaya iman edəni saleh sayan» Allahın Özüdür (Rom. 3:26). «O... saleh 
saydığı kimsələri də izzətləndirdi» (Rom. 8:30). Bağışladan məhəbbət vasitəsilə 
yaranmış izzət və ucalıq – günah vasitəsilə yaşanmış rüsvayçılıq və düşkünlük qədər 
nəhəng və hətta ondan da böyük olacaqdır. Allahın surətinə müvafiq olmağa can atan 
insanlara səmavi xəzinə – onları heç vaxt yıxılmayan mələklərdən yüksək qoyacaq güc 
üstünlüyü hazırlanıbdır. 
«Adamların nifrət etdiyi, millətin həqarətlə baxdığı, hökmdarların qulu olan şəxsə 
İsrailin Satınalanı, Müqəddəs Tanrısı, Rəbb belə deyir: İsrailin Müqəddəs Tanrısı, sadiq 
 91 
Rəbb səni sezdiyinə görə padşahlar səni görüb ayağa qalxacaq, əmirlər qarşında yerə 
səriləcəklər» (Yeş. 49:7). 
      «Çünki öz-özünü yüksəldən hər kəs alçaldılacaq, öz-özünü alçaldan isə 
yüksəldiləcəkdir» (Lk. 14:11). 
 
 
«Məgər Allah Öz seçdiklərini müdafiə etməyəcəkmi?» 
(Lk. 18:1-8) 
 
      Məsih məhz İkinci gəlişinin ərəfəsindəki zamanlardan və Onun ardıcıllarının 
keçməli olacaqları təqiblərdən danışırdı. Məhz bu vaxtlara işarə edərək, O «daim dua 
etmək və heç ruhdan düşməmək barədə» məsəl söylədi. 
      «Bir şəhərdə, - O dedi, - Allahdan qorxmayan və adamlara hörmət etməyən bir 
hakim var idi. Elə həmin şəhərdə bir dul qadın da var idi. Və qadın onun yanına gəlib 
dedi: ‚Məni rəqibimdən müdafiə et‛. Amma hakim xeyli müddət istəmədi. Sonra isə 
öz-özünə dedi: ‚Hərçənd mən nə Allahdan qorxur, nə də adamlara hörmət edirəm, bu 
qadın mənə zəhmət verdiyi üçün onu müdafiə edim ki, o, bir daha gəlib, mənim 
zəhləmi tökməsin‛. Və Rəbb dedi: Ədalətsiz hakimin nə dediyini dinləyin. Məgər Allah 
Öz seçdiklərini, gecə-gündüz Ondan imdad istəyənləri müdafiə etməyəcəkmi? Onlar 
üçün çoxmu gecikəcək? Sizə deyirəm ki, onları tezliklə müdafiə edəcəkdir». 
      Bu məsəldə təsvir edilmiş hakim nə ədalətə hörmət, nə də məzlumlara mərhəmət 
edir. Ondan kömək uman dul qadına daim imtina edirdi. Qadın təkrar-təkrar onun 
yanına gəlirdi, ancaq nifrətlə rastlaşırdı və ədalət tapmırdı. Hakim bilirdi ki, həqiqət 
onun tərəfindədir və dərhal ona yardım etməli idi, lakin istəmirdi. O öz hökm və 
qüdrətini nümayiş etdirmək istəyirdi, qadının müntəzəm yalvarış və diləkləri onun 
şöhrətpərəstliyinə həzz verirdi. Lakin qadın ruhdan düşmür və cəsarətini itirmirdi, o öz 
diləklərilə o vaxta qədər gəldi ki, hakim onun məsələsi ilə məşğul olmağa razılaşdı. 
«Hərçənd mən nə Allahdan qorxur, nə də adamlara hörmət edirəm, bu qadın mənə 
zəhmət verdiyi üçün onu müdafiə edim ki, o, bir daha gəlib, mənim zəhləmi tökməsin». 
 92 
Öz nüfuzunu xilas etmək üçün, hakimliyinin tərəfgirliyinin və ədalətsizliyinin 
ifşasından qorxaraq, o, inadkar qadını müdafiə etdi. 
      «Rəbb dedi: Ədalətsiz hakimin nə dediyini eşidin. Məgər Allah Öz seçdiklərini, 
gecə-gündüz Ondan imdad istəyənləri müdafiə etməyəcəkmi? Sizə deyirəm ki, onları 
tezliklə müdafiə edəcəkdir». Burada ədalətsiz hakimlə Allah arasındakı kəskin təzad 
göstərilmişdir. Hakim dul qadının diləklərini yalnız öz mənfəətini rəhbər tutaraq, onun 
inadkarlığından azad olmaqdan ötrü yerinə yetirdi. O, qadına qarşı nə şəfqət, nə də 
mərhəmət hissi keçirirdi; onun bədbəxtliyi hakim üçün heç bir əhəmiyyət kəsb etmirdi. 
Allahın Onu axtaranlara olan münasibəti bundan nə qədər fərqlidir! O, ehtiyaclı və 
yükü ağır olanların diləklərini hədsiz mərhəmətlə qəbul edir. 
      Hakimdən ədalət tələb edən qadın ərini itirmişdi. Yoxsul və tənha olub, əvvəlki 
varını artıq əldə edə bilmirdi. İnsan da beləcə günahın nəticəsində Allah ilə rabitəni 
itirmişdir və onun özündə xilas olmaq üçün heç bir vəsait yoxdur. Lakin Məsihdə biz 
yenə də Allaha yaxın oluruq. Allahın seçdikləri Onun ürəyinə əzizdirlər. Bu Onun 
zülmətdən Öz ecazkar işığına çağırdığı kəslərdir ki, Onu izzətləndirib dünyanın 
zülmətində çıraq kimi parlasınlar. Ədalətsiz hakim ona inadlı diləklərlə müraciət edən 
dul qadını qorumaq üçün heç bir xüsusi maraq göstərmirdi; yalnız onun müntəzəm 
diləklərindən canını qurtarmaq üçün, yalvarışlarını dinləyib, axırda onu rəqibindən 
qorudu. Allah isə Öz övladlarını hədsiz və təmənnasız məhəbbətlə sevir.  Yer üzündə 
Allahdan ötrü ən dəyərli şey – Onun imanlılar cəmiyyətidir. 
      «Çünki Rəbbin payı Öz xalqıdır, Yaqub Onun payına düşən irsidir. Onu quraq bir 
torpaqda, uğultulu, boş-biyaban səhrada tapdı. Bir  sipər kimi onu hifz etdi. Göz bəbəyi 
kimi onu qorudu» (Qan. tək. 32:9, 10). «Çünki Ordular Rəbbi deyir ki, izzəti üzün sizi 
qarət etmiş millətlərin yanına məni göndərdi. Sizə toxunan Onun göz bəbəyinə 
toxunmuş olur» (Çək. 2:8). 
      Dul qadının diləyi – «məni rəqibimdən müdafiə et» bu məsəldə Allahın 
övladlarının duasını təsvir edir. Onların ən böyük rəqibləri iblisdir. O, «qardaşlarımızın 
ittihamçısıdır» ki, onları Allahımızın önündə gecə və gündüz ittiham edir (Vəh. 12:10). 
O daim Allahın xalqını şərləmək, günahlandırmaq, aldatmaq və məhv etməklə 
məşğuldur. Məsih bu məsəllə məhz iblis və onun qullarının təsirindən qorunmaq üzün 
dua etməyi öyrədir. 
 93 
      Zəkəriyyənin peyğəmbərliyində insanları şərləyən iblisin səyləri və Öz xalqını 
düşməndən qoruyan Məsihin müdafiəsi təsvir olunur. Peyğəmbər deyir: «Rəbb mənə 
bunu göstərdi: Rəbbin mələyinin önündə baş kahin Yeşua durmuşdu və onu ittiham 
etmək üzün sağında şeytan dayanmışdı. Rəbb şeytana dedi: «Rəbb səni məzəmmət 
etsin, ey şeytan, Yerusəlimi sezən Rəbb səni məzəmmət etsin. Bu adam oddan 
çıxarılmış, yarısı yanmış odun parçasına bənzəmirmi?» O vaxt Yeşua əyninə çox çirkli 
paltar geyinib mələyin önündə dayanmışdı» (Çək. 3:1-3). 
      Allahın xalqı burada mühakimə qarşısında duran cinayətkar kimi təsvir 
olunmuşdur. Yosedek oğlu Yəşua baş kahin kimi böyük bəlaya düşmüş xalqı üçün 
xeyir-dua diləyir. Allahın qarşısında xalq üçün dilədiyi müddətdə şeytan onun sağ 
tərəfində əleyhdarı olaraq durmaqdadır. O, Allahın övladlarını ittiham edir və onların 
işini mümkün qədər ümidsiz qələmə verməyə çalışır. O, Allah qarşısında onların 
yaman işlərini və çatışmayan qəhətlərini təsvir edir, Məsihin Öz köməyini onlardan 
əsirgəyəcəyini güman edir. Yəşua Allahın xalqının nümayəndəsi kimi ləkəli paltarlar 
geyinib, ittiham qarşısında durur. Öz xalqının günahkarlığını dərk edərək, ittihamın 
böyüklüyündən sarsılmışdır. İblis onun qəlbini təqsir hissi ilə kədərləndirərək, tam 
ümidsizlik fikrini aşılayır. Buna baxmayaraq, o yenə də iblisin təqiblərinin qarşısında 
xahişçi kimi durmaqdadır. 
      İblisin ittihamçı kimi fəaliyyəti hələ səmada başlamışdı. İnsanın günaha 
batmasından sonra o bu məhvedici işini yerdə davam etdirdi. Bu məhvedici fəaliyyət 
dünya tarixinin sonuna yaxınlaşdıqca xüsusi şəkil alacaqdır. Vaxtının az qaldığını 
gördükdə, şeytan daha böyük inadla hərəkət edərək, aldadıb məhv etməyə çalışacaqdır. 
İndi isə yerdə hətta öz zəiflikləri və günahları içində Yəhovanın qanununa riayət edən 
adamları gördükdə, qəzəblənir. O onların ləyaqətsizliklərinə sevinərək, insanı azdırıb 
Allahdan uzaqlaşdırmaq yolunda dəridən-qabıqdan çıxır. Şeytan Allahı və eləcə də 
dünyada Onun məqsədlərinin yerinə yetməsinə kömək edənləri, mərhəmətli və 
məhəbbətli, şəfqətli və hər şeyi bağışlamağa çalışanları mühakimə edib ittiham etməyə 
cəhd edir. 
      Xalqına ənam edilən İlahi qüdrətin hər təzahürü iblisi qəzəbə gətirir. Hər dəfə 
Allah insanların xeyrinə hərəkət etdiyi zaman, iblis öz mələklərilə birlikdə ikiqat qüvvə 
sərf edərək, insanları ölümə gətirmək istəyir. O, Məsihdə güclənən hər kəsə paxıllıq 
 94 
edir. Onun məqsədi yamanlığa sövq etməkdir və buna nail olan zaman pisliyin bütün 
təqsirini məhz özü azdırdığı adamın boynuna yıxır. Onların ləkəli geyimlərinə, kamil 
olmayan xasiyyətlərinə işarə edir. Onların zəifliklərindən və çatışmayan cəhətlərindən, 
naşükür günahlarından danışır, onların Məsihə oxşamayıb, yalnız öz Xilaskarlarının 
adını ləkələdiklərindən bəhs edir. Təkid edir ki, bütün bunlar ona bu adamları məhv 
etmək ixtiyarı verir. Şeytan insanlara belə bir fikir aşılayıb qorxudur ki, guya onların 
vəziyyətləri ümidsizdir və onların günah ləkələrini yumaq mümkün deyil. Onların 
imanlarını o qədər sarsıtmaq istəyir ki, onlar tamamilə onun açdırmalarına uyub, 
bütövlüklə Allahdan üz çevirsinlər. 
      Rəbbin xalqı iblisin ittihamlarına özü cavab verə bilmir. Özlərinə baxdıqları 
zaman, adamlar ümidsizliyə qapılmağa hazırdırlar. Lakin onlar İlahi Tərəfdara üz 
tuturlar. Bu zaman Xilaskarın Öz məziyyətləri onların bəraətinə çevrilir. «Allah adil 
olaraq İsaya iman edənə bəraət verə» bilər (Rom. 3:26). Allahın övladları Ona etibarla 
yalvarıb, iblisin ittihamlarını  uzaqlaşdıraraq hiyləsini ifşa etməyini istəyirlər. «Məni 
rəqibimdən müdafiə et», - deyə diləyirlər və Qolqota çarmıxının qüdrətli şəhadətilə 
Məsih qəzəbli ittihamçını susmağa məcbur edir. 
      «Rəbb şeytana dedi: Rəbb səni məzəmmət etsin, ey şeytan, Yerusəlimi sezən Rəbb 
səni məzəmmət etsin. Bu adam oddan çıxarılmış, yarısı yanmış odun parçasına 
bənzəmirmi?» İblis Allahın xalqını zülmətə qərq edib məhv etmək istədiyi zaman onun 
qarşısında Məsih dayandı. İnsanların günaha batmalarına baxmayaraq, Məsih onların 
təqsirini Öz üzərinə götürdü. O, kösövü oddan çıxaran kimi, insanları zülmətdən 
qopardı. Öz insan təbiətilə Məsih insanlarla bağlıdır, Öz İlahi təbiəti ilə də nəhayətsiz 
Allahla birləşmişdir. İndi məhv olan qəlbə kömək etmək mümkündür və ən ağır 
ittiham götürülür. 
      «O vaxt Yeşua çox çirkli paltar geyinib mələyin önündə dayanmışdı. Bu mələk 
önündə duran mələklərə dedi: ‚Onun əynindən çirkli paltarı Zıxırın. Sonra Yeşuaya 
dedi: ‚Bax, günahını sənin üzərindən götürdüm, indi sənə bayram paltarı 
geyindirəcəyəm‛. Mən isə dedim: ‚Qoy başına da təmiz çalma bağlasınlar‛. Başına 
təmiz çalma bağlayıb, ona paltar geyindirdilər. Rəbbin mələyi də yanında durmuşdu. 
Sonra Rəbbin mələyi Yeşuaya şəhadət edib dedi: ‚Ordular Rəbbi belə deyir: Əgər 
yollarımla getsən, verdiyim buyruğumu qoruyub saxlasan, evimə sən başçılıq 
 95 
edəcəksən, həyətlərimi sən qoruyacaqsan. Burada duranların arasından içəri keçmək 
haqqını sənə verirəm‛» (Çək. 3:3-7). Mələk vasitəsilə Orduların Rəbbi adından Allahın 
qarşısında Onun xalqını təmsil edən Yeşuaya belə təntənəli vəd verilmişdir. 
      Allahın xalqının yamanlıqlarına baxmayaraq, Məsih onu Öz sevgi və qayğısından 
məhrum etmir. Onların paltarlarını dəyişmək üçün Onun hüququ və qüdrəti vardır. O 
onların ləkəli paltarlarını çıxararaq, tövbə edib Ona iman edənləri Öz şəxsi salehlik 
paltarına bürüyür və səma yazılarında onların adları qarşısında dilək qeyd edir. O 
onları bütün səmavi Kainat qarşısında Öz xalqı kimi təbliğ edir. Onların düşməni olan 
iblis yalançı və hiyləgər kimi ifşa edilir. Özü seçdiyi insanlara Allah ədalətlə yanaşır. 
      «Məni rəqibimdən müdafiə et» duası yalnız iblisdən deyil, həm də onun Allah 
xalqını təhrif olunmuş şəkildə təsvir etməyə, azdırmağa və məhv etməyə sövq etdiyi 
əlaltılarından qorunmaq haqqındadır. Allahın əhdlərinə riayət etməyi qərara alanlar öz 
şəxsi təcrübələrində görəcəklər ki, şər qüvvələrin istiqamətləndirdiyi düşmənləri 
vardır. Belə düşmənlər Məsihə hər addımda müqavimət göstərirdilər və bunu insana 
xas olmayan davamlı inadla edirdilər. Məsihin şagirdləri də öz Rəbləri kimi, bu 
dünyada daim sınaqlarla rastlaşırlar. 
Yazılar Məsihin İkinci gəlişi ərəfəsində dünyanı belə təsvir edir: həvari Yaqub 
acgözlük və zorakılığın təntənəsini təsvir edir. O deyir: «Gəlin indi, ey varlılar... Siz son 
günləriniz üzün sərvət toplayıbsınız!. Budur, tarlalarınızı biçən işçilərdən hiylə ilə 
gizlətdiyiniz əmək haqqı fəğan edir. Biçinzilərin fəryadı Səmavi Orduların Rəbbinin 
qulaqlarına çatdı! Siz dünyada zövqlə yaşadınız və kef çəkdiniz. Sanki 
boğazlanacağınız gün üzün özünüzü kökəltdiniz! Siz salehi məhkum edib öldürdünüz. 
O, sizə müqavimət göstərmirdi» (Yaq. 5:1-6). Bu mənzərəni biz bu günlər də müşahidə 
edirik. Hər vasitə ilə, təqiblərə və rüşvətə əl ataraq, insanlar saysız-hesabsız var-dövlət 
toplayırlar, aclıq çəkən adamların fəryadı isə Allaha ucalır. 
      «Ədalət geri çəkildi, salehlik durdu uzaqda, çünki həqiqət şəhər meydanında 
yıxıldı, dürüstlük aramıza daxil ola bilmir. Həqiqət heç bir yerdə yoxdur, şərdən uzaq 
duran talan olunur» (Yeş. 59:14, 15). Bu peyğəmbərlik artıq Məsihin yerdəki həyatı 
dövründə yerinə yetmişdi. İlahi əhdlərə sadiq olaraq, O bu əhdlərdən üstün qoyulmuş 
bəşəri qanun və adətlərə riayət etmədi. Buna görə Ona nifrət bəsləyir və təqib edirdilər. 
Tarix təkrar olunur. İnsanların qanun və adətləri Allah Qanunundan üstün tutulur və 
 96 
İlahi əhdlərə sadiq olan adam təqib və təhqirlərə məruz qalır. Məsih Şənbəni pozmaqda 
və küfr etməkdə yalnız ona görə ittiham edildi ki, Allaha sadiq qalırdı. Onu şeytanın 
qulluqçusu adlandırır, Onu Bəəl-Çəvul elan etmişdilər. Eynilə Onun davamçıları da 
ittiham və təhrif edilirlər. Beləliklə, şeytan adamları günaha sövq edib, Allahın üzərinə 
kölgə salmaq istəyir. 
      Nə Allahdan qorxan, nə də insanlardan utanan hakim Məsihin məsəlində ondan 
ötrü təsvir edilmişdir ki, bir az sonra qarşısında Özünün duracağı o uzaq dövrün 
məhkəməsinin tərzini göstərə bilsin. O istəyir ki, Onun xalqı bədbəxtlik günündə 
dünyəvi hökmdar və hakimlərə bel bağlamağın nə qədər etibarsız olduğunu hər zaman 
dərk etsin. Allahın seçdiyi xalq tez-tez rəsmi şəxslər qarşısında durmalı olur, onlardan 
ötrü İlahi Kəlam nəsihətçi və müşavir deyildir, lakin onlar öz təqdis olunmamış və 
idarə olunmayan ehtiras və istəklərinə riayət edirlər. 
      Ədalətsiz hakim haqqında məsəllə Məsih bizə nə etməli olduğumuzu göstərir. 
«Məgər Allah Öz seçdiklərini, gecə-gündüz Ondan imdad istəyənləri müdafiə 
etməyəcəkmi?» Hər şeydə bizə nümunə olan Məsih Öz bəraəti və müdafiəsi üçün heç 
bir cəhd göstərmədi. O Öz taleyini Allahın əlinə verdi. Eynilə Onun davamçıları da öz 
müdafiələri üçün düşmənlərini ittiham edib mühakimə etməli, yaxud da öz gücünə 
güvənməli deyillər. 
      Biz layiq olmadığımız sınaqlardan keçdiyimiz zaman, salehlik və təmkinliliyimizi 
itirməməliyik. Başımıza gələnlər nə qədər ədalətsiz olsa da, biz çaşqınlığa 
düşməməliyik. Qisas hissinə qapılmaq doğru deyil, bununla biz ən əvvəl öz qəlbimizə 
zərər verəcəyik. Bu təqdirdə biz Allaha olan etibarımızı itirir və Müqəddəs Ruhu təhqir 
edirik. Axı bizim tərəfimizdə sadiq şahid, səma elçisi var ki, əvəzimizə düşmənə qarşı 
döyüşür. O bizi Həqiqət Günəşinin parlaq şüalarında gizlədəcəkdir. İblis bu səddi keçə 
bilməyəcək, bu müqəddəs işığın qalxanını deşə bilməyəcəkdir. 
      Nə qədər ki dünya yamanlıq yolu ilə getməkdədir, çətinliklərin bizdən yan 
keçəcəyinə heç birimiz arxayın ola bilmərik. Ancaq məhz bu çətinliklər bizi Uca Olanın 
hüzuruna gətirir. Biz yalnız hər cür müdrikliyin dolğunluğu olan Şəxsdən nəsihət ala 
bilərik. 
      Rəbb deyir: «dar gündə Məni çağır» (Məz.50:15). Bizim bütün müşküllərimizi və 
problemlərimizi, İlahi yardıma ehtiyacımızı Ona təqdim etməyə dəvət edir. O bizi 
 97 
dualarımızda inadkar olmağa çağırır. Çətinliklərlə qarşılaşdığımız zaman biz dərhal 
səmimi, qızğın dua ilə Ona müraciət etməliyik. Bizim inadlı dualarımız Allaha olan 
böyük etibarımıza şəhadət edir. Ehtiyacımızın dərk olunması bizi ürəkdən dua etməyə 
gətirir və Səmavi Atamız həmişə diləkləri dinləyir, onlardan ötrü narahat olur. 
      Çox zaman öz imanları üçün təqiblərdən əziyyət çəkənlər aldanıb bu fikrə 
düşürlər ki, Allah onları unutmuşdur. İnsanların gözündə onlar cüzi azlıq kimi 
görünürlər. Düşmənləri sanki onların üzərində qələbə çalmışlar. Ancaq qoy onlar belə 
düşünməsinlər. Onların əvəzinə əzab çəkib, əziyyət və qəmlərini daşıyan Kəs onları 
unutmamışdır. 
      Allahın övladları düşmən qarşısında yalnız və köməksiz buraxılmayıblar. Dua 
Qadir Olanın əlini hərəkətə gətirir. Dua vasitəsilə «ölkələr fəth etdilər, ədalət tətbiq 
etdilər, vədlərə nail oldular, aslanların ağızlarını bağladılar, şiddətli atəşi söndürdülər». 
Biz iman uğrunda əzab çəkənlərin hekayələri ilə tanış olduqda, bunların mənasını dərk 
edəcəyik. Dualar «yadların ordularını qovdular» (İbr. 11:33, 34). 
      Əgər öz həyatımızı Ona xidmətə həsr eləsək, heç vaxt Allahın bizi çıxara 
bilməyəcəyi bir vəziyyətə düşməyəcəyik. Hansı bir ağır vəziyyətə düşsək də, daim 
etibarlı Bələdçiyə malikik. Yolumuzu istiqamətləndirən etibarlı Məsləhətçiyə malikik; 
itkilərimiz, kədərimiz, tənhalığımız nə qədər ağır olsa da, yanımızda daim şəfqətli 
Dostumuz var. Öz biliksizliyimizdən səhvə yol veririksə də, Məsih bizi tərk etmir. 
Onun təmiz və aydın səsi bizə deyir: «Yol, həqiqət və həyat Mənəm» (Yəh. 14:6). 
«Çünki O imdad deyib çağıran fəqirləri, məzlumları, köməksizləri qurtarır. Yoxsula, 
fəqirə rəhm edər, fəqirlərin canlarını azad edər» (Məz.72:12, 13). 
      Rəbb bəyan edir ki, Ona yaxınlaşanlar, Ona səcdədə sadiq qalanlar tərəfindən 
izzətləndiriləcəkdir. «Ağlı Sənə yönəlmiş adamlara Sən kamil sülh verirsən, çünki onlar 
Sənə güvənirlər» (Yeş. 26:3). Qadir olanın əli bizə uzanaraq, bizi getdikcə uzaqlara 
aparır. «İrəliyə get», - Rəbb deyir. Mən sənə yardım göndərəcəyəm. Mənim adımın 
izzətlənməsi üçün diləyirsən və dilədiyinə nail olacaqsan. Mən sənin 
müvəffəqiyyətsizliyini gözləyənlər qarşısında izzətləndiriləcəyəm. Onlar Mənim 
Kəlamımın izzətli qələbəsini görəcəklər». «Və dua ilə iman edərək hər nə dilərsinizsə, 
alacaqsınız» (Mt. 21:22). 
 98 
      Qoy istismar edilən və ədalətsiz təqibə məruz qalanların hamısı Allaha üz 
tutsunlar. Ürəkləri möhkəmlikdə polada bənzəyənlərdən üz çevirin və öz diləklərinizi 
Yaradana açın. Onun hüzuruna tövbə etmiş ürəklə gələn heç kimə imtina 
edilməyəcəkdir. Heç bir səmimi dua cavabsız qalmayacaqdır. Onun izzəti üçün 
səslənən səma xorunun himnləri arasında, Allah ən zəif insan varlıqlarının dualarını da 
eşidir. Biz ürəyimizin istəyini gizlicə bildirir, yol gedərkən sakitcə dua kəlmələrini 
pıçıldayırıq, lakin sözlərimiz kainatın Hökmdarına yetişir. Onlar, ola bilsin ki, heç bir 
insanın qulağına çatmır, lakin sakitlikdə, yaxud da dünyəvi qayğıların arasında itə 
bilməz. Qəlbin arzusunun qarşısını heç nə ala bilməz. O, küçələrin gurultusu arasında, 
kütlənin burulğanından ucalaraq səmaya yetişir. Axı biz Allaha müraciət edirik və 
buna görə də duamız mütləq Ona yetişir. 
      Özünüzü ən ləyaqətsiz hesab etsəniz də, işinizi Allaha tapşırmaqdan çəkinməyin. 
Məsih də Özünü dünyanın günahı əvəzinə qurban verdiyi zaman, O hər qəlbin işini Öz 
üzərinə götürdü. «Məgər Öz Oğlunu əsirgəməyib hamımız üçün təslim edən, Onunla 
bərabər bütün şeyləri bizə ehsan etməyəcəkdirmi?» (Rom. 8:32). Məgər O bizə 
ayıqlığımız və möhkəmliyimiz üçün verdiyi mərhəmətli sözünü icra etməyəcəkdirmi? 
      Məsih Öz mirasını iblisin əsarətindən azad etməkdən çox heç nə istəmir. Lakin 
iblisin xarici təsirinin hökmündən azad edilməzdən əvvəl, onun daxilimizdəki 
hökmündən azad olmalıyıq. Rəbb sınaqlara ona görə icazə verir ki, dünyəvi 
keyfiyyətlərimizdən və zəifliklərimizdən, özünəməhəbbətdən, xasiyyətimizin qaba, 
qeyri-məsihçi cəhətlərindən təmizlənə bilək. O icazə verir ki, əzabların dərin suları 
bizim qəlbimizin üzərindən keçsin, çünki yalnız beləliklə biz Onu və Onun göndərdiyi 
İsa Məsihi dərk edə bilərik. Biz öz həyatımızda əzablarla üzləşirik ki, onların sayəsində 
son nəticədə günahdan təmizlənməyə ürəkdən ehtiyac duyaraq, sınaqlardan dəyişmiş, 
müqəddəsləşmiş və xoşbəxt çıxa bilək. Çox zaman sınaq alovuna biz 
özünəməhəbbətdən zəifləmiş qəlblə ayaq basırıq; lakin dəhşətli sınağı səbirlə keçsək, 
ondan İlahi xasiyyətin cəhətlərini əks etdirərək çıxacağıq. Bizi keçirdiyi əzabların 
məqsədinə yetişdiyimiz zaman, «Rəbb sənin salehliyini nur kimi aydınlaşdıracaq, 
həqiqətini gündüz günəşi tək çıxaracaq» (Məz. 37:6). 
 99 
      Rəbb Öz xalqının dualarını dinləmir deyə qorxmaq lazım deyil. Təhlükə ondan 
ibarətdir ki, sınaqlar və acılar içində adamlar ruhdan düşüb ümidsizliyə qapılaraq, 
dualarında inadkarlığı itirə bilərlər. 
      İlahi mərhəmətin gücünü Xilaskar sirofinikiyalı qadına münasibətdə göstərdi. 
Ananın faciəsi Onun ürəyini ağrıtmışdı. O, ürəkdən əmin etmək istəyirdi ki, onun duası 
eşidilmişdir, lakin bununla bərabər O Öz şagirdlərinə müəyyən dərs vermək istədiyinə 
görə bir müddət sanki onun fəryad edən qəlbinin səsini eşitmirdi. Qadın öz imanının 
bütün gücünü təzahür etdirdiyi zaman isə ona təskinlik sözləri deyərək, dilədiyi 
qiymətli xeyir-dua ilə yola saldı. Şagirdlər heç vaxt bu dərsi unutmurdular və o, 
Yazılarda həkk edildi ki, inadlı duanın nəticəsini göstərsin.  
Bu qadının ürəyinə inkaredilməz inadı Məsihin Özü qoymuşdu. Hakimə 
yalvaran dul qadına cəsarət və qətiyyət verən Məsih idi. Bundan neçə yüz il qabaq 
Yəbbok çayının sahilində baş vermiş sirli güləşdə Yaquba belə inadkar iman verən 
Məsih idi. Onun insanlara bəxş etdiyi etibar heç vaxt mükafatsız qalmırdı. 
      Səma əqdəsində mövcud Olan ədalətlə hökm edir. Onun günah dünyasında 
sınaqlarla mübarizə edən xalqı Məsihi Onun taxtını əhatə edən mələklərdən daha çox 
sevindirir. 
      Bütün səmavi kainat bizim xırdaca planetimizə həddindən çox maraq göstərir, 
çünki burada məskunlaşmış insanların canları üçün Məsih hədsiz qiymət vermişdir. 
Dünyanı Bağışladan gözəgörünməz bağlarla yeri göylərə bağladı, çünki burada Rəbbin 
bağışlatdıqları yaşayırlar. Səma varlıqları gəlib İbrahim və Musa ilə söhbət etdikləri 
günlərdəki kimi, yenə də yerə nüfuz edirlər. Böyük şəhərlərimizin iş burulğanında, 
küçələri, ticarət mərkəzlərini və əyləncə yerlərini dolduran kütlələr içində, insanların 
sanki həyatlarının yeganə məqsədi kimi, səhərdən axşamadək olduqları biznes, idman 
və əyləncə yerlərində və çox azlarının ali dəyərlər haqqında düşündüyü yerlərdə də 
səma yenə öz təmsilçilərini və müqəddəslərini saxlayır. Gözəgörünməz səma 
nəzarətçiləri insanın hər sözünü və əməlini izləyirlər. İş, yaxud da əyləncə ilə məşğul 
olan hər yığıncaqda, hər ibadətdə adi insanın görə biləcəyindən daha çox dinləyici 
mövcuddur. Vaxtaşırı səmavi varlıqlar gözəgörünməz dünyanı gizlədən örtüyü 
qaldırırlar ki, fikirlərimizi dünyanın gündəlik qazaqazları və cəfəngiyyatlarından 
ayırıb, dediklərimizin və etdiklərimizin hamısından xəbərdar olan şahidlərə yönəldək. 
 100 
      Bizi ziyarət edən mələklərin səfərlərinin məqsədi bizə daha aydın olmalıdır. 
Yadda saxlamaq lazımdır ki, bütün fəaliyyətimizdə səma varlıqlarının köməyi və 
qayğısı bizi müşayiət edir. Gözə görünməyən işıq və güc orduları həlim və təvazökar 
olanları ziyarət edirlər, o kəsləri ki, iman edərək İlahi vədlərin yerinə yetməsini 
diləyirlər. Nəhəng qüvvəyə malik olan mələklər, minlər və on minlər Onun sağ yanında 
dururlar, «onların hamısı qurtuluşu miras alacaq olanlara yardım etmək üzün 
göndərilən xidmətçi ruhlardırlar» (İbr. 1:14). 
      Bu səma elçiləri insan oğullarının bütün söz və əməllərini diqqətlə qeyd edirlər. 
Rəbbin xalqına edilən hər bir qəddarlıq və ədalətsizlik hadisəsi, Allahın övladlarının 
namussuz adamların hökmündən çəkdikləri hər şey göylərdə yazıya alınır. 
«Məgər Allah Öz seçdiklərini, gecə-gündüz Ondan imdad istəyənləri müdafiə 
etməyəcəkmi? Onlar üçün çoxmu gecikəcək? Sizə deyirəm ki, onları tezliklə müdafiə 
edəcəkdir».  
      «Buna görə böyük mükafat olan cəsarətinizi atmayın. Çünki sizin təhəmmülə 
ehtiyacınız var ki, Allahın iradəsini yerinə yetirib vəd olunmuş şeyə nail olasınız. Çünki 
daha bir az, lap az sonra Gələn gələcək, gecikməyəcək» (İbr. 10:35-37). «Budur, əkinçi 
ilk və son yağıntını alıncayadək, torpaqdan qiymətli məhsulu səbirlə gözləyir. Siz də 
səbirli olun, ürəklərinizi möhkəmlədin, çünki Rəbbin gəlişi yaxındır» (Yaq. 5:7, 8).  
      Allahın çoxsəbirliliyi fövqəladədir. Mərhəmət günahkar üçün havadarlıq edənə 
kimi ədalət çox gözləyir. Lakin «ədalətlə həqiqət Onun taxtının təməlidir» (Məz. 96:2). 
«Rəbb hədsiz səbirlidir», lakin O, «qüdrətlidir və təqsirkarı cəzasız əsla qoymaz; Rəbbin 
yolu fırtınadadır, qasırğadadır, buludlar ayaqlarının tozudur» (Nah. 1:3). 
      İlahi Qanunun pozulmasında dünya ədəbsiz olub. Onun dözümlülüyünə cavab 
olaraq, insanlar Onun nüfuzunu kobudcasına pozdular. Onlar Onun mirasına 
münasibətdə təqib və qəddarlıqda bir-birinə yardım edərək deyirlər: «Allah haradan 
biləcək? Haqq-Təalanın nə xəbəri var bundan?» (Məz. 73:11). Lakin elə sədd 
mövcuddur ki, onlar onu keçə bilmirlər. Onlar üçün müəyyən edilmiş həddə 
çatacaqları vaxta az qalıb. Artıq bu gün onlar Allahın dözümünün, lütfünün və 
mərhəmətinin son həddinə çatıblar. Lakin tezliklə Rəbb qalxacaqdır ki, Öz ləyaqətini 
müdafiə etsin, Öz xalqını azad etsin, şərin və yalanın daha geniş yayılmasının qarşısını 
alsın. 
 101 
      Nuhun dövründə adamlar Allah Qanunundan o vaxta kimi imtina elədilər ki, 
artıq yer üzündə Yaradıcı haqqında hər cür təsəvvür itirildi. Onların haqsızlıqları elə 
dəhşətli həddə çatdı ki, Rəbb daşqın sularını yer üzünə yönəldərək, onun bütün haqsız 
sakinlərini məhv etdi. 
      Rəbb Öz işlərilə nəsildən-nəslə insanlara aşkar olurdu. Böhran yetişdiyi zaman, O 
Özünü izhar elədi və müdaxilə etdi ki, iblisin planlarının təcəssümünə imkan verməsin. 
Çox zaman Allah hadisələrin elə inkişafına imkan verirdi ki, bütöv xalqlar, ailələr, 
yaxud da ayrı-ayrı adamlar böhranlı vəziyyətə düşürdürlər və Onun müdaxiləsi açıq-
aşkar baş verirdi. Belə anlarda hamı açıq-aydın görürdü ki, İsraildə Öz qanununu bərpa 
edən və Öz xalqının Müdafiəçisi  Allah vardır. 
      Ümumi qanunsuzluğun təntənəsi dövründə sonuncu böyük böhranın 
yaxınlaşmasını aydın görə bilərik. İlahi qanuna itaətsizlik,  demək olar ki, ümumi hal 
aldığı zaman, Onun xalqı öz vətəndaşları tərəfindən sıxıntılara və təqiblərə məruz 
qaldıqları zaman Rəbbin müdaxiləsi qaçılmazdır. 
      Elə bir vaxt yaxınlaşır ki, O deyəcəkdir: «Ey xalqım, keç içəri otaqlara, qapıları 
ört, Rəbbin qeyzi keçənəcən qısa bir müddətə gizlən! Çünki budur, Rəbb yer üzünün 
sakinlərini qəbahətləri üzündən cəzalandırmaq üzün Öz məskənindən gəlir. Torpaq 
udduğu qanı üzə çıxaracaq, öldürülənləri artıq gizlətməyəcək» (Yeş. 26:20, 21). Özlərini 
məsihçi hesab edənlərin çoxları indi yoxsulları qarət edib sıxışdıra bilərlər, dulları və 
yetimləri aldada bilərlər; ancaq Allahın övladlarının vicdanını əsarətə sala bilmədikləri 
üçün, şeytanın qəzəbi onların da ürəyində baş qaldıra bilər, lakin bunların hamısına 
görə Allah onları məhkəməyə gətirəcəkdir. «Mərhəmət göstərməyənə hökm 
mərhəmətsiz» olacaq (Yaq. 2:13). Bu adamların bütün yer üzünün Hakimi qarşısında 
duraraq, Onun mirasına verdikləri cismani və ruhlu ağrılara görə cavab verməli 
olacaqları o an yaxındır. İndi onlar yalan ittihamlar irəli sürə bilərlər, Allahın Öz işini 
icra etmək üçün seçdiyi adamlara gülə bilərlər, Ona iman edənləri həbsə, qandallara, 
kökünün kəsilməsinə, ölümə məhkum edə bilərlər, lakin hər verdikləri ağrıya görə, hər 
tökülmüş göz yaşı üçün cavab verməli olacaqlar. Allah onların günahlarının əvəzini 
ikiqat verəcəkdir. Dönük imanlılar cəmiyyətinin simvolu olan Babili nəzərdə tutaraq, 
məhkəmə işindəki xidmətçilərinə belə deyir: «Çünki onun günahları göyə qədər çatdı 
və Allah onun haqsızlıqlarını yada saldı. Babil sizə nə verdisə, ona da elə əvəzini verin. 
 102 
Onun əməllərinə görə ikiqat əvəzini verin. Sizə şərab hazırladığı kasada siz ona ikiqat 
hazırlayın» (Vəh. 18: 5, 6). 
      Hindistandan, Afrikadan, Çindən, dənizdəki adalardan, məsihçi adlandırılan 
ölkələrdən milyonlarla istismar edilmiş insanın acı fəryadı Allaha yetişir.  Bu yalvarışlar 
cavabsız çox qalmayacaqdır. Allah dünyanı əxlaqi çürümədən təmizləyəcəkdir, lakin 
Nuhun dövründəki kimi, daşqın suları ilə deyil, heç bir insan hiyləsinin söndürə 
bilməyəcəyi alov dənizilə. 
      «Millət yaranandan o vaxta qədər olmamış əzablı dövr gələcək. O dövrdə sənin 
xalqından kitabda adı yazılmış olan hər kəs xilas olacaq» (Dan. 12:1). 
      Məsih çardaqlardan, daxmalardan, zindanlardan, edam səkilərindən, dağ və 
səhralardan, yerin mağaralarından və dəniz batıqlarından Öz xalqını, Öz övladlarını Öz 
yanına yığacaqdır. Onlar yerdə itkilər, əzablar və işgəncələr çəkirdilər. Onlardan 
milyonları qəbirə rüsvayçı şəkildə gömüldü, çünki iblisin yalan vədlərinə inanmaqdan 
imtina etdilər. İnsan məhkəməsi bu Allah övladlarını qatı cinayətkar elan etdi. Ancaq 
«Allahın Özünün Hakim kimi» oturacağı gün yaxındır. Həmin gün dünyəvi hökm ləğv 
ediləcək və Rəbb «Öz xalqının rüsvayçılığını götürəcək» (Yeş. 25:8). Onların hər birinə 
ağ paltarlar veriləcək (Vəh. 6:11). «‛Rəbbin satın aldığı müqəddəs xalq‛ deyəcəklər»  
(Yeş. 62:12). 
      Öz dövrlərində hansı çarmıxı daşımağa məhkum edilmələrinə, necə itkilər 
vermələrinə, yerdə necə təqiblərə məruz qalmalarına, müvəqqəti həyatlarını 
itirmələrinə baxmayaraq, Allahın övladları bolluqla mükafatlandırılacaqlar. «Onun 
üzünü görəcəklər və Onun adı onların alnında olacaqdır» (Vəh. 22:4). 
 
 
«O, günahkarları qəbul edir» 
(Lk. 15:1-10) 
 
 103 
      «Bütün vergiyığanlar və günahkarlar Onu dinləmək üçün Ona yaxınlaşırdılar. 
Fəriseylər və din alimləri: ‚O, günahkarları qəbul edir və onlarla yemək yeyir‛, - deyə 
gileylənirdilər».  
Onlar Məsihin günahkar və qüsurlu adamlarla ünsiyyətə üstünlük verdiyini, 
onların günahkarlığını duymadığını göstərmək istəyirdilər. Fəriseylər və din alimləri 
İsadan əllərini üzdülər. Nə üçün belə nəcib xasiyyətli insan onlarla ünsiyyətə girmir və 
onların təliminə riayət etmir? Nə üçün O Özünü bu qədər sadə aparır və xalqın bütün 
təbəqələri arasında təbliğ edir? Əgər «O, həqiqətən, peyğəmbər olsa idi, - onlar 
deyirdilər, - bizə qoşulardı, vergiyığan və günahkarlara isə layiq olduqları etinasızlıqla 
yanaşardı». Bu cəmiyyət keşikçilərini özlərindən çıxaran o idi ki, onların daima 
mübarizə apardıqları və Öz qüsursuz həyatı ilə eyni  zamanda həm onların hörmətini 
qazanan, həm də onları mühakimə edən Şəxs cəmiyyətin tullantılarına gizlədilməyən 
şəfqətlə yanaşaraq, onlarla görüşürdü. Onlar Onun iş metodlarını bəyənmirdilər. Onlar 
özlərini savadlı, seçilmiş, kamil və yüksək dərəcəli dindar hesab edirdilər, Məsihin 
nümunəsi isə istər-istəməz hamı qarşısında onların eqoizmini ifşa edirdi. Məsihin 
salehliyi onları acıqlandırırdı və onların mühakiməsinə səbəb olurdu. 
      Onları hiddətləndirən həm də o idi ki, kahinlərə nifrətlə yanaşan və havranı heç 
vaxt ziyarət etməyənlər İsaya can atır və Onun sözlərini böyük diqqətlə dinləyirdilər. 
Qanunşünaslar və fəriseylər eləcə də dərk edə bilmirdilər ki, nəyə görə vergiyığanlar və 
günahkarlar İsaya can atırdılar.  
Onlar bunun izahının nifrətlə ifadə etdikləri həmin sözlərdə gizləndiyini güman 
belə etmirdilər: «O, günahkarları qəbul edir». İsanın yanına gələn adamlar Onun 
hüzurunda hiss edirdilər ki, hətta onlar üçün də günah uçurumundan xilas olmaq 
imkanı açılır. Fəriseylər bu adamlara yalnız nifrət edib, onları mühakimə edirdilər; 
Məsih isə onlara müvəqqəti olaraq Ata evindən getmiş, lakin Ata ürəyinin unutmadığı 
Allah övladları kimi yanaşırdı. Zəif və günahkar olmalarının özü onları Onun qayğı və 
mərhəmət obyektinə çevirirdi. Onlar Ondan uzaqlaşdıqca, Onun onları xilas etmək 
arzusu artır və bundan ötrü daha böyük səy və qurban tələb edilirdi. 
      Bütün bunları İsrail Müəllimləri özlərini qoruyucusu və şərhçisi saydıqları 
Müqəddəs Yazılardan öyrənə bilərdilər. Məgər dəhşətli günaha batmış Davud 
yazmamışdımı: «Qoyun kimi azmışam, bu qulunu axtar Sən» (Məz. 118:176). Məgər 
 104 
Mikəya Allahın günahkara olan məhəbbətini bu sözlərlə açmadımı: «Sağ qalan xalqının 
cəzasını aradan götürən, asiliyini bağışlayan Sənin kimi Allah varmı?» (Mik.7:18) 
 
 
Qeyb olmuş qoyun 
 
Bu dəfə Məsih Öz dinləyicilərinin diqqətini Yazılara yönəltmir. Onlara öz şəxsi həyat 
təcrübələrini xatırladır. İordan yaxınlığında geniş yayılmış yaylaqlar çoxsaylı sürülər 
üçün bol otlaqlar idi; həm dərələrdə, həm meşəli təpələrdə çoxlu itmiş qoyunlar 
dolaşırdılar, qayğıkeş çobanlar onları axtarıb taparaq, geri gətirirdilər. Məsihi əhatə 
edənlərin arasında məhz çobanlar və həm də pullarını sürülərə sərf eləmiş varlılar var 
idilər. Onlar İsanın nəsihətini dərk edə bilərdilər: «Sizlərdən yüz qoyunu olan kim 
onlardan birini itirdiyi zaman doxsan doqquzunu səhrada buraxaraq, itmiş olanı 
tapıncaya qədər arxasınca getməz?» 
      «Eləcə də nifrət etdiklərinizin canları, - İsa deyirdi, - Allahın mülkiyyətidir. Onlar 
Ona mənsubdurlar, çünki onları O yaratmış və bağışlamışdır, onlar Onun gözündə 
dəyərlidirlər. Çoban öz qoyunlarını sevib qeyb olmuş bircə qoyunu tapmayınca rahatlıq 
və dinclik bilməyən kimi, Allah da hər azmış canı sevir, lakin hədsiz dərəcədə çox sevir. 
Adamlar Onun məhəbbətini rədd edə bilərlər, Ondan qaça bilərlər, özlərinə başqa sahib 
seçə bilərlər, bütün bunlara baxmayaraq, onlar Allaha mənsubdurlar və O 
Özününkünü qaytarmaq yanğısındadır. O deyir: «Dağılmış qoyunların arasındakı bir 
çoban sürüsünü necə yoxlayarsa, Mən də qoyunlarımla eləcə yoxlayacağam. Buludlu və 
qaranlıq bir gündə ətrafa səpələndikləri hər yerdən onları qurtaracağam» (Yez. 34:12). 
      Bu məsəldə çoban yalnız bir qoyunun axtarışına gedir, bu ən kiçik rəqəm idi. 
Deməli, hətta bir itirilmiş can olsaydı belə, Məsih həmin o bir nəfər üzün yenə də ölümə 
gedərdi. 
Sürüdən ayrı düşmüş qoyun bütün yaradılmışlar içərisində ən köməksizidir. 
Çoban onu axtarmaladır, çünki özü geriyə yolu tapa bilməyəcək. Allahdan uzaqlaşmış 
adamla da belədir: o da itmiş qoyun kimi köməksizdir və İlahi məhəbbət köməyinə 
gəlməyincə, o, Allaha qayıda bilməyəcək. 
 105 
Qoyunların birinin qeyb olduğunu aşkar edən çoban toplanmış sürünü qayğısız 
müşahidə edib: «Mənim doxsan doqquz qoyunum vardır, bir qeyb olmuşu axtarmaq 
üzün zəhmət çəkməyə dəymir. Qoy özü gəlsin və mən ağılın qapısını açıb onu içəri 
buraxaram», - demir. Yox, bu bir qoyunun qeyb olması aşkar olunan kimi çobanın 
ürəyini narahatlıq götürür. O, sürünü təkrar-təkrar sayır. İtkiyə əmin olduqdan sonra, 
o, bir dəqiqəsini də itirməyəcək. Doxsan doqquz qoyunu ağılda buraxaraq, qeyb olanın 
axtarışına düşəcək.  Gecə nə qədər qaranlıq və yol nə qədər təhlükəlidirsə, çobanın 
narahatlığı da o qədər güclü və axtarışları o qədər səyli olacaq. O bu bir qeyb olmuş 
qoyunu tapmaqdan ötrü qüvvəsini əsirgəməyəcəg.  
O, qoyunun uzaqdan gələn səsini necə böyük məmnuniyyətlə qarşılayır. Səsin 
istiqamətinə cumaraq, sıldırım qayalara dırmaşır, uçurumun lap qırağı ilə öz həyatını 
təhlükə qarşısında qoyaraq gedir. Beləliklə, o, axtarışlarını o vaxta qədər davam etdirir 
ki, eşidilən səs get-gedə zəifləyərək qoyunun öləcəyini göstərir. Lakin axır ki, onun 
səyləri mükafatlandırılır: qeyb olmuş tapılır. Çoban ona bu qədər narahatlıq verdiyinə 
görə qoyunu danlamır. Onu qamçı ilə qovmur. Titrəyən canlını sevincək öz çiyinlərinə 
qoyur; əgər qoyun yaralı və sınıqlıdırsa, onu əlinə götürüb sinəsinə sıxır ki, ürəyinin 
istisi ona həyat verə bilsin. Axtarışlarının əbəs olmadığından yüngüllük və məmnunluq 
hissi ilə qoyunu ağıla aparır. 
      Allaha şükürlər olsun ki, O bizə bədbəxt çobanın qoyunsuz qayıtmasının təsvirini 
vermədi. Bu məsəl uğursuzluqdan deyil, xilas edilməyin müvəffəqiyyətindən və 
sevincindən danışır. Onda biz İlahi zəmanətə malik oluruq ki, Allah sürüsünün qeyb 
olmuş hətta bir qoyunu da unudulmayacaq, heç biri köməksiz qalmayacaqdır. Allahın 
bağışlanmasına icazə verdiyi hər kəsi Məsih ölüm uçurumundan və günah 
tikanlığından xilas edəcəkdir. 
      Ey ümidsiz və ruhdan düşən insan, məyus olma, ağır günah etmiş olsan da, 
ürəkli ol! Allah sənin günahlarını bağışlayarmı, Ona yaxınlaşmağına icazə verərmi deyə 
narahat olma. Allah artıq sənə doğru ilk addımını atıb. Hələ sən Ona qarşı üsyan 
etdiyin zaman O sənin axtarışına çıxıb. İncə ürəkli çoban kimi, O, doxsan doqquzunu 
buraxaraq, qeyb olmuş birinin dalınca səhraya getdi. Ölə biləcək taqətsiz və yaralı canı 
Öz sevən əllərilə qucaqlayıb, sevincək təhlükəsiz sığınacağa aparır. 
 106 
Yəhudilər öyrədirdilər ki, İlahi məhəbbətin günahkara izhar edilməsindən əvvəl o 
tövbə etməlidir. Onların təsəvvürünə görə, tövbə – insanın göylərin xeyirxahlığını 
qazanması üzün vasitə idi. Məhz bu fikir fəriseylərin qəzəbli və hiddətli nidalarına 
səbəb olurdu: «O, günahkarları qəbul edir». Onlar hesab edirdilər ki, Məsih yalnız 
tövbə etmişlərin Ona yaxınlaşmasına icazə verməli idi. Ancaq qeyb olmuş qoyun 
haqqında məsəllə Məsih öyrədir ki, xilas bizim Allahı axtarmağımızın sayəsində deyil, 
Allahın bizi axtarması nəticəsində baş verir. «Anlayan heç kim yoxdur; heç kim Allahı 
axtarmır; hamı öz yolunu azmışdır» (Rom. 3:11, 12). Biz  Allah bizi sevsin deyə tövbə 
etmirik, əksinə, O bizə Öz məhəbbətini açır ki, tövbə edə bilək. 
      Azmış qoyun nəhayət evə gətirilən zaman, çobanın minnətdarlığı sevinc dolu şən 
nəğmələrdə ifadə olunur. O öz dostlarını və qonşularını çağırıb nida edir: «Mənim 
sevincimə şərik olun, mən itmiş qoyunumu tapdım». Beləcə də azmış can ulu Çoban 
tərəfindən tapıldığı zaman, göylər və yer sevinc və minnətdarlıqda birləşir. 
      «Beləcə də göydə, tövbə edən bir günahkara görə, tövbəyə ehtiyacı olmayan 
doxsan doqquz saleh insan üçün olduğundan daha çox sevinc olacaqdır». Məsih sanki 
deyir: «Siz fəriseylər, hesab edirsiniz ki, Göylər sizə başqalarından daha çox meyllidir. 
Siz elə bilirsiniz ki, özünüzü şəxsi doğruluğunuz ilə çəpərləyərək təhlükəsizlik 
içindəsiniz. Bilin ki, əgər tövbə etməyə ehtiyac duymursunuzsa, Mənim xidmətim sizin 
üçün deyil. Yoxsul və günahkar olduqlarını hiss edən bu zavallı canlar məhz onlardır 
ki, Mən almağa gəlmişəm. Səma mələkləri sizin nifrət etdiklərinizə şəfqətlə yanaşırlar. 
Siz onların hansısa Mənə can atdıqda hiddətlənir, yaxud istehza edirsiniz; bilin ki, bu 
zaman mələklər sevinirlər, səma həyətlərində isə qələbə nəğməsi ucalır». 
      Kahinlərin məsəlləri vardı ki, Allaha qarşı günah işlədən öldüyü zaman göylər 
sevinir; İsa isə öyrədirdi ki, öldürmək Allaha yaddır. Əksinə, Onun yaratdığı canlarda 
Allahın surətinin bərpa edilməsinə bütün göylər sevinir. 
      Günah çirkabına batmış insan Allaha qayıtmaq istədiyi zaman düşmənçilik və 
etibarsızlıqla qarşılaşacaqdır. Onun tövbəsinin səmimiliyinə şübhə ilə yanaşan, yaxud 
da bir-birinə bu sözləri pıçıldayan adamlar da tapılacaq: «Onun möhkəmliyi yoxdur, 
mən inanıram ki, o, dözə bilməyəcəkdir». Bu adamlar Allahın işini deyil, qardaşlarının 
ittihamçısı olan şeytanın işini görürlər. Günahdan azad olmaq istəməyən insan  öz 
tənqidi ilə bu canı çaşdıraraq, onun cəsarətini sındırıb, ümiddən məhrum etmək və 
 107 
Allahdan daha da uzaqlaşdırmaq istəyir. Qoy tövbə edən günahkar hər azmışın 
qayıtması zamanı göylərdəki sevincdən xəbərdar olsun. Qoy o, İlahi məhəbbətdə 
rahatlaşsın və fəriseylərin şübhələri və nifrətlərilə rastlaşarkən, heç bir vəchlə ruhdan 
düşməsin. 
      Kahinlər elə başa düşürdülər ki, Məsihin məsəli vergiyığan və günahkarlara 
aiddir; lakin o, daha geniş məna daşıyırdı. İtirilmiş qoyunun timsalında Məsih yalnız 
adi bir günahkarı deyil, eyni zamanda Allahdan dönmüş və günah içində məhv olan bir 
dünyanı nəzərdə tuturdu. Allahın idarə etdiyi nəhəng kainatda bu dünya yalnız bir 
atomdur, lakin bu kiçik düşkün dünya - bir azmış qoyun - Onun gözündə sürüdən 
ayrılmamış doxsan doqquzundan daha qiymətlidir. Məsih, səmavi məskənlərin sevimli 
Hökmdarı Atası ilə bölüşdürdüyü uca mövqeyini və izzətini tərk etdi ki, tək bir azmış 
dünyanı xilas etsin. Bundan ötrü O, göylərdəki günahsız dünyaları, Onu sevən həmin 
doxsan doqquzunu müvəqqəti olaraq tərk etdi və günahkar yerə endi ki, bizim 
«asiliyimizə görə bədəni deşilsin, şər əməllərimiz naminə əzilsin» (Yeş. 53:5). Allah 
Özünü Oğlunda verdi ki, itirilmiş qoyunun qayıtmasının sevincinə malik olsun. 
      «Görün Ata bizə necə bir məhəbbət göstərmişdir ki, Allahın övladları adlanaq» (1 
Yəh. 3:1). «Məsihin Öz bədəni olan imanlılar cəmiyyəti naminə çəkdiyi əzabların 
qalanlarını öz bədənimlə tamamlamaq» (Kol.1:24) üçün Məsih deyir: «Sən Məni 
dünyaya göndərdiyin kimi, Mən də onları dünyaya göndərdim» (Yəh. 17:18). Məsihin 
xilas etdiyi hər can, azmışların xilası üçün Onun adı naminə işləməyə çağırılmışdır. 
Qədim İsraildə bu iş çox vaxt rədd edilirdi. Bu gün də bəzən əsassız olaraq özlərini 
Məsihin davamçıları adlandıranlar bunu unutmurlarmı?  
      Bəs siz, ey oxucu, o itirilmişlərin neçəsini axtarıb Ata evinə gətirmisiniz? Sizə 
ümidsiz görünən və sizi əsəbiləşdirən adamlardan üz çevirdiyiniz zaman, Məsihin 
yorulmadan axtardığı insanları rədd etmiş olduğunuzu anlayırsınızmı? Onlardan üz 
çevirdiyiniz həmin vaxtda, ola bilsin ki, onlar sizin mərhəmətinizə böyük ehtiyac 
duyurlar. Hər imanlılar cəmiyyətində özlərinə dinclik və salehlik qaytarmaq istəyən 
canlar vardır. Zahirən onlar qayğısızdırlar, lakin həqiqətdə Müqəddəs Ruhu dinləmək 
qabiliyyətini itirməyiblər. Onların çoxları Məsih üçün alına bilərlər. 
      Azmış qoyunu ağıla qaytarmasan, ölənə kimi veyllənəcəkdir. Beləcə də, çox 
canlar vaxtında onların xilası üçün uzadılmış əl tapmayaraq, geri qaytarılmadan 
 108 
ölürlər. Çox zaman günah içində ölən insanlar dəyişməz, qayğısız görünürlər, lakin 
onlara da başqalarına verilən qədər imkanlar təqdim edilmiş olsa idi, onlar daha böyük 
qəlb xeyirxahlığı və faydalı həyata daha çox hazırlıq nümayiş etdirərdilər. Bu azmışlar 
üçün mələklərin ürəkləri yanır. İnsan gözləri yaşarmayıb, ürəyi mərhəmət üçün bağlı 
qalanda, mələklər ağlayırlar. 
      İmtahana çəkilənlərə və yolunu azmışlara dərin və qəlbi yandıra biləcək şəfqətlə 
yanaşmağımız nə qədər vacibdir! Bizim Məsihin ruhuna çox, özünəməhəbbətə isə az, 
mümkün qədər az ehtiyacımız var! 
      Fəriseylər Məsihin məsəlində öz ünvanlarına irad sezirdilər. Onların Öz 
ünvanına yönəlmiş tənqidlərini qəbul etməyərək, Özü onları vergiyığan və 
günahkarlara qarşı nifrətlərinə görə tənqid edirdi. Bunu azıq şəkildə etmirdi ki, onların 
ürəkləri Onun üçün bağlanmasın; lakin Onun məsəli  Allahın  onlardan gözlədiyi işin 
görülməsinə işarə edirdi, onlar bu işi görə bilmədilər. İsrailin rəhbərləri həqiqi çobanlar 
olsa idilər, həmin çoban kimi hərəkət edərdilər. Onlar Məsihin mərhəmət və 
məhəbbətini izhar edərək, insanlara xidmətində Ona qoşulardılar. Bundan imtina 
etmələri - iddia və bəyanatlarının bütün yalanını təsdiq etdi və riyakarlıqlarını ifşa 
elədi. Bu zaman çoxları Məsihin iradını rədd etdilər, lakin buna baxmayaraq, Onun 
sözləri bəzilərini əmin etdi. Məsihin səmaya yüksəlməsindən sonra onların üzərinə 
Müqəddəs Ruh endi və azmış qoyun haqqında məsəldə Onun şagirdlərinə buyurulmuş 
vəzifənin icrasına başladılar. 
 
 
İtirilmiş dirhəm 
 
      Qeyb olmuş qoyun haqqında məsəli danışandan sonra Məsih başqasına keçərək 
dedi: «On dirhəmi olan Hansı qadın bir dirhəm itirsə, çıraq yandırıb, evi süpürüb, onu 
tapıncaya qədər axtarmaz?» 
      Şərqdə yoxsulların evləri adətən yalnız bir otaqdan ibarət, çox zaman pəncərəsiz 
və təbii ki, qaranlıq olurdu. Otağı gec-gec süpürürdülər və döşəməyə düşən pul tezliklə 
 109 
toz və zibillə örtülə bilərdi. Onu axtarıb tapmaq üçün hətta gündüz də şam yandırıb evi 
səliqə ilə süpürmək gərək idi. 
      Qadın ərə getdiyi zaman cehiz olaraq gümüş pullar alırdı, bunları ən dəyərli 
hədiyyə kimi səliqə ilə saxlayırdı ki, gələcəkdə öz qızlarına versin. Bu qəpiklərin birini 
itirmək ciddi bədbəxtlik hesab edilirdi, onun tapılması isə böyük  sevincə səbəb olurdu, 
onun bütün rəfiqələri bu sevinci ruhən canlanan qadınla bölüşdürməyə hazır idilər. 
      «Və tapdığı zaman, - Məsih deyir, - öz rəfiqələrini və qonşularını yığıb deyir: 
Mənim sevincimə şərik olun, mən itirilmiş dirhəmi tapdım! Beləliklə, sizə deyirəm ki, 
tövbə edən bir günahkar üçün də Allahın mələkləri hüzurunda sevinc olur». 
      Bu məsəl də, əvvəlki kimi, onu göstərir ki, lazımi axtarışlar nəticəsində, hər cür 
itki yenidən tapıla bilər və böyük sevincə səbəb olar. Lakin nəzərdən keçirilmiş iki 
məsəl müxtəlif günahkarlar növündən danışır. İtmiş qoyun bilir ki, o itibdir. O, çobanı 
və sürünü tərk edib və özü qayıda bilmir. Burada o kəslərdən danışılır ki, özlərinin 
Allahdan aralı düşdüklərini dərk edirlər və çaşqınlıq, məyusluq və güclü sınaqlar 
dumanındadırlar. İtirilmiş qəpik isə o adamları təsvir edir ki, onlar özlərinin günahları 
və təhrifləri ilə o dərəcədə əsir ediliblər ki, fəlakətli vəziyyətdə olduqlarını heç güman 
da etmirlər. Onlar Allahdan uzaqlaşıblar, lakin bunu dərk etmirlər. Qəlbləri məhv olur, 
lakin bunu dərk etmirlər və bu onları təlaşlandırmır. «İtən quzu kimi azmışam, qulunu 
axtar, çünki əmrlərini unutmamışam» (Məz. 119:176). «Xalqım itmiş qoyunlar kimidir, 
çobanları onları azdırdı, dağlarda özbaşına dolandırdılar, onlar dağdan təpəyə getdilər, 
yatdıqları yeri unutdular» (Yer. 50:6). Nəzərdə tutulan məsəllə Məsih həm də onu 
göstərmək istəyir ki, hətta Allahın tələblərinə etinasız olanlar da, Onun mərhəmətli 
məhəbbətindən məhrum olmurlar. Onları axtarmaq lazımdır ki, onlar da Allaha 
qayıtsınlar. 
      Qoyun ağıldan uzaqlaşdı; çınqıllıqlarda, yaxud da dağlarda azdı. Gümüş pul isə 
evdə itdi. O burada, yaxındadır, ancaq buna baxmayaraq, onu da tapmaq asan deyil. 
Bu, səyli axtarışlar tələb edir. 
      Qeyb olmuş dirhəm haqqındakı məsəldə ailə üçün dərs vardır. Çox zaman ailədə 
onun üzvlərinin qəlblərinin vəziyyətinə dəhşətli qayğısızlıq və biganəlik müşahidə 
olunur. Onların içərisində Allahdan uzaqlaşmış insan da ola bilər, ailənin başqa üzvləri 
 110 
isə bu zaman heç bir narahatlıq keçirmirlər, əndişələnmirlər ki, onların yaxınlarından 
birinin simasında, Allahın insanlara bəxş etdiyi ənamlardan biri itirilmiş olacaqdır. 
      Toz və zibillə örtülsə də, qəpik yenə də gümüşdür. Yiyəsi onu ona görə axtarır ki, 
o, müəyyən dəyərə malikdir. Eləcə də hər bir can günahla necə xarab edilsə də, Allahın 
gözündə ən böyük dəyərə malikdir. Hər bir qəpik üzərində hakim iqtidarın təsvirini və 
onun simvollarını daşıdığı kimi, insa da yarandığı zaman Allahın surəti və bənzəri 
onda həkk edilmişdir; indi bu surət günahın təsiri nəticəsində qaralıb, paslansa da, o 
yenə də hər canda görünməkdədir. Allah bu canı Özünə qaytarıb, salehlik və 
qüdsiyyətdə Öz Şəxsi surətini onda bərpa etmək istəyir. 
      Məsəldəki qadın inadla öz itirilmiş qəpiyini axtarır. O, şamı yandırıb, evi 
süpürür. Onun axtarışlarına mane ola biləcək hər şeyi kənarlaşdırır. Yalnız bir qəpiyin 
itməsinə baxmayaraq, qadın itirdiyini tapıncaya qədər öz səylərini dayandırmır. Beləcə 
də ailədə, əgər onun üzvlərindən biri Allah üçün itirilibsə, onun xilas edilməsi üçün 
bütün mümkün vasitələrdən istifadə etmək lazımdır. Qoy hər ailə üzvü özünü 
həssaslıqla və ciddi analiz etsin. Öz vərdiş və adətlərinizin hamısını diqqətlə nəzərdən 
keçirin və dəyərləndirin. Görün ailə həyatınızın quruluşunda və davranışınızda hansısa 
səhv, yaxud itki yoxdurmu ki, itirilmiş qəlb ona görə tövbə etməkdən imtina edərək 
daşlaşır. 
      Əgər ailədə öz günahlı vəziyyətini dərk etməyən uşaq vardırsa, valideynlər təlaş 
keçirməlidirlər. Qoy şam yandırılsın. İlahi Kəlamı tədqiq edin və onun işığında diqqətlə 
ailənin hər cəhətini təhlil edin ki, nəhayət uşağın yadlaşmasının səbəbini tapasınız. 
Valideynlərə öz ürəklərinə də nəzər salmaq gərəkdir ki, öz vərdiş və hərəkətlərini 
yenidən düşünüb dəyərləndirsinlər. Uşaqlar Rəbbin varı və mirasıdırlar, Onun 
mülkiyyətinin idarəsinə görə biz Onun qarşısında məsuliyyət daşıyırıq. 
      Xarici missioner tarlalarında çalışmaq istəyən ata və analar vardır; çoxları evdən 
kənardakı məsihçi fəaliyyətində çox fəaldırlar, onların öz övladları isə Xilaskarı və 
Onun məhəbbətini duymurlar. Öz uşaqlarının Məsihə malik olmaları işini bir çox 
valideynlər din xadiminə, yaxud şənbə məktəbi Müəlliminə həvalə edirlər; lakin 
bununla onlar Allahın onların üzərinə qoyduğu vəzifədən imtina edirlər. Öz 
övladlarının məsihçi ruhunda təlim və tərbiyəsi valideynlərin özlərini Allaha həsr edə 
biləcəkləri ən ali xidmətdir. Bu, bütün ömür boyunca səbirli zəhmət, səliqəli və inadlı 
 111 
səylər tələb edən işdir. Allahın bu böyük tapşırığını inkar edərkən, biz dönük idarəçi 
oluruq və Onun etibar elədiyinə bizim etinasız münasibətimizə görə Allah bizim heç bir 
bəhanəmizi qəbul etməyəcəkdir. 
      Lakin bu vəzifədən imtina etməkdə təqsirli olanlar da ümidlərini üzməsinlər. 
Pulu itirmiş qadın onu yenidən tapana kimi axtardı. Qoy valideynlər də məhəbbətlə, 
imanla və dua ilə öz yaxınları üçün zəhmət çəksinlər, o vaxta qədər ki, onlar sevinclə öz 
övladları ilə Allahın hüzuruna gəlib, nida edəcəklər: «Mən və Rəbbin mənə verdiyi 
övladlar budur» (Yeş. 8:18). 
      Bu, ev şəraitindəki həqiqi missioner xidmətidir və onu həyata keçirənlər üçün 
xidmət etdikləri şəxslər üzün olduğu qədər xeyirlidir. Öz yaxınlarımızın hamısı üçün 
qayğı göstərdikdə Məsihə sadiq qalarıqsa, biz özümüzü Rəbbin geniş ailəsinin 
üzvlərinə, sonsuz əsrlər boyunca birlikdə yaşamalı olacağımız bütün insanlara xidmət 
etməyə hazırlayırıq. Bir ailənin üzvləri kimi bir-birimizə göstərməli olduğumuz marağı 
məsihçi bacı-qardaşlarımıza da göstərməliyik.  
      Allah istəyir ki, ailədəki bütün bu zəhmət bizi ətrafımızdakı insanlara xidmətə 
hazırlasın. Bizim rəğbət dairəmiz genişləndikcə və insanlara olan məhəbbətimiz 
çoxaldıqca, biz hər yerdə səfarət xidməti üçün imkan tapacağıq. Böyük insan ailəsi 
bütün dünyanı doldurur və onun üzvlərinin heç birini rədd etmək olmaz. 
      Harada olsaq da, hər yerdə bizi qeyb olmuş gümüş, axtarmağa layiq olan qəpik 
gözləyir. Lakin biz onu axtarırıqmı? Hər gün biz ruhlu məsələlərə biganə olan 
insanlarla rastlaşırıq; onlarla söhbət edirik, ünsiyyətdə oluruq, lakin onların ruhlu 
durumlarına lazımi maraq göstəririkmi? Biz Məsihi günahı bağışlayan Xilaskar kimi 
onlara təqdim edirikmi? Məsihin məhəbbətilə isinmiş özümüz, bu xilasedici məhəbbət 
haqqında imanı olmayanlara danışırıqmı? Əgər danışmırıqsa, bəs onda Allahın taxtı 
qarşısında bərabər durduğumuz zaman, ölmüş həmişəlik itirilmiş bu canlarla necə 
görüşəcəyik? 
      Kim bir canın dəyərini müəyyən edə bilər? Onu bilməkdən ötrü Zeytun dağına 
gedərək, orada Məsihlə bərabər ayıq olun, həmin əzablı saatlarda ki, Onun alnındakı 
tər qan damlaları kimi idi. Çarmıxa çəkilmiş Xilaskara nəzər salın. Bu fəryadı dinləyin: 
«Allahım, Allahım! Nə üçün Məni tərk etdin?» (Mk. 15:34). Onun qan sızan başına, 
sancılmış bədəninə, yaralanmış ayaqlarına baxın. Yadda saxlayın ki, Məsih hər şeyi 
 112 
təhlükə altına qoymuşdu. Bizi bağışlatmaq naminə, Səma özü təhlükə altında idi. 
Orada, çarmıxın kölgəsində Məsihin hətta yeganə bir günahkardan ötrü də Öz həyatını 
verməyə hazır olduğunu dərk edən zaman, tək bir canın dəyərini dərk edəcəksiniz. 
      Əgər siz Məsihlə sıx ünsiyyətdəsinizsə, hər bir insana Onun nöqteyi-nəzərilə 
baxacaqsınız. Məsihin sizi sevdiyi məhəbbətlə siz də başqalarına yanaşacaqsınız. O 
zaman siz Onun uğrunda öldüyü insanları tərk etməyərək, qəbul edəcək, rədd 
etməyərək, cəlb edəcəksiniz. Əgər Məsih buna Öz şəxsi səylərini sərf etməsəydi, heç 
kim heç zaman Allaha geri qaytarılmazdı. Beləcə də biz canları yalnız öz şəxsi işimizlə 
xilas edə bilərik. Öz qədəmlərini ölümə tərəf yönəldənləri gördüyünüz zaman, siz rahat 
və etinasız qala bilməyəcəksiniz. Onların günahı nə qədər dəhşətli və düşmələri nə 
qədər dərindirsə, sizin onlara münasibətiniz o qədər həssas və onların xilasına yönəlmiş 
səyləriniz bir o qədər inadlı olmalıdır. Siz əzab çəkənin, Allaha qarşı günah etmişin və 
öz təqsiri ilə istismar edilənin ehtiyaclarını seçə biləcəksiniz. Sizin ürəyiniz onlara 
şəfqətlə yanaşacaq və onlara öz kömək əlinizi uzadacaqsınız. Özünüzün iman və 
məhəbbət əllərinizdə onu Məsihə gətirəcəksiniz. Siz onlara qayğı göstərib təskinlik 
verəcəksiniz,  sizin şəfqət və etibarınız onların qazandıqları möhkəmliyi itirməyə 
qoymayacaqdır. 
      Səmavi mələklərin hamısı bu işdə sizə yardım etməkdən sevinc duyacaqlar. 
Göylərin malik olduğu hər şey azmışları xilas etməyə çalışanların sərəncamına 
veriləcəkdir. Ən qayğısız və qaba ürəklərə də mələklər yol tapmağa yardım edirlər. Tək 
bir can da Allaha geri qaytarıldığı zaman, bütün göylər sevinirlər; serafimlər və 
xeruvimlər öz qızıl arfalarına toxunaraq, Allaha və Quzuya mərhəmətlərinə, insan 
oğullarına incə qayğı və məhəbbətlərinə görə həmd edirlər. 
 
 
«Qeyb olmuşdu – tapıldı» 
(Lk. 15:11-32) 
 
 113 
      İtmiş qoyun, itirilmiş dirhəm və fərsiz oğul haqqındakı məsəllər açıqca göstərir 
ki, Allah ondan uzaqlaşanlardan ötrü yanır və onları sevməkdə davam edir. Onlar 
Allahdan dönsələr də, O onları fəlakətdə qoymur. O, hiyləgər düşmən tərəfindən 
sınağa çəkilən hamıya qarşı xeyirxahlıq və mərhəmətlə doludur. 
      Fərsiz oğul haqqındakı məsəldə Rəbbin nə vaxtsa Ata məhəbbətini duymuş, lakin 
iblisə öz üzərində qələbə çalmağa icazə verən  və onun əsarətinə düşmüş insanlara 
münasibəti təsvir edilir. 
      «Bir nəfərin iki oğlu var idi. Oğlanlardan kiçiyi atasına dedi: ‘Ata! Malikanədən 
mənə düşən hissəni mənə ver’. Və atası malikanəni onların arasında böldü. Bir neçə gün 
sonra, kiçik oğlu nəyi vardısa yığıb uzaq bir məmləkətə getdi». 
      Bu kiçik oğulu ata evində hökm sürən intizam qaydaları sıxırdı. O hesab edirdi 
ki, onun azadlığı məhdudlaşdırılır. O öz atasının məhəbbət və qayğısını 
dəyərləndirmədi və hər şeydə yalnız öz şəxsi arzularına əməl etməyi qərara aldı. 
      Bu gənc adam atasına  olan bütün borclarını məhəl qoymadı və ona münasibətdə 
minnətdarlıq hissini itirdi; buna baxmayaraq, o özünün ata mülkiyyətinə olan 
hüququnu bəyan edir. Atası öləndən sonra mütləq ona çatacaq mirası, o dərhal almaq 
istəyir. O, ləzzətlərin həmin saat, həmin gün həsrətində olaraq, tamamilə öz gələcəyinin 
qayğısına qalmır. 
      Öz hissəsini alıb, o öz ata evindən «uzaq bir məmləkətə getdi». İndi onun pulu 
çox idi və o, arzuladığı kimi hərəkət edə bilərdi. O xoşbəxtdir ki, onun ürəyinin arzusu 
yerinə yetdi. Onu heç kim dayandırıb, «bunu etmə, özünü məhv edərsən», yaxud «belə 
et, çünki bu doğrudur» demir. Günahkar yoldaşları onu günah uçurumuna 
sürükləyirlər və o «səfahətlə yaşayaraq, bütün varını puç etdi». 
      Müqəddəs Kitab bizə o adamlardan danışır ki, onlar «özlərini müdrik 
adlandırdılar, fəqət ağılsız oldular» (Rom. 1:22); bu, sözügedən məsəldə kiçik oyula 
aiddir. Öz atasından saymamazlıqla tələb etdiyi varı əxlaqsızlıqla sovurdu. Onun gənc 
həyatının cəvahiri də əxlaqsızlıqla xərcləndi. Gəncliyin dəyərli illəri, şüurun gücü, 
həyatın başlanğıcına məxsus olan həssas təəssüratlar, cavanlığın ruh coşqunluğu - hər 
şey ehtiras odunda yandırıldı. 
      O ölkədə böyük bir aclıq oldu və o, ehtiyac izində yaşamağa başladı. Nəhayət 
ölkənin sakinlərindən birinə qoşuldu, o isə onu tarlalarına, donuzları otarmağa 
 114 
göndərdi. İbrani üçün bu, ən alçaq və rüsvayçı işlərdən idi. Hələ bir müddət əvvəl 
özünün azadlığı ilə fəxr edən gənc indi qul vəziyyətinə düşdü. Onu nə vaxtsa valeh 
etmiş şan-şöhrət və bər-bəzək yox olmuşdu. O özünü ən zalım zirzəmidə aşkar etdi – 
«günahının kəməndinə dolanmışdı» (Məs. 5:22); gözlərini qamaşdıran parıltı da, daş-
qaşlar da qeybə çəkilmişdi və zəncirlərinin bütün ağırlığını dərk edirdi. Bu viran olmuş 
və aclığa düçar olmuş ölkənin torpağı üstündə oturan və yalnız donuzlarla ünsiyyətdə 
olmağa məhkum edilmiş bu adam artıq donuzların yediyi keçi buynuzu ilə qarnını 
doydurmağa şad olardı. Onun firavan günlərində ətrafında toplaşan və onun hesabına 
yeyib-içən şən dəstədən indi yanında heç kim yox idi. Vaxtı ilə olan özbaşınalıq sevinci 
indi necə olmuşdu? Əvvəllər vicdanının səsini eşitməyərək, xeyirxahlığa olan 
hissiyyatını boğaraq, o özünü bəxtiyar sayırdı. İndi isə o, bütün varını xərcləmiş, daim 
aclıq çəkən, alçaldılmış, qüruru tapdalanmış, hər cür əxlaq istiqamətini itirmiş, iradəsiz 
və qabalaşmış halda insanların ən bədbəxti idi. 
      Burada günahkarın müsibətli vəziyyətinin necə doğru təsviri verilmişdir! Allahın 
xeyir-duasına, Onun məhəbbətinə malik olan günahkar, buna baxmayaraq, Allahdan 
ayrılmaqdan çox heç nəyi istəmir, çünki özünün eyibli həvəslərini və günahkar 
həzlərini ödəməyə can atır. Nankor oğul kimi Allahdan hüququ ilə ona məxsus olan 
xeyirxahlığı tələb edir. Ona bağışlanan xeyirxahlığı lazımi kimi qəbul edərək, əvəzində 
Allaha öz minnətdarlığını və məhəbbətlə xidmətini vermək istəmir. Allahın üzündən 
özünə ev axtarmağa gedən Qabil kimi, fərsiz oğul «uzaq bir məmləkətə getdiyi» kimi, 
günahkarlar da öz səadətlərini Allahın olmasını münasib görmədikləri şeylərdə 
axtarırlar (bax. Rom. 1:28). 
      Belə bir həyatın xarici görünüşü nə qədər cəlbedici  olsa da, şəxsi mənafe üçün 
yaşanmış həyat - boş şeyə sərf edilmiş həyatdır. Allahsız yaşamağa cəhd edən adam 
özünü bərbad edir.  O, qiymətli illəri sovurur, şüurunun, ürəyinin və qəlbinin 
qüvvəsini boş yerə xərcləyir və bununla da özünü əbədiyyət üçün yararsız edir. 
Allahdan uzaqlaşıb, həyatını özünə sərf etmək üçün yaşayan adam, həqiqətdə var-
dövlət quluna çevrilir. Allahın mələklərlə ünsiyyətdən ötrü yaratdığı şüur yalnız 
dünyəvi, maddi şeylərə xidmət üçün istifadə edilir. Öz-özünə xidmət etmək mütləq 
buna gətirib çıxarır. 
 115 
      Əgər siz belə həyat seçirsinizsə, bilin ki, siz pullarınızı gündəlik çörək olacaq 
şeylərə xərcləmirsiniz və həqiqi məmnuniyyət gətirəcək şeylər üzün işləmirsiniz. Gec-
tez siz cırlaşmağınızı dərk edəcəksiniz. Uzaq bir ölkədə tənhalıqda qalaraq, siz özünüzü 
bədbəxt hiss edəcək və ümidsiz fəryad edəcəksiniz: «Nə zavallı adamam! Bu ölüm 
bədənindən məni kim xilas edəcəkdir?» (Rom. 7:24). Peyğəmbərin sözlərində əbədi 
olaraq sarsılmayan həqiqət vardır: «O adam lənətlidir ki, insana güvənir, bəşərin 
gücünə arxalanır, ürəyi Rəbdən ayrılır. O, çöldəki yulğun ağacı kimi olacaq, xeyir 
gələndə onu görməyəcək. Səhrada olan quraq yerlərdə heç kəs yaşamayan şoranlıqda 
sakin olacaq» (Yer. 17:5, 6). Allah «Öz günəşinə əmr edir ki, pis və yaxşı adamların 
üzərinə doğsun və saleh olanlar ilə olmayanların üzərinə yağmurlar göndərir» (Mt. 
5:45); lakin insanlar özlərini günün işığından və yağmurdan məhrum etmək imkanına 
malikdirlər. Buna görə də Salehlik Günəşi parlayıb hamıya təmənnasız olaraq lütf 
yağmurunu göndərdiyi zaman, biz özümüzü Allahdan uzaqlaşdırıb, «səhranın quraq 
yerlərində məskunlaşa» bilərik. 
      Ancaq Allahın məhəbbəti Onsuz yaşamağı üstün tutmuş adamların da üzərinə 
axmaqda davam edir. Belə adama təsir edib, onu geri, Ata evinə qaytarmaq üçün, Allah 
bütün imkanlardan istifadə edir. Sərsəri oğul belə bir acınacaqlı vəziyyətdə «özünə 
gəldi». İblisin əsarəti altına düşməyinə səbəb olan yalan onun üzərində öz gücünü 
itirdi. Gənc dərk etdi ki, onun əzablarının səbəbi öz ağılsızlığıdır və dedi: «Atamın nə 
qədər muzdlu işçisi vardır, hamısının da bolluca çörəyi var, mən isə burada acından 
ölürəm! Durub atamın yanına gedəcəyəm». Sərsəri oğul yenidən ata məhəbbətinə ümid 
və yəqinlik əldə etdi. Onu geri, ata evinə çəkən də məhz bu məhəbbət idi. Eynilə 
Allahın məhəbbətinə yəqinlik günahkarı Allaha dönməyə sövq edir. «Allahın 
xeyirxahlığı səni tövbəyə gətirir» (Rom. 2:4). İlahi məhəbbətin mərhəməti və şəfqəti - bu 
qızıl zəncirlər təhlükədə olan hər canı qoruyur. Rəbb deyir: «Səni əbədi bir məhəbbətlə 
sevdim, buna görə də sevgi ilə səni Özümə tərəf çəkdim» (Yer.31:3). 
      Oğul öz təqsirini etiraf etmək qərarına gəlir. O, atasının yanına gedib, belə 
deməyi qərara alır: «Mən göyə və sənə qarşı günah işlətdim və artıq sənin oğlun 
adlanmağa layiq deyiləm». Lakin o əlavə edir: «Məni öz muzdlu işçilərinin sırasına al» 
və bununla ata məhəbbətini nə qədər dərk etdiyini göstərir. 
 116 
      Gənc adam donuz sürülərini və onların yedikləri keçibuynuzları tərk edərək, öz 
nəzərini evinə yönəldir. Zəiflikdən titrədiyinə, acından taqətsizləşdiyinə baxmayaraq, o 
inadla öz yoluna davam edir. Onun öz cır-cındırını örtməyə bir şeyi yox idi, lakin 
bədbəxtlik onun qüruruna qalib gəldi və nə vaxtsa övladı olduğu yerdə indi muzdlu 
işçi yeri istəməyə tələsirdi. 
      Bu şən və qayğısız gənc ata evinin darvazasından çıxdığı zaman onun ürəyinə 
saldığı ağrı və kədərdən nə az xəbərdar idi. Öz əxlaqsız dostları ilə oynayıb kef çəkdiyi 
zaman, tərk etdiyi evə düşən kölgə haqqında nə az düşünürdü. Budur, indi də çox 
yorğun halda, ayaqlarını güclə sürüyərək evinə tərəf ağır-ağır yeriyən zaman bilmirdi 
ki, onu yenə də gözləyirlər. Lakin «hələ uzaqda ikən» atası onu tanıdı. Məhəbbət iti 
gözə malikdir. Hətta oğlunun simasını güclü dəyişdirmiş günahlı illər onu tanımaqdan 
ötrü atasına mane olmadı. Atasının «ona rəhmi gəldi və qaçıb onun boynuna sarıldı və 
öpdü». 
      Atası icazə verməz ki, kiminsə istehzalı baxışı oğlunun cır-cındırı və 
yoxsulluğuna rişxənd etsin. O öz çiynindəki bahalı, enli mantiyanı götürüb onunla  
oğlunun arıq bədənini bürüdü. O isə hönkürüb tövbə edərək, belə dedi: «Ata! Mən 
göyə və sənə qarşı günah işlədim və artıq sənin oğlun adlanmağa layiq deyiləm». Ata 
onu qucaqlayıb evə apardı. Oğula muzdlu işçi yerini istəmək imkanı düşmədi. O - 
oğuldur, evdə olanların ən yaxşısına layiq ediləcəkdir və kölələri ona tabe olub, xidmət 
edəcəklər. 
      Ata əmr etdi: «Ən gözəl xələt gətirib onu geyindirin. Barmağına üzük və 
ayaqlarına çarıq taxın, kökəldilmiş dananı gətirin, kəsin: yeyib şadlanaq!» 
      Üsyankar və fani gənclik illərində atası sərsəri oğula ciddi və tələbkar görsənirdi. 
O indi atasını nə qədər başqa görürdü! İblisin aldatdığı insanların gözündə də Allah 
zalım və cəzalandıran kimi görünür. Onlara elə gəlir ki, O, yalnız təqsirləndirib 
məhkum etmək istəyir və günahkarın hansısa bir qüsuru vardırsa, onu qəbul edib, ona 
kömək etmək istəmir. İnsanların çoxu Onun qanununu insan xoşbəxtliyini 
məhdudlaşdıran ağır yük sayırlar və ondan azad olmağa şaddırlar. Lakin o kəslər ki, 
Məsihin məhəbbəti gözlərini açmışdır, Allahı şəfqətlə dolu görürlər. Allah onlara zalım 
və rəhmsiz varlıq kimi deyil, öz tövbə etmiş oğlunu hərarətlə sinəsinə sıxmaq istəyən 
 117 
ata kimi təsvir edilir. Günahkar məzmurçu ilə bərabər nida edəcəkdir: «Ata övladlarına 
rəhm etdiyi kimi Rəbb də Ondan qorxanlara rəhm edir» (Məz.103:13). 
      Məsəldə sərsəri oğula qarşı zərrə qədər də istehza yoxdur, onun pis əməllərini 
heç kim üzünə vurmur. Oğul hiss edir ki, keçmişdəki əfv edilib və unudulubdur, 
həmişəlik silinibdir. Allah da günahkara bunu deyir: «Asiliyini bulud kimi dağıtdım, 
günahlarını duman kimi sildim» (Yeş. 44:22). «Təqsirlərini bağışlayacağam, günahlarını 
daha yada salmayacağam» (Yer. 31:34). «Qoy pis adam öz yolunu, şər adam öz 
fikirlərini atsın. Qoy Rəbbə sarı dönsün ki, ondan mərhəmət tapsın. Qoy bizim 
Allahımız tərəfə dönsün, çünki Onun əfvi boldur» (Yeş. 55:7). «O gün, o zaman İsraildə 
təqsir axtarılacaq, ancaq olmayacaq. Yəhudada da günah axtarılacaq, ancaq 
tapılmayacaq» (Yer. 50:20). 
      Biz burada Allahın tövbə edən günahkarı qəbul etmək istəyi haqqında necə 
böyük zəmanət tapırıq! Siz, ey oxucu, öz yolunuzu seçmisinizmi? Allahdan çox uzaq 
düşməmisinizmi? Siz də nə vaxtsa günahkarlığın məhsulundan həzz alıb onların 
dodaqlarınızda yalnız toz olduğunu aşkar etmisinizmi? İndi, günlərinizin tükəndiyi, 
həyatdakı planlarınızın dağıldığı, ümidinizin öldüyü zaman, ümidsiz bir halda tənha 
qalmamısınızmı? Ürəyinizə çoxdan bəri müraciət edən, lakin dinləmək istəmədiyiniz o 
sakit səs indi sizə açıq-aydın deyir: «Qalxın gedin, çünki bu ölkədə artıq əmin-amanlıq 
yoxdur. Bu yer murdarlandığına görə dəhşətli surətdə darmadağın olacaq» (Mik. 2:10). 
Öz Ata evinizə qayıdın. O sizi dəvət edərək deyir: «Mənə tərəf dön, çünki səni mən 
satın aldım» (Yeş. 44:22). 
      Sizə özünüzü daha yaxşı edənə kimi, Allaha gəlmək üçün lazımi qədər xeyirxah 
oluncaya qədər Məsihdən uzaq olmağınızı pıçıldayan düşmənə inanmayın. Əgər siz 
bunun nə vaxt baş verəcəyini gözləyəcəksinizsə, siz Ona heç zaman gəlməyəcəksiniz. 
«Tapmaq fürsəti olarkən Rəbbi axtarın, O yaxın ikən Ona yalvarın. Qoy pis adam öz 
yolunu, şər adam öz fikirlərini atsın. Qoy Rəbbə sarı dönsün ki, Ondan mərhəmət 
tapsın. Qoy bizim Allahımız tərəfə dönsün, çünki Onun əfvi boldur» (Yeş. 55:6, 7). İblis 
sizin çirkli paltarlarınıza işarə etdiyi zaman, İsanın vədini təkrar edin: «Mənim yanıma 
gələni rədd etməyəcəm» (Yəh. 6:37). Düşmənə deyin ki, Məsih İsanın qanı hər cür 
günahdan təmizləyir. Qoy Davudun duası sizin şəxsi duanız olsun: «Məni züfa ilə pak 
et, təmiz olum, məni yu, qardan da ağ olum» (Məz. 51:7). 
 118 
      Ayağa qalxın və öz Atanızın yanına gedin. Hələ uzaqda olduğunuz zaman, O sizi 
qarşılamağa çıxacaq. Peşmançılıq içində Ona tərəf yalnız ilk addımınızı atdığınız 
zaman, O  artıq sizi Öz hədsiz məhəbbət ağuşuna almağa tələsəcəkdir. O, əzablı canın 
fəryadını tez eşidir. Ürəyin Allaha tərəf ən birinci çırpıntısı Ona məlumdur. Duanız 
necə cəsarətsiz ifadə edilmiş olsa da, göz yaşlarınız necə gizlin axıdılsa da, Allaha 
yönəlmiş hərəkətləriniz necə zəif olsa da, Allahın Ruhu onlara qarşı tələsir. Siz dua 
etdikdən və yaxud öz ürəyinizin meylini dərk etdikdən əvvəl, artıq qəlbinizdə mövcud 
olan lütfə qarşı Məsih daha böyük lütf göndərir. 
      Sizin Səmavi Atanız sizin əyninizdən günahla çirklənmiş paltarı çıxaracaqdır. 
Zəkəriyyə peyğəmbərin çox gözəl simvol olan peyğəmbərliyində Rəbbin Mələyi 
qarşısında çirkli paltarlarda dayanmış dahi kahin Yəşua özündə günahkarı nümayiş 
etdirirdi. Lakin Mələk Rəbbin sözünü bəyan elədi:  
« ‚Onun əynindən çirkli paltarı çıxarın‛. Sonra Yeşuaya dedi: ‚Bax günahını sənin 
üzərindən götürdüm, indi sənə bayram paltarı geyindirəcəyəm‛... Başına təmiz çalma 
bağlayıb ona paltar geyindirdilər» (Çək. 3:4, 5). Beləcə, Allah sizə də «qurtuluş geyimi» 
geyindirib, «salehlik libasına» bürüyəcəkdir (Yeş. 61:10). «Qanadları gümüş kimi bərq 
vuran, tükləri isə qızıl kimi parlayan, göyərçinə oxşayırsınız» (Məz. 68:13). 
      O sizi Öz ziyafət evinə daxil edəcək və məhəbbət Onun sizin üzərinizdəki bayrağı 
olacaqdır (Nəğmələr nəğməsi, 2:4). «Əgər yollarımla getsən, - O deyir, - burada 
duranların arasında», hətta Onun taxtını əhatə edən müqəddəs mələklər arasında "içəri 
keçmək haqqını sənə verirəm» (Çək. 3:7). 
      «Necə ki bəy gəlindən zövq alırsa, Allahın da səndən zövq alacaq» (Yeş. 62:5). 
«Allahın Rəbb, qüvvətli Qurtarıcın səninlədir! O sənin üzün sevinib şadlanacaq, səni 
məhəbbəti ilə yeniləşdirəcək, sənin üzün tərənnümlə coşacaq!» (Sef. 3:17). Həm göylər, 
həm də yer Atanın sevinc nəğməsində qovuşacaq: «Çünki bu oğlum ölmüşdü, dirildi;  
qeyb olmuşdu, tapıldı». 
      Beləliklə, buraya kimi Xilaskarın məsəlində heç bir qeyd yoxdur ki, şən görüş 
tamaşasının harmoniyasını poza bilsin. Lakin bu yerdə Məsih bir iştirakçı da daxil edir. 
Sərsəri oğul evə qayıdan zaman, böyük qardaşı «tarlada idi; qayıdarkən evə 
yaxınlaşdığı zaman, musiqi və rəqs səsləri eşitdi; nökərlərdən birini çağırıb soruşdu: 
‚Bu nədir?‛ O, ona dedi: ‚Sənin qardaşın qayıdıb, atan isə kökəldilmiş dananı kəsib, 
 119 
çünki onu sağ-salamat tapdı‛. O isə hirsləndi və içəri girmək istəmədi». Bu böyük 
qardaş atasının təlaşını bölüşmürdü və həmişəlik qeyb olduğu güman edilən qardaşını 
tamamilə gözləmirdi. Buna görə o indi də bu səfilin qayıtmağı münasibətilə atasının 
sevincinə şərik olmurdu. Şənlik səsləri onun ürəyini sevindirmirdi. O nökərdən şənliyin 
səbəbi haqqında soruşur və onun cavabı onda paxıllıq oyadır. Evə girib özünün qeyb 
olan qardaşını salamlamaq istəmir. Azmış oğula göstərilən nəvazişi öz ünvanına təhqir 
hesab edir. 
      Atası çıxıb oğluna nəsihət verdiyi zaman o  öz xasiyyətinin hədsiz qürurlu və 
kinli olduğunu göstərdi. Özünün ata evindəki həyatını ödənilməmiş xidmət hesab 
edirdi və buna görə də yenicə qayıtmış sərsəri oğula göstərilən xeyirxahlıq və rəğbətə 
hiddətləndi. Öz xidmətinin oğul xidmətindən daha çox nökər xidmətinə oxşadığını 
bildirdi. Atasının yanında daim sevinmək əvəzinə, bütün fikrini öz ehtiyatlı həyatına 
görə ona çatacaq nemətlərdə cəmləşdirdi. Onun sözləri sübut edir ki, o, yalnız buna 
görə günahın həzlərindən imtina edirdi. İndi isə, atasının ənamlarını onunla bərabər 
qardaşı da bölüşdürdüyü zaman, böyük oğlu hesab edir ki, onunla ədalətsiz rəftar 
etdilər. O, qardaşına göstərilən rəğbətə görə ona paxıllıq edir. O aydın göstərir ki, 
atasının yerində olsa idi, sərsəri oğulu qəbul etməzdi. O hətta onu qardaşı kimi qəbul 
etməyərək, ancaq soyuqqanlılıqla «sənin oğlun» adlandırırdı.  
Ancaq buna baxmayaraq, atası oğluna qarşı incəliklə və yumşaq rəftar edir. 
«Oğlum! - ona deyir, - sən həmişə mənimləsən və mənim bütün əmlakım sənindir». 
Məgər qardaşının bütün sərsərilik illəri boyunca sən mənimlə mehriban ünsiyyət 
üstünlüyünə malik deyildinmi? 
      Onun övladlarının xoşbəxtliyinə xidmət edə bilən hər şey tamamilə onlara 
məxsus idi. Oğulun ona aid olan ənam və mükafatlara şübhə etməyinə ehtiyac yoxdur: 
«Mənim bütün əmlakım sənindir». Ancaq mənim məhəbbətimə iman edib, sənə 
verilmiş ənamları minnətdarlıqla qəbul etmək lazımdır. 
      Oğullardan birisi bir müddət öz ailə üzvlərində üz çevirərək, ata məhəbbətini 
qiymətləndirmədi. Lakin budur, o qayıtdı və sevinc axını bütün təlaşlı fikirləri apardı. 
«Sənin bu qardaşın ölmüşdü, dirildi, qeyb olmuşdu, tapıldı». 
      Böyük qardaş öz qəlbinin nə qədər qaranlıq və naşükür olduğunu dərk edə 
bildimi? Dərk edə bildimi ki, qardaşı nə vaxtsa büdrəmişdisə də, yenə də onun qardaşı 
 120 
olaraq qalır? Böyük qardaş öz paxıllıq və daşürəkliliyinə görə peşman oldumu? Bu 
barədə Məsih heç nə demir. Bu məsəldə təsvir edilən əhvalat hələ davam etdiyinə görə 
Onun dinləyicilərinə sonu necə olacağını təyin etmək imkanı verir. 
      Bu məsəldəki böyük oğul Məsihin dövründəki tövbə etməyən ibraniləri və eləcə 
də vergiyığan və günahkar hesab etdikləri hər kəsə nifrətlə baxan bütün zamanların 
fəriseylərini təsvir edir. Onlar günahın ifrat formalarına qapılmadıqları üçün özlərini 
tamamilə saleh sayırlar. Məsih isə bu öcəşkən adamların diqqətini onların öz 
həyatlarına yönəldir. Məsəldə böyük oğula verildiyi kimi, onlara da Allah tərəfindən 
xüsusi üstünlüklər verilmişdir. Allah evində onlar özlərini oğul sayırdılar, lakin 
muzdlu işçi ruhuna malik idilər. Onlar zəhmət  çəkirdirlər, lakin sevgidən yox, mükafat 
gözləyərək. Onların nəzərində Allah tələbkar gözətçi idi. Onlar görürdülər ki, Məsih 
vergiyığanları və günahkarları Onun lütf ənamını təmənnasız qəbul etməyə dəvət 
edirdi, bu ənama kahinlər yalnız zəhmət və özünü məhdudlaşdırma yolu ilə nail olmaq 
ümidində idilər və onlar bundan incik düşmüşdülər. Ata ürəyini sevinclə dolduran 
sərsəri oğulların qayıtmaları onlarda yalnız həsəd və paxıllıq oyadırdı. 
      Məsəldəki böyük oğula verilən ata nəsihəti Göylərin fəriseylərə qarşı dözümlü 
münasibətini təsvir edir: «Mənim bütün əmlakım sənindir». Bu, ödəniş deyil, bu, 
ənamdır. Sərsəri oğul kimi, siz də onu yalnız layiq olmadığınız Ata Məhəbbətinin 
ənamı kimi qəbul edə bilərsiniz. 
      Öz-özünü saleh hesab etmək yalnız Allah haqqında yanlış təsəvvür yaratmır, o, 
eyni zamanda insanları öz həmqardaşlarına qarşı tənqidlərində soyuq, amansız edir. 
Eqoizm və qısqanclıq əsarətində olan böyük oğul öz qardaşının hər addımını izləyərək, 
onun hər bir  əməlini tənqid edib, xırdaca bir qüsuruna görə mühakimə etməyə hazır 
idi. O onun hər səhvini yadda saxlayar, hər bir yanlış hərəkətini qeyd edərdi. Bununla o  
özünün bağışlamayan xarakterinə bəraət qazandırmağa çalışardı. Çoxları bu gün də 
belə edirlər. İnsan sınaqlar selinə qarşı durmaq üçün ilk səylərini göstərdiyi zaman,  
onlar yaxınlıqda duraraq, daim yenilməz və öz bildiklərini edən xasiyyətlərilə həmişə 
ittiham və şikayət etməyə hazırdırlar. Onlar özlərini Allahın övladları hesab etsələr də, 
iblisin ruhunda hərəkət edirlər. Öz qardaşlarına qarşı münasibətlərilə onlar özlərini elə  
bir vəziyyətə salırlar ki, Allah onlara Öz nurundan verə bilmir. 
 121 
      İnsanların çoxunu daim bu sual düşündürür: «Rəbbin hüzuruna nə ilə gedim? 
Uca Allaha necə səcdə edim? Önünə yandırma qurbanları ilə – birillik danalarla 
çıxımmı? Rəbbə min-min qoz qurbanları, zeytun yağının on minlərcə selləri xoş 
gələrmi? Asiliyimə görə ilk oğlumu, günahım üzün Öz övladımı verimmi? Ey insanlar, 
Allah sizə yaxşı olanı bildirdi. Rəbb sizdən bundan başqa nə istəyir ki? Adil olun, 
məhəbbət göstərməyi sevin, Allahınızın önündə təvazökarlıqla gəzin» (Mix. 6:6-8). 
      Allahın istədiyi sitayiş bundan ibarətdir: «Mənim istədiyim oruc haqsızlığın 
buxovlarını qırmaq, boyunduruğun iplərini azmaq, sıxıntı izində olanları azad etmək, 
hər cür boyunduruğu məhv etmək deyilmi?» (Yeş. 58:6, 7). Özünüzü yalnız Səmavi 
Atanızın məhəbbəti sayəsində xilas edilmiş günahkar hiss etdiyiniz zaman, günahdan 
əziyyət çəkən başqa insanlara həssas mərhəmətlə yanaşacaqsınız. Başqasının bədbəxtlik 
və tövbəsini bundan sonra qısqanclıq və şübhə ilə qarşılamayacaqsınız. Ürəyinizdə 
eqoizm buzu əridiyi zaman, Allahla tam harmoniyada olacaqsınız və Onun açmışların 
xilas edilməsinə görə olan sevincinə şərik olacaqsınız. 
      Özünüzü Allahın övladları saymağınız doğrudur; lakin əgər bu, həqiqətən, 
belədirsə, onda Allaha qayıdan – «sizin qardaşınızdır», o qardaşınız ki, «ölmüşdü - 
dirildi, qeyb olmuşdu – tapıldı». O  sizinlə ən sıx tellərlə bağlıdır, çünki Allahın Özü 
onu Öz övladı hesab edir. Onunla öz qohumluğunuzu inkar etməklə göstərəcəksiniz ki, 
İlahi ailənin üzvü deyil, bu evdə yalnız muzdlu işçisiniz. Azmış oğulun qayıtması 
münasibətilə olan görüşə və şadlığa qoşulmasanız da, sevinc və şənlik davam 
edəcəkdir: geri dönən oğul Atanın yanında və Atanın işində öz yerini tutacaqdır. Kimə 
çox günah bağışlanıbsa, o çox da sevəcəkdir. Siz isə bayırdakı zülmətdə qalacaqsınız. 
Çünki «sevməyən, Allahı dərk etməmişdir, çünki Allah məhəbbətdir» (1 Yəh. 4:8). 
 
 
«Ona bu il də toxunma» 
(Lk. 13:1-9) 
 
 122 
      Öz nəsihətlərində Məsih mərhəmətin dəvəti ilə məhkəmə haqqında xəbərdarlığı 
birləşdirirdi. «İnsan Oğlu, - O deyirdi, - insanların canını məhv etməyə deyil, 
qurtarmağa gəlmişdir» (Lk. 9:56). «Allah Öz Oğlunu dünyaya göndərməmişdir ki, 
dünyaya hökm etsin. Amma göndərmişdir ki, dünya Onun vasitəsilə qurtulsun» (Yəh. 
3:17). Onun mərhəmət və şəfqət xidməti və onların İlahi ədalət və məhkəmə ilə 
bağlanması barsız əncir haqqındakı məsəldə parlaq təsvir edilibdir.  
      Məsih insanları Allahın padşahlığının yaxınlaşması barədə xəbərdar edirdi və 
onları avamlıqlarına və laqeydliklərinə görə sərt məzəmmət edirdi. Hava haqqında 
qabaqcadan xəbər verən göydəki əlamətləri onlar oxuya bilirdilər; lakin Onun gəlişinə 
azıq-aydın işarə edən zaman əlamətlərini elə də dərk edə bilmədilər. 
      Lakin insanlar o zaman da, bu gündəki kimi, həvəslə aldanırdılar ki, onlar 
göylərin seçdiyi adamlardır və ifşa xəbəri başqa kimsələrə aiddir. İsanın dinləyiciləri 
böyük həyəcana səbəb olmuş hadisə haqqında danışdılar. Yəhudeyanın hakimi Pontlu 
Pilatın bəzi tədbirləri xalq arasında güclü narazılığa səbəb olmuşdu. Yerusəlimdə 
ixtilaflar baş verən zaman, Pilat onları güclə yatırmağa cəhd etdi. İğtişaşların birində 
əsgərlər hətta məbədin sahəsinə soxulub, qurbanlıq mərasimi keçirən bir neçə qalileyalı 
zəvvarı öldürmüşdülər. İbranilər bu faciənin səbəbini həlak olanların günahkar 
olmasında görürdülər. Dəhşətli əhvalat haqqında danışanlar gizli məmnuniyyət hissi 
keçirirdilər. Onlar hesab edirdilər ki, onlar üçün uğurlu qurtarmış bu faciə onların 
həmin qalileyalılardan qat-qat yaxşı olduqlarını təsdiq edir, çünki Allah onlara qarşı 
daha çox mərhəmətli olmuşdur. Onlar Məsihdən həlak olanların ünvanına mühakimə 
sözləri eşitmək istəyirdilər, çünki onların bu cəzaya layiq olduqlarına şübhə etmirdilər. 
      Məsihin şagirdləri Müəllimlərinin nə deyəcəyini eşitmədən, bu hadisə barədə öz 
fikirlərini ifadə etmək istəmirdilər. O, başqalarının mühakiməsinə və onlar üçün 
məhkəmə qərarına uyğun olan cəzanın müəyyən edilməsinə dair onlara artıq məlumat 
vermişdi. Lakin buna baxmayaraq, onlar gözləyirdilər ki, həlak olmuş qalileyalılar 
başqalarına nisbətən daha çox günahkar olduqlarına görə Məsih onları mühakimə 
edəcəkdir. Onun cavabı isə onların böyük təəccübünə səbəb oldu. 
Yığıncağa müraciət edərək, Xilaskar dedi: «Məgər elə düşünürsünüz ki, bu 
qalileyalılar bu aqibətə uğradıqlarına görə bütün digər qalileyalılardan daha 
günahkardırlar? Yox, deyirəm sizə; lakin əgər tövbə etməzsinizsə, hamınız onlar kimi 
 123 
həlak olacaqsınız‛. Bu müdhiş faciə insanların ürəklərini itaətli edib onları tövbəyə 
gətirməli idi. Məsihdə özünə sığınacaq tapmayan insanların üzərində çaxacaq intiqam 
şimşəyi yaxınlaşırdı. 
      Şagirdləri ilə və yığıncaqla danışdığı zaman  peyğəmbərliklə gələcəyə baxaraq, 
Məsih orada orduların mühasirəyə aldıqları Yerusəlimi görürdü. O, seçilmiş şəhər 
üzərinə addımlayan  düşmənlərin ayaq səslərini eşidir, bu mühasirədə minlərlə həlak 
olmuşları görürdü. İbranilərin çoxları, qalileyalılar kimi, məbədin həyətlərində 
qurbanlıq mərasimi keçirən zaman öldürülmüşdülər. Ayrı-ayrı insanların başına gələn 
faciələr onlar kimi günahkar olan bütün xalq üçün edilən Allah xəbərdarlığı idi. «Əgər 
tövbə etməzsinizsə, - İsa deyir, - hamınız onlar kimi həlak olacaqsınız». Qısa bir 
müddətə insanlar üçün sınaq zamanı yenə də uzadılmışdır. Onların əmin-amanlığına 
xidmət edəni dərk etmək üçün onlara yenə vaxt verilmişdir. 
      ‚Bir nəfərin bağında əkilmiş bir əncir ağacı var idi, - O davam edir, - və gəlib 
onun üzərində meyvə axtardı, lakin tapmadı. Bağbana dedi: Budur, artıq üç ildir ki, 
mən bu əncir ağacının yanına gəlib meyvə axtarıram və tapmıram; onu kəs; niyə boş 
yerə torpaq tutur?» 
      Məsihi dinləyənlər qəti surətdə bu sözlərin kimə aid edildiyini bilirdilər. Davud 
öz nəğmələrində İsraili Misirdən gətirilmiş üzüm tənəyinə bənzədirdi. Yeşaya yazırdı: 
«İsrail nəsli Ordular Rəbbinin üzüm bağıdır, Yəhuda adamları isə Onun sevimli 
meynələridir» (Yeş. 5:7). Məsihin gəlişinə təsadüf edən nəsil Rəbbin üzüm bağındakı 
məhz həmin əncir ağacı idi ki, Onun xüsusi qayğısı və xeyir-duası ilə əhatə edilmişdi. 
      Allahın Öz xalqı üçün müəyyən elədiyi o uca məqsəd və Onun verdiyi o 
möhtəşəm imkanlar aşağıdakı gözəl sözlərdə təsvir edilmişdir: «Onlara Rəbbin 
şöhrətini aşkar etmək üzün Rəbbin əkdiyi salehlik palıd ağacları deyiləcək» (Yeş. 61:3). 
Can üstündə olan Yaqub Müqəddəs Ruhdan ilham alaraq öz sevimli oğlu haqqında 
deyir: «Yusif barlı bir ağac, çeşmə kənarında meyvəli bir ağacdır, budaqları divarın 
üzərindən aşar». Və davam edir: «Sənə kömək edən Atanın Allahıdır. Sənə xeyir-dua 
verən Külli-İxtiyardır. Yuxarıda göylərin bərəkəti ilə, dərinlikdə olan su mənbələrin 
bərəkəti ilə, döşlərin, bətnlərin bərəkəti ilə sənə xeyir-dua verəcək» (Yar. 49:22, 25). 
Beləliklə, Allah İsraili həyat bulağı üstündəki məhsuldar ağac kimi əkmişdir. O Özünün 
 124 
üzüm bağını «məhsuldar bir təpədə» yerləşdirdi. «O, torpağı belləyib, daşları kənara 
atdı, sezmə meynələr əkdi» (Yeş. 5:1, 2). 
      «Üzümlüyün barını gözlədi, amma bağ cır üzüm gətirdi» (Yeş. 5:2). Məsihin 
dövründə bu xalq öz möminliyini əvvəlki yüzilliklərdəki yəhudilərdən daha çox  
şişirdirdi, lakin Müqəddəs Ruhun möcüzəli məhsullarından onlardan çox məhrum 
olmuşdu. Yusifin xasiyyətinin o dəyərli cəhətləri ki, onun həyatını bu qədər gözəl və 
rayihəli edirdilər, ibrani xalqının xasiyyətində təzahür edilmirdi. 
      Allah Öz Oğlunun timsalında İsraildə xeyirli məhsul axtardı və tapmadı. İsrail 
boş yerə torpaq tuturdu. Onun mövcud olmasının özü lənət idi, çünki o, üzümlükdə 
xeyirli ağacın bitə biləcəyi torpağı tuturdu. Beləliklə,  İsrail Allahın onun vasitəsilə bu 
dünyaya göndərmək istədiyi xeyir-dualardan onu məhrum edirdi. İsraillilər öz 
həyatları ilə Allahı başqa millətlərin gözündə təhrif olunmuş şəkildə təsvir edirdilər. 
Onlar nəinki yararsız idilər, lakin artıq başqa xalqların da Allaha qayıtmağına ciddi 
mane olurdular. Onların dinləri əsas etibarilə təhriflər toplusuna dönmüşdü və 
insanları xilasa gətirmək əvəzinə, onları ölümə düçar edirdi. 
      Bu məsəldə bağban ağanın hökmünün ədalətli olduğuna şübhə etmir ki, ağac 
barsız qaldıqda onu kəsmək gərəkdir; lakin o, ağanın bu ağaca dərin marağını  dərk 
edir və onu bölüşdürür. Bağbanı bu ağacı çiçəklənən və məhsuldar görməkdən çox heç 
nə sevindirə bilməz. Ağanın da bunu arzuladığını başa düşən bağban ona belə cavab 
verir: «Ağa! Ona bu il də toxunma, mən onun ətrafını belləyər və peyinlə dövrəyə 
alaram: meyvə  gətirərsə, yaxşı». 
      Bağban bundan sonra da, demək olar ki, ümidsiz ağaca qayğı göstərməyə 
hazırdır. O onu daha böyük qayğı ilə əhatə etməyi təklif edir. Ona bütün diqqətini 
yönəldəcəkdir. 
       Ağa və bağban bu əncirə eyni dərəcədə maraq göstərirlər. Seçilmiş xalqa qarşı 
məhəbbətlərində də Ata və Oğul məhz buna bənzər şəkildə birdirlər. Məsih Öz 
dinləyicilərinə deyirdi ki, onlara daha böyük imkanlar veriləcəkdir. İlahi məhəbbətin 
ixtira etməyə qadir olduğu hər cür vasitələrdən istifadə ediləcəkdir ki, onlar salehlik 
əkmələri ola bilsinlər və bütün dünyaya xeyir-dua məhsulu versinlər. 
      Məsih bu məsəldə bağbanın səylərinin nəticələrindən danışmır. Onun hekayəsi 
burada bitir. Bu hekayənin necə qutaracağının məsuliyyəti Məsihin sözlərini dinləyən 
 125 
nəslin üzərinə qoyulmuşdur. Onlara ciddi xəbərdarlıq edildi: «Əgər gətirməzsə, gələn il 
kəsərsən». Son qərarın icra edilməsi Müəllimi dinləyənlərdən asılı idi. Qəzəb günü 
yaxın idi. Həmin vaxta kimi artıq İsrail üzərinə düşmüş bəlaların içində bağın yiyəsi 
mərhəmətlə Öz xalqına barsız əncirin ölə biləcəyi haqqında xəbər verirdi. 
      Məsihin bu xəbərdarlığı bu gün də səslənməkdədir. Ey qayğısız insanlar, siz də 
Rəbbin bağında barsız ağac deyilsinizmi? Hökmün sözləri sizə də aid deyildirmi? Nə 
müddətdir ki, siz Onun ənamlarını alırdınız? Nə müddətdir ki, O sizin həyatınızı 
müşahidə edirdi və qarşılıqlı məhəbbət gözləyirdi? Allahın üzümlüyündə, bağbanın 
himayəsi və qayğısı altında olaraq, necə böyük imkanlara malik idiniz! Müjdənin xəbəri 
nə qədər tez-tez sizin ürəyinizə toxunurdu! Siz Məsihin adını daşıyırsınız. Zahirən siz 
hətta Onun bədəni olan imanlılar cəmiyyətinə mənsubsunuz. Yenə də siz dərk 
etmirsiniz ki, böyük məhəbbət ürəyi ilə canlı ünsiyyətiniz yoxdur. Onun həyatının axını 
sizin içinizdən axmır. Onun xasiyyətinin müsbət cəhətləri, «Ruhun ənamları» sizin 
həyatınızda büruzə edilmir. 
      Məhsulsuz ağac həm yağışı, həm günəş işığını, həm də bağbanın diqqət və 
qayğısını alır. O, başqaları kimi, torpağın şirələri ilə qidalanır. Lakin onun barsız 
budaqları yalnız torpağa kölgə salır və məhsuldar bitkilərin böyüməsinə mane olur. 
Beləcə də, bolluqla sizin üzərinizə axıdılan İlahi ənamlar dünyaya xeyir-dua gətirmir. 
Siz başqalarının malik ola biləcəkləri xeyir-duanı alırsınız. 
      Tam aydınlıqla olmasa da, dərk edirsiniz ki, yer üçün yüksünüz. Lakin yenə də 
Öz böyük rəhminə görə Allah sizi kəsmir. O sizə soyuq baxışla baxmır. Sizdən 
laqeydliklə dönüb, ölüm ayağında qoymur. İnsana baxarkən, neçə əsr əvvəl qədim 
İsrail üçün ağladığı kimi, acı-acı hönkürür: «Ey Efrəyim, səni necə əldən verim? Ey 
İsrail, səni necə təslim edim?.. Mən qızğın qəzəbimlə  rəftar etmərəm, Efrayimi artıq 
məhv etmərəm. Çünki Mən Allaham, insan deyiləm» (Huş. 11:8, 9). Mərhəmətli 
Xilaskar hər birimiz haqqında deyir: «Ona bu il də toxunma, Mən onun ətrafını belləyər 
və peyinlə dövrəyə alaram». 
      Uzun sınaq müddəti boyunca necə yorulmaz məhəbbətlə Məsih İsrailə xidmət 
edirdi. O, çarmıxda yalvarırdı: «Ata! Onları bağışla, zira nə etdiklərini anlamırlar» (Lk. 
23:34). Onun yüksəldilməsindən sonra Müjdə əvvəl Yerusəlimdə təbliğ edildi. Elə orada 
da Müqəddəs Ruh Onun şagirdlərinin üzərinə endi. Elə orada da ilk imanlılar 
 126 
cəmiyyəti dirilmiş Xilaskarın qüdrətini bəyan etdi. «Mələk üzlü» Stefan da Onun 
haqqında şəhadət edib öz canını verdi (Həv.iş. 6:15). Göylərin insanlara verə biləcəkləri 
hər nə vardırsa, əvvəl Yerusəlimə bəxş edilmişdi. Məsih dedi: «Bağım üzün etmədiyim 
şey qalmadı» (Yeş. 5:4). Eləcə də sizin üçün Onun qayğısı və əməyi zəifləmir, əksinə 
çoxalır. O  hələ də deyir: «Mən, Rəbb, bağı qoruyuram, tez-tez sulayıram, gecə-gündüz 
keşiyində dururam ki, heç kəs ona zərər verməsin» (Yeş. 27:3). 
 
 
«Meyvə gətirərsə, yaxşı; əgər gətirməzsə...» 
 
      İlahi qayğıya cavab verməyən ürək sərtləşir və nəticədə Müqəddəs Ruhu 
dinləmək qabiliyyətini itirir. Bu zaman hər halda hökm ifadə olunur: «Onu kəs; niyə 
boş yerə torpaq tutur?» 
      Allah bu gün də bizi dəvət edir: «Dua sözləri ilə Rəbbə tərəf dönün< Onların 
dönüklüyünə əlac edəcəyəm, onları ürəkdən sevəcəyəm< Mən İsrailə bir şeh 
olacağam, o, zanbaq kimi çiçək açacaq, Livan sidri kimi kök atacaq< Adamlar yenə də 
onun kölgəsi altında oturub, buğda kimi cücərəcək, meynə kimi tumurcuqlayacaqlar< 
Sənin bar verməyin Məndən olacaq» (Huş.14:2-8). 
       
«Get, bütün yolları və çəpərləri axtar» 
(Lk. 14:1, 12-24) 
 
      Xilaskara bir fəriseyin evində qonaq olmaq vaqe oldu. O həm yoxsulların, həm də 
zənginlərin dəvətini qəbul edirdi və Öz adətinə görə, gördüklərini tədris etdiyi həqiqət 
dərsləri ilə bağlayırdı. İbranilərin müqəddəs bayramları dövlət və dini təntənələrin 
birillik dövrü ilə bir vaxta düşürdü. Bu bayramlar onlar üçün əbədi həyat xeyir-
duasının simvolu rolunu oynayırdılar. Onlar özlərini böyük ziyafət içində, İbrahimin, 
İshaqın və Yaqubun əhatəsində təsəvvür edirdilər, həmin vaxt bütpərəstlər xaricdə 
 127 
qalaraq, bütün bunları yalnız acgözlüklə müşahidə edəcəkdilər. Bu onların ləzzət 
aldıqları təsvir idi. Məsih onlara bu dəfə vermək istədiyi xəbərdarlığı və öyüdü o böyük 
ziyafət haqqında məsəllə təsvir elədi. İbranilər əmin idilər ki, həm bu, həm də gələcək 
həyatdakı Allahın xeyir - duaları yalnız onlar üçün nəzərdə tutulubdur. Bütpərəstlərin 
də Allahın mərhəmətinə layiq olduqlarını onlar qəbul etmirdilər. Öz məsəlilə Məsih 
ibraniləri əmin etməyə cəhd etdi ki, bununla onlar mərhəmətin dəvətini rədd edir və 
həqiqətdə Allahın Padşahlığından imtina edirlər. O deyirdi ki, ibranilərin beləliklə rədd 
etdikləri dəvət o kəslərə yönələcəkdir ki, ibranilər onlara nifrət edir, o kəslərə ki, 
yanlarından keçdikləri zaman, cüzamlıdan çəkinən kimi, paltarlarını yığışdırırdılar. 
      Verdiyi ziyafətə qonaqları dəvət edərkən, fərisey özünün eqoist istəklərini rəhbər 
tuturdu. Məsih isə ona dedi: «Əgər günorta, yaxud axşam ziyafət düzəltsən, nə öz 
dostlarını, nə öz qardaşlarını, nə öz qohumlarını, nə öz zəngin qonşularını dəvət et ki, 
onlar da səni çağıraraq sənə əvəzini versinlər. Fəqət ziyafət düzəldəndə yoxsulları, 
əlilləri, topalları, korları dəvət et, onlar sənə əvəzini ödəyə bilmədiklərinə görə sən 
bəxtiyar olacaqsan, zira salehlərin dirildiyi zaman sənə əvəz veriləcəkdir». 
      Burada Məsih Musa vasitəsilə Onun İsrailə verdiyi əmri təkrar edir. Rəbb 
buyururdu ki, onların müqəddəs bayramlarında «qəriblər, yetimlər və dul qadınlar 
gəlib bundan doyuncan yesinlər» (Qan.tək.14:29). Buna bənzər qonaqların dəvət 
edilməsi İsrail üçün ənənəvi hal idi. Həqiqi qonaqpərvərliyin sevincini dərk edərək, 
insanlar bütün il boyunca kasıb və məzlumlara qayğı göstərməyi öyrənməli idilər. 
Lakin bu şənliklər daha böyük məna daşıyırdı. İsrailə bəxş edilmiş ruhlu xeyir-dualar 
yalnız onlar üçün nəzərdə tutulmamışdı. Allah onlara həyat çörəyini ondan ötrü 
vermişdi ki, onlar onu bütün dünya ilə bölüşdürsünlər. 
      Ancaq onlar bunu yerinə yetirmədilər. Məsihin sözləri onların mənliyinə töhmət 
oldu. Belə sözləri eşitmək fəriseylərin xoşuna gəlmirdi. Söhbəti başqa səmtə yönəltmək 
istəyən bir fərisey riyakarcasına nida etdi: «Allahın Padşahlığında çörək yeyən, nə 
bəxtiyardır!» Bu elə lovğalıqla ifadə olundu ki, sanki Allahın Padşahlığında onun yeri 
artıq hazır idi. Onun əminliyi  bu gün özünün Məsihdə xilas olmasından sevinclə 
danışaraq, bu xilasın şərtlərini yerinə yetirməyənlərin əminliyinə bənzərdir. Onun ruhu 
Balaamın dua etdiyi zaman malik olduğu ruha bənzəyirdi: «Saleh insanların ölümü ilə 
ölüm, sonum onlarınkı kimi olsun» (Say. 23:10). Bu fərisey özünün səma üçün yararlı 
 128 
olduğunu yox, səmaya gəldiyi zaman həzz alacağı şeyləri düşünürdü.  Öz atmacası ilə 
o, ziyafət üzvlərinin düşüncələrini onların bugünkü vəzifələrindən yayındırıb, 
fikirlərini real həyatdan salehlərin diriləcəyi uzaq zamanlara yönəltmək istəyirdi. 
      Məsih bu riyakarın ürəyini oxuyurdu və Öz nəzərini ona yönəldərək, bütün 
toplaşanların qarşısında artıq bu gün onların malik olduqları imtiyazların mənasını və 
vacibliyini açdı. Onlara göstərdi ki, gələcəyin xeyir-duasını bölüşdürmək üçün artıq bu 
gün görüləsi işləri vardır. 
      «Bir adam, - O sözə başladı, - böyük axşam ziyafəti düzəltdi və oraya çoxlu qonaq 
çağırdı. Yemək vaxtı gələndə ağa öz qulunu dəvət olunanların yanına göndərdi ki, 
onlara desin: ‚Buyurun, çünki artıq hər şey hazırdır‛». Lakin bu dəvətə qəribə 
etinasızlıq göstərildi. «Və hamı birdən üzr istəməyə başladı. Birincisi ona dedi: ‚Mən 
bir torpaq sahəsi almışam, gedib ona baxmalıyam, səndən xahiş edirəm, məni bağışla‛. 
Digəri dedi: ‚Mən beş cüt öküz satın almışam və onları sınaqdan keçirməyə gedirəm; 
səndən xahiş edirəm, məni bağışla‛. Üçüncüsü dedi: ‚Mən evlənmişəm, buna görə də 
gələ bilmərəm‛». 
      Bu səbəblərin heç biri bəraət üçün kifayət deyildi, çünki həqiqi zərurətdən 
doğmamışdı. Öz torpağına «gedib baxmaq» niyyətində olan adam onsuz da artıq onu 
almışdır. Gedib ona baxmaqdan ötrü ona görə tələsir ki, onun şüuru bütövlüklə bu 
nailiyyətə cəlb edilmişdir. Öküzlər də artıq alınmışdılar. Onları sınaqdan keçirmək 
yalnız alıcının marağını ödəməkdən ötrü idi. Üçüncü üzr də imtina etmək üzün ciddi 
səbəb deyildi. Nəzərdə tutulan qonağın evlənməsi onun ziyafətdə iştirak etməsinə 
mane olmurdu. Onun xanımı da orada sevinclə qarşılanardı. Lakin onun öz planları var 
idi və onun nəzərində iştirak edəcəyini vəd etdiyi ziyafətdən cazibəli idi. O, artıq ləzzəti 
onu dəvət etmiş ağa ilə ünsiyyətdən deyil, başqa cəmiyyətdə almağı vərdiş etmişdir. O 
üzr istəmir və hətta imtina edərkən adi ədəb qaydalarına riayət etmir. «Gələ bilmərəm» 
sözləri «mən gəlmək istəmirəm» həqiqətini güclə örtür. 
      Dəvət olunanların imtina üçün gətirdikləri bu səbəblərin hamısı onların 
şüurlarının əl çəkmək istəmədikləri başqa maraqlar üzərində cəmləşdiyini göstərir. 
Onların əvvəl qəbul etdikləri dəvət sonradan rədd edildi və səxavətli dost onların belə 
saymazlıqları ilə təhqir edildi. 
 129 
      Məsihin məsəlindəki böyük ziyafət Müjdənin təqdim etdiyi xeyir-duaları təsvir 
edir. Ziyafət üçün hazırlanmış yeməklər - Məsihin Özüdür. O, göylərdən enmiş 
çörəkdir; xilasın mənbəyi Ondadır. Rəbbin müjdəçiləri Xilaskarın gözlənən gəlişini 
ibranilərə çoxdan xəbər vermişlər; onlar Məsihə «dünyanın günahını ortadan qaldıran» 
Allahın Quzusu kimi işarə edirdilər (Yəh. 1:29). Allahın hazırladığı ziyafətdə O, 
insanlara səmavi ənamların ən böyüyünü, hədsizini təklif edir. Onun üçün tükənməz 
ehtiyatlar hazırlayaraq, Allahın məhəbbəti  bu şənliyi yaratdı. «Bu Çörəkdən yeyən, - 
Məsih deyir, - əbədi yaşayacaqdır» (Yəh. 6:51). 
      Ancaq bu Şad Xəbər bayramına dəvəti qəbul etmək üçün  insanlar öz dünyəvi 
maraqlarını bir məqsədə - Məsihi və Onun salehliyini qəbul etməyə tabe etməlidirlər. 
Allah hər şeyini insana vermişdir və ondan xahiş edir ki, Ona etdiyi sitayişi hər cür 
dünyəvi və eqoist maraqlarından üstün tutsun. O, ikiləşmiş ürəyi qəbul edə bilmir. 
Dünyanı sevməyə sərf edilən ürək Allaha təslim edilə bilməz. 
      Bu məsəlin verdiyi dərs bütün dövrlər üçün əhəmiyyətlidir. Allahın Quzusu hara 
getsə, biz Onun dalınca getməliyik. Bizə Onun rəhbərliyini seçmək lazımdır. Onun 
dostluğu dünyəvi dostların cəmiyyətindən üstün tutulmalıdır. Məsih deyir: «Atasını və 
ya anasını Məndən artıq sevən Mənə layiq deyil; oğlunu və ya qızını Məndən artıq 
sevən Mənə layiq deyil» (Mt. 10:37). 
      Məsihin dövründə ailə masası arxasında öz gündəlik çörəklərini yeyən zaman 
çoxları bu sözləri təkrar edirdilər: «Allahın Padşahlığında çörək yeyən nə bəxtiyardır». 
Məsih isə göstərdi ki, əslində bu qiymətsiz masaya qonaq tapmaq nə qədər çətindir. 
Onun sözlərini dinləyənlər dərk edirdilər ki, Mərhəmətin çağırışına nahaq səs 
vermədilər. Dünyəvi var-dövlət, qazanc və nəşələr yanğısı onları tamamilə öz əsarətinə 
almışdı və hamısı yekdilliklə dəvəti rədd etdilər. 
      «Həyat çörəyi Mənəm. Atalarınız səhrada manna yedilər və öldülər; göylərdən 
gələn çörək isə elədir ki, onu yeyən ölməz. Göydən enmiş olan diri çörək Mənəm» (Yəh. 
6:48-51). 
      Təəssüf ki, bu gün də biz eyni mənzərəni müşahidə edirik. Məsəldəki axşam 
ziyafətinə dəvət olunanların bəhanələri bizim günlərdə Müjdəni qəbul etməkdən imtina 
edənlər tərəfindən yenidən səslənir. İnsanlar bəyan edirlər ki, Müjdənin tələblərini 
qəbul etmək naminə onlar özlərinin dünyəvi planlarını təhlükə altına qoya bilməzlər. 
 130 
Onlar hesab edirlər ki, onların dünyəvi maraqları əbədi dəyərlərdən daha çox 
əhəmiyyətlidir. Hətta onların Allahdan aldıqları xeyir-dualar da onların qəlblərini 
Yaradan və Bağışlayandan ayıran səddə dönür. Bəziləri hətta müvəqqəti də olsa öz 
dünyəvi işlərindən yayınmaqdan qorxaraq, mərhəmət elçisinə deyirlər: «İndilik get, 
münasib vaxt tapdıqda, səni çağırtdıraram» (Həv. iş. 24:25). Digərləri Allahın çağırışına 
itaət etdikləri zaman vətəndaşlıq münasibət və əlaqələrində çətinliklər ola biləcəyinə 
istinad edirlər. Bu adamlar deyirlər ki, yaranmış qohumluq və dostluq bağlarının 
ahəngini poza bilməzlər. Bununla da onlar özlərini İsanın danışdığı məsəldəki əsas 
surətlərə bənzədirlər. Onların aciz, zəif bəhanələrini ziyafətin Sahibi Öz dəvətinə qarşı 
nifrət təzahürü hesab edir. 
      «Mən evlənmişəm, buna görə də gələ bilmirəm» deyən adamın timsalında 
nəhəng insan kütləsi durur. Öz xanımlarının, yaxud ərlərinin sözünə baxaraq, Allahın 
çağırışına səs verməyən nə qədər insan var dünyada. Ər bəzən deyir: ‚Mənim xanımım 
bunun əleyhinə olduğu halda, mən Allaha münasibətdə öz məsləklərimə riayət edə 
bilmərəm. Onun təsiri mənim öz əqidəmə uyğun hərəkət etməyimi son dərəcə 
çətinləşdirəcəkdir». Yaxud arvad rəhmli dəvət alır: «Gəlin, zira artıq hər şey hazırdır», 
lakin belə cavab verir: «Xahiş edirəm, məni bağışla, mənim ərim mərhəmət dəvətindən 
imtina edir. O deyir ki, onun iş qayğıları buna mane olur. Mən hər şeydə ərimlə bərabər 
olmalıyam, buna görə də gələ bilmirəm». Çox zaman uşaqların ürəkləri daha həssas 
olur. Onlar İsanın çağırışına getmək istəyirlər. Lakin onlar öz ata və analarını sevirlər və 
bir halda ki, valideynləri Müjdənin dəvətinə lazımi diqqət göstərmirlər, övladlar hesab 
edirlər ki, onların da getməyi vacib deyildir. Onlar da bəyan edirlər: «Bağışla məni». 
      Bu adamların hamısı Xilaskarın dəvətindən imtina edirlər, çünki ailənin 
bölünməsindən qorxurlar. Onlar hesab edirlər ki, Allaha xidmətdən əl çəkməklə, evdə 
sülhü və əmin-amanlığı qoruyurlar, ancaq bu, yanılma, xülyadır. Eqoizm əkən insanlar 
onu da biçəcəkdirlər. Məsihin məhəbbətini rədd edərək, onlar insan məhəbbətinə 
paklıq və möhkəmlik gətirən yeganə məfhumu rədd etmiş olurlar. Bu insanlar yalnız 
səmanı itirməyəcəkdirlər, ancaq naminə səmanı qurban gətirdiyindən də  həqiqi həzz 
almayacaqdırlar. 
 131 
      Məsəldə axşam yeməyi verən adam onun dəvətinin necə qarşılandığını görüb 
qəzəblənərək «öz nökərinə dedi»: «Tez get, şəhərin küçələrində və səkilərində olan 
yoxsulları, əlilləri, topalları və korları buraya gətir». 
      Ev yiyəsi qonaqpərvərliyini və səxavətini inkar edənlərdən üz çevirdi və həddən 
artıq yoxsulları, evləri və torpaq sahələri olmayanları dəvət elədi. O, yoxsulları və 
acları, onun səxavətini dəyərləndirə bilənləri çağırdı. «Vergiyığanlar və fahişələr, - 
Məsih dedi, - Allahın Padşahlığına sizdən qabaq girirlər» (Mt. 21:31). Bu, yaxud digər 
insan digərlərinin nifrətlə ondan üz çevirdikləri qədər günahkar olsa da, heç zaman o 
qədər düşkün, o qədər yararsız olmayacaqdır ki, Allahın diqqət və məhəbbətindən 
məhrum edilsin. Məsih arzu edirdi ki, Onun yanına əldən düşmüş, yorğun, məzlum 
adamlar gəlsinlər. O, adamlara başqa heç yerdə əldə edə bilməyəcəkləri işıq, sevinc və 
sülh vermək istəyirdi. Günahkarların ən pisləri Onun dərin, səmimi şəfqətinə və 
məhəbbətinə malik olurdular. O Öz Müqəddəs Ruhunu göndərib, onları Özünə cəlb 
etmək üçün çağırır. 
Yoxsulları və korları gətirən ağasına dedi: «Ağa! Sənin əmrin yerinə yetirildi, hələ 
artıq yer də vardır». Ağası qula dedi: «Get, bütün yolları və çəpərləri axtar və insanları 
gəlməyə məcbur et ki, evim dolsun». Burada Məsih Müjdənin yəhudi dininin 
hüdudlarından çıxaraq, dünyanın ən ucqar yerlərinə qədər yayılmasına işarə edirdi.  
      Bu əmrə itaət edərək, Pavel və Barnaba cəsarətlə ibranilərə dedilər: «Allahın 
Kəlamı əvvəlcə sizə təbliğ olunmalı idi. Madam ki siz onu rədd edirsiniz və əbədi 
həyata layiq olmadığınıza hökm verirsiniz, budur, biz də digər millətlərə tərəf dönürük. 
Çünki Rəbb bizə belə əmr etmişdi: ‛Səni digər millətlər üçün işıq olaraq qoydum ki, 
yerin uclarına qədər xilas gətirəsən‛» (Həv. iş. 13:46-48). 
      Məsihin həvariləri tərəfindən bəyan edilən Müjdə Onun dünyaya İlk gəlişindən 
xəbər verir və insanlara Ona iman etməklə xilas edilməyin şad xəbərini çatdırırdı. O, 
eyni zamanda, Məsihin Öz xalqını xilas etmək üçün böyük izzət içində baş verəcək 
İkinci gəlişinə işarə edirdi və insanlara iman və itaət vasitəsilə müqəddəslərin 
mirasında iştirak edəcəklərinə ümid verirdi. Bu xəbər bu gün də insanlara verilibdir və 
o, Xilaskarın İkinci gəlişinin yaxın olduğunu xəbər verir. Bir zamanlar Öz gəlişinin 
əlamətləri haqqında Onun xəbər verdikləri artıq baş vermişdir və İlahi Kəlamı 
öyrənərək görərik ki, Rəbb artıq qapıdadır. 
 132 
      Vəhy Kitabında Yəhya Məsihin İkinci gəlişi haqqında müjdəni qabaqcadan xəbər 
verir. O, «göyün ortasında uçan  bir mələk» görür. «Onun əbədi bir Müjdəsi var idi ki, 
yer üzündə yaşayanlara, hər millətə, hər qəbiləyə, hər dilə və hər xalqa təbliğ etsin. Və 
O, yüksək səslə deyirdi: Allahdan qorxun! Ona izzət verin! Çünki hökmünün vaxtı 
gəldi» (Vəh. 14:6, 7). 
      Bu peyğəmbərlikdə məhkəmə haqqında xəbərdarlıq digər xəbərlərlə 
ahəngdarlıqda İnsan Oğlunun səma buludlarında zühur etməsini qabaqcadan xəbər 
verir. Hökm haqqında xəbər onu göstərir ki, Məsihin İkinci gəlişi yaxındadır. Xəbərin 
adı isə əbədi Müjdədir. Beləliklə, Məsihin İkinci gəlişinin təbliği və bu zühurun yaxında 
olmasının bəyan edilməsi Müjdə  xəbərinin ayrılmaz hissələridir. 
      Müqəddəs Kitab xəbər verir ki, axır zamanlarda insanlar dünyəvi nemətlər, 
əyləncələr və qazanc dalınca qaçacaqdırlar. Onlar əbədi dəyərlərə qarşı kor və kar 
olacaqdırlar. Məsih deyir: «Nuhun günləri necə idisə, İnsan Oğlunun gəlişi də o cür 
olacaqdır. Çünki Nuhun gəmiyə girdiyi günə qədər, tufandan əvvəlki günlərdə insanlar 
yeyib, içib, evlənib, ərə gedirdilər və tufan gəlib hamısını aparıncaya qədər necə bixəbər 
idilərsə, İnsan Oğlunun gəlişi də bu cür olacaqdır». 
      Həqiqətən də bu gün belədir. Adamlar qazanc və öz ehtiyaclarını ödəmək dalınca 
elə qazırlar ki, sanki nə Allah, nə göylər, nə də gələcək vardır. Nuhun dövründə gələcək 
tufan haqqında qabaqcadan xəbərdarlıq edilmişdi ki, onlar günahkar olduqlarını dərk 
edib tövbə etsinlər. Eynilə Məsihin yaxın olan İkinci gəlişi haqqındakı xəbər insanları 
dünyəvi faniliyə qapılmaqdan saqındırmağa çağırmışdır. Bu xəbər onları əbədi 
dəyərləri dərk etmələri üçün oyatmalıdır ki, insanlar Rəbbin dəvətinə səs verib, Onun 
süfrəsində iştirak edə bilsinlər. 
      Müjdənin dəvətnaməsi bütün dünyaya, «hər millətə, hər qəbiləyə, hər dilə və hər 
xalqa» aid edilmişdi (Vəh. 14:6). Saqındırma və rəhmin sonuncu xəbəri bütün yer 
üzünü öz izzəti ilə nurlandırmalıdır. O hər kəsin qulağına çatmalıdır: varlı və 
kasıbların, əsilzadə və sadələrin. «Get, bütün yolları və çəpərləri axtar, - deyir Məsih, - 
və insanları gəlməyə məcbur et ki, evim dolsun». 
      Dünya İlahi Kəlamın aclığını çəkərək, Müjdənin çatışmazlığından məhv olur. 
İnsanların çox az bir qismi insan rəvayətləri ilə qarışdırılmamış təmiz İlahi Kəlamı 
təbliğ edirlər. Buna görə də insanlar Müqəddəs Kitabı əldə etsələr də, Allahın Yazılarda 
 133 
onlar üçün yerləşdirdiyi xeyir-duaları almırlar. Rəbb Öz qullarını Onun xəbərini 
insanlara çatdırmağa çağırır. Günahlar içində məhv olan insanlara əbədi həyat Kəlamı 
bəxş edilməlidir. 
      «Yollar və çəpərlərlə» getməyə vadar edərək, Məsih bu vəzifəni Öz adı naminə 
xidmət etməyə dəvət etdiyi hamının qarşısında qoyur. Məsihin xidmətçiləri üçün bütün 
dünya fəaliyyət meydanıdır. Bütün bəşər ailəsi onların xidmətinə mənsubdur. Rəbb 
istəyir ki, Onun lütf kəlamı hər qəlbə çatdırılsın. 
      Bu xidmət xeyli dərəcədə şəxsi fəaliyyətlə yerinə yetirilməlidir. Məsihin üsulu 
belə idi. Onun Özü çox zaman məhz hər bir canla şəxsi ünsiyyət vasitəsilə insanlara 
xidmət edirdi. Yalnız bir dinləyici ilə söhbətə də böyük əhəmiyyət verirdi. Çox zaman 
tək bir can vasitəsilə xəbər minlərlə başqalarına çatırdı.  
      Biz insanların bizim yanımıza gəlməsini gözləməməliyik; özümüz onların olduğu 
yerlərə getməliyik. Kəlam kafedradan səsləndiyi zaman iş yenicə başlayır. Əgər onlara 
çatdırmasaq, insanların böyük bir hissəsi Müjdəni eşitməyəcəkdir.  
Ziyafətə dəvət ilk öncə bəşəriyyətin Müəllimi və öndəri olacaq  Məsihin 
gəlişindən xəbər verən peyğəmbərliklərə malik olan və Xilaskarın gələcək missiyasına 
dəlalət edən simvolik ibadətin etibar olunduğu ibrani xalqına verilmişdir. Kahinlər və 
xalq səmavi çağırışı dinləsəydilər, onlar Müjdə xəbərinin bütün dünyaya yayılmasında 
Məsihin elçiləri ilə birləşərdilər. Onlara başqaları ilə bölünəcək həqiqət etibar 
edilmişdir. Onlar bu çağırışı rədd etdikdən sonra  o, dilənçilərə, əlillərə, topallara və 
korlara göndərildi. Vergiyığanlar və günahkarlar da bu dəvəti qazandılar. Müjdə dəvəti 
bütpərəstlərə verildiyi zaman da eyni məqsədi daşıyırdı. Müjdə xəbəri əvvəl «yollara» - 
yəni bu dünyada mühüm rol oynayan şəxslərə, xüsusilə Müəllimlərə və xalqın 
liderlərinə ünvanlanır.  
Rəbbin elçiləri bunu unutmamalıdırlar. Pastorların, Allahın seçdiyi Müəllimlərin 
Müjdənin ilk olaraq yayılması haqqında sözlərə çox ciddi yanaşmaları gərəkdir. Onlar 
cəmiyyətin ali təbəqəsinə mənsub olan adamlara xüsusi diqqət və qardaşcasına 
hörmətlə yanaşmalıdırlar. Biznes nümayəndələri, cəmiyyətdə yüksək vəzifələr tutan 
adamlar, yaradıcılıq və elm xadimləri, zəkalı və istedadlı adamların hamısının şüurları 
bu gün üçün xüsusi əhəmiyyət  kəsb edən həqiqətlər üçün hələ dəvət  almamışdır, 
onlar Allahın dəvətini öncə eşitməlidirlər. 
 134 
      Bu dünyanın zənginlərinə də Allahın dəvətini çatdırmaq çox vacibdir. Onlarda 
göylərin bəxş etdiyi nemətlərə görə məsuliyyət hissi oyatmaq lazımdır. Onlara 
xatırlatmaq lazımdır ki, dirilərin və ölülərin Hökmdarına malik olduqları sərvətlərin 
xərclənməsi haqqında hesabat verməli olacaqlar. Çəngin insan sizin Allah qorxusu və 
məhəbbət ilə gördüyünüz işə möhtacdır. Çox tez-tez o, başının üstünü almış təhlükəni 
hiss etmədən, öz dövlətinə güvənir. Onların nəzərini fani olmayan dəyərlərə yönəldib, 
həqiqi səadətin gücünü dərk etmələrinə kömək etmək lazımdır, o səadətin ki dəvət edib 
deyir: «Ey bütün yorğunlar və yükləri ağır olanlar, Mənim  yanıma gəlin və sizə Mən 
rahatlıq verərəm. Boyunduruğumu üzərinizə götürün və Məndən öyrənin; zira Mən 
həlim və qəlbdən təvazökaram; və canlarınıza rahatlıq taparsınız. Çünki 
boyunduruğum asan və yüküm yüngüldür» (Mt. 11: 28-30).                                                                                                                      
      Öz təhsilinə, varına, yaxud da vəzifəsinə görə dünyada yüksək mövqelərə sahib 
olan adamlara onların xilas olmalarına aid şəxsi sual ilə az-az müraciət edirlər. Məsihçi 
xidmətçilərin çoxu belə adamlar arasında iş aparmaqdan çəkinirlər. Ancaq bu, belə 
olmamalıdır. İnsan suda boğulduğu zaman biz onun  vəkil, tacir, yaxud hakim 
olduğuna görə dayanıb, məhv olmasını laqeydliklə müşahidə etmirik. Əgər biz 
uzuruma tərəf qaçan insan görürüksə, onu yubanmadan, hansı vəzifə sahibi 
olduğundan asılı olmayaraq, saxlayırıq. Biz heç vaxt insanları onların canları üçün 
təhlükəli olan şeylərdən çəkindirməkdə tərəddüd etməməliyik. 
      Açıqca dünyəvi dəyərlərə üstünlük verən insana da laqeyd olmaq düzgün 
deyildir. Cəmiyyətdə yüksək mövqelərə sahib olanların çoxusu malik olmadıqları qəlb 
rahatlığına ehtiyac duyurlar. Onlar şöhrətpərəst vurnuxmadan və ürək boşluğundan 
yorulublar. Cəmiyyətin ən yüksək təbəqələrində xilas üçün susayan və yanğı çəkənlər 
vardır. Əgər Rəbbin xidmətçiləri şəxsən, xoş niyyətlərlə və Məsihin yumşaltdığı ürəklə 
onlara yaxınlaşmış olsaydılar, onların çoxu ümid əldə etmiş olardılar. 
      Təbliğatın müvəffəqiyyəti nitqlərin elmliliyindən, bəyanat və şəhadətlərin 
parlaqlığından, sübutların inandırıcı və dərin olmasından deyil, Xəbərin sadəliyindən, 
onun susamış qəlb üçün anlaşıqlı və  aktual olmasından asılıdır. «Mən xilas olmaqdan 
ötrü nə etməliyəm?» - hər qəlbin ehtiyacı budur.  
Minlərlə insan üçün ən sadə və adi sözlər tam inandırıcı ola bilər. Həqiqi fitri 
istedada malik olan yüksək intellektli insanlar çox vaxt ürəklərinə təskinlik və dəstəyi 
 135 
məhz Allahı sevən və bu məhəbbətdən yalnız ən maraqlı şeydən danışdığı kimi bəhs 
edən adamların sadə kəlmələrində tapırlar. 
      Çox zaman  qabaqcadan böyük səy ilə hazırlanmış cümlələr çox zəif təsir 
bağışlayır. Lakin Allah övladının səmimi inandırma, təbii sadəliklə bağlı olan sözü artıq 
çoxdan və sanki həmişəlik Məsih və Onun məhəbbəti üçün qapanmış ürəkləri açmaq 
gücünə malikdir. 
      Qoy Məsihin işçisi bilsin ki, öz şəxsi qüvvəsilə işləmir. Qoy o, Allahın taxtı önünə  
Onun xilas etməyə qadir olduğuna iman edərək qapansın. Qoy o, dualarda Allahla 
mübarizə etsin və sonra da Allahın bəxş etdiyi bütün qabiliyyətlərdən istifadə edərək 
çalışsın. Müqəddəs Ruh onun fəal qüvvəsi olacaqdır. Qoruyucu mələklər onun yanında 
olacaqdırlar ki, onun müraciət etdiyi insanların ürəklərinə təsir edib həqiqət toxumu 
əksinlər. 
      Əgər Yerusəlimdə xalq ağsaqqalları və Müəllimlər Məsihin onlara gətirdiyi 
həqiqəti qəbul etsəydilər, onların şəhəri necə bir missioner mərkəzinə çevrilə bilərdi! O 
zaman üz çevirmiş İsrail xalqı geri dönərdi. Rəbb üçün nəhəng ordu toplana bilərdi. 
Necə böyük sürətlə o, Şad Xəbəri dünyanın hər ucuna çatdıra bilərdi! Eləcə də indiki 
gündə yüksək mövqeyə və böyük istedada malik olan adamlar Məsihin xidmətinə cəlb 
olunsa idilər, yıxılmışları qaldırmaq, rədd edilmişləri toplamaq, hər yerdə xilas 
haqqında xəbərləri yaymaq üçün necə nəhəng iş görülə bilərdi. Allahın dəvəti çox tez 
bir vaxtda hər kəsə çatdırılardı və qonaqlar Rəbbin süfrəsinə toplaşardılar. 
      Ancaq biz yalnız dahiləri və istedadlıları düşünərək, yoxsulları unutmamalıyıq. 
Məsih öz elçilərinə eyni zamanda küçə və çəpərləri axtararaq, bu dünyanın yoxsul və 
məzlumlarının yanına getməyi əmr etmişdi. Böyük şəhərlərin həyət və səkilərində 
çoxlu sayda ailələr və ayrı-ayrı insanlar, ola bilsin, yad torpaqda qərib olan adamlar 
vardır ki, onların imanlılar cəmiyyətinin olmasından heç xəbərləri də yoxdur və öz 
tənhalıqlarında özlərini Allah tərəfindən unudulmuş hesab edirlər. Onlar xilas olmaq 
üçün nə edəcəklərini bilmirlər. Onların çoxları günah çirkabında boğulurlar. Çoxları 
ümidsizliyə qapılıblar. Onlar öz əzabları, ehtiyacları, imansızlıqları və qəmləri içində 
sarsılıblar. Cürbəcür xəstəliklər onların bədənlərinə və qəlblərinə zərbə endirir. Öz 
bəlaları içində təskinlik tapmaq istədikləri zaman iblis onları çürüməyə və ölümə 
aparan ehtiras və tamahla sınağa çəkir. Şeytan onlara ağızda toza çevrilən Sodom 
 136 
almalarını uzadır. Onlar öz pullarını çörək olmayana və öz səylərini həqiqi səadət 
gətirməyənə sərf edirlər. 
      Bu məzlumların simasında biz Məsihin xilas etdiklərini görməliyik. Onun çağırışı 
bunlara aiddir: «Ey bütün susamışlar, gəlin su başına! Ey pulu olmayanlar, gəlin, alın, 
yeyin! Gəlin, şərabı və südü pulsuz - parasız alın! Nə üzün pulunuzu görək olmayan 
şeylərə, qazandığınızı sizi doydurmayan şeylərə xərcləyirsiniz? Məni diqqətlə dinləyin 
ki, yaxşı şeylər yeyəsiniz, nemətlərdən dadasınız. Qulaq asın, Mənim yanıma gəlin, 
dinləyin ki, sağ qalasınız» (Yeş. 55:1-3).  
Qərib və səfillərə, bütün ruhlu qüvvələrini itirmiş bədbəxt insanlara Allah xüsusi 
diqqət və qayğı ilə yanaşmağı əmr edir. İman məsələlərinə tamamilə biganə 
görünənlərin çoxları ürəklərinin dərinliyində sülh və qəlb rahatlığı üçün susayıblar. 
Onlar günah çirkabının lap dibinə düşmüş olsalar da, onların xilas olmalarına ümid 
vardır. 
      Məsihin davamçıları Ona bənzəməlidirlər. O, bir yerdən başqasına getdiyi zaman 
məzlumlara təskinlik verir və xəstələri sağaldırdı. Bundan sonra isə O onlara Öz 
Padşahlığının böyük həqiqətlərini açırdı. Onun davamçıları da belə etməlidirlər. Yalnız 
insanın bədəninin əzablarını yüngülləşdirdikdən sonra siz onun qəlbinin də 
ehtiyaclarını ödəmək imkanına malik ola bilərsiniz. Siz ona çarmıxa çəkilmiş Xilaskarı 
göstərərək dahi Təbibin məhəbbətindən danışa bilərsiniz, yalnız O  yenidən yaratmaq 
və bərpa etmək qüdrətinə malikdir. 
Yoxsul, ruhdan düşmüş və azmışlara deyin ki, onlar ümidsiz olmamalıdırlar. Onlar 
yıxılsalar da, düzgün xasiyyət tərbiyə etməsələr də, Allah onları bərpa edib, Öz 
xilasının sevincini onlara verməkdən həzz alır. O, ilk baxışda yararsız görünən və 
üzərində artıq iblisin öz işini görmüş olduğu xammalı götürüb, onları Öz aşıb-daşan 
lütfünün obyektinə çevirməyə  şaddır. Allah onları itaətsizlərin üzərinə enəcək 
qəzəbdən xilas edə bildiyinə görə onların sağalmaq və təmizlənmək imkanı vardır. 
Onların hər biri üçün Rəbbin süfrəsi arxasında yer vardır. O onları sevinclə 
qarşılamaqdan ötrü gözləyir. 
Yollar və çəpərlərlə gedənlər öz xüsusiyyətləri olan müxtəlif insanlara rast 
gələcəklər, o kəslərə ki, yenə yardıma möhtacdırlar. Bunlar o kəslərdirlər ki, malik 
olduqları işığa müvafiq yaşayır, Allaha bildikləri səviyyədə ibadət edirlər. Ancaq onlar 
 137 
başa düşürlər  ki, həm onların özləri üçün, həm də onları əhatə edən insanlar üçün daha 
böyük iş görülməlidir. Onlar Allah haqqında daha artıq biliyə malik olmaq istəyirlər, 
çünki dərk edirlər ki, böyük işığın onlar yalnız ilk şüalarını görməyə nail olublar. Onlar 
gözləri yaşlı Allaha dua edirlər ki, O onların iman vasitəsilə uzaqdan sezdikləri xeyir-
duaları göndərsin. Böyük şəhərlərin insafsızlığı və günahkarlığı içərisində  belə 
adamlara çox rast gəlmək olar. Onların çoxu sıxıcı şəraitdə yaşadıqları üçün dünya 
tərəfindən tapılmırlar. Onların çoxusu imanlılar cəmiyyətinə və onun xidmətçilərinə 
məlum deyildirlər. Lakin onlar yoxsulluq və rəzillik içində yaşayan insanlardan ötrü 
Rəbbin şahidləridirlər. Onlar, ola bilsin ki, az işığa malikdirlər və təbliğat üçün xüsusi 
istedadları yoxdur, lakin aclıq, soyuq və rəzillik dünyasında onlar fədakarlıqla 
başqalarına xidmət edirlər. Qoy çoxçeşidli İlahi lütf evini tikənlər bu fədakar insanları 
axtarsınlar, onların evlərinə getsinlər və Müqəddəs Ruhun yardımı ilə onların 
ehtiyaclarını yüngülləşdirsinlər. Onlarla bərabər Müqəddəs Kitabı tədqiq edin və 
Müqəddəs Ruhun sizə öyrətdiyi sadəliklə onlarla bir yerdə dua edin. Məsih Öz 
qullarına onların qəlbləri üçün səmavi çörək  olacaq xəbəri verəcəkdir. Qiymətli xeyir-
dua qəlbdən-qəlbə, ailədən - ailəyə keçiriləcəkdir. 
      Məsihin məsəldə səslənən «Gəlməyə məcbur et» nəsihəti bəzən yanlış şərh edilir. 
Bəziləri onu insanların zorla döndərilməsinə çağırış hesab edirlər. Əslində isə burada 
dəvətin inadlı və inandırıcı təsirə malik olmasının vacib olduğu qeyd edilir. İnsanları 
Məsihə gətirmək üçün Müjdə heç zaman güc işlətmir. O yalnız çağırır: «Ey bütün 
susamışlar, gəlin su başına!» (Yeş. 55:1). «Ruh və gəlin də deyirlər: ‚Gəl!‛ Susayan qoy 
gəlsin, arzu edən qoy həyat suyunu müftə götürsün» (Vəh. 22:17). Allaha gəlməyə bizi 
Onun məhəbbətinin və lütfünün gücü vadar edir. 
Xilaskar deyir: «Budur, Mən qapı qarşısında durub, onu döyürəm: kim səsimi eşidib 
qapını açarsa, Mən onun yanına girəcəyəm və Mən onunla, o da Mənimlə axşam 
yeməyini yeyəcəkdir» (Vəh. 3:20). Saymazlıq, imtina, nifrətlə qarşılandığı zaman O geri 
dönmür, lakin yorulmadan azmışları axtararaq, deyir: «Səni necə tərk edim?» (Huş. 
11:8). Sərtləşmiş ürək Onun məhəbbətini rədd etsə də, O təkrar-təkrar dönərək, ona 
daha böyük inadla yalvarır: «Budur, Mən qapı qarşısında durub, onu döyürəm». Onun 
qalib gələn məhəbbətinin gücü canları Ona dönməyə vadar edir və onlar Məsihə belə 
cavab verirlər: «Köməyinlə məni yüksəltdin» (Məz.18:35). 
 138 
      Məsih Özünün qeyb olmuşların axtarışı zamanı rəhbər tutduğu titrək 
məhəbbətdən Öz elçilərinə də verəcəkdir. ‚Gəlin‛ demək azdır. Bu çağırışın 
ünvanlandığı insanların arasında elələri vardır ki, eşitmə qabiliyyətini itirdiklərinə görə 
bu sözlərin mənasına varmırlar. Onlara göstərilən xeyirxahlığı görməkdən ötrü görmə 
qabiliyyətləri çox zəifdir. Çoxları öz düşkünlüklərinin dərinliyini dərk edirlər. Onlar 
deyirlər: ‚Mən yardıma layiq deyiləm, tərk edin məni‛. Lakin Məsihin döyüşçüləri geri 
çəkilməməlidirlər. Səmimi, qızğın məhəbbət və şəfqətlə məsum və taqətsizləri də 
dəstəkləyə bilərlər. Öz cəsarətinizin, ümidinizin və gücünüzün bir hissəsini onlarla 
bölüşün. Onların Məsihə dönmələri üçün xeyirxahlıqla təkid edin. «Və tərəddüd edən 
bəzilərinə qarşı mərhəmətli olun; digərlərini isə oddan qaparaq xilas edin» (Yəhuda 22, 
23). 
      Əgər Allahın qulları iman içində Onunla bərabər olsalar, O onların müjdəsinə güc 
verəcəkdir. Onlar İlahi məhəbbəti elə təsvir edə biləcək və Onun  lütfünün rədd 
edilməsinin təhlükəli olduğunu elə göstərəcəklər ki, insanlar Müjdəni məcburən qəbul 
edəcəklər. Əgər insanlar yalnız Allahın onlara tapşırdığı işi yerinə yetirsələr, Məsih 
möcüzələr yaradacaqdır. Keçən əsrlərdə müşahidə olunan böyük yenidənqurma bizim 
günlərdə də insan ürəklərində baş verə bilər. On Bunyan küfr və sərxoşluq 
məclislərindən, Jon Nyuton isə qul alqı-satqısından çağırılmışdır ki, çarmıxa çəkilmiş 
Xilaskar haqqında bəyan etsinlər. Buna bənzər bunyanlar və nyutonlar bugünkü 
insanların içindən də çağırıla bilərlər. İlahi qüvvə ilə birləşmiş insan boruları vasitəsilə  
bir çox yoxsul, rədd edilmiş adamlar dönəcəklər ki, öz növbələrində Allahın surətini 
digər adamlarda bərpa etsinlər. Bir çox adamlar var ki, doğru yol ilə getmək üçün 
imkanı olmamışdır, yanlış yollarla yalnız ona görə gedirdi ki, o zaman yaxşısını 
tanımırdı, lakin işıq şüaları onlara da çatacaqdır. İlahi Kəlam onlara Məsihin Zəkkaya 
dediyi söz kimi gələcəkdir: «Bu gün Mən sənin evində qalmalıyam» (Lk. 19:5); ümidsiz 
günahkar görünənlərin ürəkləri uşaq qəlbi kimi incə olacaqdır, çünki Məsih Öz 
lütfkarlığı ilə onları seçmişdi. Çoxları dəhşətli yanılmalardan və günahdan dönərək, hər 
cür imkanlara və imtiyazlara malik olan, lakin onları lazımınca dəyərləndirməyən 
adamların yerini tutacaqdırlar. Onlar Onun dəyərli mirası hesab olunacaqlar, Allahın 
seçilmişləri sayılacaqlar; Məsih Öz Padşahlığını qəbul edən zaman  onlar Onun taxtının 
önündə duracaqlar.  
 139 
      Ancaq «diqqətli olun, Danışanı rədd etməyin» (İbr. 12:25). İsa dedi: ‚Dəvət 
olunanlardan heç biri mənim axşam ziyafətimdən dadmayacaqdır‛. Onlar dəvəti rədd 
etdilər və heç biri yenidən dəvət olunmayacaqdır. Məsihi rədd etməklə, yəhudilər öz 
ürəklərini bərkitdilər və özlərini şeytanın əsarətinə saldılar; buna görə də onlar Allahın 
lütfünü qəbul etməyə qadir olmadılar. Həmin hadisəni biz bu gün də görürük. Əgər 
Allahın məhəbbəti bizim tərəfimizdən layiqincə dəyərləndirilmirsə, əgər o bizim 
qəlbimizi yumşaldan və itaətli edən rəhbər prinsipə çevrilmirsə, biz həmişəlik ölmüş 
sayılırıq.  Rəbb artıq bizə verdiyi Öz məhəbbətinin təzahüründən çox bir şey verə 
bilməz. Əgər İsanın məhəbbəti ürəyimizi təslim etmədisə, başqa heç bir şey artıq bizə 
kömək edə bilməyəcəkdir. 
      Siz mərhəmət çağırışından hər dəfə imtina edəndə imansızlığınızı 
möhkəmlədirsiniz. Siz öz ürəyinizin qapısını Məsihə açmaqdan hər dəfə imtina edəndə 
Onun səsini eşitmək qabiliyyətini itirirsiniz. Siz mərhəmətin son çağırışına səs vermək 
şansınızı azaldırsınız. Qoy sizin haqqınızda da qədim İsrail haqqındakı kimi 
yazılmasın: «Efrayim bütlərindən yapışdı. Burax onu!» (Huş. 4:17). 
      Qoy Məsih sizdən ötrü də, Yerusəlim üçün ağladığı kimi, yenə də ağlayıb 
deməsin: «Toyuq öz cücələrini qanadları altına topladığı kimi, Mən də sənin övladlarını 
neçə dəfə toplamaq istədim, fəqət siz istəmədiniz! Budur, eviniz sizə tənha buraxılır» 
(Lk. 13:34, 35). 
      Biz o dövrdə yaşayırıq ki, bəşər övladı üçün həqiqət, sonuncu lütf çağırışı, son 
dəvət səslənir. «Get, bütün yolları və çəpərləri axtar» əmri çox tez bir zamandan sonra 
qəti yerinə yetiriləcəkdir. Məsihin dəvəti hər bir adama veriləcəkdir. Onun elçiləri 
çağırırlar: «Gəlin, zira hər şey hazırdır». Səma mələkləri hələ də öz səylərini insanların 
səyləri ilə birləşdirirlər. Müqəddəs Ruh özünün bütün təsirindən istifadə edir ki, bizi 
gəlməyə vadar etsin. Məsih gərgin halda və ümidlə izləyir ki, bizim ürəyimizin rəzələri 
çəkilib, qapısı Ondan ötrü aralansın. Mələklər gözləyirlər ki, yeni bir azmış günahkarın 
tapılması haqqında xəbəri də göylərə çatdırsınlar. Səma sakinləri gözləyirlər ki, öz 
arfalarının simlərinə toxunaraq, Quzunun axşam ziyafətinə dəvətini qəbul etmiş yeni 
bir can üçün sevinc nəğməsi ucaltsınlar. 
 
 140 
Bağışlama dərəcəsi 
(Mt. 18:21-35) 
 
      Peter Məsihə yaxınlaşaraq sual verdi: «Qardaşım mənə qarşı neçə dəfə günah 
işlədərsə, mən ona bağışlamalıyam? Yeddi dəfəmi?» Kahinlər üçüncü günaha qədər 
bağışlamağı vacib bilirdilər. Peter özünü Məsihin təliminə riayət edən adam hesab 
edərək, bu rəqəmi yeddiyə qədər artırdı. Bu rəqəm kamillik simvolu hesab olunurdu. 
Məsih isə öyrədirdi ki, bağışlamaq bizi heç zaman bezdirməməlidir. «Yeddi dəfə yox, - 
O deyir, - yetmiş kərə yeddi dəfə». 
      Davam edərək, O, həqiqi bağışlamağın nəyə əsaslandığını göstərir və eləcə də 
özündə bağışlamamaq ruhunu bəsləyən insanın qarşılaşacağı təhlükədən danışır. O 
onlara padşah və onun padşahlığının işlərini idarə edən qulluqçuları haqqında məsəl 
söyləyir. Bu xadimlərin bəziləri dövlətə mənsub olan böyük pul məbləğinə nəzarət 
edirdilər. Padşah növbəti dəfə yoxlama keçirdiyi zaman bu adamların birini onun 
yanına gətirdilər. Məlum oldu ki, o, hökmdarın xəzinəsinə nəhəng məbləğ - on min 
talant borclu qalmışdır. Bu nəhəng borcu qaytarmağa onun imkanı yox idi və mövcud 
olan adətə görə, padşah borcunu ödəmək üçün onun bütün var-dövlətini satmağı əmr 
etdi. Ancaq həmin adam qorxudan padşahın ayaqlarına düşüb yalvardı: «Ağa, səbir et! 
Mən hamısını ödəyəcəyəm». Ağası qula acıdı, onu buraxdı və borcunu bağışladı. 
      «Fəqət o qul çölə çıxıb ona yüz dinar borclu olan bir yoldaşını tapdı. Onu 
yaxaladı və: Borcunu ödə! - deyərək boğazından yapışdı. Yoldaşı yerə qapandı və ona: 
Səbir et! Sənin borcunu qaytararam, - deyə yalvardı. O isə istəmədi; fəqət gedib 
borcunu ödəyincəyə qədər, onu zindana atdı. Həmin adamın yoldaşları baş verən 
hadisəni gördükləri zaman çox kədərləndilər və gedib ağalarına bütün olanı nəql 
etdilər. O zaman ağası onu yanına çağırıb dedi: Ey pis qul, bütün o borcu sənə 
bağışladım, çünki mənə yalvardın. Mən sənə mərhəmət etdiyim kimi, sən də yoldaşına 
mərhəmət etməli deyildinmi? Və ağası qəzəblənib bütün borcunu ödəyincəyə qədər 
onu işgəncə verənlərin əlinə verdi» . 
      Bu məsəldə yalnız ümumi təsvir yaratmaqdan ötrü işlədilən, ancaq hekayədən 
hasil olan ruhlu həqiqətə bilavasitə aid olmayan bir çox təfsilat vardır. Bunların 
 141 
üzərində dayanmağa dəyməz. Bu məsəl bəzi böyük həqiqətləri təsvir edir ki, biz məhz 
onların üzərində dayanacağıq. 
      Bu padşahın bəxş etdiyi borcun bağışlanması Allahın bütün günahları 
bağışlamasını göstərir. Məsih burada acıyaraq öz qulunun borcunu bağışlayan padşah 
kimi təsvir edilmişdir. İnsan pozulmuş qanunun lənəti altındadır. O öz-özünü xilas 
etmək iqtidarında deyildir. Bu səbəbə görə Məsih bizim dünyaya gəlmişdir. O Öz 
ilahiliyini insan bədəninə bürüdü və saleh və saleh olmayanlardan ötrü Öz həyatını 
qurban verdi. Özünü bizim günahlarımızın əvəzinə verdi və Öz müqəddəs qanı ilə 
alınmış bağışlanmanı hər kəsə müftə verir. «Rəbdə məhəbbət var, Onda bol-bol 
qurtuluş var» (Məz. 130:7). 
      Bizim öz günahkar qardaşlarımıza qarşı şəfqətli olmamızın əsası budur. «Əgər 
Allah bizi belə sevdisə, biz də biri-birimizi sevməliyik» (1Yəh.4:11). «Müftə aldınız, 
müftə veriniz», - deyir Məsih (Mt. 10:8). 
      Borclu borcunun qaytarılması üçün möhlət istəyib, «Səbr et, mən hamısını 
ödəyəcəyəm», - deyə padşaha vəd etdiyi zaman ona qarşı verilmiş hökm ləğv edildi. 
Borcun hamısı bağışlandı. Bir müddətdən sonra onu bağışlamış ağasının nümunəsində 
hərəkət etmək üçün özünə də imkan verildi. Padşahın yanından çölə çıxıb, ona yüz 
dinar borclu olan bir yoldaşını tapdı. Ancaq bir az əvvəl böyük mərhəmətlə qarşılaşmış 
bu adam ona borclu olana tamamilə başqa cür yanaşdı. Onun yoldaşı ona özünün bir az 
əvvəl padşahın qarşısında etdiyi yalvarışlarla müraciət elədi, ancaq bu dəfə yalvarışlar 
təsirsiz qaldı. Bir az əvvəl özü bağışlanmış insan öz ağası kimi ürəyiyumşaq və acıyan 
deyildi. Ona göstərilmiş mərhəməti, o öz yoldaşına göstərmədi. O bir az səbir edib 
gözləməyə razılaşmır. Bu zalım qul qarşısında yalnız o xırda məbləği görür və yalnız 
onu qaytarmağı düşünür. O, hüququ olan şeyin hamısını tələb edir və öz tərəfindən 
ona qarşı mərhəmətlə ləğv edilmiş qərarı həyata keçirir. 
      Nə qədər adam bu gün də bu ruhda hərəkət edir. Naşükür borclu öz ağasından 
rəhm dilədiyi zaman  öz borcunun miqdarı haqqında düzgün təsəvvürə malik deyildi. 
Öz köməksizliyini dərk etmirdi. Öz canını qurtarmağa ümid edirdi. O deyir: «Ağa, 
səbir et! Mən hamısını ödəyəcəyəm». Buna bənzəyərək, bizim dövrümüzdə də bir çox 
adamlar öz əməlləri sayəsində Allahın iltifatını qazanmaq ümidindədirlər. Onlar öz 
vəziyyətlərinin nə qədər ümidsiz olmasını dərk etmirlər. Qul güman edirdi ki, hər 
 142 
hansı bir yol ilə borcundan canını qurtaracaqdır. Belə adamlar Allahın iltifatını könüllü, 
təmənnasız olaraq verilən ənam kimi qəbul etmir, onu özlərinin salehliyi sayəsində 
qazanmaq istəyirlər. Onlar ürəkdən itaət etməyərək, günahkar olduqlarına görə xəcalət 
çəkmirlər. Bu səbəbdən də onlar digərlərinə münasibətdə bu qədər rəhmsiz və 
tələbkardırlar. Onların Allahın hüzurunda etdikləri günahlar qardaşlarının onlara qarşı 
etdikləri haqsızlıqlarla müqayisədə on min talantla yüz dinarın fərqinə (bir milyonla 
birin fərqinə) bərabərdir; lakin buna baxmayaraq, onlar yenə də mərhəmətsizdirlər. 
      Məsəldə padşah zalım qulu yanına çağırıb, ondan soruşur: «Ey pis qul, bütün o 
borcu sənə bağışladım, çünki mənə yalvardın. Mən sənə mərhəmət etdiyim kimi, sən də 
yoldaşına mərhəmət etməli deyildinmi? Və ağası qəzəblənib bütün borcunu ödəyincəyə 
qədər onu işgəncə verənlərin əlinə verdi». «Hər biriniz qardaşlarınıza ürəkdən 
bağışlamasanız, - deyir İsa, - səmavi Atam da sizə elə edər». Əfv etməkdən imtina edən 
şəxs özünün bağışlanmasına əngəl olur. 
      Lakin bu məsəli birmənalı şərh etmək düzgün olmazdı. Allahın bizi bağışlaması 
bizim Ona qarşı itaətli olmağımızı ləğv etmir. Beləcə də qardaşlarımıza münasibətdə 
olan mərhəmət ruhu onların bizə olan borclarını ödəməkdən imtina etmələrinə icazə 
vermir. Şagirdlərinə öyüd verdiyi duasında Məsih deyir: «Və bizə borclu olanlara 
bağışladığımız kimi, bizim borclarımızı da bizə bağışla» (Mt. 6:12). Bununla O demək 
istəmir ki, günahlarımızın bağışlanması üçün  biz digərlərindən bizə qarşı olan 
vəzifələrini ədalətlə icra etmələrini tələb etməməliyik. Əgər onlar bizimlə hesablaşa 
bilmirlərsə, ola bilsin ki, hətta pis işlədiklərinə görə yenə də onları həbs etdirmək, 
sıxışdırmaq, yaxud da kobud rəftar etmək lazım deyildir; ancaq məsəl bizə tövsiyə 
etmir ki, biz onları qayğısızlığa və avaralığa həvəsləndirməliyik. Allah buyurmuşdur: 
«İşləmək istəməyən, yemək də yeməsin» (2 Sal. 3:10). Rəbb tələb etmir ki, kimsə öz ağır 
zəhmətilə digərlərində tənbəllik təşviq etsin. Çoxlarının kasıb və yoxsul olmalarının 
səbəbi, onların kifayət qədər işgüzar olmadıqlarında və vaxtlarını boş 
keçirməklərindədir. Belələrinə yardım etməyin xeyri, cəvahirləri deşilmiş kisəyə 
yığmaqdan çox deyildir. Ancaq bəzən, yoxsulluq insandan asılı olmayan səbəblərdən 
baş verir və bu zaman biz bu zavallılara qarşı yumşaqlıq və mərhəmət göstərməliyik. 
Biz başqalarına özümüz onların vəziyyətində olduğumuz zaman arzuladığımız 
münasibəti göstərməliyik. 
 143 
      Həvari Pavel vasitəsilə Müqəddəs Ruh bizə deyir: «Beləliklə, əgər Məsihdə 
olmaqdan cəsarət, Onun məhəbbətindən təsəlli almışsınızsa, əgər ruha şəriksinizsə, 
şəfqət və mərhəmətiniz varsa, mənim sevincimi tam edin: eyni fikrə, eyni məhəbbətə 
malik olun, həmrəy və həmfikir olun; rəqabət və ya şöhrətpərəstliklə heç bir şey 
etməyin; fəqət təvazökarlıqla biri-birinizi özünüzdən yuxarı sayın, hər kəs yalnız öz 
mənfəətini deyil, digərlərinin də mənfəətini güdsün. Məsih İsada olan fikir sizin 
aranızda da olsun»(Flp.2:13). 
      Lakin günaha laqeyd və qeyri-ciddi yanaşmaq olmaz. Rəbb bizi qardaşlarımızın 
yola gəlmələrinə təsir etməyə çağırır. O deyir: «Əgər qardaşın sənə qarşı günah 
işlədərsə, onu məzəmmət et» (Lk. 17:3). Günahı öz adı ilə çağırmaq lazımdır və onu 
günahkara aydın göstərmək vacibdir. 
      Pavel özünün Timoteyə verdiyi nəsihətində Müqəddəs Ruhdan ilham alaraq 
deyir: «Allahın sözünü təbliğ et, vaxtlı, ya vaxtsız hazır ol, tam səbirlilik və təmkin ilə 
ifşa et, məzəmmətlə, təşviq et» (2 Tim. 4:2). Titusa isə yazır: «Çoxlu intizamsız, 
boşboğaz və yalançı vardır... Bu səbəbdən onları sərt şəkildə məzəmmətlə ki, imanda 
sağlam olsunlar» (Tit. 1:10-13). 
      «Əgər qardaşın sənə qarşı günah işlədərsə, - deyir Məsih, - get onu təklikdə ifşa 
et; səni dinlərsə, qardaşını qazandın. Fəqət səni dinləməzsə, yanına bir və ya iki kişi 
daha al ki, iki və ya üç şahidin ağzı ilə sənin hər sözün təsdiq olunsun. Və əgər onları 
dinləmək istəməzsə, cəmiyyətdə söylə. Və əgər cəmiyyəti də dinləmək istəməzsə, qoy o 
sənin üçün bir bütpərəst və vergiyığan kimi olsun» (Mt. 18:15-17). 
      Rəbb bizi öyrədir ki, məsihçilər arasında baş verən anlaşılmazlıqlar imanlılar 
cəmiyyətinin daxilində həll edilməlidir. Onları Allahdan qorxmayanların qarşısında 
açmaq düzgün deyildir. Əgər məsihçi öz din qardaşı tərəfindən incidilibsə, o, 
imansızlara, onların məhkəməsinə müraciət etməməlidir. Qoy o, Məsihin bu nəsihətinə 
uyğun şəkildə hərəkət etsin. Öz qisasını almağa can atmaq əvəzinə, qoy o, qardaşını 
xilas etməyə cəhd eləsin. Allah Onu sevənlərin və Ona itaət edənlərin maraqlarını 
himayə edəcəkdir, buna görə də biz cəsarətlə öz çətinliklərimizi Ona etibar edə bilərik, 
çünki O, ədalətlə hökm edir. 
      Bəzən belə də olur ki, bir adam təkrar-təkrar eyni hərəkət və qüsurlara yol verir 
və hər dəfə öz günahını etiraf etməsinə baxmayaraq, incimiş insan yorulur və qərara 
 144 
gəlir ki, kifayət qədər bağışlayıb. Ancaq Xilaskar bizə aydın şəkildə deyir ki, günah 
etmiş adamla necə rəftar etmək lazımdır: «Əgər qardaşın sənə qarşı günah işlədərsə, 
onu məzəmmət et və əgər tövbə edərsə, onu bağışla» (Lk. 17:3). Sizin etibarınıza layiq 
olmayan kimi, ondan çəkinməyin. «Özünüzə fikir verin ki, imtahan olunmayasınız» 
(Qal. 6:1). 
      Sizin qardaşınız büdrəmişdirsə, siz onu bağışlamalısınız. O sizin yanınıza öz 
günahını etiraf etmək üçün gəldiyi zaman siz onun kifayət qədər itaət edib öz təqsirini 
tam dərk etdiyinə şübhə etməməlisiniz. Məgər siz onun ürəyini Görən kimi mühakimə 
edə bilərsinizmi? İlahi Kəlam deyir: «Əgər tövbə edərsə, onu bağışla və əgər gündə 
yeddi dəfə sənə qarşı günah işlədərsə və gündə yeddi dəfə qayıdıb sənə: ‚tövbə 
edirəm‛ deyərsə, onu bağışla» (Lk. 17:3, 4). Yalnız yeddi dəfə yox, yetmiş kərə yeddi 
dəfə - Allah sizi bağışladığı qədər çox bağışlamalısınız. 
      Biz özümüz hər şeyimizlə Allahın bəxş etdiyi  lütfə borcluyuq. Əhdin lütfü bizim 
övladlığımızı təsdiq edir. Xilaskarda verilən lütf isə bizim xilasımızı, bərpamızı və 
Məsihin həmvarislərinin arasına daxil olmağımızı yerinə yetirir. Qoy bu mərhəmətli 
lütfkarlıq digərlərinə də açılsın. 
      Büdrəyənləri ruhdan düşməyə qoymayın. İmkan verməyin ki, sizi fərisey 
daşürəkliliyi tutsun və siz qardaşınıza əzab verəsiniz. İnsafsız istehzanın sizin 
ürəyinizdə, yaxud şüurunuzda yer tutmasına imkan verməyin. Qoy sizin səsinizdə 
nifrət kölgəsi olmasın. Əgər siz öz nitqinizi tarazlaya bilməsəniz, öz hərəkətlərinizlə 
günahkara qarşı münasibətinizdə laqeydlik göstərsəniz, yaxud da ona şübhə ilə və 
etibar etməyərək yanaşsanız, bu zaman siz xilasa möhtac olan bir qəlbi həmişəlik qeyb 
etmiş olarsınız. Büdrəyən üçün Böyük Qardaşın ürəyinə bənzər ürəkli qardaş gərəkdir, 
şəfqətlə dolu olan, buna görə də günahkarın ürəyinə yol aza bilən qardaş. Ona güclü 
Əllərin şəfqət və dəstəyini hiss etdirin və dua etməyə dəvət edən pıçıltını eşitdirin. 
Allah sizin münasibətlərinizi zənginləşdirə bilər. Dua bizi bir-birimizlə və Allahla 
birləşdirir. Dua İsanı köməyimizə çağırır və zəifləmiş, cəsarətsiz qəlbə dünya ilə, öz 
bədəni və iblislə mübarizə etmək üzün yeni güc verir. Dua şeytanın hücumlarını dəf 
etməyə kömək  edir. 
      Biz öz nəzərimizi insani qüsurlardan çəkib İsaya yönəltdiyimiz zaman Allah 
bizim xasiyyətimizdə yeniləşmə aparır. Məsihin Ruhu ürəyimizdə iş apararaq, onu Öz 
 145 
surətinə uyğun şəklə salır. Qoy sizin səyləriniz İsanın yüksəldilməsinə və 
izzətləndirilməsinə həsr edilsin. Qoy sizin nəzərləriniz «dünyanın günahını ortadan 
qaldıran Allahın Quzusuna» yönəlsin (Yəh. 1:29). Büdrəyənin xilasına yönəlmiş səylər 
göstərdiyiniz zaman unutmayın ki, «günahkarı yanlış yolundan döndərən, onun canını 
ölümdən qurtarır və bir çox günahın üstünü örtür» (Yaq. 5:20). 
      «Fəqət siz insanları bağışlamasanız, Atanız da sizin təqsirlərinizi bağışlamaz» 
(Mt.6:15). Heç nə kinliliyə bəraət qazandıra bilməz. Başqalarına qarşı münasibətində 
mərhəmətli olmayan insan, bununla göstərir ki, onun özünün Allahın hər şeyi 
bağışlayan lütfündə payı yoxdur. Allahın bağışlaması sayəsində günahkarın ürəyi 
Əbədi Məhəbbətin böyük ürəyinə daha çox yaxınlaşır. İlahi şəfqət axını onun qəlbinə, 
onun vasitəsilə isə digərlərinin qəlblərinə daxil olur. Özünün dəyərli, şəxsi həyatında 
izhar etdiyi həlimlik və mərhəmət Onun Lütfünü bölüşdürənlərin həyatlarını 
bəzəyəcək və əksinə, «lakin kimdə Məsihin Ruhu yox isə, o adam Məsihə aid deyildir» 
(Rom. 8:9). O, özünü Allaha yad edir, özünü Ondan əbədi ayrılığa məhkum edir. 
      Ola bilsin ki, bu adam artıq nə vaxtsa Allah tərəfindən əfv edilmişdir, lakin indi 
bunu unudaraq və rəhmsizlik göstərərək, əslində Allahın hər şeyi bağışlayan 
məhəbbətini rədd edir. O, Allahdan ayrılaraq, yenidən əfv olunduqdan əvvəlki 
vəziyyətə düşür. Öz tövbəsindən də imtina edir və heç tövbə etməmiş kimi, onun 
günahları üzərində qalır. Məsəlin böyük ibrəti ondan ibarətdir ki, o, Allahın mərhəməti 
ilə insanın qəddarlığı arasındakı təzadı göstərir; Allahın mərhəməti bizim bağışlamaq 
qabiliyyətimizin ölçüsü olmalıdır. «Mən sənə mərhəmət etdiyim kimi, sən də yoldaşına 
mərhəmət etməli deyildinmi?» 
      Biz bağışladığımıza görə yox, bağışladığımız zaman əfv edilirik. Həqiqi əfv 
etməyin əsasında layiq olmadığımız İlahi məhəbbət durur, bizim başqalarına 
münasibətimiz isə aydın şəkildə bu məhəbbəti özümüzünkü edib-etmədiyimizi 
göstərir. Məhz bu haqda Məsih deyir: «Nə hökmlə mühakimə etsəniz, onunla da 
mühakimə olunacaqsınız; və hansı ölçü ilə ölçərsinizsə, o ölçü ilə də sizə ölçüləcəkdir» 
(Mt. 7:2). 
 
 
 146 
Fəlakətli nailiyyət 
(Lk. 12:13-21) 
 
      Məsih Öz şagirdlərinə öyüd verdiyi zaman, həvarilərdən əlavə Onun ətrafına 
digər adamlar da toplaşırdılar. Bir dəfə O, şagirdlərinə yaxın zamanlarda onları nə 
gözlədiyi haqqında danışırdı. Onlara etibar edilmiş həqiqətləri onlar bəyan etməli idilər 
və bu zaman dünyanın güclüləri ilə münaqişəyə cəlb ediləcəkdirlər. Onun adını 
daşıdıqlarına görə hakimlərin, kübarların və padşahların hüzurunda dayanacaqdırlar. 
O onlara heç kimin müqavimət göstərə bilməyəcəyi müdriklik verəcəyini vəd etdi. 
Onun Öz kəlmələri və hiyləgər əleyhdarlarını çaşqınlığa salan və adamların ürəklərini 
oyadan məharəti Müqəddəs Ruh vasitəsilə Öz davamçılarına bəxş edəcəyini vəd etdiyi 
bu inandırma qüvvəsi haqqında şəhadət edir. 
      Dinləyicilərin çoxu isə səma lütfünü yalnız öz şəxsi mənafelərini ödəmək üçün 
əldə etmək istəyirdilər. Onlar görürdülər ki, həqiqəti belə aydın işıqda təsvir edən 
Məsih nə böyük qüvvəyə malikdir. Onlar Onun hökmdarlar və hakimlərlə danışmaq 
üçün bəxş edəcəyi müdriklik haqqında eşidirdilər. Bəlkə O onlara da dünyəvi 
məqsədlərinə çatmaqdan ötrü güc verəcəkdir. 
      «Xalqın içindən biri Ona dedi: Müəllim! Qardaşıma de ki, mirası mənimlə 
bölsün». Musanın vasitəsilə Allah mülkiyyətin verilməsi haqqında biliklər verdi. Böyük 
oğul ata mülkündən bölünən payın ikiqat hissəsinə sahib olmalı idi (Qan.tək. 21:17), 
digər qardaşlarına isə eyni pay düşürdü. Bu adam mirasın bölünməsi vaxtı özünü 
aldanmış hesab edirdi. Onun hesab etdiyi kimi, hüququ çatdığı şeylərə öz səyləri ilə 
sahib ola bilmədiyi zaman güman etdi ki, əgər Məsih ona yardım etsə, istədiyinə 
mütləq nail olacaqdır. O, Məsihin həyəcanlandırıcı müraciətlərini və Onun 
qanunşünasları və fəriseyləri ciddi surətdə ifşa etməsini eşitmişdi. Bu gücə malik olan 
sözlər onun qardaşına yönəlmiş olsa idi, o bu incidilmiş adamın miras payını kəsməyə 
cəsarət etməzdi. 
      Məsihin Öz şagirdlərinə verdiyi bu təntənəli nəsihətləri dinlədiyi zaman bu adam 
gözlənilmədən öz eqoist istəklərini ifşa edir. O, Rəbbin yalnız onun dünyəvi işlərində 
müvəffəqiyyət verə biləcək qabiliyyətini dəyərləndirə bilmişdi; Məsihin öyüdlərindəki 
 147 
mənəvi həqiqətlər isə onun nə şüuruna, nə də ürəyinə toxunmuşdu. O, bütövlüklə 
mirasın bölüşdürülməsilə məşğul idi. İzzət Padşahı olan İsa, o Kəs ki zəngin olduğu 
halda, bizdən ötrü yoxsul olmuşdur, həmin anda İlahi məhəbbətin sərvətlərini ona 
açırdı. Müqəddəs Ruh onu «çürüməyən, ləkəsiz, solmayan» mirasın varisi olmağa 
dəvət edirdi (1 Pet. 1:4). O, Məsihin qüdrətinin şahidi idi. İndi dahi Müəllimlə söhbət 
etmək, Ona öz ürəyinin ən gizli istəyini bildirmək imkanına malik idi. Lakin Bunyanın 
alleqoriyasındakı dırmıqlı adam kimi, onun diqqəti torpağa yönəlmişdi. O öz başı 
üstündəki tacı görmürdü: Sehrbaz Şimon kimi (Həv. iş. 8:24), o, İlahi ənamı yalnız 
dünyəvi məqsədlərinə çatmaq üçün vasitə kimi dəyərləndirirdi. 
      Xilaskarın yer üzündəki missiyası sürətlə öz sonuna yaxınlaşırdı. Etməli olduğu 
işini –yer üzərində Öz lütfünün padşahlığının qurulmasını başa çatdırmaq üzün yalnız 
bir neçə ay qalırdı. Buna baxmayaraq, insan acgözlüyü Məsihi Onun böyük işindən 
yayındıraraq bir parça torpaq üstündəki mübahisəyə cəlb edirdi. Ancaq İsa Öz 
missiyasını yerinə yetirməkdən yayınmamalı idi. O cavab verdi: «Kim Məni sizə 
hakimlik etməyə, yaxud malınızı bölməyə təyin etdi?» 
      İsa, əlbəttə ki, bu adama onun qardaşı ilə mübahisəsində kimin haqlı olduğunu 
söyləyə bilərdi. Ancaq hər iki qardaş acgöz idi və Məsih mübahisəni uduzana əslində 
aşağıdakını söylədi: «Belə mübahisələri araşdırmaq Mənim işim deyildir». O, dünyaya 
başqa məqsədlə gəlmişdi: insanlara Müjdəni çatdırmaqla  onları əbədi dəyərləri dərk 
etməyə sövq etmək üçün. 
      Məsihin bu məsələyə münasibəti Onun adı naminə xidmət edənlərin hamısına 
örnəkdir. Şagirdlərinin on ikisini də xidmət etmək üçün yola saldığı zaman dedi:  «Və 
gedərkən: ‚Göylərin Padşahlığı yaxındır‛, deyə təbliğ edin. Xəstələri sağaldın, ölüləri 
dirildin, cüzamlıları təmiz edin, cinləri çıxarın; müftə aldınız, müftə veriniz» (Mt. 10:7, 
8). Onlar insanların əvəzinə onların dünyəvi işlərini həll etməli deyildilər. Onların 
vəzifəsi - insanları Allahla barışmağın vacib olduğuna inandırmaq idi. Onların 
bəşəriyyətə xeyir-dua gətirmələri məhz bu işdə gizlənmişdir. Bəşəriyyətin günah və 
iztirablardan azad olmasının yeganə yolu - Məsihdir. Yalnız Onun Lütfünün Müjdəsi 
cəmiyyət üçün lənətə çevrilmiş qüsurları müalicə  edə bilər. Həm varlıların kasıblara 
qarşı ədalətsiz olmaları, həm kasıbların varlılara nifrət etmələri eyni kökə - eqoizm və 
tamahkarlığa bağlıdır.       Bunları yalnız Məsihə təslim olaraq aradan qaldırmaq olar. 
 148 
İnsana eqoist ürək əvəzinə yeni məhəbbət ürəyini yalnız O verə bilər. Qoy Məsihin 
xidmətçiləri Müjdəni göylərdən enmiş Ruhun qüdrətilə təbliğ etsinlər və  insanların 
xeyri üçün Onun kimi işləsinlər. Bu zaman bəşəriyyətin xeyir-dua almasının və 
yüksəlməsinin elə nəticələri aşkar olacaq ki, onları insanın səyləri ilə əldə etmək 
qətiyyən mümkün deyildir. 
      Rəbbimiz həm bu adamın Məsihə müraciət etdiyi, həm də digərlərinin qarşısında 
duran problemin kökünə işarə etdi: «Diqqətli olun, tamahkarlıqdan qaçının, zira 
insanın həyatı onda olan şeylərin çoxluğundan asılı deyildir». 
      «Və onlara bir məsəl söylədi: bir nəfər zəngin adamın torpağı bol məhsul verdi və 
o özü-özlüyündə düşünürdü: "Nə edim? Məhsulumu qoymağa yerim yoxdur". Və dedi: 
"Belə edərəm: anbarlarımı söküb daha böyüklərini tikərəm və bütün məhsulu və bütün 
dövlətimi oraya toplaram. Və canıma deyərəm: Ey canım! Çox illər üçün toplanmış 
dövlətin var: rahatlıq çək; ye, iç, kef et". Fəqət Allah ona dedi: "Divanə! Elə bu axşam 
sənin canını tələb edəcəklər; sənin hazırladığın şeylər bəs kimin olacaq?" Allah 
qarşısında zəngin olmaq əvəzinə, özü üçün dövlət toplayan hər bir adamın aqibəti belə 
olur». 
      Çəngin divanə haqqındakı məsəllə Məsih, bütövlüklə dünyəvi şeylər üzərində 
fikrini cəmləşdirənlərin ağılsızlığını göstərir. Bu adam Allahdan hər şey almışdır. 
Günəşə onun torpağı üzərində də parlamağa icazə verilmişdir; çünki onun şüaları həm 
salehlərin, həm də günahkarların üzərinə düşür. Göy yağmurları da həm yaxşıların, 
həm də pislərin üstünə yağırdı. Rəbb onun məhsulunu bitirdi və tarlalar çoxlu məhsul 
gətirdi. Çəngin adam bu qədər məhsulu hara yığacağını bilməyərək, hətta çaş-baş 
qalmışdı. Onun anbarları artıq dolu idi və yeni məhsulu yığmağa yer yox idi. Ancaq o, 
bütün bu nemətləri göndərən Allahı düşünmürdü. O dərk etmirdi ki, əslində Allah onu 
Öz nemətlərinin sərəncamçısı etmişdir ki, ehtiyacı olanlara yardım edə bilsin. O, 
xeyriyyəçilik işində Allahın xidmətçisi olmaq imkanı əldə etmişdi, lakin yalnız öz 
firavanlığı haqqında fikirləşirdi. 
      Dünyada nə qədər kasıb, yetim, dul, iztirab çəkən, məzlumlar vardır - onların 
hamısı onun qayğı və diqqət obyektinə çevrilə bilərdilər; ona bəxş edilmiş varı xeyirxah 
məqsədlər üçün istifadə etməkdən ötrü çox vasitələr vardı. O asanlıqla artıq qalan 
məhsuldan azad ola bilərdi, bir çox aclar doyardı, çılpaqlar geyinərdi, bir çox ürəklər 
 149 
sevinclə dolardılar və izzət nəğməsi göylərə ucalardı. Rəbb ehtiyaclıların dualarını 
eşidirdi və Öz mərhəmətinə görə kasıbın möhtac olduğunu hazırlayırdı. Məhsulun 
bərəkətini çoxlarının ehtiyaclarını ödəmək üçün nəzərdə tutmuşdu. Lakin zəngin 
ehtiyacı olanların yalvarışlarına ürəyini qapayaraq, öz qullarına dedi: «Belə edərəm: 
anbarlarımı söküb daha böyüklərini tikərəm və bütün məhsulu və bütün dövlətimi 
oraya toplaram. Və canıma deyərəm: Ey canım! Çox illər üçün toplanmış dövlətin var: 
rahatlıq çək; ye, iç, kef et». 
      Bu adamın arzu və məqsədləri sırf heyvani istəklərdən üstün deyildir. O elə 
yaşayırdı ki, sanki nə Allah, nə göylər, nə də gələcək həyat vardır; sanki malik olduğu 
hər şey yalnız ona məxsusdur və nə Allaha, nə də insanlara heç nə verməli deyil. Belə 
zəngin haqqında zəbur oxuyan deyir: «Axmaqlar ürəyində ‚Allah yoxdur!‛ deyə  
düşünürlər» (Məz. 14:1). 
      Bu adam yalnız özü üçün yaşayır, həyatını öz faydası üzün planlaşdırırdı. O 
görür ki, gələcəyi tam təmin edilmişdir və ona, güman etdiyi kimi, daha heç nə etmək 
gərək deyildir – yalnız çəkdiyi zəhmətin məhsulu ilə həzz almaq qalmışdır. Özünü 
başqalarından bəxtəvər və yüksək sayır, var-dövlətini öz ağıllı təsərrüfatçılığının 
nəticəsi kimi dəyərləndirir. Öz həmvətənləri arasında da bacarıqlı, təcrübəli insan və 
zəngin vətəndaş kimi hörmət qazanmışdır. Çünki «uğur qazananda təriflənir» (Məz. 
49:18). 
      Ancaq «bu dünyanın müdrikliyi Allah qarşısında ağılsızlıqdır» (1 Kor. 3:19). 
Çəngin adam gələcək ləzzətləri xəyalən duyduğu zaman Rəbbin başqa niyyətləri vardı. 
Etibarsız təsərrüfatçıya xəbərdarlıq verilir: «Divanə! Elə bu axşam sənin canını tələb 
edəcəklər». Bu tələbi pulla ödəmək mümkün deyildir. Onun bu qədər dəyərləndirdiyi 
var-dövlətlə möhlət almaq olmazdı. Bir anda öz gələcəyini təmin etmək naminə yığdığı 
var-dövlət ondan ötrü bütün dəyərini itirir. «Sənin hazırladığın şeylər bəs kimin 
olacaq?» Geniş tarlaları və dolmuş anbarları ondan uzaqlaşacaqdır. «həqiqətən, o boş 
yerə çarpışır, var-dövlət yığarı kimə qalacağını bilmir» (Məz.39:6). 
      İndiki anda ona həqiqi xeyri ola biləcək yeganə bir şeyi, o elə də əldə etmədi. Özü 
ilə məşğul olaraq, onun vasitəsilə yaxınlarına da veriləcək İlahi məhəbbəti rədd etdi. 
Bununla da o, həyatın özünü rədd etdi. Axı Allah məhəbbətdir və yalnız məhəbbət 
həyatdır. Bu adam dünyəvi olanı ruhlu olandan üstün tutdu, deməli, o, məhv olmalıdır, 
 150 
necə ki bütün dünyəvi olanlar həmişəlik məhv olurlar. «İnsan dəyərli olsa da, anlamır, 
həlak olan heyvana oxşayır» (Məz. 49:20). 
      «Allah qarşısında zəngin olmaq əvəzinə, özü üçün dövlət toplayan hər bir 
adamın aqibəti belə olur». Bu, hər bir dövrə aiddir. Öz istəklərinizi ödəmək üçün 
planlar qura bilərsiniz, var-dövlət toplaya bilərsiniz, uca və ecazkar malikanələr tikərək, 
qədim Babilin inşaatçılarına bənzəyə bilərsiniz; lakin elə uca divar, yaxud elə möhkəm 
darvaza qura bilməzsiniz ki, onlar sizi mühakimə elçilərindən qoruya bilsin. «Belşassar 
padşah böyük bir ziyafət qurdu» və «şərab içərək qızıl, gümüş, tunc, dəmir, ağac və daş 
allahlara həmd etdilər» (Dan. 5:3, 4). Ancaq Görünməz olanın əli onun divarı üzərində 
həlledici sözləri yazdı və düşmən ordusunun ayaq səsləri sarayı önündə eşidildi. 
«Həmin gecə Babil padşahı Belşassar öldürüldü» (Dan. 5:30). 
      Özü üçün yaşamaq - ölmək deməkdir. Tamahkarlıq, yalnız özünə firavanlıq 
arzulamaq canı həyatdan qoparır. Toplamaq, hər şeyi özünə çəkmək - iblisin ruhudur. 
Məsihin Ruhu isə - vermək, başqalarının xeyri üçün özünü qurban verməkdir. 
«Şahidlik isə budur ki, Allah bizə əbədi həyat vermişdir və bu həyat Onun Oğlundadır. 
Oğula malik olanın həyatı vardır. Allahın Oğluna malik olmayanın isə həyatı yoxdur» 
(1 Yəh. 5:11, 12). 
      Məhz buna görə O deyir: «Diqqətli olun, tamahkarlıqdan qaçının, zira insanın 
həyatı  onda olan şeylərin çoxluğundan asılı deyildir». 
 
 
«Aramıza böyük bir uçurum qoyulmuşdur» 
(Lk. 16:19-31) 
 
      Çəngin adam və yoxsul Lazar haqqındakı məsəldə Məsih onu demək istəyir ki, 
insan artıq bu həyatda ikən öz əbədi aqibətini həll edir. Yerdəki həyatın sınaqları içində 
Allahın lütfü hər bir cana təklif edilir. Ancaq əgər insan öz imkanlarını ehtiraslarını 
ödəmək üçün sərf edirsə, o özünü əbədi həyatdan ayırır. Heç  bir yeni sınaq vaxtı ona  
 151 
daha verilməyəcəkdir. Öz şəxsi seçimləri ilə, insanlar özləri və Allah arasında keçilməz 
uçurum yaradırlar. 
      Bu məsəl özünün Allahdan asılılığını hiss etməyən zəngin ilə, Allahı özünə 
yeganə istinadgah eləmiş yoxsul arasındakı ziddiyyəti göstərir. Məsih bəyan edir ki, 
zaman gələcək  insanların bu iki təbəqəsi yerlərini dəyişərək, indiki yerlərinin əksində 
olacaqlar. Dünya nemətlərilə kasıb olan, lakin iztirablarında səbir edərək Allaha 
qısılanlar  bir zaman dünyada uca mövqe tutan, ancaq həyatını Allaha həsr 
etməyənlərdən üstün tutulacaqlar. 
      «Bir nəfər, - Məsih deyir, - çox zəngin idi, mor və incə kətandan paltar geyir və 
hər gün təmtəraqla kef edərdi. Lazar adlı bir yoxsul var idi. Onun bədənini yara 
bürümüşdü və o, zəngin adamın qapısı ağzında uzanmışdı. Zəngin adamın süfrəsindən 
tökülən qırıntılarla qarnını doydurmaq arzusunda idi». 
      Bu zəngin adam özünün Allahı tanımadığını və insanlara qarşı laqeyd olduğunu 
açıq-açığına bəyan edən günahkar hakim sinfinə mənsub deyildi. Bu zəngin  özünü 
İbrahimin oğlu hesab edirdi. O, məsəldə təsvir edilmiş yoxsul ilə kobud davranmırdı, 
onu çirkin görkəminə görə qovmurdu. Əgər bu yazıq, bədbəxt, heybət doğuran insan 
darvazadan içəri daxil olan zəngini gördüyü zaman rahat qala bilirdisə, zəngin də onun 
mövcudluğuna dözürdü. Ancaq öz iztirab çəkən qardaşının ehtiyaclarına o  biganə 
qalırdı. 
      O dövrdə xəstələrə xidmət göstərən xəstəxanalar mövcud deyildi. İztirab çəkənlər 
və ehtiyacı olanlar Rəbbin var-dövlət bəxş etdiyi adamların diqqətini özlərinə cəlb 
etmək istəyirdilər ki, onlardan bir qədər kömək və şəfqət ala bilsinlər. Çəngin ilə yoxsul 
da bu vəziyyətdə idilər. Lazarın yardıma çox ehtiyacı var idi: onun nə dostları, nə evi, 
nə pulu, nə də yeməyi var idi. O hər gün eyni ağır vəziyyətdə qaldığı halda, zəngin 
əsilzadə özünün istədiyi arzusunu ödəmək imkanına malik idi. Öz yaxınının 
iztirablarını yüngülləşdirmək üçün hər cür imkana malik olaraq, o, yalnız özü üçün 
yaşayırdı, necə ki,  bizim günlərdə çoxları yaşayırlar. 
      Bu gün də bizim yanımızda çoxlu ac, yoxsul və evsiz adamlar vardırlar. Öz 
vasitələrimizlə bu ehtiyacı olanlarla və iztirab çəkənlərlə bölüşməməyimiz üzərimizə nə 
vaxtsa rastlaşmaq istəmədiyimiz təqsir yükü qoyur. Hər cür tamahkarlıq bütpərəstlik 
 152 
kimi mühakimə edilir. Öz ehtiraslarına və cismani istəklərinə xidmət etmək Allah 
qarşısında təhqiramizdir. 
      Allah zəngin adamı Öz vasaitlərinin sərəncamçısı təyin etmişdir və Allahın 
fikrincə, onun vəzifələrinə məhz ağır vəziyyətə düşmüş adamlara kömək etmək daxil 
idi. Bizə deyilmişdir: «Allahınız Rəbbi bütün qəlbinizlə, bütün varlığınızla, var 
gücünüzlə sevin» (Qan.tək. 6:5) və «qonşunuzu özünüz kimi sevin» (Lev. 19:18). Çəngin 
adam ibrani idi və təbii ki, Allahın bu əmrlərini bilirdi. Lakin o unutmuşdu ki, ona 
etibar edilmiş vəsait və imkanların sərf edilməsinə görə məsuliyyət daşıyır. Ona 
bolluqla Rəbbin xeyir-duası verilmişdi, ancaq o onlardan eqoistcəsinə, Yaradanını deyil, 
özünü izzətləndirmək üçün istifadə elədi. Qazancın artması ilə onun malik olduğu var-
dövlətdən bəşəriyyətin xeyri naminə istifadə etməsinin məsuliyyəti də böyüyürdü. 
Rəbb belə buyurmuşdu, ancaq zəngin özünün Allah qarşısındakı vəzifələrini heç 
düşünmürdü. O, faizlə borc pul verirdi, lakin Allahın onun sərəncamına verdiyinin bir 
qismini də Ona qaytarmırdı. Ona bilik və istedad bəxş olunmuşdu, ancaq o onları 
artırmaq üçün səy göstərmirdi. Özünün Allah qarşısındakı məsuliyyətini və Ona 
hesabat verəcəyini unudaraq, bütün qüvvəsini öz ehtiraslarını ödəmək üçün sərf edirdi. 
Onu əhatə edən hər şey: məşğuliyyət və əyləncə dairəsi, yoldaşlarının tərif və 
yaltaqlıqları eqoist təbiətinə həzz vermək üçün idi. Öz yoldaşları ilə ünsiyyətə o qədər 
cəlb edilmişdi ki, Allahın mərhəmət işində Onunla əməkdaşlıq etmək vəzifəsini 
tamamilə unutmuşdu. Allahı dərk edib, öz həyatında Onu rəhbər tutmaq imkanına 
malik idi, lakin onun seçdiyi cəmiyyətdə hökm sürən həzlərin dalınca qaçmaq  onun 
bütün vaxtını almışdı və o, əbədi Allahı unutmuşdu. 
      Bu iki adamın vəziyyətlərinin dəyişdiyi vaxt gəlib çatdı. Uzun illər boyunca 
əziyyət çəkən, lakin bütün iztirabları səbirlə və deyinmədən keçirən yoxsul öldü və 
torpağa tapşırıldı. Onun üstündə ağlayan yox idi; ancaq iztirablar içində öz mətinliyi ilə 
o, Məsih haqqında şəhadət edirdi, o, iman sınağından çıxmışdır və ölümündən sonra 
mələklər tərəfindən İbrahimin qucağına götürülmüş təsvir edilibdir. 
      Lazar burada Məsihə iman edən hər bir yoxsulu təcəssüm etdirir.  Şeypur çalınan 
zaman və qəbirlərdə olanların hamısı Məsihin səsini eşidərək dirilən zaman onlar öz 
mükafatlarını alacaqdırlar; çünki onların Allaha olan imanları yalnız nəzəriyyə yox, 
canlı həqiqət idi. 
 153 
      «Çəngin adam da öldü və dəfn edildi. Ölülər aləmində əzab çəkdiyi zaman 
gözlərini qaldırıb, uzaqda İbrahimi və qucağında olan Lazarı gördü və bağıraraq dedi: 
Ey İbrahim ata! Mənə yazığın gəlsin, Lazarı göndər barmağının ucunu suda islatsın və 
mənim dilimi sərinlətsin; zira mən bu alovda əzab çəkirəm». 
      Bu məsəldə Məsih insanlarla onların öz təsəvvürləri əsasında, malik olduqları 
təsvirlərdən istifadə edərək söhbət edir. Onların çoxu hesab edirdi ki, ölüm və dirilmə 
arasında insan şüurlu vəziyyətdə olur. Xilaskar bu mövhumatları bilirdi və buna görə 
də Öz məsəlində onlardan istifadə etdi ki, insanlara mühüm həqiqətləri açsın. Sanki O, 
dinləyicilərin qarşısında güzgü qoydu ki, onlar orada özlərinin Allahla 
münasibətlərinin həqiqi vəziyyətini görə bilsinlər. O bu geniş yayılmış təhrifdən 
istifadə etdi ki, Öz dinləyicilərinin diqqətini mühüm bir həqiqətə cəlb etsin: insanın 
ləyaqəti onun mülkiyyətinin həcmi ilə ölçülmür, çünki onun malik olduğu hər şey 
əslində ona məxsus deyildir, ona Rəbb tərəfindən borc verilibdir. Bu ənamların düzgün 
sərf edilməməsi  onun sahibini Allahı sevən və Ona etibar edən ən kasıb və zavallı 
insandan alçaq edəcəkdir. 
      Məsih istəyirdi ki, Onun dinləyiciləri başa düşsünlər ki, öldükdən sonra canı xilas 
etmək artıq mümkün olmayacaqdır. «Ey övladım! - deyə İbrahim məsəldə zənginə 
cavab verir, - yadına sal ki, sən öz həyatında yaxşı şeyləri aldın, Lazar isə pis şeyləri 
aldı; lakin indi o, təsəlli tapır, ancaq sən əzab çəkirsən. Bundan başqa, bizimlə sizin 
aramızda böyük bir uçurum qoyulmuşdur ki, burdan sizin tərəfə keçmək istəyənlər 
keçə bilmir, eləcə də oradan bizim yanımıza keçmirlər». Bu sözlərlə Məsih ikinci sınaq 
dövrünün tam əhəmiyyətsiz olduğunu göstərir. İndiki yerdəki həyat insanın əbədiyyətə 
hazırlaşması üçün ayrılmış yeganə vaxtdır. 
        Çəngin özünün İbrahimin övladı olması fikrindən yenə də əl çəkmir və son 
dərəcə iztirab çəkdiyi zaman o, məsəldə ondan kömək uman təsvir edilibdir. «Ey 
İbrahim ata! - yalvarır o, - mənə yazığın gəlsin». Ancaq o, Allaha yox, İbrahimə 
müraciət edir. Beləliklə o, İbrahimi Allahdan üstün tutur və xilas edilməsinə bütün 
ümidlərini İbrahimə bağlayır. Çarmıxdakı quldur yalvararaq, Məsihə müraciət etdi. 
«Ya Rəbb! Öz Padşahlığına gəldiyin zaman məni yada sal!» (Lk. 23:42). Dərhal da cavab 
aldı: «Doürusun sənə deyirəm ki, bu gün, Mənim çarmıxda, iztirab və alçaldılma içində 
olduğum zaman, sən Mənimlə bərabər cənnətdə olacaqsan».  Çəngin isə İbrahimə 
 154 
müraciət etdi və istəyinə nail olmadı. Allah «Rəis və Xilaskar olaraq İsrailə tövbə və 
günahların bağışlanmasını vermək» üçün yalnız Məsihi yüksəltdi (Həv. iş. 5:31). 
«Çünki göy altında olan insanlara verilmiş başqa bir isim yoxdur ki, onunla xilas ola 
bilək» (Həv. iş. 4:12). 
      Çəngin adam öz həyatını həzz almağa xərclədi və çox gec baxıb gördü ki, 
əbədiyyətə tamamilə hazır deyildir. Öz ağılsızlığını dərk edib, dəhşətə gələrək 
qardaşları haqqında düşündü, o kəslər ki, öz ehtiraslarına rəvac verərək onun yolu ilə 
gedəcəkdilər. Onda o, İbrahimə müraciət etdi: «Ey Ata! Elə isə səndən rica edirəm ki, 
onu atamın evinə göndər, zira, mənim beş qardaşım vardır, qoy onları agah etsin ki, bu 
əzab yerinə gəlməsinlər». Fəqət İbrahim dedi: «Onların Musası və peyğəmbərləri var; 
qoy onları dinləsinlər». O isə dedi: «Xeyr, ey İbrahim ata! Yalnız ölülərdən biri gələrsə, 
onlar tövbə edərlər». O zaman İbrahim ona dedi: «Əgər onlar Musanı və peyğəmbərləri 
dinləmirlərsə, ölülərdən biri dirilsə belə, inanmazlar». 
      Çəngin adam yalvarıb, öz qardaşlarının tövbə etməsi üçün əlavə şəhadət təqdim 
olunmasını istədiyi zaman ona deyildi ki, belə bir şəhadət onlara verilsə də, onları 
inandıra bilməyəcəkdir. Çəngin adamın bu xahişi əslində Allahın Sözünü şübhə altına 
alır. O sanki Allaha deyir: «Əgər Sən məni vaxtında lazımınca xəbərdar etsəydin, mən  
bura düşməzdim». İbrahim məsəldə ona cavab verir: «Sənin qardaşların kifayət qədər 
xəbərdarlıq alıbdırlar. Onlara işıq verilmişdir, amma onlar onu görmək istəmirlər; 
onlara həqiqət təqdim edilmişdir, amma onlar onu dinləmək istəmirlər». 
      «Əgər onlar Musanı və peyğəmbərləri dinləmirlərsə, ölülərdən biri dirilsə belə, 
inanmazlar». İbrani xalqının tarixi bu sözləri tamamilə təsdiq edir. Məsihin göstərdiyi 
son möcüzə, Onun missiyasının tacı olan möcüzə – Beytanyalı Lazarın ölümündən dörd 
gün sonra dirilməsi idi. Bu möcüzə ibranilər üçün Xilaskarın İlahiliyini təsdiq edən 
təkzibolunmaz şəhadət olmalı idi, lakin onlar bu şəhadəti qəbul etmədilər. Lazar 
ölülərdən dirilib onlara şəhadət edirdi, amma onlar bütün şəhadətlər üçün ürəklərini 
bərkitmişdilər və hətta Lazarı öldürmək istəyirdilər (Yəh. 12:9-11). 
      Musanın vasitəsilə Allahın göndərdiyi qanun və peyğəmbərlərin şəhadətləri 
Allahın insanların xilas edilməsi üçün istifadə etdiyi vasitələrdir. Öz məsəli ilə Məsih 
deyir: «Bu şəhadətləri dinləyin. Lakin əgər siz Allahın səsini Onun sözündə 
dinləmirsinizsə, onda ölülərdən dirilənin şəhadətinə də inanmayacaqsınız». 
 155 
      Musanı və peyğəmbərləri dinləyənlərə isə Allahın onlara bəxş etdiyi işıqdan artıq 
lazım deyildir; lakin əgər insanlar bu işığı rədd edir və malik olduqları imkanlardan 
istifadə etmirlərsə, ölülərdən kimsə  dirilib onların yanına xəbərlə gəlsə belə, onlar 
inanmayacaqlar. Onları bu şəhadət də inandırmayacaqdır; çünki peyğəmbərlərin 
verdiyi qanunu rədd edənlər ürəklərini o qədər bərkidiblər ki, hər cür işığı da rədd 
edəcəklər. 
      İbrahimin bir zaman zəngin olan adamla söhbəti ibrətamiz metaforadır. Bu 
söhbətdən çox faydalı bir nəticə çıxarılmalıdır ki, hər bir adama Allahın onun üzərinə 
qoyduğu vəzifələri icra etməsi üçün kifayət qədər işıq verilmişdir. İnsanın Allah 
qarşısındakı məsuliyyəti Allahın ona verdiyi imkanlar və qabiliyyətlərlə müəyyən 
edilir. Allah hər kəsə tapşırdığı işi yerinə yetirmək üçün lazım olan qədər işıq və lütf 
verir. Lakin əgər insan hətta ona verilmiş kiçik işığın göstərdiyini etmirsə, böyük işıq 
verilmiş xeyir-dualardan istifadə etmək də onun etibarsızlığını və bacarıqsızlığını ifşa 
edəcək. «Az şeydə sadiq olan çoxda da sadiqdir, fəqət az şeydə sədaqətsiz olan çoxda 
da sədaqətsizdir» (Lk. 16:10). Musanın və peyğəmbərlərin şəhadət işığını rədd edərək, 
hansısa möcüzə göstərmək tələb edirlərsə, onlara göstərilsə belə, iman edə 
bilməyəcəklər. 
      Çəngin adam və Lazar haqqındakı məsəl göstərir ki, bu iki adamın timsalında iki 
sinif insan gözəgörünməz dünyada necə dəyərləndirilirlər. Əgər salehliklə əldə 
edilibsə, zənginlik öz-özlüyündə günah hesab edilmir. Çəngin adam varlı olduğuna 
görə məhkum edilməyib; ona görə məhkum edilir ki, ona etibar edilmiş vəsaitləri eqoist 
məqsədlər üçün xərcləyir. Yaxşı olardı ki, öz pullarını Allahın taxtı qarşısına qoyaraq, 
onları xeyirxah işlərə sərf edəydi. Özünü bu tərzdə əbədi dəyərlər axtarışına həsr edən 
adamı ölüm yoxsul edə bilməz. Yalnız özü üçün var-dövlət yığan adam isə onları özü 
ilə göylərə apara bilməyəcəkdir. O, yalnız özünü sədaqətsiz sərəncamçı kimi göstərir. 
Yaşadığı zaman o hər şeydən faydalanırdı, ancaq özünün Allah qarşısındakı borcunu 
unutmuş, buna görə də səma sərvətlərinə nail olmamışdır. 
      Bu qədər üstünlüklərə malik olan məsəldəki bu zəngin adam elə bir insanı təsvir 
edir ki, o, malik olduğu ənamları çoxaltmalı idi ki, onun işləri genişlənib çiçəklənərək, 
ona getdikcə daha çox xeyir-dua bəxş edəydi. Qurtuluşun məqsədi də bundan ibarətdir 
- yalnız bizim günahlarımızı silmək deyil, ancaq həm də insana o ruhlu ənamları 
 156 
qaytarmaq ki, onları günahın dağıdıcı gücü altında itirmişdir. Pulları gələcək həyata 
aparmaq mümkün deyildir, onlar orada gərəksizdir; amma Məsih üçün canlar cəlb 
etməyə həsr edilmiş xeyirxah işlərimiz bizim ardımızla səma həyətlərinə gedirlər. 
Rəbbin ənamlarını eqoistcəsinə özlərinə xərcləyənlər isə ehtiyacı olan həmqardaşlarını 
köməksiz qoyaraq və Allahın işinin qabağa getməsi üçün heç nə etməyərək, Yaradanı 
təhqir edirlər. Səma kitablarında onların adı qarşısında bu günah qeyd edilmişdir: 
Allahdan oğurlayan. 
      Çəngin adam pul ilə əldə etmək mümkün olan hər şeyə malik idi, ancaq bütün 
dünyadakı var-dövləti onun Allaha olan borcunu ödəmək üçün kifayət etməzdi. O elə 
yaşayırdı ki, sanki malik olduğu hər şey yalnız ona məxsus idi. O, Allahın çağırışını və 
iztirab çəkən yoxsulların ehtiyaclarını rədd etdi. Amma axırda rədd edə bilmədiyi 
çağırış onu yaxaladı. Onun müqavimət göstərə bilməyəcəyi qüdrət və şübhə altına ala 
bilmədiyi nüfuz ona əmr edir ki, artıq sərəncamçısı olmadığı mülkiyyəti tərk etsin. Nə 
vaxtsa zəngin olan adam indi ümidsiz yoxsula çevrilir. Məsihin səma dəzgahında 
toxunmuş salehlik paltarı onu heç vaxt örtə bilməyəcəkdir. Bir zamanlar mor və incə 
kətana bürünən şəxs çılpaq qalacaqdır. Onun sınaq vaxtı tükəndi. O, dünyaya heç nəyi 
olmayaraq daxil oldu və özü ilə dünyadan heç nə götürə bilmir. 
      Burada Məsih səma örtüyünü qaldıraraq, kahinlərə və hökmdarlara, 
qanunşünaslara və fəriseylərə vahiməli təsvir göstərir: «Baxın, ey dünyəvi nemətlərlə 
zəngin, lakin Allah qarşısında yoxsul olanlar. Bu səhnə sizi düşünməyə vadar 
etmirmi?» İnsanların gözündə yüksək dəyərləndirilən şeylər Allah qarşısında 
murdardır. Məsih soruşur: «İnsan bütün dünyanı qazanıb, öz canını itirsə, ona nə fayda 
olacaqdır? Çünki insan öz canı əvəzinə nə verə bilər?» (Mk. 8:36, 37). 
 
 
Məsəlin ibrani xalqı üçün əhəmiyyəti 
   
   
      Məsih zəngin adam və Lazar haqqındakı məsəli söylədiyi zaman ibranilərin 
içində məsəldəki bu zəngin kimi acınacaqlı vəziyyətdə olanlar çox idi: onlar Rəbbin 
 157 
ənamlarından öz eqoist istəklərinin xeyrinə istifadə edərək, özlərinə şiddətli hökm 
hazırlayırlar: «Sən tərəzidə çəkildin və yüngül olduğun bilindi» (Dan. 5:27). Çəngin 
adam hər cür dünyəvi və ruhlu xeyir-dualara malik idi, lakin onların istifadəsində 
Allahla əməkdaşlıq etməkdən imtina etdi. İbrani xalqı ilə də belə oldu. Rəbb ibraniləri 
müqəddəs həqiqətin qoruyucusu etdi. O onları Öz lütfünün sərəncamçısı təyin elədi. O, 
onlara hər cür dünyəvi və ruhlu üstünlüklər verdi və başqa insanlarla bölüşməyə 
çağırdı. Onlara ölümə sürüklənən qardaşları ilə münasibətlərinə dair, qapılarını döyən 
qəriblərə dair, onların arasında olan kasıblara dair dəqiq tövsiyələr verilmişdi. Onlar öz 
varlarını yalnız öz xeyirləri üçün çoxaltmamalı, əksinə ehtiyac içində  olanları 
unutmayaraq, onlarla olmalı idilər. Onların gördükləri məhəbbət və mərhəmət işlərinin 
müqabilində Allah onlara xeyir-dua verəcəyini vəd etmişdir. Lakin o zəngin kimi, onlar 
da iztirab çəkən bəşəriyyətə öz kömək əllərini uzatmadılar ki, onların dünyəvi və ruhlu 
ehtiyaclarını yüngülləşdirsinlər. Qürurla dolu olaraq, onlar özlərini Allahın rəğbətini 
qazanmış seçilmiş  bir xalq sayırdılar, amma əslində Allaha nə xidmət edir, nə də səcdə 
edirdilər. Öz müstəsnalıqlarını onlar yalnız o faktla əsaslandırırdılar ki, onlar İbrahimin 
övladlarıdır. «Biz İbrahimin nəslindənik», - onlar qürurla deyirdilər (Yəh. 8:33). 
Həlledici an gəldiyi zaman isə məlum oldu ki, onlar özlərini Allahdan ayırıb, 
ümidlərini İbrahimə bağladılar, sanki Allah odur. 
      Məsih istəyirdi ki, zülmətdə olan ibrani xalqının şüurunda işıq parlasın. O onlara 
dedi: «İbrahimin övladları olsaydınız, İbrahimin işlərini görərdiniz. Fəqət Məni, 
Allahdan eşitdiyim həqiqəti sizə söyləyən Adamı indi öldürməyə çalışırsınız; İbrahim 
bunu etmədi» (Yəh. 8:39, 40). 
      Məsih nəsil şəcərəsində hər hansı bir üstünlük, yaxud ləyaqət nişanəsi tanımırdı. 
O öyrədirdi ki, ruhlu bağlar bütün təbii münasibətlərdən üstündür. İbranilər özlərini 
İbrahimin törəmələri sayırdırlar; ancaq madam ki onlar İbrahimin işlərini görmürdülər, 
bununla sübut edirdilər ki, onun həqiqi övladları deyildirlər. Yalnız Allahın səsinə itaət 
edib, İbrahimlə ruhlu birlik və həmrəylik göstərən kimsələr onun həqiqi törəmələri 
hesab oluna bilərlər. Məsəldəki yoxsul, insanların ən alçaq sinif hesab etdikləri təbəqəyə 
mənsub idisə, Məsih onu İbrahimin ən əziz dostu kimi qəbul ediləcək adam hesab etdi. 
      Çəngin adam həyatını ağıla gələn hər cür cah-calalla əhatə etsə də, o qədər cahil 
idi ki, Allahın tutmalı olduğu yerə İbrahimi qoymuşdur. Əgər o, malik olduğu yüksək 
 158 
imtiyazları dərk edib dəyərləndirə bilsə idi və öz şüur və ürəyinin İlahi Ruh tərəfindən 
formalaşdırılmasına icazə versəydi, onun taleyi tamamilə başqa ola bilərdi. Bu zənginin 
təsvir etdiyi xalqa da bunu aid etmək olar. Əgər bu xalq Allahın çağırışına səs versə idi, 
onun gələcəyi tamamilə başqa ola bilərdi. İbranilər həqiqi ruhlu fərasət aşkar edə 
bilərdilər. Onlar elə imkanlara malik idilər ki, onları gələcəkdə  Allah daha çox 
edəcəkdi və onlar bütün dünyaya xeyir-dua və maariflənmə verə biləcəkdilər. Ancaq 
onlar Allahın niyyətlərindən o qədər uzaqlaşdılar ki, bu, onların bütün həyatını pozdu. 
Onlar üzərlərinə qoyulmuş ümidi doğrultmayaraq, Allahın Öz sadiq sərəncamçıları 
kimi etibar etdiyi ənamlardan həqiqət və salehliklə istifadə etmədilər. Onlar Öz 
nəzərlərini əbədi dəyərlərə yönəltmədilər. Onların sədaqətsizliyinin nəticəsində bütün 
xalq məhv oldu. 
      Məsih bilirdi ki, Yerusəlimin dağıldığı vaxt yəhudilər Onun xəbərdarlığını 
xatırlayacaqdırlar. Belə də oldu. Yerusəlimin üzərini fəlakətlər bürüyən zaman bu 
xalqın qismətinə hər cür aclıq və iztirablar düşən zaman onlar Məsihin sözlərini 
xatırlayıb, Onun nə vaxtsa söylədiyi məsəlin mənasını başa düşdülər. Onlar başa 
düşdülər ki, Allahın bəxş etdiyi işığın bütün dünyaya yayılmasına kömək etməmələrilə 
üzərlərinə iztirablar cəlb etdilər. 
 
 
Son günlərdə 
 
      Çəngin adamla Lazar haqqındakı məsəlin sonu dünya tarixinin axır səhnələrini 
təsvir edir. Çəngin adam özünü İbrahimin oğlu hesab edirdi, lakin əslində o, 
İbrahimdən dərin uçurumla - öz düzgün formalaşmamış xasiyyəti ilə ayrılmışdır. 
İbrahim Allaha xidmət edərək, Onun sözünə sədaqət və itaətlə riayət edirdi. Çəngin isə 
nə Allahı eşidir, nə də əzablı bəşəriyyətin ehtiyaclarını ödəməyə çalışırdı. Onunla 
İbrahim arasındakı nəhəng uçurum - itaətsizlik uçurumudur. Bu gün çoxları həmin yol 
ilə gedirlər. Bəzən imanlılar cəmiyyətinin üzvü olaraq, onlar əslində imansız qalırlar. 
Onlar Allaha sitayiş edə bilərlər, onlar «maral axar sulara həsrət qalan kimi, ey Allah 
könlüm Sənin həsrətini çəkir!» (Məz. 42:1) deyə oxuya da bilərlər; ancaq onlar yalan 
 159 
şəhadət edirlər. Allahın gözündə onlar ən qatı günahkardan çox saleh deyildirlər. 
Dünya ləzzətlərinə can atan qəlb, şöhrətpərəstliklə dolmuş şüur Allaha xidmət edə 
bilməz. Məsəldəki zənginə bənzəyərək, belə bir adam öz cismani ehtiraslarına qarşı 
tamamilə müharibə aparmaq iqtidarında deyildir. O, günahkar istəklərinə yol verir. O, 
günah atmosferini seçir. Qəflətən ölüm onu aparır və o, qəbirə iblisin əlaltılarının 
köməyi ilə formalaşmış xasiyyətlə düşürülür. Qəbirdə isə artıq yaxşı ilə pis arasında 
seçmək  imkanı yoxdur, çünki insan öldükdən sonra onun bütün düşüncələri yox olur 
(Məz.146:4; Vaiz 9:5, 6). 
      Allahın səsi ölüləri oyatdığı zaman onlar qəbirlərindən həyatda bəslədikləri 
ehtiras və istəklərilə, sevdikləri və nifrət etdikləri şeylərlə duracaqdırlar. Yeni insan 
olmaq istəməyənləri bərpa etmək üçün Allah heç bir möcüzə yaratmayacaqdır, çünki 
onlara bundan ötrü hər cür imkan verilmişdir. Həyatda olduğu zaman o, Allahda 
sevinc tapmırdı, Ona xidmət etməkdən həzz almırdı. Onun xasiyyəti Allahla ahəngdar 
deyildi, buna görə o, səma ailəsində bəxtiyar ola bilməzdi. 
      Bizim günlərdə də özlərini saleh sayan insan kateqoriyası vardır. Onlar 
qarınqulu, şərab aludəçisi, yaxud çinakar deyildirlər; lakin onlar Allah üçün deyil, 
yalnız özləri üçün yaşamaq istəyirlər. O onların fikirlərində yoxdur, buna görə onları 
imansız hesab etmək lazımdır. Hətta Allahın şəhərinin darvazasından içəri girmək 
imkanı verilsəydi belə, onların həyat ağacına heç bir hüquqları olmazdı, çünki onlara 
Allahın əmrləri və onlardan irəli gələn vəzifələr təqdim olunduğu zaman onlar yox 
cavabı verərdilər. Onlar Allaha burada, yerdə xidmət etmirdilər, ona görə Ona 
əbədiyyətdə də xidmət etmək istəməzdilər. Onlar yerdə Onun hüzurunda yaşaya 
bilmirdilər, buna görə gələcəkdə də hər hansı bir başqa yeri göylərdən üstün tutardılar. 
      Məsihi dərk etmək Onun xasiyyətini əks etdirən lütfünü qəbul etmək deməkdir. 
Göylərin artıq yerdə olduğumuz zaman göndərdiyi qiymətli imkanları və müqəddəs 
təsirini dəyərləndirib istifadə etməyənlər  göylərdəki müqəddəs sitayişdə iştirak etməyə 
layiq deyildirlər. Onların xasiyyətləri Allaha bənzər formalaşmamışdır. Onların Allaha 
qarşı olan şəxsi etinasızlıqları və hörmətsizlikləri keçilməz uçurum yaratmışdır. Belə 
insanlarla salehlər arasına «böyük bir uçurum qoyulmuşdur». 
 
 
 160 
Söz və əməl 
(Mt. 21:23-32) 
 
      «Bir adamın iki oğlu vardı; gəlib birincisinə: Oğlum, bu gün get üzüm bağına işlə, 
- dedi. O da cavab verib: İstəmirəm, - dedi. Fəqət sonra peşman olub getdi. Adam 
ikincisinə yaxınlaşıb yenə eyni sözü söylədi. O, cavab verib: Gedirəm, ağam! - dedi və 
getmədi. İkisindən hansı atasının muradını yerinə yetirdi? Onlar: Birincisi, - dedilər». 
      Dağ moizəsində Məsih demişdi: «Mənə: ‛Ya Rəbb, Ya Rəbb‛, - deyən hər adam 
Göylərin Padşahlığına girməyəcəkdir; ancaq göylərdə olan Atamın iradəsini yerinə 
yetirən oraya girəcəkdir» (Mt. 7:21). Allaha olan sevgimizin səmimiliyi sözlərlə deyil, 
işlərlə təsdiqlənir. Məsih bizdən soruşmur: «Mühüm nə söyləyirsiniz?‛ O soruşur: 
«Mühüm nə edirsiniz?» (Mt. 5:47). Onun bu sözləri nə qədər əhəmiyyətlidir: «Əgər bu 
şeyləri bilirsiniz və onlara riayət edirsinizsə, bəxtiyarsınız» (Yəh. 13:17). Sözlər onlara 
müvafiq işlərlə təsdiq olunmayınca, heç bir dəyərə malik deyildir. İki oğul haqqındakı 
məsəl də bizə məhz bu nəsihəti verir. 
      Məsih bu məsəli Yerusəlimə sonuncu gəlişi vaxtı, Öz ölümündən bir az əvvəl 
söyləmişdi. Bundan əvvəl O  bütün alverçiləri və alıcıları məbəddən qovdu. Onun səsi 
dinləyicilərin ürəklərində Allahın hökmü kimi səslənirdi. Təəccüblənən və qorxu 
keçirən adamlar, Onun tələbinə mübahisəsiz və müqavimətsiz tabe oldular. 
      Qorxu keçdikdən sonra kahinlər və ağsaqqallar məbədə qayıdan zaman Məsihi 
orada xəstələri və ölümcül olanları müalicə edən gördülər. Onlar şad nidalar və alqış 
nəğməsi eşitdilər. Sağalmış uşaqlar əllərində xurma budaqları tutaraq, Davud Oğluna 
hosanna oxuyurdular. Uşaq səsləri izzətli Həkimə alqış edirdi. Ancaq kahin və 
qanunşünasların mənfi rəyinə və paxıllığına qalib gəlmək üçün bu şəhadətlərin hamısı 
kifayət deyildi. 
      O biri gün, Məsih məbəddə təbliğ etdiyi zaman, baş kahinlər və xalqın 
ağsaqqalları Onun yanına gəlib: «Bu işləri nə səlahiyyətlə edirsən? Və Sənə bu 
səlahiyyəti kim verdi?» - dedilər. 
      Kahinlər və xalqın ağsaqqalları Məsihin təkzibedilməz səlahiyyətinin 
şəhadətlərini görürdülər. O, məbədi təmizləyən zaman onlar Onun üzündə əks olunan 
 161 
səmavi səlahiyyət görürdülər. Onlar bu səlahiyyətə müqavimət göstərə bilmirdilər. O 
Özünün yeni-yeni möcüzəli şəfa işlərilə onların bu suallarına cavab verirdi. O onlara 
Öz səlahiyyətinin şəhadətini təqdim etdi ki, onu təkzib etmək  qeyri-mümkün idi. 
Ancaq bu onların arzu etdikləri şəhadət deyildi. Kahinlər və ağsaqqallar istəyirdilər ki, 
İsa Özünü Məsih elan etsin və bununla da onlara Onun sözlərini təhrif edilmiş şəkildə 
şərh etmək və xalqı Ona qarşı qaldırmaq üçün imkan versin. Onlar Onun təsirini 
sarsıtmaq, Özünü isə öldürmək istəyirdilər. 
      İsa bilirdi ki, əgər onlar Onda Allahı görə bilmədilərsə, etdiyi işlərin Onun İlahi 
təbiəti haqqında şəhadət etdiyini dərk edə bilmədilərsə, indi Məsih olduğu haqqında 
Öz şəhadətinə də inanmayacaqdılar. O  onların gözlədiyi cavabdan yayınır və ittihamı 
onların özünə qarşı yönəldir: 
      «Mən də sizdən bir şey soruşacağam; onu Mənə söyləsəniz, bu işləri nə 
səlahiyyətlə gördüyümü Mən də sizə söylərəm. Yəhyanın vəftizi haradandı? 
Göydənmi, yaxud insanlardanmı?» 
      Kahinlər və hökmdarlar çaşmışdılar. «Onlar aralarında söyləşib dedilər: ‚Əgər 
göydən desək: Elə isə nə üçün ona iman etmədiniz? - deyəcək; fəqət insanlardan desək, 
xalqdan qorxuruq, çünki hamı Yəhyanı peyğəmbər sayır». Və İsaya cavab verib: 
«Bilmirik», - dedilər. İsa da onlara dedi: «Mən də sizə bu işləri nə səlahiyyətlə 
gördüyümü söyləmirəm». 
      Onların ‛bilmirik‛ cavabı düşünülmüş yalan idi. Lakin kahinlər düşdükləri 
vəziyyəti anlayaraq yalan söyləyirdilər ki, özlərini xalqın qəzəbindən qorusunlar. 
Vəftizçi Yəhya gəlmişdi ki, onların indi səlahiyyətini şübhə altına aldıqları Şəxs 
haqqında şəhadət etsin. Ona işarə edərək deyirdi: «Budur, dünyanın günahını ortadan 
qaldıran Allahın Quzusu!» (Yəh. 1:29). O Onu vəftiz etdi və vəftiz olunduqdan sonra 
Məsih dua etdiyi zaman göylər açıldı və Allahın Ruhu göyərçin kimi Onun üzərinə 
endi və göylərdən bir səs dedi: «Bu  Mənim sevgili Oğlumdur. Ondan çox məmnunam» 
(Mt. 3:17). 
Yəhyanın Məsih haqqındakı peyğəmbərlikləri təkrarən söylədiyini, İsanın vəftiz 
edildiyi anı xatırlayaraq, kahinlər və hakimlər yenə də Yəhyanın vəftizinin göydən 
olduğunu deməyə cəsarət etmədilər. Onlar Yəhyanın peyğəmbər olduğunu etiraf 
etsəydilər, necə ki daxilən belə olduğunu hesab edirdilər, onda onun Nazaretli İsanın 
 162 
Allahın Oğlu olduğu haqqındakı şəhadətini necə inkar edə bilərdilər? Ancaq eyni 
zamanda da onlar «Yəhyanın vəftizi insanlardandır» deyə bilmirdilər, çünki Yəhyanın 
peyğəmbər olduğuna inanan xalqdan qorxurdular. Buna görə onlar dedilər: «Bilmirik». 
      Onda Məsih onlara ata və iki oğul haqqında məsəl söylədi. Ata gəlib birincisinə: 
«Oğlum, bu gün get üzüm bağına, işlə, - dedikdə, o cavab verib: «İstəmirəm», - dedi. O 
tabe olmaqdan imtina etdi və özünün günahlı yolları və pis vərdişlərini davam etdirdi. 
Lakin sonra o tövbə etdi və atasına tabe oldu. 
      Ata ikincisinə yaxınlaşıb yenə eyni sözü söylədi: «Oğlum, bu gün get üzüm 
bağına, işlə». Bu oğul cavab verib: «Gedirəm, ağam!» - dedi və getmədi. 
     Ata bu məsəldə Allahı, üzüm bağı isə imanlılar cəmiyyətini təsvir edir. İki oğul 
timsalında rəmzi olaraq iki kateqoriya insan təsvir edilibdir. ‚İstəmirəm‛ deyərək 
atasının tapşırığını yerinə yetirməkdən imtina edən oğul Allaha qarşı açıq hörmətsizlik 
göstərən, imanlı görünməyə cəhd də etməyən, Allahın Qanununun tələb etdiyi 
təvazökarlıq və itaət yükünü öz üzərlərinə götürməkdən açıq-açığına imtina edənləri 
təsvir edir. Fəqət belə adamların çoxu  gələcəkdə tövbə edib Allahın dəvətinə təslim 
oldular. Müjdə onlara Vəftizzi Yəhyanın «Tövbə edin, çünki Göylərin Padşahlığı 
yaxınlaşıb» xəbərində gəldiyi zaman onlar tövbə edib öz günahlarını etiraf etdilər (Mt. 
3:2). 
      «Gedirəm, ağam» deyib getməyən oğlun timsalında isə fəriseyin xasiyyəti 
açıqlanmışdır. Bu oğul kimi, yəhudi rəhbərləri də özlərinin həqiqətən tövbə 
etmədiklərini və özlərindən razı olduqlarını göstərdilər. İbrani xalqının dini həyatı 
əsasən zahiri, formal şəkil aldı. Sina dağında Allahın səsi ilə insanlara verilmiş qanun 
bəyan edildiyi zaman bütün xalq təntənəli surətdə ona riayət edəcəyinə and içdi. Hamı 
dedi: «Gedirəm, ağam», fəqət getmədilər. Məsihin Özü gəlib onların qarşısında Allahın 
Qanununu təsdiq etdiyi zaman isə onlar Onu rədd etdilər. Məsih o dövrün ibrani 
rəhbərlərinə Öz səlahiyyəti və İlahi qüdrəti haqqında həddindən çox şəhadət verdi, 
lakin buna tam əmin olduqlarına baxmayaraq, onlar bu şəhadətləri qəbul etmədilər. 
Məsih onlara göstərdi ki, onlar hələ də imansız olmaqda qalırdılar, çünki itaətə aparan 
ruha malik deyildilər. O onlara deyirdi: «Siz öz ənənənizlə Allahın əmrini 
pozmusunuz... Ehkam olaraq insan əmrlərini öyrədərək, Mənə boş yerə ibadət edirlər» 
(Mt. 15:6, 9). 
 163 
      Məsihi dinləyənlərin içərisində qanunşünaslar və fəriseylər, kahinlər və 
hökmdarlar var idi, iki oğul haqqında məsəli danışıb qurtardıqdan sonra Məsih onlara 
müraciət edərək soruşdu: «İkisindən hansı atasının muradını yerinə yetirdi?» Özlərinə 
hesabat verməyərək fəriseylər cavab verdilər: «Birincisi». Belə deyərkən, onlar dərk 
etmirdilər ki, bununla özlərinə hökm çıxarırlar. Onda Məsihin dilindən amansız qərar 
səslənir: «Doğrusun sizə deyirəm ki, vergiyığanlar və fahişələr Allahın Padşahlığına 
sizdən qabaq girirlər. Çünki Yəhya sizin yanınıza salehlik yolunda gəldi, siz ona 
inanmadınız; fəqət vergiyığanlar və fahişələr ona inandılar. Və siz onu gördüyünüz 
halda, ona inanmaq üçün sonradan peşman olmadınız». 
      Vəftizçi Yəhya həqiqəti təbliğ etmək üçün gəldi, onun təbliği günahkarları 
inandırırdı və onları imana gətirirdi. Onlar Allahın Padşahlığına öz salehliklərilə fəxr 
edərək verilmiş xəbərdarlığı rədd edənlərdən qabaq daxil olacaqdırlar. Vergiyığanlar 
və fahişələr cahil idilər, fəriseylər isə savadlı idilər və həqiqətin yolunu bilirdilər. Buna 
baxmayaraq, onlar Allahın Padşahlığına aparan yol ilə getməkdən imtina etdilər. Can 
bəxş etməli olan həqiqət onlardan ötrü ölüm gətirən düşmənə çevrildi. Özlərinə nifrət 
etmiş qatı günahkarlar Yəhyanın əli ilə vəftiz olundular, xilas edildilər. İbrani xalqının 
müəllimləri isə riyakarlıq etdilər. Onların daşlaşmış ürəkləri həqiqəti qəbul etmələri 
üçün sipər oldu. Onlar Müqəddəs Ruhun təsirinə müqavimət göstərdilər. Allahın 
əmrlərinə itaət etməkdən imtina etdilər. 
      Məsih onlara demir ki, onlar Allahın Padşahlığına girməyəcəklər, fəqət O göstərir 
ki, onların ora daxil olmalarına mane olan sipər özlərindədir. İbrani rəhbərləri üçün 
Allahın Padşahlığının qapısı hələ də açıq idi; dəvət öz gücündə idi, Məsih onları iman 
edib dönmüş görmək istəyirdi. 
      İsrailin kahinləri və rəhbərləri öz həyatlarını bütövlüklə dini mərasimlərin 
icrasına həsr etməkdə keçirirdilər, onların hesab etdiyinə görə, onlar adi dünya işləri ilə 
hər hansı bir bağlılıq üçün çox müqəddəs idilər. Buna görə də zahirən onların həyatı 
tam dindarlıq təntənəsi təsəvvürü yaradırdı. Lakin onlar öz mərasimlərini elə yerinə 
yetirirdilər ki, insanlar bunu görüb onlar haqqında dindar və mömin kimi düşünsünlər. 
Allaha zahirən itaət edərək, onlar əslində Ona təslim olmaqdan imtina edirdilər. Onlar 
zahirən etiqad etdikləri həqiqətə riayət etmirdilər. 
 164 
      Məsih Vəftizçi Yəhyanı ən böyük peyğəmbərlərdən biri elan etdi, Öz 
dinləyicilərinə göstərdi ki, onlara Yəhyanın Allahın elçisi olduğu haqqında kifayət 
qədər şəhadət verilmişdir. Səhrada həqiqətən təbliğ edənin sözləri böyük qüvvəyə 
malik idi. O öz müjdəsini cəsarətlə təbliğ edərək, kahinləri və hökmdarları günahda 
ittiham edir və onlara Allahın Padşahlığına layiq işləri görməyi əmr edirdi. Yəhya 
onları Atanın iqtidar və nüfuzuna günahkarcasına sayğısızlıq edərək, Onun tapşırdığı 
işi yerinə yetirməməkdə ittiham edirdi. O, günaha güzəştə getmirdi və onu 
dinləyənlərin bir çoxu öz günahlarından döndülər. 
      Əgər ibrani rəhbərləri səmimiyyətlə özlərinin bəyan etdikləri insanlar olsaydılar, 
onlar Yəhyanın şəhadətini qəbul edib, İsanın Məsih olduğunu etiraf edərdilər. Fəqət 
onlarda tövbə və salehlik məhsulları cücərmədi. Buna görə də nifrət etdikləri insanlar 
Allahın Padşahlığına onlardan qabaq girdilər. 
      Məsəldə «Gedirəm, ağam» deyə cavab verən oğul, özünü sədaqətli və itaətkar 
göstərir; zaman isə göstərdi ki, onun zəmanəti həqiqi deyildir. O öz atasına həqiqi 
məhəbbət duymurdu. Eləcə də fəriseylər öz qüdsiyyətlərilə fəxr edirdilər, fəqət bu 
qüdsiyyət sınaqdan keçirilən zaman kifayət etmədi. Onlar öz maraqlarına uyğun olan 
zaman, qanunun tələblərini həddindən çox ağır edirdilər; fəqət qanuna itaət etmək 
onların özlərindən tələb edilən zaman onlar Allahın göstərişlərindən yayınmalarını 
cürbəcür bəhanələrlə, hiyləgərcəsinə əsaslandırırdılar. Bunu Məsih onlar haqqında 
deyir: «Fəqət onların əməllərinə görə etməyin, çünki söylərlər, amma əməl etməzlər» 
(Mt. 23:3). Onlarda nə Allaha qarşı, nə də insana qarşı həqiqi məhəbbət yox idi. Allah 
onları çağırmışdı ki, Onun xeyir-dualarını dünyada yaymaq üçün Onunla əməkdaşlıq 
etsinlər; lakin onlar bu dəvəti zahirən qəbul etsələr də, əslində itaət etmədilər. Onlar 
özlərinə güvənir və öz xeyirxahlıqları ilə fəxr edirdilər, ancaq Allahın əmrlərini icra 
etmirdilər. Allahın onlara etibar etdiyi işi icra etməkdən imtina etdilər və onların bu 
itaətsizliklərinə görə, Rəbb itaətsiz xalqdan dönməyə hazır idi. 
      Öz gözündə saleh görünmək həqiqi salehlik deyildir. Öz salehliyi ilə fəxr edən 
adamlar bu fəlakətli aldanmanın nəticələrini dərk etmək üçün tərk ediləcəklər. Bizim 
günlərdə çoxları Allahın əmrlərinə sadiq olduqlarını bəyan edirlər, fəqət ürəklərində 
digərlərinə də veriləcək İlahi məhəbbətə malik deyildirlər. Məsih onları dünyanı xilas 
etmək işində Onunla birləşməyə çağırır, lakin onlar: «Gedirəm, ağam!» - deyir, fəqət 
 165 
getmirlər. Onlar həqiqətən Allaha xidmət edənlərlə əməkdaşlıq etmirlər. Boş həyat 
tərzini davam etdirirlər. Sədaqətsiz oğul kimi, Allaha yalan vədlər verirlər. İmanlılar 
cəmiyyətinin bütün üzvləri qarşısında Rəbb ilə əhd bağlayaraq, onlar təntənəli surətdə 
İlahi Kəlamı qəbul edib ona riayət etməyi, özlərini Allaha xidmət etməyə həsr 
edəcəklərini vəd edirlər, fəqət bunu etmirlər. Onlar özlərini Allahın övladları elan 
edirlər, lakin öz həyatları və xasiyyətlərinin keyfiyyətləri ilə  Onunla qohumluqdan 
imtina edirlər. Onlar öz iradələrini Allahın iradəsinə tabe etmirlər. Onların həyatları 
müddəalarına zidd olaraq, yalanlarını ifşa edir. 
      Onlardan qurban tələb edilənə qədər itaətli olmaq vədlərinə sadiq görünə 
bilərlər; fədakarlıq və özünü qurban vermək tələb ediləndə götürməli olduqları çarmıxı 
gördükləri zaman isə çəkinirlər. Beləliklə, məsuliyyət hissi kütləşir və bilərəkdən 
Allahın əmrlərini pozmaq vərdişə çevrilir. Qulaq İlahi Sözü eşidə də bilər, fəqət onu 
mənimsəmək üçün artıq ruhlu güc yoxdur. Ürək daşlaşmış, vicdan yatmışdır. 
      Güman etməyin ki, əgər Məsihə qarşı açıq düşmənçilik mövqeyində deyilsinizsə, 
siz bununla artıq Ona xidmət edirsiniz. Beləliklə biz yalnız öz-özümüzü aldadırıq. Əgər 
Allahın bizə xidmət etmək üçün verdiyi şeyləri - vaxtımızı, yaxud vəsaitlərimizi və 
Onun bizə etibar etdiyi digər ənamlarını istifadəsiz saxlayırıqsa, Onun əleyhinə hərəkət 
edirik. 
      Şeytan məsihçi adı daşıyanların etinasız, yuxulu həyat tərzi keçirmələrindən, öz 
gücünü artırmaq və canları öz tərəfinə çəkmək üçün istifadə edir. Çoxları hesab edirlər 
ki, onlar Məsih naminə real işlərdə iştirak etməsələr də, Onun tərəfindədirlər. Əslində 
onlar, hələ zəbt olunmamış sahəyə nəzarət etmək üçün düşmənə imkan verirlər və 
üstünlük qazandırırlar. Rəbbin çalışqan işçiləri olmaq imkanlarını əldən verərək, 
vəzifələrini yerinə yetirməmiş, sözlərini isə deyilməmiş qoyaraq, onlar Məsih üçün 
alına biləcək canların şeytanın əsarətinə düşmələrinə imkan verirlər. 
      Biz heç zaman boş həyat keçirərək və fəaliyyətsizlik içində xilas ola bilməyəcəyik. 
Faydasız, mənasız həyat keçirən şəxs həqiqətən iman etmiş ola bilməz. Göylərə, sadəcə, 
axına uyğun üzərək girmək mümkün deyildir və heç bir avara ora girə bilməyəcəkdir. 
Əgər biz Allahın Padşahlığına girmək hüququ almaq üçün səy göstərmiriksə, əgər bu 
Padşahlığın qanunlarını səmimiyyətlə dərk etmək istəmiriksə, onun üçün yararsız 
 166 
olacağıq. Allahla yerdə əməkdaşlıq etməkdən imtina edənlər Onunla göylərdə də 
əməkdaşlıq etməyəcəkdirlər. Onları ora buraxmaq təhlükəsiz deyildir. 
      Vergiyığan və günahkarların İlahi Kəlamı bilib ona riayət etməyənlərdən çox 
imkanları vardır. Öz günahını heç bir şeylə ört-basdır etmədən dərk edən, Allah 
qarşısında öz canının, bədəninin və ruhunun pozğunluğunu görən adam Allahın 
Padşahlığından əbədi olaraq ayrılmaqdan qorxur. O, xəstə olduğunu dərk edir və dahi 
Həkimdə əlac axtarır, O demişdir; «Mənim yanıma gələni əsla rədd etmərəm» (Yəh. 
6:37). Belə canlardan Rəbb Öz üzüm bağında iş görmək üçün yenə istifadə edə 
biləcəkdir. 
      Öncə atasının tapşırığını yerinə yetirməkdən imtina edən oğul Məsih tərəfindən 
ittiham edilmədi; fəqət o, rəğbət də qazanmadı. Məsəldə bu oğulun təsvir etdiyi 
adamlar özlərinin öncəki itaətsizliklərinə görə tərifə layiq deyildirlər. Onların itaətsizlik 
göstərməkdə səmimilikləri də təqdirə layiq deyildir. Əgər səmimiyyət həqiqət və 
qüdsiyyətlə təqdis edilmişdirsə, o, insanı Məsihin cəsarətli şahidi edə bilər; lakin 
günahkarın dilində o, təhqiramiz, ədəbsizdir və küfr ilə eynidir. Bir adamın imansız 
olduğu halda, riyakar olmaması onu daha ləyaqətli günahkar etmir. Müqəddəs Ruhun 
çağırışı bizim ürəyimizə çatdığı zaman  bizim yeganə təhlükəsizlik tədbirimiz ona 
yubanmadan cavab verməkdir. Siz «Bu gün get üzüm bağına, işlə» çağırışını eşitdiyiniz 
zaman dəvətdən imtina etməyin. «Əgər bu gün Onun səsini eşitsəniz, ürəklərinizi daşa 
döndərməyin» (İbr. 4:7). İtaət etməkdə yubanmaq təhlükəlidir. Siz xilasedici dəvəti bir 
daha eşitməyə bilərsiniz. 
      Bir də ki, illər boyunca bəslədiyiniz günahlardan asanlıqla azad olacağınıza ümid 
bağlamayın. Bu belə deyildir. Hər bir bəslənmiş günah durmadan xasiyyəti zəiflədir və 
zərərli vərdişləri möhkəmləndirir; bunun nəticəsində tədricən fiziki, əqli və əxlaqi 
pozğunluq baş verir. Siz öz səhv əməllərinizdən tövbə edib doğru yola qayıda 
bilərsiniz; lakin uzun müddət günahla əlaqədə olan şüurunuzun xüsusiyyəti xeyir və 
şəri sezməkdə sizə çətinlik yaradacaqdır. Sizdə formalaşmış zərərli vərdişlər isə sizə 
yeni-yeni hücumlar etmək üçün şeytan tərəfindən istifadə ediləcəkdir. 
      «Bu gün get üzüm bağına, işlə» dəvəti hər can üçün səmimiyyət sınağıdır. 
Əməllər də sözlər kimi olacaqlarmı? Dəvət edilmiş adam özünün bütün bilik və 
 167 
bacarığından istifadə edərək, üzüm bağının Sahibi üçün sədaqətlə və təmənnasız 
işləyəcəkmi? 
      Həvari Peter bizə riayət edə biləcəyimiz hərəkət planı təklif edir. O deyir: 
«Allahın və Rəbbimiz İsanın dərk olunmasında lütf və sülh sizə bol-bol verilsin. Bizi Öz 
izzəti və fəziləti ilə Çağıranın dərk olunması vasitəsilə İsanın İlahi qüdrəti həyat və 
Allaha hörmət ilə əlaqədar olan hər şeyi bizə bəxş etdi. O bu yolla bizə qiymətli və 
möhtəşəm vədlərini verdi ki, bunların vasitəsilə siz, şəhvətdən ötrü dünyada olan 
pozğunluqdan qaçıb, İlahi təbiətin iştirakçısı olasınız.  
Elə buna görə siz bütün səyinizi sərf edərək, imanınıza fəzilət, fəzilətinizə bilik, 
biliyinizə nəfsə hakim olmağı, nəfsə hakim olmağa təhəmmül, təhəmmülünüzə Allah 
qorxusu, Allah qorxusuna qardaşsevərlik və qardaşsevərliyinizə məhəbbəti əlavə edin» 
(2 Pet. 1:2-7). 
      Əgər siz öz canınızın üzüm bağına səylə qayğı göstərsəniz, Allah sizi Öz işlərində 
köməkçi edəcəkdir. Siz yalnız özünüz üçün deyil, digərləri üçün də çalışacaqsınız. 
İmanlılar cəmiyyətini üzüm bağına oxşadaraq, Məsih bizi öz rəğbət və şəfqətimizi 
yalnız bizim imanlılar cəmiyyətinin üzvləri ilə məhdudlaşdıraraq ancaq onlar üçün 
çalışmağa çağırmır. Rəbbin üzüm bağı çoxaldılmalıdır. Rəbb istəyir ki, Onun üzüm bağı 
dünyanın hər ucuna yayılsın. Allahdan təlimat və lütf alaraq, biz qiymətli tənəkləri 
becərmək haqqında öz biliklərimizi digərləri ilə də bölüşməliyik. Ancaq beləliklə biz 
Rəbbin üzüm bağını genişləndirə bilərik. Allah bizim imanımızın, məhəbbətimizin və 
təhəmmülümüzün şəhadətlərini gözləyir. O istəyir ki, bizə bəxş edilmiş bütün ruhlu 
üstünlüklərdən istifadə edərək, Onun bu dünyadakı üzüm bağında bacarıqlı işçilər olaq 
ki, gələcəkdə bir vaxtlar Adəm və Həvva öz günahları üzündən qovulmuş olduqları 
Allahın cənnətinə, o Ədəm bağına daxil ola bilək. 
      Allahın Öz xalqına münasibəti atanın öz övladlarına olan münasibətinə oxşayır, 
buna görə də Allahın bizdən sədaqətlə Ona xidmət etməyimizi gözləməyə ata hüququ 
vardır. Məsihi yadınıza salın. Bəşəriyyətin başında durub Öz Atasına xidmət edərək, O 
hər bir övladın ola biləcəyi nümunədir. Allah bu gün bəşəriyyətdən Öz dövründə 
Məsihin nümayiş etdirdiyi itaəti tələb edir. Öz Atasına O, könüllü olaraq, həvəslə və 
məhəbbətlə xidmət edirdi. «Ey Mənim Allahım,  Sənin istəyinə əməl etmək mənə zövq 
verir, Qanunun qəlbimdədir» (Məz. 40:8). Məsih heç bir qurbanı çox böyük, heç bir 
 168 
zəhməti çox ağır saymırdı. Göndərildiyi işi yerinə yetirmək üçün O, hər şeyə hazır idi. 
On iki yaşında ikən O dedi: «Bilmirdiniz ki, Mən Atamın işləri ilə məşğul olmalıyam?» 
(Lk. 2:49). O, çağırışı eşitdi və dərhal işə başladı. «Mənim yeməyim, - O deyir, - Məni 
Göndərənin iradəsini yeritmək və Onun işini tamamlamaqdır» (Yəh. 4:34). 
      Beləliklə, biz Allaha xidmət etməliyik. Həqiqətən isə yalnız o adam xidmət edir 
ki, itaətkarlığın ən yüksək ölçüsünə uyğun hərəkət edir. Allahın oğul və qızları olmaq 
istəyənlərin hamısı özlərini Allahın, Məsihin və səma mələklərinin həmişçiləri kimi 
göstərməlidirlər. Hər bir adam beləliklə sınaqdan keçirilir. Ona sədaqətlə xidmət 
edənlər haqqında Rəbb deyir: «Fəaliyyətə keçdiyim gün onlar Mənə məxsus xalq 
olacaq. Bir ata özünə xidmət edən oğluna necə rəhm edərsə, Mən də onlara elə rəhm 
edəcəyəm» (Mal. 3:17). 
      Allahın bəsirətinin həyata keçməsində Onun müqəddəs məqsədi insanları 
sınaqdan keçirərək onlara öz xasiyyətlərini formalaşdırmaq və inkişaf etdirmək üzün 
imkan verməkdən ibarətdir. Beləliklə O, insanların Onun əmrlərinə tabe olub-
olmadıqlarını müəyyən edir. Öz yaxşı əməllərimizlə biz Allahın məhəbbətini 
qazanmırıq; daha doğrusu, bizim yaxşı əməllərimiz göstərir ki, biz artıq bu məhəbbətə 
malikik. Əgər biz öz iradəmizi Allaha tabe ediriksə, bu o demək deyil ki, biz Allahın 
məhəbbətini qazanmaq üçün işləyəcəyik. Bu o deməkdir ki, Onun məhəbbəti artıq azad 
ənam kimi bizim tərəfimizdən qəbul edilibdir və indi Ona bəslədiyimiz məhəbbətdən 
biz sevinə-sevinə Onun əmrlərinə riayət edəcəyik. 
      Müasir dünyada yalnız iki kateqoriya insan mövcuddur və məhkəmədə yalnız bu 
iki kateqoriya ayrılacaqdır: Allahın Qanununu pozan şəxslər və ona itaət edənlər. 
Məsih sədaqətli, yaxud itaətsiz olduğumuzu aydın göstərən meyar verir: «Əgər Məni 
sevirsinizsə, - O deyir, - əmrlərimi yerinə yetirin... Kim əmrlərimə sahib olub, onlara 
riayət edərsə, Məni sevən odur. Məni sevən Atam tərəfindən seviləcəkdir; Mən onu 
sevəcəyəm və Özümü ona göstərəcəyəm. Məni sevməyən sözlərimə riayət etməz;  
eşitdiyiniz söz Mənim deyil, Məni göndərən Atanındır. Necə ki, Mən Atamın əmrlərini 
yerinə yetirib, Onun məhəbbətində qalıramsa, əgər siz də Mənim əmrlərimi yerinə 
yetirsəniz, Mənim məhəbbətimdə qalacaqsınız» (Yəh. 14:15-24; 15:10). 
 
 
 169 
Rəbbin üzüm bağı 
(Mt. 21:33-44) 
 
      İki oğul haqqında məsəlin ardınca üzüm bağı haqqında məsəl gəlir. Birincisində 
Məsih ibrani xalqının müəllimlərinə Allaha itaət etməyin vacibliyindən danışır. 
İkincisində isə O, İsrailə bəxş edilmiş zəngin xeyir-dualara işarə edir və Allahın 
onlardan gözlədiyi itaətkarlıq tələbinin ədalətli olduğunu deyir. O, dinləyicilər 
qarşısında Allahın məqsədinin böyüklüyünü açaraq, bunun Ona tabe olmaqla yerinə 
yetəcəyini göstərir. Gələcəyin üzərindən örtüyü götürərək göstərir ki, Onun niyyətini 
icra etməkdən imtina edən xalq Onun xeyir-duasını almayacaq və fəlakətə 
uğrayacaqdır. 
      «Ev sahibi olan bir adam var idi. Özüm bağı saldı, - deyir Məsih, - ətrafını da 
hasarladı, içində bir üzümsıxan qazdı, bir qüllə tikdi və bağı bağbanlara icarəyə verib 
başqa məmləkətə getdi». 
      Bu üzüm bağının təsvirini Yeşaya peyğəmbər verir: «Sevgilimin üzüm bağı 
barəsində məhəbbət nəğməsini oxuyuram: torpağın məhsuldar bir təpəsində sevgilimin 
bir üzüm bağı var idi. O, torpağı belləyib daşları kənara atdı, sezmə meynələr əkdi, 
ortada gözətzi qülləsi tikdi, üzümsıxan düzəltdi, üzümlüyün barını gözlədi» (Yeş. 5:1, 
2). 
      Ev sahibi torpaq seçdi, onu hasarladı, təmizlədi, bellədi və seçilmiş üzüm 
basdıraraq, bərəkətli məhsul gözlədi. O gözləyirdi ki, indi ətrafındakı xam yerdən 
olduqca fərqlənən torpaq onun çəkdiyi zəhmət və qayğının müqabilində məhsul 
verəcək və ona şərəf gətirəcəkdir. Eləcə də Allah dünyadan bir xalqı seçdi ki, o, Məsih 
tərəfindən tərbiyə və nəsihət alsın. Peyğəmbər deyir: «İsrail nəsli Ordular Rəbbinin 
üzüm bağıdır, Yəhuda adamları isə Onun sevimli meynələridir» (Yeş. 5:7). Bu xalqa 
Allah böyük üstünlüklər verərək, Öz səxavətli əli ilə onlara bolluca xeyir-dua verdi. O 
gözləyirdi ki, bu adamlar Onu məhsul gətirməklə izzətləndirəcəklər. Onlar hamıya 
Allahın Padşahlığının prinsiplərini açmalı idilər. Bu düşkünləşmiş günahkar dünyada 
onlar Allahın xasiyyətini nümayiş etdirməli idilər. 
 170 
      Rəbbin üzüm bağı olaraq, onlar bütpərəst xalqların gətirdikləri məhsula tamamilə 
oxşamayan məhsul verməli idilər. Bu bütpərəst xalqlar tamamilə günahlı əməllərə cəlb 
edilmişdilər. Zorakılıq və cinayət, tamahkarlıq və istibdad, hər cür öldürücü adətlər hər 
hansı bir məhdudiyyətsiz bu xalqların həyatını doldururdu. Pozğunluq, çürümə və 
fəlakət bu cır ağacların məhsulları idi. Allahın basdırdığı tənəklərin məhsulları onlar 
kimi olmamalı idi. 
      İbrani xalqının xüsusi imtiyazı Allahın xasiyyətini Musaya açıldığı kimi nümayiş 
etdirmək idi. Musanın «İzzətini mənə göstər» duasına Rəbb cavab verərək vəd edir: 
«Mən bütün xeyirxahlığımı sənin qarşından keçirəcəyəm və Rəbb olan adımı qarşında 
bəyan edəcəyəm» (Çıx. 33:19). «Musanın qarşısından keçərək dedi: Rəbb Mənəm, 
rəhmli və lütfkar Rəbb Allaham. Mən hədsiz səbirli, bol məhəbbətli və sədaqətliyəm, 
minlərlə nəslinə məhəbbətimi göstərərəm, cəzanı, asiliyi və günahı bağışlayaram; lakin 
cəzasız qoymaram, ataların cəzasını üzüncü-dördüncü nəslə qədər nəvə-nəticələrinə 
verərəm» (Çıx. 34:6, 7). Allah Öz xalqından da belə məhsul gözləyirdi. Ürəklərinin 
təmizliyi ilə, həyatlarının qüdsiyyəti ilə, mərhəmətli, xeyirxah və şəfqətli olmaları ilə 
onlar göstərməli idilər ki, «Rəbbin qanunu kamildir, canı təzələyir» (Məz. 19:7). 
      Allahın məqsədi ibrani xalqının vasitəsilə bütün digər xalqlara bol-bol xeyir-dua 
vermək idi. İsrail vasitəsilə Onun nurunun parıltısı bütün dünyaya yayılmalı idi. 
Dünya xalqları öz pozğun ehtirasları və adətləri ardınca gedərək, Allah bilgisini 
unutdular. Buna baxmayaraq, Öz mərhəmətilə Allah onları yer üzündən silmədi. O 
onlara Öz imanlılar cəmiyyəti vasitəsilə Onu tapmaq imkanı verdi. O istəyirdi ki, Onun 
xalqı vasitəsilə açılmış ruhlu prinsiplər, insanda Allahın ruhlu surətini bərpa etməyə 
kömək etsin. 
      Məhz bu məqsədə görə Allah İbrahimi öz bütpərəst ətrafından ayrılıb Kənan 
torpağına getməyə təhrik etdi. «Səndən böyük bir millət törədəcəyəm, sənə xeyir-dua 
verəcəyəm, adını ucaldacağam və bərəkət qaynağı olacaqsan» (Yar. 12:2). 
      İbrahimin törəmələri Misirə gətirildilər ki, bu çoxsaylı və günahkar xalqın içində 
onlar Allahın Padşahlığının prinsiplərini aça bilsinlər. Yusifin paklığı və onun bütün 
Misir xalqının həyatının xilası üçün gördüyü heyrətamiz işləri Məsihin xasiyyətinin 
gözəlliyini nümayiş etdirirdi. Musa və İbrani xalqının bir çox digər nümayəndələri də 
Allah haqqında şəhadət edənlər idilər. 
 171 
      İsraili Misirdən çıxararaq, Rəbb yenə də Öz gücünü və Öz mərhəmətini göstərir. 
Onun ibraniləri köləlikdən azad etmək üzün gördüyü heyrətamiz işləri, onlar səhrada 
olduqları zaman göstərdiyi himayə və mərhəmət yalnız bu xalqa qarşı xeyirxahlıq 
deyildi. Bunlar bütün ətraf xalqlar üçün ibrətamiz dərslər idi. Bununla Rəbb Özünü 
xalqlara hər cür insan hakimiyyətindən və insan ucalığından yüksək olan Allah kimi 
nümayiş etdirirdi. Onun Öz xalqı naminə göstərdiyi əlamət və möcüzələr Onun təbiət 
üzərində və təbiətə səcdə edənlərin ən dahiləri üzərində hakim olduğuna şəhadət 
edirdi. Allah  qürurlu Misir torpağı üzərindən axır günlərdə yer üzərindən keçəcəyi 
kimi keçdi. Od və tufanla, zəlzələ və ölümlə böyük «Mən Var Olanam» Öz xalqını xilas 
elədi. O onları quldarlıq ölkəsindən çıxardı. Onları «böyük və qorxunc səhradan, 
zəhərli ilan və əqrəblərlə dolu olan susuz şoran torpaqlardan» keçirdi (Qan.tək.8:15). O 
«onlara yemək üçün manna yağdırdı, göylərin taxılını verdi» (Məz. 78:24). «Çünki 
Rəbbin payı Öz xalqıdır, - Musa dedi, - Yaqub Onun payına düşən mirasıdır. Onu 
quraq bir torpaqda, uğultulu boş - biyaban səhrada tapdı. Bir sipər kimi onu hifz etdi. 
Göz bəbəyi kimi onu qorudu. Yuvasında balalarını sövq etdirərək uçuran, onların 
üzərində qanad çalan, qanadlarını azıb onları tutan, pərlərinin üzərində aparan qartal 
kimi, ona yol göstərən yalnız Rəbb idi. Yanında özgə bir allah yox idi» (Qan.tək. 32:9-
12). Beləliklə, onları Özününkü etdi ki, onlar Uca Olanın qanadları altında qala bilsinlər. 
      Məsih İsrail övladlarının səhrada gəzdikləri zaman da rəhbəri idi. Gündüz 
buludda, gecə isə odda gizlənərək onlara istiqamət verirdi. O onları səhradakı 
təhlükələrdən qorudu, vəd edilmiş torpağa gətirdi və Allahı tanımayan bütün xalqların 
qarşısında İsraili Öz şəxsi mirası kimi, Rəbbin üzüm bağı kimi təsdiqlədi. 
      Bu xalqa İlahi vəhy verilmişdi. Bu xalqın hasarları Onun qanununun müddəaları, 
əbədi həqiqət, salehlik və paklıq prinsipləri idi. Bu prinsiplərə riayət etmək onlar üçün 
mühafizə olmalı idi və onları günahkar işlərlə özlərini məhv etməkdən qorumalı idi. 
Üzüm bağındakı qüllə kimi, Allah da vəd edilmiş torpağın içində Öz müqəddəs 
məbədini yerləşdirdi. 
      Səhrada olduğu kimi, indi də Məsih İsrail xalqının müəllimi və onun rəhbəri idi. 
Qurbangah və məbəddə Onun izzəti daim əqdəsdə əhd sandığının üstündə idi. Allah 
daim seçdiyi xalqa Öz məhəbbətinin və çoxsəbirliliyinin zənginliyini göstərirdi. 
 172 
      Allah Öz xalqını tərif və şərəf içində yüksəltmək istəyirdi. Bu xalqa bütün ruhlu 
üstünlüklər verilmişdi. Allah ondan heç nəyi əsirgəmədi ki, bu onlarda Onun haqqında 
yanlış təsəvvür formalaşdıra bilməsin. 
      İbranilərin İlahi Qanuna riayət etmələri onların bütün dünya qarşısında möcüzəli 
inkişafına səbəb olardı. Onlara ilkin müdriklik və bacarıq verən Şəxs, bundan sonra da 
onların müəllimi olaraq, Öz qanunlarına riayət etmək vasitəsilə onları daha çox 
yüksəldə və nəcibləşdirə bilərdi. Onlar itaətkar olsaydılar, özlərini xəstəliklərdən 
qoruyar və daha çox əqli xeyir-dualar alardılar. Onların inkişafında Allahın izzəti, 
Onun qadirliyi və qüdrəti izhar olunmalı idi. Onlar kahinlər və padşahlar xalqı 
olacaqdılar. Allah onların yer üzündə ən böyük xalq olmaları üçün hər cür xeyir-dua 
verəcəkdi. 
      Məsih, Musanın vasitəsilə aydın surətdə İsrail qarşısında Allahın məqsədini 
qoydu və onların inkişafının şərtlərini göstərdi. «Siz Allahınız Rəbbin müqəddəs 
xalqısınız. O sizi yer üzündəki bütün xalqlar içərisindən Özünə məxsus xalq olaraq 
sezdi. Rəbbin sizi sevməsi, sezməsi o biri xalqlardan daha çox olduğunuz üzün deyil. 
Həqiqət, siz onlardan azsınız. Rəbb sizi sevdiyi və atalarınıza verdiyi vədi yerinə 
yetirmək istədiyi üzün qüdrətli əli ilə sizi Misirdən çıxartdı. O sizi köləlik diyarından, 
Misir padşahı firondan satın aldı. Bilin ki, Allahınız Rəbb əsl Allahdır. O, vəfalı 
Allahdır. Əhdinə sadiq qalıb Onu sevənlərin, əmrlərini yerinə yetirənlərin minlərlə 
nəslinə məhəbbətini göstərər. Ona nifrət edənləri  isə qisas alaraq məhv edəcək. 
Onlardan qisasını almağa gecikməyəcək, mütləq edəcək. Ona görə sizə bu gün 
buyurduğum əmrləri, qanunları və hökmləri diqqətlə yerinə yetirin. Əgər bu əmrlərə 
qulaq asıb diqqətlə əməl edəcəksinizsə, Allahınız Rəbb ata - babalarınıza etdiyi anda 
sadiq qalıb  məhəbbətini göstərəcək. O sizi sevəcək, bərəkətli edib çoxaldacaq. Sizə 
vermək üzün atalarınıza and etdiyi torpaqda, bətndən doğulanlarınızı, torpağınızın 
bəhrəsini, buğdanızı, təzə şərabınızı, zeytun yağınızı, mal – qaranızın  və  qoyun - 
keçilərinizin balalarını bərəkətli edəcək. O biri xalqlardan daha çox siz xeyir-dua 
alacaqsınız... Rəbb üzərinizdən bütün xəstəlikləri götürəcək. Sizi Misirdə gördüyünüz 
dəhşətli xəstəliklərin heç birinə məruz qoymayacaq» (Qan.tək. 7:6-15). 
 173 
      Əgər onlar onun əmrlərini yerinə yetirsəydilər, Allah onlara buğdanın ən 
yaxşısını verməyi və onlardan ötrü qayadan bal çıxaracağını vəd etmişdi. Onlara  uzun 
ömür bəxş edəcək və xilasını azacaqdı.  
      Allaha itaətsizliklərinə görə  Adəm və Həvva Ədəmi itirdilər, onların günahı 
üzündən isə bütün yer lənətləndi. Fəqət Allahın xalqı Məsihin öyüdlərinə riayət etsə 
idi, onun torpağının bərəkəti və gözəlliyi bərpa olacaqdı. Allah insanlara torpağın 
becərilməsinə dair Özü nəsihət verdi; onlar onun bərpa edilməsində yalnız Onunla 
əməkdaşlıq etməli idilər. Bütün dünya Allahın idarəsi altında olaraq, mənəvi həqiqətin 
təsviri dərsi olardı. Torpaq Allahın təbiətdə qoyduğu qanunlara uyğun olaraq öz 
məhsulunu verdiyi kimi, insanların ürəkləri də Onun ruhlu qanununa tabe olaraq, 
Onun xasiyyətinin keyfiyyətlərini əks etdirə bilərdi. Hətta bütpərəstlər də canlı Allaha 
xidmət və səcdə edənlərin üstünlüyünü etiraf edərdilər. 
      «Baxın, - Musa deyir, - Allahım Rəbbin mənə əmr etdiyi qayda və hökmləri sizə 
öyrətmişəm ki, mülk olaraq almaq üzün daxil olacağınız torpaqda bunlara əməl 
edəsiniz. Onlara diqqətlə riayət edin. Bu, digər xalqlara nə qədər müdrik və aqil 
olduğunuzu göstərər. Onlar bu qaydaları eşidəndə deyəcəklər ki, bu böyük millət 
həqiqətən müdrik və aqil bir xalqdır! Allahımız Rəbb hər dəfə dua edərkən bizə yaxın 
olar. Axı hansı millət belə üstündür ki, Allahı ona bu cür yaxın olsun? Hansı millət belə 
üstündür ki, bu gün qarşınıza gətirdiyim bu Qanun kimi ədalətli qaydalara və 
hökmlərə malik olsun?» (Qan.tək. 4:5-8). 
      İsrail övladları Allahın onlar üçün nəzərdə tutduğu bütün ərazidə yayılmalı 
idilər. Bu torpaqlar İsrailə həqiqi Allaha səcdə və xidmət etməyən xalqlardan verilməli 
idi. Lakin Allahın məqsədi israillilərin vasitəsilə Öz xasiyyətini açaraq, digər xalqları da 
Özünə cəlb etmək idi. Müjdənin dəvəti bütün dünyaya verilmişdir. Qurbanlıq 
mərasimində açılan təlim vasitəsilə Məsih bütün xalqlar qarşısında yüksəldilməli idi və 
Ona iman edən hər kəs yaşaya bilərdi. Kənanlı Rahav və Moavlı Rut kimi, 
bütpərəstlikdən dönüb həqiqi Allaha ibadət etməyə başlayan hər kəs Onun seçdiyi 
xalqla birləşməli idi. İsrailin sakinlərinin sayı artdıqca onun sərhədləri bu padşahlıq 
bütün dünyanı əhatə edənə qədər genişlənməli idi. 
      Allah istəyirdi ki, bütün xalqlar Onun mərhəmətli rəhbərliyini qəbul etsinlər. O 
istəyirdi ki, yer üzü sevinc və sülh ilə dolsun. O insanı səadət üçün yaratmışdır və 
 174 
insanların qəlblərini səmavi sülh ilə doldurmağa çalışır. O arzu edir ki, burada, 
dünyada insan ailələri böyük səma ailəsinin simvolu olsunlar. 
      Fəqət İsrail Allahın məqsədini yerinə yetirmədi. Rəbb nida etdi: «Mən səni gözəl 
meynə, tər-təmiz toxum kimi əkmişdim. Sən necə əleyhimə çıxıb cır, yabanı meyvə 
oldun?» (Yer. 2:21). «İsrail bir qollu-budaqlı meynədir ki, bol-bol bar gətirir» (Huş. 
10:1). «İndi isə xahiş edirəm, ey Yerusəlimdə yaşayanlar, ey Yəhuda adamları, mənimlə 
üzüm bağımın arasında hakim olun! Bağım üzün daha nə etməliyəm? Üzümlüyün 
barını gözləyərkən axı nə üzün bağım cır üzüm gətirsin? İndi qoy mən sizə bağımla nə 
edəjəyimi bildirim: zəpərini sökəjəyəm və meynələrini heyvanlar yeyib qurtaracaq, 
hasarını yıxajağam və onlar tapdalanacaq. Oranı viranəliyə zevirəjəyəm, oranı nə 
budayacaqlar, nə də belləyəcəklər. Orada tikan və qanqal bitəcək, buludlara əmr 
edəjəyəm ki, üzərinə yağış yağmasın. İsrail nəsli Ordular Rəbbinin üzüm bağıdır, 
Yəhuda adamları isə Onun sevimli meynələridir. O, ədalət gözləyirdi, budur, zorakılıq 
gördü, O, salehlik gözləyirdi, budur, fəryadlar gördü!» (Yeş. 5:3-7). 
      Rəbb Musa vasitəsilə Öz xalqına onun sədaqətsizliyinin nəticələrini göstərdi. 
Onun əhdini qorumaqdan imtina etməklə, özlərini Allahda olan həyatdan ayırırdılar və 
Onun xeyir-duaları onlara çatmazdı. «Bu gün sizə buyurduğum Rəbbin əmr, hökm və 
qanunlarına riayət edin, - Musa deyirdi. - Yeyib doyanda, gözəl evlər tikib izərisində 
oturanda, naxırınız, sürünüz çoxalanda, qızıl-gümüşünüz və hər şeyiniz artanda 
ürəyiniz qürurla dolmasın. Diqqət edin ki, sizi Misir torpağından – köləlik diyarından 
çıxaran Allahınız Rəbbi unutmayasınız. Rəbb sizi o böyük və qorxunc səhrada, zəhərli 
ilan və əqrəblərlə dolu olan o susuz şoran torpaqlarda gəzdirdi, sizə sərt qayalardan su 
çıxartdı. Sizi atalarınıza məlum olmayan manna ilə qidalandırdı. Xoş güzəranınız olsun 
deyə qürurunuzu sındıraraq sizi sınaqdan keçirdi. Ürəyinizdə «biz öz qabiliyyətimizlə 
və biləyimizin gücü ilə bu sərvəti qazandıq» deməyəsiniz. Unutmayın ki, bu sərvəti 
qazanmaq qabiliyyətini sizə verən Allahınız Rəbdir. O bunu edir ki, bugünkü kimi 
atalarınıza vəd verərək sizinlə kəsdiyi əhdi yerinə yetirsin. Əgər Allahınız Rəbbi 
unudub başqa allahların ardınca getsəniz, onlara sitayiş edərək səcdə etsəniz, bu gün 
sizin qarşınızda şəhadət edirəm ki, mütləq məhv olacaqsınız! Allahınız Rəbin sözünə 
qulaq asmasanız, Rəbb sizin qarşınızda millətləri yox etdiyi kimi, sizi də yox edəcək» 
(Qan.tək. 8:11-20). 
 175 
      İsrail xalqı bu xəbərdarlığa fikir vermədi. O heç nəyə baxmayaraq Allahı unutdu 
və Onun bu dünyada təmsilçisi olmaq kimi yüksək üstünlüyü nəzərdən qaçırdı. Onun 
aldığı xeyir-dualar bütün dünya üçün nəzərdə tutulmuşdur. Malik olduğu bütün 
üstünlüklər özünün izzətləndirilməsi üçün sərf edildi. Onlar Allahdan Onun tələb 
etdiyi xidməti, yaxınlarından isə dini rəhbərliyi və müqəddəslik nümunəsini 
oğurlayırdılar. Daşqından əvvəlki dünyanın sakinləri kimi, onlar öz yaman ürəklərinin 
hər cür istəklərini ödəmək yolu ilə gedirdilər. Onlar Müqəddəs mərasimləri əyləncəyə 
çevirərək deyirdilər: «Burada Rəbbin məbədi var, Rəbbin məbədi var, Rəbbin məbədi 
var» (Yer. 7:4) və eyni zamanda, Allahın xasiyyətini təhrif edirdilər, Onun adını şərəfsiz 
edirdilər və Onun əqdəsini murdarlayırdılar. 
      Rəbbin üzüm bağına xidmət etmək tapşırılmış bağbanlar onlara göstərilmiş 
etibarı doğrultmadılar. Kahin və müəllimlər xalqın həqiqi öyüdverənləri olmadılar. 
Onlar xalqa Allahın xeyirxahlığını, Onun mərhəmətini və Onun onlardan məhəbbət və 
sədaqətli xidmət gözləməyə hüququ olduğunu nümayiş etdirmədilər. Onlar yalnız 
özlərinin izzətlənməsi üzün can atırdılar. Əslində üzüm bağının məhsulunu onlar 
özlərinə götürmək fikrində idilər. Onlar hörmət və diqqəti özlərinə cəlb etmək 
istəyirdilər. 
      İsrail rəhbərlərinin təqsiri  adi günahkarın təqsirindən fərqli idi. Bu adamlar 
Allah qarşısında xüsusi məsuliyyət daşıyırdılar. Onlar öz üzərlərinə «Rəbb deyən kimi» 
öyrətmək və öz gündəlik həyat tərzlərilə Allaha itaətkarlıq nümunəsi olmaq işini 
götürmüşdülər. Bunun əvəzinə onlar Yazıları təhrif edirdilər. Onlar insanların 
üzərlərinə onların hər addımını izləyən gərəksiz mərasimlərin ağır yükünü 
qoymuşdular. Kahinlərin onların üzərinə qoyduqları tələbləri yerinə yetirə 
bilmədiklərinə görə, insanlar daim narahatlıq içində idilər. Onlar insanların icad 
etdikləri bütün qaydalara riayət etməyin mümkün olmadığını görərək, bu nəticəyə 
gəlirdilər ki, Allahın əmrlərinə də qayğısız və etinasız olmaq olar. 
      Rəbb Öz xalqını öyrədirdi ki, üzüm bağının sahibi məhz Odur, insanların malik 
olduqları hər şey onlara Allah tərəfindən etibar edilmişdir və Onun məqsədlərinə 
xidmət etmək üçün istifadə olunmalıdır. Lakin kahin və müəllimlər onlara etibar 
edilmiş müqəddəs tapşırığı yerinə yetirməyərək, Allahın mülkiyyətini əmr oldunduğu 
kimi sərf etmədilər. Onlara etibar edilən və Onun işini yerinə yetirmək üçün nəzərdə 
 176 
tutulmuş vəsait və qabiliyyətləri özününkü edərək, daim Allahdan oğurlayırdılar. 
Onların tamahkarlığı və hərisliyi hətta bütpərəstlərin də nifrətinə səbəb olurdu. Bütün 
bunların nəticəsində bütpərəst dünyası Allah və Onun padşahlığının qanunları 
haqqında səhv təsəvvür əldə etdi. 
      Ata təhəmmülü ilə Allah Öz xalqının ürəyinə yol axtarırdı. O onlara Öz 
yaxşılıqlarını verərək, yaxud alaraq təsir etməyə çalışırdı. Təhəmmül və inadla 
insanların günahlarını göstərərək gözləyirdi ki, onlar öz günahlarını dərk edib tövbə 
edəcəklər. Allah onların yanına peyğəmbər və elçilər göndərirdi, onlar inadla Allahın 
onlara bağban kimi təqdim etdiyi tələblərini xatırladırdılar, fəqət İsrail xalqı onları 
dinləmirdi. Əksinə, onları düşmən kimi qarşılayırdılar, təqib edir və öldürürdülər. 
Allah onların yanına digər elçilər göndərirdi, fəqət onlarla da əvvəlkilər kimi 
davranırdılar, lakin daha böyük nifrətlə. 
      Nəhayət, Allah sonuncu vasitəyə əl atdı, O Öz Oğlunu göndərib dedi: «Oğluma 
hörmət edərlər». Lakin əvvəlki müqavimətləri onları daşlaşdırdı və «aralarında dedilər: 
Varis budur, gəlin onu öldürək ki, miras bizə qalsın». Onlar üzüm bağını qəsb edib, 
onun məhsulu ilə özləri istədikləri kimi rəftar etmək istəyirdilər. 
Yəhudi rəhbərləri Allahı sevmirdilər; buna görə  onlar özlərini Ondan ayırdılar və 
Onun Öz mülkiyyətinə olan tələblərinin ədalətli olduğunu sübut etmək üçün bütün 
cəhdlərini rədd etdilər. Məsih, Allahın Sevimlisi gəldi ki, üzüm bağının Sahibinin 
tələblərini təqdim etsin, fəqət bağbanlar Ona açıq nifrət hissi ilə yanaşaraq, dedilər: «biz 
istəmirik ki, bu adam bizim padşahımız olsun». Onlar Məsihin xasiyyətinin gözəlliyinə 
paxıllıq edirdilər. Onun təlim üsulları onların şəxsi metodlarını qat-qat üstələdiyinə 
görə onlar Onun müvəffəqiyyətindən qorxurdular. O onlara xəbərdarlıq və töhmət 
edərək onların riyakarlığını ifşa edir və əməllərinin gələcəkdə baş verəcək nəticələrini 
açırdı. Onlar təkzib edə bilmədikləri töhmətlərə dözə bilmirdilər. Məsihin nümayiş 
etdirdiyi yüksək salehlik nümunəsinə nifrət edirdilər. Onlar görürdülər ki, Onun təlimi 
onları elə bir vəziyyətə salır ki, bu zaman onların eqoizmi aşkar olur. Onlar Onu 
öldürmək qərarına gəldilər. Onlar Məsihin gördüyü hər işində üzə çıxan doğruluq, 
möminlik və yüksək ruhanilik nümunələrinə nifrət edirdilər. Onun bütün həyatı 
onların özünəməhəbbət hisslərinə toxunurdu və sonuncu sınaq vaxtı gəldiyi zaman, 
onlar əbədi həyat verən itaət və əbədi ölümə aparan itaətsizlik arasında seçməli 
 177 
olduqları zaman İsrail Müqəddəsini rədd etdilər. Məsihi, yaxud Barabbanı seçmək 
təklif edilən zaman onlar qışqırdılar: «Onu rədd et! Lakin bizə Barabbanı sərbəst 
burax!» (Lk. 23:18). Pilat soruşanda ki, «Elə isə Məsih deyilən İsaya nə edim?» onlar 
səbirsizliklə bağırdılar: «Çarmıxa çəkilsin!» (Mt. 27:22). Pilat onlara dedi: «Padşahınızı 
çarmıxamı çəkim?» Baş kahinlər cavab verdilər: «Qeysərdən başqa padşahımız yoxdur» 
(Yəh. 19:15). Pilat: «Mən bu Salehin qanı üçün cavabdeh deyiləm», - deyib xalq 
qarşısında əllərini yuyandan sonra, bütün xalq cavab verib dedi: «Onun qanı bizim və 
uşaqlarımızın üzərinə olsun» (Mt. 27:24, 25). 
      İsrail rəhbərləri öz seçimlərini etdilər. Onların qərarı Yəhyanın gördüyü taxtda 
Oturanın əlində olan və insanlardan heç birinin aça bilmədiyi kitabda yazılmışdır. 
Özünün bütün amansızlığı ilə bu qərar Yəhuda nəslindən olan Aslan tərəfindən həmin 
böyük gündə kitab açıldığı zaman onların qarşısına qoyulacaqdır. 
Yəhudi xalqı ümid bəsləyirdi ki, o, səmanın sevimlisidir, Allahın imanlılar cəmiyyəti 
kimi daim yüksəlmiş olmalıdır. İbrahimin övladları olmaları ilə qürrələnən yəhudilər 
öz firavanlıqlarının əsasını o qədər möhkəm sayırdılar ki, həm yerin, həm də göyün 
onları yüksək imtiyazlardan məhrum edə bilməyəcəyini düşünürdülər. Lakin öz 
günahkar həyatları ilə özləri üzün Göylərin mühakiməsini və Allahdan ayrılmağı 
hazırladılar. 
      Özüm bağı haqqında məsəli  söyləyərkən, Məsih kahinlərə onların sonuncu 
günahkar fəaliyyətlərini nümayiş etdirdi və axırda onlara sual verdi: «İndi bağın sahibi 
gəldiyi zaman bu bağbanlara nə edəcəkdir?» Hekayə ilə cəlb edilmiş, fəqət deyilənlərin 
özlərinə aidiyyəti haqqında düşünməyərək, kahinlər digər dinləyicilərə  qoşulub belə 
cavab verdilər: «Bu pis adamları qorxunc bir ölümə uğradacaq və bağı elə bağbanlara 
icarəyə verəcək ki, məhsulunu mövsümündə ona versinlər». 
      Onlar istəməyərəkdən özləri üzün hökm verdilər. İsa onlara nəzər saldı və Onun 
sınayıcı baxışları altında başa düşdülər ki, O onların ürək sirlərini oxuyur. Onun İlahi 
mahiyyəti onların qarşısında təkzibolunmaz qüvvə ilə parladı. Onlar birdən 
bağbanlarda özlərini görüb fəryad etdilər: «Allah, rəhm et!» 
      Dərin hüznlə Məsih onlara dedi: «Siz Yazılarda: ‚Bənnaların rədd etdikləri daş, 
küncün başı oldu. Bunu Rəbb etdi və bu  bizim üçün heyrətli iş oldu‛ sözlərini heç 
oxumamısınızmı? Buna görə sizə deyirəm ki, Allahın Padşahlığı sizdən alınıb, Onun 
 178 
meyvələrini yetişdirəcək bir millətə veriləcəkdir. Bu daşın üstünə yıxılan parçalanacaq, 
o isə kimin üzərinə düşərsə, onu əzəcəkdir». 
      Əgər bu adamlar Onu qəbul etsəydilər, Məsih ibrani xalqının üzərindən hökmü 
götürərdi. Lakin paxıllıq və qısqanclıq onları barışmaz etdi və onlar Nazaretli İsanı 
Məsih kimi qəbul etməmək qərarını verdilər. Onlar dünyanın İşığını rədd etdilər və 
buna görə onların həyatı gecəyarısı zülmətinə qərq oldu. Yəhudi xalqı üzərində ona 
xəbərdarlıq edilmiş hökm icra edildi. Şəxsi idarəolunmaz yaman hissləri onları məhvə 
doğru apardı. Kor qəzəb içində adamlar bir-birini məhv edirdilər. Öz üsyankar, 
yenilməz qürurları ilə Roma fatehlərinin qəzəbinə düçar oldular. Yerusəlim 
bünövrəsinə qədər uçuruldu, məbəd xarabalığa çevrildi, onun dayandığı yer isə 
belləndi. Yəhudi övladları ən dəhşətli ölümlə ölürdülər. Onlardan milyonları 
bütpərəstlərə qul kimi satıldılar. 
      Bir xalq kimi, yəhudilər Allahın məqsədini yerinə yetirmədilər və üzüm bağı 
onlardan alındı. Onların öz məqsədləri üçün istifadə etdikləri üstünlüklər, onların 
hörmətsizlik göstərdikləri iş – bütün bunlar digərlərinə tapşırıldı. 
 
 
İmanlılar cəmiyyəti bizim günlərdə 
 
      Özüm bağı haqqında məsəl yalnız yəhudi xalqına aid deyildir. Onda bizim üçün 
də dərs vardır. Allah bu gün Öz imanlılar cəmiyyətinə böyük üstünlüklər və xeyir-
dualar bəxş etmişdir və ondan müvafiq bəhrələr gözləyir. 
      Biz böyük qiymət hesabına xilas edilmişik. Bu bağışlanmanın nəticələrini biz 
yalnız verilmiş qurbanın böyüklüyünü layiqincə qiymətləndirdiyimiz zaman dərk 
edəcəyik. Bu torpaqda, Allahın Oğlunun göz yaşları və qanı ilə suvarılmış torpaqda 
qiymətli cənnət  məhsulları bitməlidir. Allahın xalqının həyatında özünün bütün izzəti 
və kamilliyi  ilə İlahi Kəlamın həqiqətləri açılmalıdır. Öz xalqı vasitəsilə Məsih Öz 
xasiyyətini və Öz padşahlığının prinsiplərini izhar etməlidir. 
      İblis Allahın işinə mane olmaq istəyir və daim insanı öz şeytani prinsiplərini 
qəbul etməyə təhrik edir. O, Allahın seçdiyi xalqı aldanmış kimi təsvir edir. O, 
 179 
qardaşların ittihamçısıdır və onun ittihamları salehlikdə sarsılmaz olanlara qarşı 
yönəlmişdir. Rəbb Öz xalqı vasitəsilə şeytanın bütün ittihamlarına cavab verərək, doğru 
olan prinsiplərə itaət etməyin nəticələrini göstərir. 
      Bu prinsiplər hər bir məsihçinin həyatında, hər bir ailədə, hər bir imanlılar 
cəmiyyətində və Allaha xidmət üçün yaradılmış hər bir məbəddə izhar edilməlidir. 
Bütün bunlar özündə dünya üçün görüləcək işi təzahür etdirməlidir. Bu salehlik 
prinsipləri Xoş Xəbər həqiqətlərinin xilasedici qüvvəsini nümayiş etdirməlidir.  Onların 
hamısı ondan ötrü nəzərdə tutulmuşdur ki, Allahın bəşəriyyətə aid məqsədini həyata 
keçirsin. 
      İbrani xalqının rəhbərləri öz möhtəşəm məbədlərinə və onun içində həyata 
keçirilən təmtəraqlı dini mərasimlərə iftixarla baxırdılar; lakin onlarda ədalət, 
mərhəmət və Allaha məhəbbət hissi çox az idi. Nə məbədin izzəti, nə onların 
ibadətlərinin təmtəraqlı olması onlara  Allah qarşısında bəraət vermədi,  çünki Onun 
gözündə qiymətli olan yeganə bir şeyi ona vermirdilər. Ona təvazökar və məğlub 
olmuş ruhun qurbanını vermirdilər. Allahın Padşahlığının həyati prinsipləri itirilən 
zaman mərasimlər daha çox möhtəşəm və təsiredici olur. Xasiyyətin formalaşması 
baxımsız qaldığı zaman, ruhun uca keyfiyyətlərlə zənginləşdirilməsində səhlənkarlıq 
duyulduğu zaman, möminliyin sadəliyi nəzərdən qaçırılan zaman insanın qüruru və 
zahiri cah-cəlala sevgisi möhtəşəm binalar ucaltmağı, təmtəraqlı bəzək vurmağı və 
valehedici mərasimlər və ayinlər icra etməyi tələb edir. Bunların hamısında Allaha 
həqiqi sitayiş çox azdır. Faniləşmiş imanlılar cəmiyyəti yalnız zahiri mərasimlərlə, üzdə 
olan möminliklə və xarici cah-cəlalla məhdudlaşanda Allaha məqbul deyildir. Belə 
ibadət Səma tərəfindən qəbul edilə bilməz. 
      İmanlılar cəmiyyəti Allahın gözündə çox qiymətlidir. O onu xarici gözəlliyinə 
görə deyil, onu dünyadan fərqli edən səmimi möminliyinə görə qiymətləndirir. Məsih 
imanlılar cəmiyyətini onların Məsihi dərk etmələrində böyümələri və onların ruhlu 
təcrübələrinin genişlənməsi müqabilində dəyərləndirir.  
      Məsih istəyir ki, Onun üzüm bağı Ona gerçək qüdsiyyət və təmənnasızlıq 
məhsulu versin. O Öz üzüm bağında məhəbbət və xeyirxahlıq prinsipləri axtarır. Heç 
bir incəsənət gözəlliyi həqiqi məsihçilərdə açılan xasiyyət gözəlliyi və yaxşı əxlaqla 
müqayisə edilə bilməz. İmanlını əhatə edən lütf atmosferi, onun şüuru və ürəyi 
 180 
üzərində işləyən Müqəddəs Ruh onu dünyanın duzu, həyatverən ətir edir və bu, Allaha 
onların zəhmətlərinə xeyir-dua vermək imkanı verir. 
       İmanlıların yığıncaq yerləri ətrafda ən kasıb ola bilər. O, xarici gözəllikdən 
məhrum ola bilər; lakin əgər qardaşlıq üzvləri Məsihin xasiyyət keyfiyyətlərinə 
malikdirlərsə, onların qəlblərini Onun sevinci dolduracaqdır. Mələklər də onların 
sitayişinə qoşulacaqdırlar. Onların minnətdar olan ürəklərinin alqış və şükranlığı 
Allahın yanına ən xoş qurbanlıq kimi yüksələcəkdir. 
      Rəbb istəyir ki, biz Onun yaxşılığını xatırlamağı unutmayaq və Onun 
qüdrətindən danışaq. Öz minnətdarlığımızı bildirərək və şükür edərək, biz Ona hörmət 
edirik. O deyir: «Kim ki şükür qurbanı təqdim edir,  Məni şərəfləndirir» (Məz. 50:23). 
İsrail xalqı səhrada gəzərkən müqəddəs nəğmələrlə Allahı mədh edirdi. Rəbbin əmr və 
vədləri musiqiləşdirilərək, israillilərin səyahətləri boyunca oxunurdu. Eləcə də sonralar, 
Kənanda olarkən, müqəddəs bayramlara yığılaraq, onlar Onun möcüzəli işlərini 
xatırlayaraq adına minnətdarlıq və izzət yüksəldirdilər. Allah istəyirdi ki, Onun 
xalqının bütün həyatı Ona alqış həyatı olaydı. «Qoy yer üzündə Sənin yolun, bütün 
millətin arasında qurtuluşun tanınsın» (Məz. 67:2). 
      Bu gün də bunu etmək lazımdır. Fəqət dünya xalqları yalançı ilahilərə səcdə  
edirlər. Onları səhv sitayişdən döndərmək lazımdır, lakin onların bütlərini mühakimə 
etməklə deyil, fəqət onlara daha gözəl olanı göstərərək. İnsanlar qarşısında həqiqi 
Allahın yaxşılığını açmaq vacibdir. «Sizsiniz şahidlərim, - Rəbb bəyan edir, - Allah 
Mənəm» (Yeş. 43:12). 
      Rəbb istəyir ki, biz böyük xilas planını aydın başa düşərək, Allahın övladları 
olmaq kimi yüksək üstünlüyümüzü lazımınca dərk edərək, Onun qarşısında itaətlə, 
minnətdarlıq edərək yaşayaq. O istəyir ki, biz Ona yeniləşmiş həyatımızla hər gün 
sevinc içində xidmət edək. Allah bizim adlarımız Quzunun həyat kitabında yazıldığı 
üçün və öz qayğılarımızı bizim qayğımızı Çəkənin üzərinə qoymaq imkanına görə 
ürəklərimizdən axan minnətdarlıq hissini görmək istəyir. O  bizi sevinməyə dəvət edir, 
ona görə ki, biz Rəbbin varisləriyik, ona görə ki Məsihin salehliyi - Onun 
müqəddəslərinin ağ paltarlarıdır, ona görə ki, biz öz Xilaskarımızın yaxın olan gəlişinə 
bəxtiyarlıq verən ümidlə baxırıq. 
 181 
       Dua etmək kimi, ürəkdən səmimiyyətlə Allahı izzətləndirmək bizim 
borcumuzdur. Biz dünyaya və bütün göy sakinlərinə göstərməliyik ki, biz Allahın 
yıxılmış bəşəriyyətə qarşı heyrətamiz məhəbbətini hədsiz dərəcədə qiymətləndiririk və 
Onun sonsuz dolğunluğundan daha çox-çox xeyir-dualar gözləyirik. Bizə indikindən 
daha tez-tez Allahın bizim həyatımızda gördüyü işlərdən danışmaq gərəkdir. Əgər biz 
Allahın yaxşılığını, Onun Öz xalqı naminə gördüyü ecazkar işləri haqqında daim 
danışsaq, onda Müqəddəs Ruhun xüsusi göndərilməsindən sonra  bizim Rəbdəki 
sevincimiz daha çox artacaq və bizim Ona xidmətimiz daha çox səmərəli olacaqdır. 
      Şükür və minnətdarlıq ruhu deyinmə və narazılıq ruhunu kənar edərək, şeytanın 
qüvvələrini elə qovur ki, imtahançının ayağı altından yer qazır. Biz Allaha alqış və 
minnətdarlıq edəndə xasiyyətimizdə elə keyfiyyətlər formalaşır ki, onlar yer sakinlərini 
səma malikanələrində olmaq üzün yararlı edəcəkdir. 
      Allah haqqında bu kimi şəhadət digərlərinə də təsir edəcəkdir. İnsanları Məsihə 
cəlb etməyin bundan səmərəli vasitəsi yoxdur. 
      Biz Allahın adının izzətlənməsi üçün əlimizdən gələni edərək, öz həqiqi və çox 
konkret xidmətimizlə Onu izzətləndirməliyik. Allah bizə öz ənamlarını ondan ötrü 
verir ki, biz də onları digərlərinə keçirə bilək; beləliklə, biz dünyaya Onun xasiyyətinin 
gözəlliyini açırıq. İbrani cəmiyyətində ənam və nəzir Allah xidmətinin mühüm hissəsi 
idi. İsraillilərə onların bütün gəlirinin onda birini müqəddəs yerdə xidmət üçün 
verməyi öyrədirdilər. Bundan əlavə, onlar günah əvəzinə qurban, könüllü ənamlar və 
minnətdarlıq nəzirləri verməli idilər. Bunun hamısı o uzaq zamanlarda  Müjdə 
xidmətinin köməyinə çatırdı. Allah bizdən bu gün də ondan az tələb etmir. İnsanların 
xilası üçün görülən böyük iş daima irəliyə getməlidir. Ondalıq, sovqat və ənamlar 
Onun tərəfindən bu böyük işin yerinə yetirilməsi üçün təyin edilibdir. Bunların hamısı 
Müjdə işinin köməyi üçün sərf edilməlidir. O ondalığın Ona məxsus olduğunu bəyan 
etdi və o Onun məqsədlərinin həyata keçirilməsi üçün xəzinəsinə qoyulacaq müqəddəs 
ehtiyat hesab edilməlidir. O xahiş edir ki, biz eləcə də öz könüllü sovqatımızı və 
minnətdarlıq nəzirlərimizi verək. Bütün bunlar Xoş Xəbərin dünyanın hər ucuna 
yayılması üçün nəzərdə tutulub. 
      Allaha xidmət şəxsi xidməti də nəzərdə tutur. Öz şəxsi, bilavasitə səylərimizlə biz 
Allahla dünyanın xilası işində əməkdaşlıq etməliyik. Məsihin «Bütün dünyaya gedin, 
 182 
Müjdəni bütün xilqətə təbliğ edin!» (Mk. 16:15) çağırışı Onun hər bir davamçısına 
aiddir. Məsihdə yaşamaq üçün qabaqcadan müəyyən edilmiş hər kəs öz yaxınlarının 
xilas edilməsi üçün çağırılmışdır. Belə imanlının ürəyi Məsihin ürəyi ilə ahəngdar 
döyünəcəkdir. O, başqa insanları Məsih sevən kimi sevəcəkdir. Bu müqəddəs işdə hamı 
eyni səviyyədə işləyə bilməz, lakin yer və iş hər kəs üçün vardır. 
      Qədim zamanlarda İbrahim və İshaq, Yaqub və Musa öz həlimlik və 
müdrikliklərilə, Yeşeya öz çoxşaxəli istedadı ilə - hamısı Allahın işinə cəlb edilmişdilər. 
Rəbbə xidmət etmək üçün hər şey vacib idi: həm Məryəmin musiqisi, həm Devoranın 
cəsur və mömin olması, həm Rutun övlad məhəbbəti, həm Şəmuelin itaət və sədaqəti, 
həm İlyasın dönməz sədaqəti, həm də Elişanın yumşaldıcı, təslimedici təsiri. Eləcə də 
bu gün Allahın xeyir-dua ənamlarını almış hər kəs buna həqiqi xidmətlə cavab 
verməlidir, hər ənam Onun Padşahlığının möhkəmləndirilməsinə və Onun adının 
izzətləndirilməsinə sərf edilməlidir. 
      Məsihi öz şəxsi Xilaskarı kimi qəbul etmiş hər adam bütün həyatı ilə Müjdənin 
həqiqiliyini və onun xilaskar gücünü təsdiq etməlidir. Allah insana tələblər təqdim 
etməzdən əvvəl onların yerinə yetirilməsi üçün vacib olan hər şey verir. Məsihin lütfü 
ilə biz Allahın tələb etdiyi hər şeyi icra edə bilərik. Səmanın bütün zənginliyi Allahın 
xalqı vasitəsilə izhar edilməlidir. «Atam çox məhsul vermənizlə izzətlənir; beləliklə 
Mənim şagirdlərim olacaqsınız» (Yəh. 15:8). 
      Allah bütün dünyanı Öz üzüm bağı sayır. İndi onun müvəqqəti olaraq qəsbkarın 
əlinə keçməsinə baxmayaraq, o, yenə də Allaha mənsubdur. O, Allaha yalnız Onun 
tərəfindən yaradılmışdır deyə yox, həm də Onun tərəfindən xilas edilmişdir deyə 
mənsubdur. Məsih dünyadan ötrü Özünü qurban verdi. «Zira, Allah dünyanı elə sevdi 
ki, vahid Oğlunu ona verdi» (Yəh. 3:16). Təkcə bu ənamın sayəsində insanlara bütün 
başqa şeylər də verilmişdir. Bütün dünya hər gün Allahın xeyir-duasını alır. Bu 
naşükür bəşəriyyət üzərinə düşən hər günəş şüası, hər yağış damlası, hər bir yarpaq, 
çiçək və məhsul Allahın çox səbirli olduğu və Onun böyük məhəbbəti haqqında 
şəhadət edir. 
      Bizə hər cür nemətlər bəxş Edənin Özü bəs cavabında nə alır? İnsanlar Onun 
çağırışlarına necə cavab verirlər? İnsan kütlələri öz həyatlarını kimə xidmət etməyə 
verirlər? Onlar mammona xidmət edirlər. Var-dövlət, cəmiyyətdə yüksək mövqe, 
 183 
dünyəvi ləzzətlər - onların məqsədləri bunlardır. Var-dövlət isə yalnız insanlardan 
deyil, Allahdan da oğurlamaqla toplanır. Bu, yaxud başqa yol ilə əldə edilmiş vəsaitləri 
insanlar öz eqoizmlərinin ödənilməsinə sərf edirlər. Qopara bildikləri hər şey onların 
tamahkarlığının və ehtiraslarının ödənilməsinə yönəldilir. 
      Bu gün dünyanın günahı bir zaman İsraili məhvə gətirən həmin günahdır. Allaha 
qarşı naşükürlük, insanlara ənam edilmiş imkanlara və xeyir-dualara qarşı onların 
sayğısızlığı, Allahın ənamlarını eqoistcəsinə mənimsəmək - bütün bunları bir zaman 
Allahın qəzəbini öz üzərinə cəlb etmiş İsrailin günahı özündə cəmləşdirmişdir. Elə bu 
da dünyanı bu gün məhvə sürükləyir. 
     Zeytun dağından seçilmiş şəhərə baxarkən Məsih yalnız Yerusəlim üzün 
ağlamırdı. Yerusəlimin timsalında O bütün məhvə doğru gedən dünyanı görürdü.   
      «Ah, kaş sənin bu günündə də olsa, sülhün üçün xidmət edən şeyləri biləydin! 
Amma bunlar indilik gözlərindən gizlənmişdir» (Lk. 19:42). 
      «Sənin bu günündə». Həmin gün sona yaxınlaşır. Rəhm və lütf vaxtı yaxın 
zamanda qurtaracaqdır. Qisas və cəza buludları yığılır. Allahın lütfünü rədd edənlər 
tez və qaçılmaz məhvə yaxınlaşırlar. 
      Amma dünya hələ də yuxudadır. Adamlar onlara yaxınlaşan günün vaxtını 
bilmirlər. 
      İmanlılar cəmiyyəti bu böhranlı vaxtda harada olmalıdır? Onun üzvləri Allahın 
tələblərinə riayət edirlərmi? Onlar Onun tapşırığını dünyada icra edirlərmi və Onun 
xasiyyətini bəşəriyyət qarşısında azırlarmı? Öz yaxınlarının diqqətini sonuncu rəhmli 
dəvətin xəbərdarlığına cəlb edirlərmi? 
      İnsanlar təhlükədədirlər. Çoxları məhv olmaqdadırlar. Fəqət özlərini Məsihin 
davamçıları adlandıranların içində bu məhv olan insanlardan ötrü həyəcan keçirən nə 
azdır. Dünyanın taleyi tərəziyə qoyulmuşdur; lakin bu hətta həqiqətə ən əhatəli və 
dolğun şəkildə inandıqlarını bəyan edənləri də az həyəcanlandırır. Məsihi Öz səma 
evini tərk edib insan təbiətini qəbul edərək, bəşəriyyətə yaxınlaşdıran, onu Allaha qarşı 
aparmağa güc verən məhəbbətin azaldığı hiss edilir. Hətta Allahın xalqında da hansısa 
iradə iflici, donma hiss edilir, bunlarsa onlara özlərinin ən mühüm vəzifələrini dərk 
etməyə mane olur. 
 184 
      İsraillilər Kənana daxil olduqları zaman onlar bütün bu torpağa malik olmadılar, 
bununla da Allahın niyyətlərini həyata keçirmədilər. Torpağı qismən fəth edərək, onlar 
nail  olduqlarında rahatlandılar və öz qələbələrinin məhsulları ilə fəxr etdilər. Öz 
imansızlıqlarında və asan yol ilə getmək arzularında güclənərək, zəbt etdikləri sahədə 
məskunlaşdılar və irəliyə gedərək yeni ərazilər zəbt etmək  istəmədilər. Beləliklə, onlar 
Allahdan uzaqlaşmağa başladılar. Allahın niyyətlərini həyata keçirməkdə bacarıqsızlıq 
göstərməklə Allahın onlara vəd etdiyi xeyir-duasını da almadılar. İmanlılar cəmiyyəti 
bu gün də həmin işi etmirmi? Qarşılarında Müjdəyə möhtac olan bütün dünya olduğu 
halda, özlərini məsihçi adlandıran adamlar Xoş Xəbərin gözəlliyindən yalnız özləri 
həzz ala bildikləri yerə toplaşırlar. Onlar irəliyə getmək ehtiyacı, yeni ərazilərə yol 
açaraq onu öyrənməyə, xilas xəbərini yeni yerlərə aparmağa ehtiyac duymurlar. Onlar 
Məsihin «Bütün dünyaya gedin, Müjdəni bütün xilqətə təbliğ edin!» əmrini icra 
etməkdən boyun qaçırırlar (Mk. 16:15). Məgər onlar yəhudilərin imanlılar 
cəmiyyətindən azmı günahkardırlar? 
      Bu gün Məsihin bütün davamçıları Səma qarşısında sınaqdan keçirlər; fəqət şövq 
azlığı və səylərin zəifliyi səbəbindən Allaha xidmətdə çoxları sədaqətsiz qul hesab 
ediləcəklər. Əgər onların gördükləri iş bacardıqlarının ən yaxşısı olsa idi, onlar 
mühakimə edilməzdilər; əgər onlara tapşırılan işlərinə ürəkdən sadiq olsa idilər, daha 
çox iş görə bilərdilər. Həm onların özləri, həm də dünya bilir ki, onlar çox şeydə 
fədakarlıq ruhunu və üzərlərinə çarmıxı götürməyə hazır olmalarını itirmişlər. Səma 
kitablarında onların bir çoxunun adı qarşısında yazılacaqdır: «İş görən deyil, istifadə 
edənlər». Məsihin adını daşıyanların bir çoxu insanların qarşısında Onun izzətini, 
gözəlliyini gizlədir və Onun şərəfini kiçildirlər. 
      Bu gün dünyada adları imanlılar cəmiyyətlərinin kitablarında yazılmış, fəqət 
özləri Məsihin rəhbərliyi altında olmayanlar çoxdur. Onlar Onun öyüdlərini dinləmir 
və Onun işini yerinə yetirmirlər. Beləliklə də, onlar insan nəslinin düşməninin 
rəhbərliyi altına düşürlər. Əgər onlar bilavasitə və aydın şəkildə xeyirə xidmət 
etmirlərsə, deməli, onlar ölçüsü olmayan zərər verirlər. Onların təsiri həyat verən 
canlandırıcı ətir deyildirsə, onda o, ölüm üstünə ölüm gətirir. 
      Rəbb deyir: «Bunlara görə Mən onlara cəza verməyimmi?» (Yer. 5:9). İsrail 
oğulları Allahın niyyətini icra etmədiklərinə görə tərk edildilər, Allahın dəvəti isə digər 
 185 
xalqlara yönəldi. Əgər onlar da sədaqətsiz olacaqlarsa, buna bənzər tərk 
edilməyəcəklərmi? 
      Özüm bağı haqqında məsəldə Məsih bağbanları ittiham etdi. Onlar torpağının 
məhsulunu sahibinə qaytarmaqdan imtina etdilər. Bunlar ibrani xalqındakı  kahin və 
müəllimlər idilər ki, xalqı səhv yola istiqamətləndirərək, Allahdan Onun tələb etdiyi 
xidməti oğurlayırdılar. Məhz onlar xalqı Məsihdən döndərdilər. 
      İnsan ənənələri ilə qarışdırılmamış Allahın Qanunu Məsih tərəfindən itaətin ən 
böyük ölçüsü kimi nümayiş etdirilmişdir. Bu, kahinlərin düşmənçiliyinə səbəb oldu. 
Onlar insan təlimini İlahi Kəlamdan üstün tutdular və xalqı Onun qərarlarından  
döndərdilər. Onlar İlahi Kəlamın tələblərinə itaət etmək üçün insanların icad etdikləri 
əmrləri atmaq istəmirdilər. Onlar hətta həqiqət naminə belə, şüurlarının qüruru və 
insanlar qarşısındakı izzəti qurban vermədilər. Məsih gəlib xalqa Allahın tələblərini 
nümayiş etdirdiyi zaman kahin və ağsaqqallar Onun onlarla xalq arasında durmaq 
hüququnu qəbul etmədilər. Onlar  Onun ifşasını və xəbərdarlığını rədd etdilər və bütün 
qüvvələrini xalqı Ona qarşı qaldırıb, Onu məhv etməyə yönəltdilər. 
      İsrailin dini rəhbərləri Məsihin rədd edilməsinə və bunun nəticələrinə görə 
məsuliyyət daşıyırlar. Xalqın  günahının və məhv olmasının məsuliyyəti onların 
üzərindədir. 
      Məgər bizim günlərdə buna bənzər dağıdıcı qüvvələr mövcud deyilmi? Məgər 
bizim günlərdə Rəbbin üzüm bağının bağbanları yəhudi rəhbərlərinin izi ilə 
getmirlərmi? Din müəllimləri adamları İlahi Kəlamın aydın tələblərindən 
döndərmirlərmi? Adamlara İlahi Qanuna itaətli olmağı öyrətmək əvəzinə, Allaha qarşı 
üsyankar olmağı öyrətmirlərmi? Bir çox imanlılar cəmiyyətində adamları öyrədirlər ki, 
İlahi Qanun daha insanları məhdudlaşdırmır. İlahi Qanun əvəzinə insani adətlər, 
qərarlar və ənənələr təsdiq edilir. Allahın ənamlarına malik olmaqları ilə əlaqədar 
Onun tələblərinə etinasızlıq edilərək, insanda qürur və özündən razılıq həvəsləndirilir. 
      İlahi Qanunu kənarlaşdıraraq, insanlar nə etdiklərini başa düşmürlər. Allahın 
Qanunu həm də Onun xasiyyətinin inikasıdır. Onda Onun Padşahlığının prinsipləri 
təcəssüm edilmişdir və bu prinsipləri qəbul etməkdən imtina edən şəxs Allahın xeyir-
dua axınından kənarda qalır. 
 186 
      İsrailə ənam edilmiş gözəl imkanlar yalnız Allahın əmrlərinə riayət etmək 
sayəsində həyata keçə bilərdi. Eləcə də biz vəd edilmiş gözəl xasiyyətə, bol-bol xeyir-
dualara (şüurumuz, canımız və bədənimiz üçün xeyir-dualara, evimizin və tarlamızın 
xeyir-duasına, bugünkü həyatımız və gələcək həyatımız üçün xeyir-dualara) yalnız 
itaət vasitəsilə malik ola bilərik. 
      Mənəvi dünyada da, təbiətdə olduğu kimi, Allahın qanunlarına riayət etmək 
məhsul verməyin mütləq şərtidir. İnsanlar başqalarına Allahın əmrlərinə sayqısızlıq 
göstərməyi öyrətməklə, dinləyicilərin Allahın izzəti naminə məhsul vermələrinə mane 
olurlar. Bu müəllimlər Rəbbi Onun üzüm bağının məhsulundan məhrum etməkdə 
təqsirkardırlar. 
      Allahın elçiləri bizim yanımıza Rəbbin tapşırığı ilə gəlirlər. Onlar gəlirlər ki, 
Məsih kimi bizdən İlahi Kəlama itaət etməyi tələb etsinlər. Onlar bizə Onun Öz üzüm 
bağının məhsullarına, məhəbbət, itaət və fədakar xidmət məhsullarına hüququndan 
danışırlar. Lakin məgər bizim günlərin bağbanları yəhudi rəhbərlərinə bənzəyərək, 
qəzəblənmirlərmi? İnsanların qarşısında İlahi Qanunun tələblərini açarkən, bu 
müəllimlər öz təsirlərindən istifadə edərək, insanları bu Qanunu rədd etməyə sövq 
etmirlərmi? Məhz belə müəllimləri Allah sədaqətsiz qullar adlandırır. 
      Allahın qədim İsrailə yönəlmiş sözləri müasir imanlılar cəmiyyətinə və onun 
rəhbərlərinə də təntənəli surətdə və ciddi xəbərdarlıq edir. İsrail haqqında Rəbb 
demişdir: «Mən  onlar üzün çoxlu qanun yazdım, onlarsa bunları yad bir şey hesab 
etdilər» (Huş. 8:12). 
Onun səsi xalqın kahinlərinə və müəllimlərinə yönəlmişdir: «Xalqım biliksizlikdən 
məhv oldu. Sən biliyi rədd etdiyin üzün Mən də səni rədd edəcəyəm ki, bir daha Mənə 
kahinlik etməyəsən. İndi ki öz Allahının qanununu unutdun, Mən də sənin balalarını 
unudacağam» (Huş. 4:6). 
      Allahın xəbərdarlığı diqqətsiz qalacaqmı? Allaha xidmət etmək imkanları 
itiriləcəkmi? Dünyanın təkəbbürü, şüurun qüruru, bəşər adət və  ənənələrinə sədaqət 
Məsihin davamçılarını Ona xidmət etməkdən çəkindirəcəkmi? Onlar İlahi Kəlamı bir 
zamanlar yəhudilər Məsihi rədd etdikləri kimi rədd etməyəcəklərmi? İsrailin günahının 
nəticələri bizə məlumdur. Bu, müasir imanlılar cəmiyyəti üçün xəbərdarlıq 
olacaqdırmı? 
 187 
      «Fəqət əgər budaqlardan bəzisi qoparıldıqdan sonra sən yabanı zeytun ağacı 
olaraq, onların yerinə aşılanıb zeytun ağacının kökünə və bolluğuna şərik oldunsa, 
budaqlar qarşısında təkəbbürlənmə... onlar imansızlıqdan qırıldılar, sən isə imanına 
görə durursan; öyünmə, fəqət qorx. Zira, əgər Allahın təbii budaqlara rəhmi gəlmədisə, 
sənə də rəhmi gəlməyəcək» (Rom. 11:17-21). 
 
 
Toy paltarı geyməyən adam 
(Mt. 22:1-14) 
 
      Toy paltarı haqqında məsəl bizə böyük əhəmiyyəti olan dərs verir. Toyun 
timsalında bəşər ilə İlahinin ittifaqı təsvir edilir; burada toy paltarı yüksək ziyafətdə 
qonaq olmaq şərəfinə layiq olmuş hər bir kəsin malik olacağı xasiyyəti təsvir edir. 
      Bu məsəl də, böyük axşam ziyafəti haqqında olan məsəl kimi, ibrani xalqının 
rədd etdiyi Müjdə dəvəti və bu dəvətin bütpərəstlərə xitab edildiyindən bəhs edir. 
Lakin dəvəti rədd edənlərə işarə edərək, bu məsəl daha həyasız təhqirdən və daha 
dəhşətli qisasdan xəbər verir. Ziyafətə dəvət burada padşahın çağırışıdır. O, hökm 
etməyə qadir və güclü olan tərəfindən verilmişdir. Bu dəvət böyük şərəfdir. Buna 
baxmayaraq, göstərilmiş hörmət qiymətləndirilmədi. Hökmdarın nüfuzuna 
hörmətsizlik edildi. Əgər böyük axşam ziyafəti haqqında məsəldə ev sahibinin dəvəti 
etinasızlıqla qarşılanmışdısa, bu məsəldə padşahın dəvəti təhqirlər və qətl ilə 
qarşılanmışdı. Padşahın elçilərini nifrət ilə qarşıladılar, onlarla amansız rəftar etdilər, 
sonra isə öldürdülər. 
      Toy məclisi haqqında məsəldə ev sahibi dəvət edilənlərin ona sayğısızlıq 
göstərdiklərini gördükdə bəyan etdi ki, onların heç biri axşam ziyafətində iştirak 
etməyəcəkdir. İndiki məsəldə isə padşaha öz nifrətini bildirənlər, sadəcə, dəvət 
olunmuşların siyahısından çıxarılmaqdan daha böyük cəza aldılar: «Hökmdar bundan 
xəbər tutaraq qəzəbləndi və öz qoşunlarını göndərib, o qatilləri məhv etdi, şəhərlərini 
isə yandırdı». 
 188 
      Hər iki məsəldəki ziyafətdə axırda çoxlu qonaqlar olurlar, lakin ikinci məsəl 
göstərir ki, orada olanlar bəzi hazırlıq işləri görməli idilər. Ziyafətə hazırlıq görməmiş 
gələnlər isə qovuldular. «Hökmdar qonaqlara baxmaq üçün girdikdə, orada toy paltarı 
geyməyən bir nəfəri gördü və ona dedi: Dostum! Sən toy paltarı geyməmiş buraya necə 
girdin? O isə susdu. O zaman hökmdar qullarına dedi: Onun əllərini, ayaqlarını 
bağlayın və götürüb onu çöl qaranlığına atın; orada ağlama və diş qıcırtısı olacaqdır». 
      İnsanları ziyafətə dəvət edənlər Məsihin həvariləri idilər. Bizim Rəbbimiz əvvəl 
on iki həvari, sonra isə əlavə yetmiş nəfəri göndərdi ki, Allahın Padşahlığının 
yaxınlaşdığını söyləsinlər və insanları tövbə edib Müjdəyə iman etməyə dəvət etsinlər. 
Lakin bu çağırış diqqətsiz qaldı. Ziyafətə dəvət olunanlar gəlmədilər. Məsəldə nökərlər 
bir də göndərildilər. «Budur, mən ziyafətimi hazırladım, öküzlər və bəslənmiş mal-qara 
kəsilmiş, hər şey hazır, toy məclisinə gəlin». Bu, yəhudi xalqına Məsihin çarmıxa 
çəkilməsindən sonra verilmiş xəbərdir; fəqət özünü Allahın xüsusi xalqı adlandıran 
xalq Müqəddəs Ruhun gücündə ona göndərilmiş Müjdəni rədd etdi. Çoxları onu 
nifrətlə rədd etdilər. Bəziləri isə xilas dəvətinə və onlara Rəbbin izzətini rədd etdikləri 
üzün təklif edilmiş əfvə görə o qədər hiddətlənmişdilər ki, qəzəblənərək bu xəbəri 
gətirənlərin üzərlərinə hücum etdilər. «Sərt təqib başlandı» (Həv. iş. 8:1). Bir çoxları 
zirzəmilərə atıldılar, Rəbbin bəzi elçiləri -  Stefan və Yaqub isə qətl edildilər. 
      İbrani xalqı beləliklə Allahın mərhəmətini rədd etdiyini təsdiq etdi. Məsih Öz 
məsəlində bunun dəhşətli nəticələrini göstərdi: «Hökmdar qəzəbləndi və öz qoşunlarını 
göndərib o qatilləri məhv etdi, şəhərlərini isə yandırdı». Burada ifadə edilmiş hökm 
İbrani xalqının həyatında da icra edildi: Yerusəlim dağıdıldı, millət isə bütün dünyaya 
səpələndi. 
      Ziyafətə olan üçüncü dəvət məsəldə Müjdənin bütpərəstlər arasında yayılmasını 
nümayiş etdirir. Padşah dedi: «Toy məclisi hazırdır, fəqət çağırılmış qonaqlar buna 
layiq deyildilər. Beləliklə, dörd yol ayrıcına gedin və kimi tapsanız, toya çağırın». 
      Hökmdarın qulları «yollara çıxdılar və pis, yaxşı kimi tapdılarsa, hamısını 
topladılar». Bu, çox əlvan bir məclis idi. Onlardan bəziləri ziyafətin sahibinə onun 
dəvətini ilk dəfə rədd edənlərdən çox hörmət bəsləmirdilər. İlk dəfə dəvət olunanlar öz 
dünyəvi işlərini padşahın ziyafətində iştirak etmək naminə təxirə sala bilmədiklərini 
güman etdikləri kimi, son dəvəti qəbul edənlərin də çox qismi öz dünyəvi kefləri 
 189 
haqqında düşünürdülər. Onlar yeyib-içməyə gəlmişdilər, fəqət onları çağırmış 
hökmdarı izzətləndirmək fikrində deyildilər. 
      Hökmdar qonaqları görmək üçün onların qarşısına çıxanda onların hər birinin 
xasiyyəti ona aşkar oldu. Dəvət olunanların hər biri üçün toy geyimi hazırlanmışdı. Bu 
paltar hökmdarın ənamı idi. Bu paltarı geyinməklə, qonaqlar onları ziyafətə dəvət etmiş 
ev sahibinə öz hörmətlərini nümayiş etdirirdilər. Lakin qonaqlardan biri paltarını 
dəyişməmişdi, öz adi geyimində idi. O, hökmdarın tələb etdiyi kimi ziyafətə 
hazırlaşmamışdı. Onun üçün hazırlanmış və böyük xərc tələb edən geyimə sayğısızlıq 
göstərmişdi. Bununla o, ağanı təhqir etmişdi. Hökmdarın «Sən toy paltarı geyməmiş 
buraya necə girdin?» sualına cavab verə bilmədi və beləliklə özünə hökm verdi. «O 
zaman hökmdar qullarına dedi: Onun əllərini, ayaqlarını bağlayın və çöl qaranlığına 
atın; orada ağlama və diş qıcırtısı olacaqdır». 
      Bu məsəldə hökmdarın qonaqlarla tanışlığı hökm gününü təsvir edir. Müjdə 
ziyafətinin qonaqları Allaha xidmət etdiklərini bəyan edənlər, adları həyat kitabında 
yazılanlardırlar. Lakin özlərini məsihçi hesab edənlərin hamısı  Məsihin həqiqi 
davamçıları deyildirlər. Son mükafat verilməzdən əvvəl həll edilməlidir ki, onlardan 
kimlər salehlərin mirasını bölüşdürməyə layiqdirlər. Bu qərar Məsihin göy buludlarının 
üstündəki İkinci Gəlişindən əvvəl qəbul edilməlidir, çünki gəldiyi zaman artıq Öz 
mükafatını, yaxud cəzasını gətirəcəkdir ki, «hər kəsə öz əməlinə görə ödəsin» (Vəh. 
22:12). Artıq O gələnə kimi hər insanın ləyaqəti müəyyən edilərək dəyərləndiriləcək və 
Məsihin davamçılarının hər birinə əməlləri müqabilində mükafat müəyyən ediləcək. 
      Hələ insanlar dünyada yaşadıqları zaman səma həyətlərində istintaq məhkəməsi 
gedir. Allah özünü Məsihin davamçısı adlandıran hər kəsin həyatını təhlil edir. Hər 
kəsin işinə səma kitablarında olan qeydlərə müvafiq şəkildə baxılır və orada yazılmış 
işlərə uyğun şəkildə hər adamın əbədi aqibəti müəyyən edilir. 
      Məsəldəki toy paltarı timsalında rəmzi olaraq Məsihin həqiqi davamçılarının 
malik olacaqları pak, ləkəsiz xasiyyət təsvir edilmişdir. İmanlılar cəmiyyətinə «geymək 
üçün parlaq, təmiz, zərif kətan verildi. Zira zərif kətan müqəddəslərin saleh işləridir» 
(Vəh. 19:8). Ondan ötrü ki, «cəmiyyətdə ləkə, qarışıq, yaxud başqa qüsur olmasın» (Ef. 
5:27). Zərif kətan - Məsihin Öz salehliyidir, Onun şəxsi qüsursuz xasiyyətidir, bu 
 190 
xasiyyət  iman vasitəsilə Məsihi özünün şəxsi Xilaskarı kimi qəbul edən hər adama bəxş 
edilir. 
      Qüsursuzluğun ağ paltarlarını bizim əcdadlarımız Allah tərəfindən müqəddəs 
Ədəmdə məskunlaşdıqları zaman almışdılar. Onlar tamamilə Allahın iradəsinə uyğun 
yaşayırdılar. Onların bütün məhəbbət qüvvələri Səmavi Atalarına mənsub idi. 
Heyrətamiz dərəcədə gözəl nur, İlahi nur müqəddəs varlıqları əhatə edirdi. Nurdan 
hörülmüş bu geyim Adəm və Həvvanın mənəvi geyimlərinin, onların səmavi təmizlik 
və qüsursuzluqlarının rəmzi idi. Əgər onlar həmişə Allaha sadiq olsaydılar, nur paltarı 
daim onları əhatə edərdi. Lakin günah daxil olduğu zaman onlar özlərinin Allahla 
bağlılığını kəsdilər və onları əhatə edən işıq yox oldu. Öz çılpaqlıqlarını görərək 
utanmış Adəm və Həvva öz eyiblərini bir-birinə bağlanmış əncir yarpaqları ilə örtməyə 
çalışdılar. 
      Əcdadlarımızın itaətsizliyi vaxtından İlahi qanunu pozanların hamısı belə edirlər. 
Onlar öz çılpaqlıqlarını örtmək üçün əncir yarpaqları tikirlər. Öz şəxsi ixtiralarının 
məhsulu olan paltarları geyinərək, öz şəxsi işləri ilə günahlarını ört-basdır eləmək və 
Allaha məqbul olmaq istəyirlər. 
      Lakin onlar buna heç bir vaxt nail ola bilməyəcəkdirlər. İnsan itirdiyi 
qüsursuzluq paltarını əvəz edə bilən heç nə yarada bilmir. Nə əncir yarpaqlarından 
olan geyimdə, nə də hər hansı bir başqa dünyəvi paltarda Quzunun toy məclisində 
Məsih və mələklərlə bərabər əyləşmək mümkün deyildir. 
Yalnız Məsihin Özünün bizim üçün hazırladığı paltarda Allahın qarşısında dura 
bilərik. Belə bir qiyafəti, Öz salehlik paltarını Məsih hər bir tövbə edən, iman edən 
adama geyindirəcəkdir. «Sənə məsləhət görürəm, - O deyir, - Məndən ağ paltarlar al ki, 
geyinəsən və sənin çılpaqlığının eybi görünməsin» (Vəh. 3:18). 
      Səmada toxunmuş bu paltar insanın səyləri ilə yaradılmışların heç birinə bənzər 
deyildir. İnsan təbiətini qəbul etmiş Məsih kamil xasiyyət işləmişdir və bu xasiyyəti O 
bizimlə də bölüşmək istəyir. «Bütün saleh əməllərimiz murdar əskiyə bənzər» (Yeş. 
64:6). Bizim görə biləcəyimiz hər şey həmişə günah ilə ləkələnmişdir. Lakin Allahın 
Oğlu «ondan ötrü zühur etdi ki, bizim günahlarımızı götürsün;  Onda günah yoxdur». 
«Günah – qanunsuzluqdur» (1 Yəh. 3:4, 5). Məsih isə Qanunun hər tələbinə itaət edirdi. 
 191 
O Özü haqda demişdi: «Ey Allahım, Sənin istəyinə əməl etmək mənə zövq verir, 
qanunun qəlbimdədir» (Məz. 40:8).    
Dünyada olarkən Öz şagirdlərinə deyirdi: «Mən Atamın əmrlərini yerinə yetirdim» 
(Yəh. 15:10). O, Allahın əmrlərini mükəmməlliklə yerinə yetirməklə, hər bir adamın 
onlara riayət etməsinin mümkün olduğunu göstərdi. Özümüzü Məsihə tabe etdiyimiz 
zaman  ürəyimiz Onun ürəyi ilə birləşir, iradəmiz Onun iradəsində əriyir, şüurumuz 
Onun şüuru ilə bərabər düşünür, bütün fikirlərimiz Onda cəmləşir – Onun həyatı ilə 
yaşayırıq. Onun salehlik paltarını geyinmək budur. Bu zaman Rəbb bizə baxdıqda, O 
artıq əncir yarpaqlarından tikilmiş geyim, çılpaqlıq və günah ilə eybəcərləşən 
bədənimizi yox, Onun Qanununa tam itaətdə olan  Öz şəxsi salehlik paltarını 
görəcəkdir. 
      Hökmdar toy məclisinin qonaqlarına baxdı. Onların içərisindən yalnız onun 
tələblərinə tabe olub toy paltarını geymişlər məclisdə qaldılar. Quzunun toy məclisinin 
qonaqları ilə də belə olacaqdır. Böyük Hökmdarın sınağa çəkən baxışı altına hamı 
çıxmalıdır və yalnız Məsihin salehlik paltarlarını geyinənlər qəbul ediləcəklər. 
      Salehlik – saleh əməllərimizdir və hamı məhz onlara görə mühakimə ediləcək. 
Xasiyyətimiz gördüyümüz işlərdə büruzə edilir. İşlərimiz imanımızın səmimiliyini 
göstərir. 
      İsanın fırıldaqçı olmadığına və Müqəddəs Kitabdakı hekayələrin mahirliklə 
quraşdırılmış əfsanə olmadığına inanmaq azdır. Biz inana bilərik ki, İsanın adı göylərin 
altındakı yeganə addır ki, onunla insan xilas edilə bilər, lakin bu inamla da Onu öz 
şəxsi Xilaskarımız etmirik. Həqiqəti nəzəri surətdə qəbul etmək azdır. Özünü Məsihə 
iman etmiş hesab edib, adını imanlılar cəmiyyətinin kitabına yazdırmaq azdır. «Onun 
əmrlərinə əməl edənlər Onda, O da onlarda yaşayır. Və Onun bizdə yaşadığını bu yolla, 
bizə verdiyi Ruh vasitəsilə öyrənirik». «Onu dərk etdiyimizi isə bundan bilirik ki, Onun 
əmrlərinə əməl edirik» (1 Yəh. 3:24; 2:3). İnsanın həqiqətən dönməsinin gerçək şəhadəti 
budur. Öz salehliyimiz haqqında nə qədər danışsaq da, Məsih əməllərimizdə izhar 
edilməzsə, o  heç nəyə dəymir. 
      Həqiqət bizim ürəyimizdə köklənməlidir, şüurumuzu idarə etməlidir, 
hisslərimizə nəzarət etməlidir. Bizim bütün varlığımız öz üzərində İlahinin möhürünü 
 192 
daşımalıdır. İlahi Kəlamın hər bir sətri bizim gündəlik işlərimizdə təcəssüm 
etdirilməlidir. 
      İlahi təbiətlə əlaqədar olan adam Allahın böyük salehlik ölçüsü olan müqəddəs 
Qanunu ilə harmoniyada olacaqdır. Allah insanların hərəkətlərini bu müqəddəs etalona 
uyğun olaraq dəyərləndirir və məhkəmədə xasiyyətimizi sınayan ölçü məhz o 
olacaqdır. 
      Çoxları hesab edirlər ki, Məsihin ölümü qanunun ləğv edilməsinə gətirdi; fəqət 
bununla onlar Məsihin sözlərinə zidd gedirlər: «Sanmayın ki, Mən qanunu və 
peyğəmbərlərin yazılarını pozmağa gəldim... Göy və yer keçib getmədən, hər şey icra 
olmadan, Qanundan ən kiçik bir hərf və ya nöqtə belə yox olmayacaqdır» (Mt. 5:17, 18). 
İnsanı Qanunu pozmağının nəticələrindən xilas etməkdən ötrü, Məsih Öz həyatını 
verdi. Əgər qanun dəyişdirilə, yaxud ləğv edilə bilsə idi, Məsihə ölmək lazım olmazdı. 
Özünün yerdəki həyatı ilə Məsih Allahın Qanununu yüksəltdi. Öz ölümü ilə O təsdiq 
etdi onu. O Öz həyatını qurban vermədi ki İlahi Qanunu məhv etsin, hansısa başqa, bir 
az zəif salehlik  etalonu yaratsın, fəqət ondan ötrü ki, ədaləti dəstəkləsin, qanunun 
dəyişməz olduğunu göstərsin və onu əbədi olaraq təsdiqləsin. 
      İblis bəyan edirdi ki, insan Allahın qanunlarına riayət etmək gücündə deyildir; 
doğrudan da bu ancaq öz gücünə arxalanan insan üçün mümkün deyildir. Lakin Məsih 
insan təbiətini götürərək, Öz mükəmməl itaəti ilə sübut etdi ki, Allahla birləşərək, insan 
Allahın hər bir göstərişinə əməl edə bilər. 
      «Fəqət Onu qəbul edənlərin hamısına, Onun isminə iman edənlərə Allahın 
oğulları olmaq səlahiyyətini verdi» (Yəh. 1:12). Bu səlahiyyət insanlardan deyil. Bu, 
Allahın səlahiyyətidir. Can Məsihi qəbul edərkən, o, Məsihin həyatı ilə yaşamaq üçün 
güc də alır. 
      Allah Öz övladlarından etalonunu Öz şəxsi xasiyyətini təcəssüm etdirdiyi 
Qanunda müəyyən etdiyi kimi kamillik tələb edir. Bu dəqiq standart hamıya izhar 
edildi ki, Allahın Öz Padşahlığına qəbul edəcəyi insanların malik olacaqları 
keyfiyyətlərə  dair heç bir səhvə yol verilməsin. Məsihin yerdəki həyatı İlahi Qanunun 
mükəmməl ifadəsi idi. Buna görə də özlərini Allahın övladları adlandıranlar 
xasiyyətlərində Məsihə bənzəyən zaman  Allahın əmrlərinə də itaət edəcəkdirlər. 
Yalnız bu zaman Rəbb onları səma ailəsinin üzvləri edə biləcəkdir. Məsih salehliyinin 
 193 
izzətli paltarlarını geyinərək, onlar Padşahın toy məclisində yer alacaqdırlar. Onlar 
hüquqla qan ilə paklanmışların sırasına daxil ediləcəkdirlər. 
      Ziyafətə toy paltarında gəlməmiş adam isə müasir dünyamızdakı insanların bir 
çoxunun ruhlu vəziyyətini nümayiş etdirir. Onlar özlərini məsihçi sayır,  Müjdənin 
verdiyi üstünlüklərə və xeyir-dualara hüquqları olduğunu bəyan edirlər; fəqət onlar 
xasiyyətlərini dəyişməyə ehtiyac duymurlar. Onlar Məsihə ehtiyacları olduğunu dərk 
etmir və Ona imanlarını bərkitmirlər. Belə adamlar özlərinin anadangəlmə və əldə 
etdikləri pisliklərə təmayüllərini ləğv etməmişlər. Yenə də onlar özlərini olduqca ədəbli 
sayırlar və Məsihə etibar etmək əvəzinə, yalnız öz qüvvələrinə istinad etməyi üstün 
tuturlar. Bunlar İlahi Kəlamı eşidərək ziyafətə gəlmiş, lakin Məsihin salehlik paltarını 
geyməyənlərdirlər. 
      Özlərini Məsihçi adlandıranların çoxları sırf moralistdirlər. Onlar Məsihi 
dünyaya nümayiş etdirərək, insanı Onu izzətləndirməyə qadir edən yeganə bir 
ənamdan imtina etdilər.  Müqəddəs Ruhun işi onlar üçün qəribə hadisədir. Onlar 
Kəlamın icraçıları  deyillər.  Məsihlə bir olanlar və dünya ilə birləşənlər arasında fərq 
qoymağı mümkün edən səmavi prinsiplər onlar üçün sanki fərqsizdir. Beləliklə, 
özlərini Məsihin davamçısı adlandıranların bir çoxu ayrıca və xüsusi bir xalq olmurlar. 
İmanlılarla imansızlar arasındakı fərq sanki görünməz olmuşdur. İnsanlar özlərini 
dünyaya, onun adətlərinə, onun özünəməhəbbətinə tabe etmişdirlər. Məbədin özü 
insanları İlahi Qanuna itaət etməyə gətirmək əvəzinə, bu qanunu pozmağında dünyaya 
bənzəyir. İmanlılar cəmiyyəti getdikcə daha çox təşkilata bənzəyir. 
      Bu adamların hamısı Məsihin ölümü sayəsində xilas olmaq istəyirlər, lakin eyni 
zamanda, Onun fədakar həyatı ilə  yaşamaq istəmirlər. Onlar təmənnasız ənam edilmiş 
lütfün sərvətlərini yüksəldirlər və saleh görünməyə çalışırlar, beləliklə 
xasiyyətlərindəki qüsurları gizlətməyə ümid edirlər, lakin Allahın böyük günündə 
onların bütün səyləri əbəs olacaqdır. 
      Məsihin salehliyi heç bir bəslənən, tövbə edilməmiş günahı yumayacaqdır. Elə 
olur ki, insan qanunu öz qəlbində pozur, baxmayaraq ki, zahirən heç bir cinayət etmir. 
Dünya onu qüsursuz adam hesab edə bilər, lakin İlahi Qanun onun ürəyinin sirlərini 
açır. İnsanın hər bir əməlinə onu doğuran səbəblərə görə qiymət verirlər. İnsanın yalnız 
o səbəbləri bəraət qazanacaq ki, onlar İlahi Qanunun prinsiplərinə uyğundur. 
 194 
      Allah – məhəbbətdir. Özünün bu məhəbbətini O, dünyaya Məsihi bağışlamağı ilə 
isbat etdi, «vahid Oğlunu ona verdi; bunu ona görə etdi ki, Ona iman edən hər adam 
həlak olmasın, əbədi həyata malik olsun» (Yəh. 3:16). Özü üçün xilas etdiklərindən ötrü 
O heç nəyi əsirgəmədi. O bizə bütün səmanı verdi ki, biz oradan günaha üstün gəlmək 
üçün qüvvə və bacarıq alaq və büdrəyib düşmənimizə məğlub olmayaq. Lakin Allahın 
məhəbbəti o demək deyildir ki, O, günaha bəraət qazandıra bilər. O, şeytanın günahına 
bəraət vermədi; Adəmin və Qabilin günahına bəraət vermədi; hər hansı bir başqa 
adamın günahına da bəraət vermir. Bizim günahlarımıza barmaqarası baxmayacaq və 
xasiyyətimizdəki qüsurlara rəvac verməyəcəkdir. O istəyir ki, Onun adı naminə onlara 
qalib gələk. 
       Məsihin salehlik ənamını rədd edənlər onlara Allahın oğul və qızları  olmaq 
imkanı verən xasiyyət keyfiyyətlərindən imtina edirlər. Onlara toy məclisində iştirak 
etmək hüququ verə bilən yeganə şeydən imtina edirlər. 
      Bu məsəldə padşahın «Sən toy paltarı geyməmiş buraya necə girdin?» sualına o 
adam cavab vermədi. Böyük məhkəmə günündə də belə olacaqdır. Burada, yerdə, insan 
özünün bu, yaxud digər qüsurlarına bəraət qazandıra bilər, lakin hökm günü onun heç 
bir bəraəti olmayacaqdır. 
      Müasir məsihçi cəmiyyətlərinə böyük imtiyazlar və imkanlar verilmişdir. Rəbb 
bizə getdikcə çoxalan işıqda açıldı. Bu gün bizim imtiyazlarımız Allahın xalqının 
qədimdə malik olduğundan qat-qat çoxdur. Biz yalnız bir zamanlar İsrailə ənam 
edilmiş böyük işığa malik deyilik, lakin Məsih vasitəsilə verilmiş sonsuz xilasedici lütfə 
malikik. İbranilər üçün simvol və işarə olan hər şey bizim üçün reallıq oldu. Onlar 
yalnız köhnə əhdə malik idilər; biz isə ondan əlavə Müjdəyə malikik. Biz artıq gəlmiş, 
çarmıxa çəkilmiş, dirilmiş və Lazarın qəbri üzərində «Dirilmə və həyat Mənəm» deyən 
Xilaskarın vədinə malikik. Məsihi dərk etmək və Onun məhəbbəti vasitəsilə Allahın 
Padşahlığı bizim aramızda qurulmuşdur. Məsih bizə moizə və nəğmələrdə açılır. Ruhlu 
ziyafət bizə özünün bütün gözəlliyi ilə nümayiş olunmuşdur. Sonsuz dəyər hesabına 
əldə edilmiş toy paltarı təmənnasız olaraq hər kəsə təklif edilir. Allahın elçiləri bizə bir 
çox qiymətli həqiqətlər açırlar: Məsihin salehliyi, imanla bəraət qazanmaq, İlahi 
Kəlamın bol-bol qiymətsiz vədləri, Məsih vasitəsilə Ata ilə azad ünsiyyət, Müqəddəs 
 195 
Ruhun təsəllisi, Allahın Padşahlığında əbədi həyat üçün etibarlı zəmanət. Allah böyük 
axşam yeməyinə, səma ziyafətinə hazırlıq üçün daha nə edə bilərdi? 
      Səmada mələklər dedilər: «Bizə tapşırılan xidməti icra elədik. Biz şər mələklərin 
ordularını sıxışdırırdıq. Biz insanların qəlblərinə işıq saçırdıq, onların şüurlarını Allahın 
Məsihdə izhar edilmiş məhəbbətini dərk etmələri üçün itiləşdirirdik. Biz onların 
nəzərlərini Qolqota çarmıxına yönəldirdik. Onların ürəkləri Allahın Oğlunu  çarmıxa 
çəkən günahın mənası ilə dərindən sarsılmışdı. Onlar tövbə etdilər. Onlar düz yolu 
görürdülər; Müjdənin gücünü hiss edirdilər; ürəkləri Allahın məhəbbətinin şirinliyini 
hiss etdikləri zaman yumşalmışdı. Özləri üçün Məsihin xasiyyətinin gözəlliyini kəşf 
etmişdilər. Lakin çoxları üçün bunlar faydasız oldu. Öz vərdiş və qüsurlarından imtina 
etmədilər. Onlar səma paltarlarını geyinmək üçün öz dünya paltarlarını atmadılar. 
Onların ürəkləri mənafeçiliyin əsarətində qaldı. Dünya ilə dostluq onlardan ötrü Allaha 
məhəbbətdən qiymətli oldu». 
      Onlardan ötrü son qərar günü sərt olacaqdır. Həvari Yəhya onu öz 
peyğəmbərliyində belə təsvir edir: «Sonra böyük ağ bir taxt və onda Oturanı gördüm. 
Yer və göy Onun hüzurundan qaçdı və onlar üçün bir yer tapılmadı. Mən ölüləri, 
böyükləri və kiçikləri taxtın qarşısında duran gördüm. Tumarlar açıldı və həyat kitabı 
olan başqa bir tumar da açıldı. Ölülər, kitablarda yazılanlara əsasən, hər kəs öz 
əməllərinə görə mühakimə olundu» (Vəh. 20:11, 12). 
      Əbədiyyət qarşısında dönüb geri baxmaq onlarda dəhşət doğuracaqdır. Onların 
bütün həyatları olduğu kimi qarşılarından keçəcəkdir. Dünyəvi keflər, var-dövlət və 
hörmətlər indi dəyərsiz olacaqdır. İnsanlar görəcəklər ki, keçmişdə və indi yeganə 
həqiqi sərvət salehlikdir ki, onlar ona nifrət edirdilər. Onlar görəcəklər ki, öz 
xasiyyətlərini şeytanın yalançı vədlərinin təsiri altında formalaşdırıblar. Üstünlük 
verdikləri paltarlar sədaqətlərinin ilk böyük dönüklüyündən danışacaq. Onda onlar öz 
seçimlərinin nəticələrini görəcəklər. Onda onlar başa düşəcəklər ki, Allahın əmrlərinin 
pozulması nəyə gətirib çıxarır. 
      Lakin əbədiyyətə hazırlaşmaqdan ötrü yeni sınaq vaxtı artıq olmayacaqdır. 
Yalnız bu həyatda bizə Məsihin salehlik paltarını geyinmək imkanı verilir. Bu öz 
xasiyyətimizi Məsihin əmrlərinə riayət edənlər üçün Onun hazırladığı evə layiq 
formalaşdırmağa yeganə imkandır. 
 196 
      Bizə sınaq üçün ayrılmış günlər sürətlə tükənir. Onların sonu artıq yaxındır. Bu 
xəbərdarlıq bizim üçün səslənir: «Saqının ki, ürəkləriniz qarınqululuq və sərxoşluqla və 
bu həyatın qayğıları ilə ağırlaşmasın və o gün sizi qəflətən yaxalamasın» (Lk. 21:34). 
Saqının ki, həmin gün sizi hazır olmadığınız anda yaxalamasın. Diqqətli olun ki, İlahi 
ziyafətdə toy paltarınız olmaya bilər. 
      «İnsan Oğlu sizin zənn etmədiyiniz saatda gələcəkdir». «Oyaq olan, çılpaq 
gəzməsin və ayıbı görünməsin deyə, paltarlarını mühafizə edən nə bəxtiyardır!» (Mt. 
24:44; Vəh.16:15). 
 
Talantlar 
(Mt. 25:13-30) 
 
      Zeytun dağında şagirdləri ilə bərabər oturan Məsih Özünün dünyaya İkinci 
Gəlişindən danışırdı. O, gəlişini qabaqlayan və yaxınlaşdığına işarə edən bəzi 
əlamətləri sadalayırdı. Öz şagirdlərinə ayıq-sayıq olmağı əmr etdi və yenidən 
xəbərdarlıq elədi: «Beləliklə oyaq durun, zira nə İnsan Oğlunun gələcəyi günü və nə də 
saatı bilirsiniz». Bundan sonra O onlara ayıq olub Onun gəlişini gözləməyin mənasını 
başa saldı. Gözləmə vaxtı səyli əməyə həsr olunmalıdır, boş vaxt keçirməyə yox. Bu 
dərsi O, talantlar haqqında məsəl ilə təsvir edir. 
      Göylərin Padşahlığı, - O deyir, - «başqa məmləkətə gedərək, öz qullarını çağırıb 
onlara malikanəsini tapşıran bir şəxs kimidir. Birinə beş, birinə iki, birinə də bir talant 
verdi. Hər birinə öz qabiliyyətinə görə verdi və yola çıxdı». 
      Başqa məmləkətə gedən şəxs – burada tezliklə yerdən göyə yüksəlməli olan 
Məsihi təsvir edir. «Qullar», yaxud nökərlər məsəldə Məsihin davamçılarını təsvir 
edirlər. Biz, imanlılar, özümüzə məxsus deyilik. Biz «gümüş və qızıl kimi fani şeylərlə 
deyil... Məsihin qiymətli qanı fidiyəsi ilə» (1 Pet. 1:18, 19) «çox baha qiymətə alınmışıq» 
(1 Kor. 6:20) ki, yaşayanlar artıq özləri üçün yox, onlar uğrunda ölən «və Dirilən üçün 
yaşasınlar» (2 Kor. 5:15). 
 197 
      Bütün insanlar bu sonsuz qiymət hesabına günahın əlindən alınmışdırlar. Bütün 
səma sərvətlərini bu dünyaya bəxş edərək, Məsihdə bizə bütün göyü verən Allah hər 
bir adamın iradəsini, hisslərini, şüurunu, qəlbini almışdır. İman edənlər və etməyənlər, 
bütün insanlar eyni dərəcədə Allahın mülkiyyəti olaraq, Ona məxsusdurlar. Buna görə 
də, hamı Ona xidmət etməyə borcludur, böyük hökm günündə isə hər bir şəxs Allahın 
çağırışına necə cavab verdiyi haqqında hesabat verməli olacaqdır. 
      Lakin bütün insanlar Allahın tələblərini qəbul etmirlər. Məsəldə Onun nökərləri 
kimi yalnız o şəxslər təsvir olunublar ki, onlar özləri Məsihə xidmət etmək istəklərini 
bəyan ediblər. 
      Məsihin bütün davamçıları xidmət etmək üçün alınıblar. Rəbbimiz öyrədir ki, 
həyatın əsas məqsədi – Ona xidmət etməkdir. Məsihin Özü yorulmaz işçi idi və 
Özünün bütün davamçılarına xidmət etmək qanunu, Allaha və öz yaxınlarına xidmət 
etmək qanunu vermişdir. Məsih həyat, onun mənası haqqında dünyaya yeni, daha 
yüksək təsəvvür gətirdi.  Başqalarına xidmət edərək insan Məsihlə birləşir. Beləliklə, 
xidmət etmək qanunu bizi Allahla və digər insanlarla birləşdirən canlı rabitəyə çevrilir. 
      Məsih Öz qullarına «malikanəsini», yəni Ondan ötrü istifadə edilməli olan şeyləri 
tapşırdı. O hər adama müəyyən iş tapşırdı. Əbədi səmavi planda hər adama xüsusi yer 
ayrılmışdır. Hər bir şəxs üçün Məsihlə əməkdaşlıqda insanların xilası üçün iş vardır. 
Səmavi iqamətgahlarda bizdən ötrü yerlərin olduğu doğru olan kimi, o da həqiqətdir 
ki, burada, yerdə Allah naminə işləməyimiz üçün də xüsusi yer ayrılıbdır. 
 
 
Müqəddəs Ruhun ənamları 
 
      Məsihin Öz imanlılar cəmiyyətinə etibar etdiyi talantlar Müqəddəs Ruhun bəxş 
etdiyi ənam və xeyir-duaları təsvir edir. «Ruh birinə hikmət kəlamı, digərinə isə eyni 
Ruh bilik kəlamı verir; başqasına isə eyni Ruh iman verir; bir başqalarına da eyni Ruh 
şəfa hədiyyələri verir; birinə möcüzələr yaratmaq məharəti, başqasına peyğəmbərlik, 
digərinə ruhları ayırd etmək məharəti, bir başqasına müxtəlif dillər, digərinə də dilləri 
izah etmək məharəti verir. Bütün bunları isə eyni Ruh icra edir və istədiyi kimi hər 
 198 
birinə şəxsən bölüşdürüb verir» (1 Kor. 12:8-11). İnsanların heç biri eyni hədiyyələr 
almırlar, fəqət Rəbbin hər bir quluna Ruhun hansısa ənamı vəd edilmişdir. Öz 
şagirdlərini tərk etdikdən əvvəl Məsih «onlara üfürdü və: Müqəddəs Ruhu qəbul edin, - 
dedi» (Yəh. 20:22). Yenə də deyir: «Mən Öz Atamın vəd etdiyini üzərinizə 
göndərəcəyəm» (Lk. 24:49). Lakin yalnız Məsih yüksəldikdən sonra bu ənam tam 
dolğunluğu ilə onlara verildi. Müqəddəs Ruhun göndərilməsi yalnız o zaman baş verdi 
ki, şagirdlər iman və dua vasitəsilə özlərini tamamilə Ona xidmət etməyə həsr etdilər. 
Bu zaman xüsusi mənada səmavi mülkiyyət Məsihin davamçılarına tapşırıldı. 
«Yüksəyə qalxdı və bir ordu əsiri də Özü ilə apardı. O, insanlara hədiyyələr verdi» (Ef. 
4:8). «Hər birimizə isə lütf Məsihin ehsanının ölçüsü ilə bəxş edilmişdi» (Ef. 4:7). «Bütün 
bunları isə eyni Ruh icra edir və istədiyi kimi hər birinə şəxsən bölüşdürüb verir» (1 
Kor. 12:11). Hədiyyələr artıq Məsihdə bizimdir, lakin həqiqətən onlara malik olmağımız 
bizim İlahi Ruhu qəbul etməyimizdən asılıdır. 
      Ruhun vədi lazımınca dəyərləndirilmir, buna görə də o mümkün olduğu qədər 
icra olunmur. Müjdə xidmətini tamamilə gücsüz edən Müqəddəs Ruhun olmaması 
bunda büruzə edilir. İnsan əla təhsilə, istedadlara, nitqə, müxtəlif təbii ənamlara və əldə 
edilən qabiliyyətlərə malik ola bilər, lakin İlahi Ruhun iştirakı olmadan heç bir ürəyə 
toxunulmayacaq, heç bir günahkar Məsih üçün alınmayacaq. Digər tərəfdən, Məsihlə 
bir olaraq, Ruhun hədiyyələrini qəbul edərək, Onun davamçılarının ən zəif və savadsızı 
ürəkləri fəth edən qüvvəyə malik olacaqdır. Allah belə adamları Kainatda ən güclü təsir 
keçiricilərinə çevirir. 
 
Digər talantlar 
 
      Məsəldə nümayiş etdirilən talantlar yalnız Ruhun xüsusi hədiyyələri deyildir. 
Burada insanın bütün ənam və qabiliyyətlərindən, anadangəlmə, yaxud əldə edilmiş, 
təbii yaxud, ruhlu hədiyyələrdən bəhs edilir. Onların hamısı Məsihə xidmətə həsr 
olunmalıdır. Onun şagirdləri olarkən biz malik olduğumuz hər şeylə birlikdə özümüzü 
Ona veririk. Bizim bu hədiyyələrimizi O bizə təmizlənmiş və nəcibləşdirilmiş şəkildə 
qaytarır ki, onlar Onun izzəti və yaxınlarımızın xeyri naminə istifadə oluna bilinsin. 
 199 
      Hər bir adama Allah «gücünə görə» verir. Talantlar təsadüfi paylanmır. Kim beş 
talant saxlamağa qadirdirsə, beşini alır. Kim özündə yalnız iki talant inkişaf etdirə 
bilərsə, ikisini alacaqdır. Kim yalnız birindən ağılla istifadə edə bilirsə, birini də 
alacaqdır. Heç kim gileylənməməlidir ki, ona böyük ənamlar verilmədi; çünki o Şəxs ki  
onları hər bir adama bəxş edib, böyük, yaxud kiçik olmasından asılı olmayaraq, hər bir 
etibar olunmuş talantla izzətləndirilir. Beş talant almış şəxs onları çoxaldaraq 
qaytarmalıdır, bir talant almış da həmin bir talantı çoxaldaraq qaytarmalıdır. Allah 
əvəzini «insanda olmayan mala görə deyil, olan mala görə» gözləyir (2 Kor. 8:12). 
      Məsəldə «beş talant alan dərhal gedib onlarla ticarət etdi, beş talant daha qazandı. 
İki talant alan da beləcə iki talant daha qazandı». 
      İnsana bəxş edilmiş bütün talantlar, nə qədər az olsalar da, sərfəli şəkildə istifadə 
olunmalıdır. Biz özümüzə «Mənə nə qədər verilib?» sualını yox, ‛Mən malik 
olduğumla nə edirəm?» sualını verməliyik. Bütün qabiliyyətlərimizin və 
qüvvələrimizin inkişaf etdirilməsi Allah və yaxınlarımız qarşısında bizim başlıca 
vəzifəmiz olmalıdır. Əgər qabiliyyət və yararlılığı gündən-günə çoxalmırsa, heç bir şəxs 
Allahın ondan ötrü nəzərdə tutduğu həyat məqsədini yerinə yetirmir. Məsihə iman 
etdiyimizi bəyan edərkən, biz üzərimizə Rəbbimiz üçün mümkün qədər yararlı işçilər 
olmaq vəzifəsini götürürük və biz özümüzün hər bir qabiliyyətimizi ən yüksək 
kamilliyə çatdırmalıyıq ki, bacardığımızın ən yaxşısını görə bilək. 
      Rəbbin görülməli olan böyük işi vardır və O, gələcək həyatda ən yaxşısını o 
kəslərə verəcəkdir ki, onlar bu həyatda sədaqətlə və məcbur edilmədən xidmət edir. 
Rəbb bu dünyada iş görmək üçün Özünə köməkçilər seçir və hər gün, ən müxtəlif 
vəziyyətlərdə Onun planını həyata keçirmək naminə etdikləri hər bir duaya cavab 
verərək, təcrübələrini artırır. O Özünə köməkçiləri kamil olduqlarına görə deyil, 
Onunla ittifaqda kamilliyə çata biləcəklər deyə seçir. 
      Allah yalnız yüksəklərə can atanları qəbul edəcəkdir. O güman edir ki, Onun hər 
bir köməkçisi bacardığının ən yaxşısını edəcəkdir. Bu zaman onların hər birindən həm 
də əxlaqi kamillik tələb olunur. Biz heç bir vaxt öz irsi, yaxud əldə edilmiş olan şərə 
təmayülümüzü ona uyğunlaşdırmaq üçün salehlik standartını aşağıya salmamalıyıq. 
Biz daim xatirimizdə saxlamalıyıq ki, xasiyyətimizin qüsurları günaha aiddir. Bütün 
 200 
nəcib, müqəddəs keyfiyyətlər Allahda cəmləşmişdir və Məsihi Öz şəxsi Xilaskarı kimi 
qəbul edən hər bir adam bu keyfiyyətlərə malik olmaq üstünlüyü əldə edir. 
      Allahın həmişçisi olmaq istəyən hər bir şəxs öz bədəninin hər bir hissəsinin 
kamilliyinə və öz şüurunun hər bir xüsusiyyətinin inkişafına çalışmalıdır. Həqiqi təhsil 
almaq bütün fiziki, əqli və əxlaqi keyfiyyətləri yüksək vəzifələrin icrası üçün 
hazırlamaq deməkdir; bu, bədəni, əqli və qəlbi Allaha sitayiş üçün hazırlamağı nəzərdə 
tutur. Belə təhsil əbədiyyətdə də davam etdiriləcəkdir. 
      Rəbb hər bir məsihçidən xidmət və qabiliyyətlərinin bütün sahələrdə 
yüksəlməsini gözləyir. Məsih günahımızı bizim əvəzimizə Öz qanı və əzabları ilə ona 
görə yudu ki, könüllü, səmimi ibadətimizi təmin etsin. O, dünyaya gəldi ki, bizim necə 
işləməli olduğumuza və öz işimizi hansı ruhla görməli olduğumuza nümunə versin. 
Məsih istəyir ki, biz Onun işinin dünyaya yüksək formada tərəqqisinin yollarını 
öyrənək və böyük məhəbbət, sədaqət və şərəflə Atanın adını izzətləndirək.  Çünki O, 
«dünyanı elə sevdi ki, vahid Oğlunu ona verdi... ki, Ona iman edən hər adam həlak 
olmasın, əbədi həyata malik olsun» (Yəh. 3:16). 
      Lakin Məsih kamil xasiyyətə nail olmağın asan bir məsələ olduğu barədə bizə 
zəmanət vermir. Nəcib, bütöv xasiyyət irsən keçmir. O bizə təsadüf nəticəsində 
verilmir. Belə xasiyyət insanın şəxsi səyləri ilə, Məsihin xidmətləri və lütfü vasitəsilə 
hazırlanır. Allah bizə talantlar, şüur qüvvələri bəxş edir; biz isə xasiyyətimizi öz şəxsi 
«mən»imizlə ağır və inadlı mübarizədə formalaşdırırıq. Biz  pis vərdişlərimizə qarşı 
ardıcıl döyüşlər aparmalıyıq. Özümüzü diqqətlə təhlil edib tənqidi qiymət verməliyik 
ki, heç bir pis cəhətimiz düzəlməmiş qalmasın.  
Qoy heç kim deməsin ki, mən öz xasiyyətimin qüsurlarını düzəldə bilmirəm. Siz 
belə bir nəticəyə gəlsəniz, uğursuzluğa düçar olacaq və heç zaman əbədi həyata nail 
olmayacaqsınız. İstəyin olmaması - əbədi həyata malik olmağın əsas əngəli budur. Əgər 
siz istəmirsinizsə, qalib gələ bilməyəcəksiniz. Həqiqi çətinlik qüdsləşməmiş ürəyin 
pozğunluğunda və özümüzü Allahın nəzarətinə tabe etmək istəməməkdədir. 
      Allahın böyük və çətin işin görülməsi üçün səxavətlə hədiyyələr verdiyi çoxları 
məhz ona görə çox zəif nəticələr əldə etdilər ki, onlar çoxa heç nail olmağa da 
çalışmırdılar. Minlərlə insan həyatda elə yaşayır ki, sanki onların  həyatda nə müəyyən 
 201 
məqsədləri, nə də çatmaq istədikləri yüksəklik vardır. Öz işləri müqabilində onlar 
müvafiq ödəniş alacaqdırlar. 
      Unutmayın ki, siz heç zaman qarşınıza qoyduğunuz məqsəddən çoxuna nail 
olmayacaqsınız. Ən yüksək məqsədlər qoyaraq, addım-addım, bəzən ağrı, fədakarlıq və 
qurbanlar vasitəsilə bütün tərəqqi nərdivanı boyunca qalxmaq gərəkdir. Heç nəyin 
qarşısında dayanmayın. Bəxtin dönüklüyü hələ heç kimi o qədər möhkəm sarsıtmayıb 
ki, ümidsizliyə qapılmalı olsun. Ağır şəraitlər bizdə onlara qalib gəlmək qərarı 
oyatmalıdır. Biz qarşımıza çıxan birinci əngəli keçdikdən sonra irəliyə getmək üçün 
yeni cəsarət və yeni qüvvə əldə edəcəyik. Doğru istiqamətlə getməkdə inadlı olun və 
siz tezliklə aşkar edəcəksiniz ki, şəraitlər bizim düşmənlərimiz yox, köməkçilərimiz 
olur. 
      Öz xasiyyətinizi Rəbbin izzəti naminə dəyişməkdə qeyrətli olun. Daim, 
xasiyyətinizin formalaşmasının hər mərhələsində Allahın işinə yaramağa çalışın. Siz 
bunu edə bilərsiniz, çünki Xənok ümumi pozğunluq dövründə Allahın işinə yaradı. 
Xənoka bənzəyənlər bu gün də vardır. 
      Daniel kimi, o sədaqətli ər kimi möhkəm dayanın ki, heç bir imtahan ona qalib 
gələ bilmirdi. Sizə olan məhəbbətindən Öz Şəxsi həyatını sizin günahlarınızı yumaq 
üçün verəni kədərləndirməyin. O deyir: «Mənsiz heç bir şey edə bilməzsiniz» (Yəh. 
15:5).  Bunu heç vaxt unutmayın. Əgər səhv etmisinizsə, lakin onları dərk edir və 
onlarda təhlükə haqqında xəbərdarlıq edən mayaklar görürsünüzsə, siz, şübhəsiz ki, 
qalibsiniz. Bununla siz məğlubiyyəti qalibiyyətə döndərərək, öz düşməninizi pərt edir 
və öz Xilaskarınızı izzətləndirirsiniz. 
      İlahi xasiyyətə uyğun olan xasiyyət yeganə sərvətdir ki, onu biz bu həyatdan 
gələcəyə apara bilərik. Bu dünyada Məsihin rəhbərliyi altında olanlar özləri ilə səmavi 
iqamətgaha buradakı bütün İlahi nailiyyətlərini götürəcəkdirlər. Əbədiyyətdə biz 
inkişafımızı davam etdirəcəyik. Bax buna görə artıq bu həyatda öz xasiyyətimizi 
yorulmadan kamilləşdirmək vacibdir. 
      Səmavi varlıqlar qərarlı imanla əməldə kamilliyə çatan mükəmməl xasiyyətə 
malik olmaq istəyən insana kömək edəcəkdirlər. Xasiyyətinin səma ölçülərinə uyğun 
formalaşması yolunu tutmuş hər bir adama Məsih deyəcəkdir: «Mən sənə kömək etmək 
üçün sənin sağ tərəfindəyəm». 
 202 
      İnsanın iradəsi Allahın iradəsi ilə birləşdiyi zaman o  hər şeyə qadir olur. Onun 
əmri ilə görülməli iş Onun qüvvəsi ilə yerinə yetirilə bilər. Onun bütün əmrləri onların 
icra edilməsi üçün qüvvə və imkanları nəzərə alır. 
 
 
Əqli qabiliyyətlər 
 
      Allah bizdən əqli qabiliyyətlərimizi inkişaf etdirməyi tələb edir. O gözləyir ki, 
Onun qulları onları əhatə edənlərdən daha böyük şüur və fərasətə malik olacaqlar və 
onları Öz tarlasında fəal, işgüzar, dərin biliyə malik olan işçilər olmaq əvəzinə, həddən 
artıq qayğısız və  tənbəl görəndə kədərlənir. Rəbb istəyir ki, biz Onu bütün ürəyimizlə, 
bütün canımızla, bütün şüur gücümüzlə sevək. Bu bizim üzərimizə daim öz 
təfəkkürümüzü inkişaf etdirmək vəzifəsini qoyur ki, biz onun imkanlarından bütün 
dolğunluğu ilə istifadə edərək, Yaradanımızı daha dərin dərk edək və daha güclü 
sevək. 
      Əgər biz Onun Ruhunun idarəsindəyiksə, bizim təfəkkürümüz olduqca dolğun 
inkişaf edir və beləliklə, Rəbbə xidmət üçün daha səmərəli istifadə oluna bilər. Rəbb Öz 
işində savadsız, lakin özlərini bütövlüklə Allaha həsr etmiş və öz yaxınlarına xeyir-dua 
gətirmək istəyən insanlardan istifadə edir və edəcəkdir. Lakin belə bir müqəddəs ruha 
malik olan və eyni zamanda təhsil üstünlüyünə malik olan şəxs Məsih üçün olduqca 
əhəmiyyətli iş görə bilər, çünki böyük imkanlara malikdir. 
      Rəbb istəyir ki, biz hərtərəfli təhsil alaraq, əldə etdiyimiz bilikləri digər insanlarla 
bölüşək. Heç kim qabaqcadan deyə bilməz ki, o, Allaha harada və necə xidmət edə, 
yaxud Onun haqqında danışa biləcək. Yalnız Səmavi Atamız görür və bilir ki, Öz 
qullarının qüvvə və bacarıqlarından necə səmərəli istifadə etmək olar. Bizim qarşımızda 
daim yeni-yeni imkanlar açılır, bizsə öz imanımızın zəifliyindən onları görə bilmirik. 
Biz öz şüurumuzu o dərəcədə inkişaf etdirib zənginləşdirməliyik ki, lazım olduqda 
Onun Sözünün həqiqətlərini dünyanın ən nüfuzlu şəxsləri qarşısında elə tərzdə 
nümayiş etdirə bilək ki, Onun adı izzətləndirilsin. Allaha xidmət üzün təfəkkürümüzün 
inkişafına yaranan heç bir imkanı əldən buraxmamalıyıq.    
 203 
Qoy təhsilə ehtiyacları olan gənclər ona malik olmaq üçün inadla çalışsınlar. 
Yalnız xaricdən kömək gözləməyin, lakin bu imkanları özünüz yaradın. Bundan ötrü 
əlinizə düşən hətta ən kiçik imkandan belə istifadə edin. Qənaətcil olun. Öz 
vəsaitlərinizi pozulmuş iştahanızın ödənilməsinə, yaxud da əyləncə axtarışına sərf 
etməyin. Allah sizdən gözlədiyi kimi, Ona xidmətdə yararlı və bacarıqlı olmaq üçün 
qərarlı olun. Özünüzün hər bir başlanğıcınızda əsaslı və sədaqətli olun. Öz intellektinizi 
möhkəmləndirmək üçün əlinizə düşən hər bir imkandan istifadə edin. Kitabların 
təhlilini yararlı fiziki əməklə birləşdirin və inadla, iman və dua ilə yuxarıdan 
göndərilən müdrikliyə bağlanın. Beləliklə, siz hərtərəfli  inkişaf edəcəksiniz. Bu sizə 
xasiyyətinizi kamilləşdirmək, başqalarının şüuruna təsir etmək,  onları şərəf və 
qüdsiyyət yolu ilə aparmaq imkanı verəcəkdir. 
      Əgər malik olduğumuz imkan və üstünlükləri aydın dərk etsəydik, şəxsi təhsil işi 
olduqca uğurlu olardı. Həqiqi təhsil kollec diplomundan qat-qat böyük bir şeydir. 
Əlbəttə, elmlərin öyrənilməsinə etinasızlıq göstərmək düzgün deyildir, lakin həqiqi ali 
təhsil mövcuddur ki, ona yalnız Allahla canlı rabitə vasitəsilə nail olmaq olar. Qoy hər 
bir tələbə Müqəddəs Kitabı əlinə götürsün və onu öyrənərək, ən dahi Müəllimi 
dinləmək üçün öz ürəyini açsın. Qoy sizin şüurunuz hazır olsun ki, İlahi həqiqətə 
aparan yolda çıxa biləcək problemlərə qalib gələ bilsin. 
      Öz yaxınlarına xeyir-dua olmaq üçün yeni biliklərə can atan şəxslər, özləri 
Allahdan xeyir-dua alacaqdırlar. İlahi Kəlamın öyrənilməsi onların əqli qabiliyyətlərini 
genişləndirəcək, şüurlarını möhkəmləndirəcək və onları daha ciddi əməyə sövq 
edəcəkdir. 
      Allahın işçisi olmaq istəyən hər kəs öz həyatında şəxsi intizam göstərməlidir. Bu, 
natiqlik qabiliyyəti, yaxud da ən parlaq istedadlardan daha  çox iş görəcəkdir. Ən adi, 
lakin şəxsi intizama öyrənmiş şüur mühüm dərəcədə yaxşı və daha çox iş görəcəkdir, 
nəinki ali savadlı və möhtəşəm istedadlar şəxsi intizamdan məhrum olduqda. 
 
 
Nitqin inkişafı 
 
 204 
Nitq mədəniyyəti səylə inkişaf etdirilməli olan istedadlardan biridir. Bizim Allahdan 
aldığımız hədiyyələrdən heç biri başqalarına bunun qədər xeyir-dua verə bilməz. 
Nitqin köməyi ilə biz dəvət edir və inandırırıq, Allaha dua və alqış edirik, başqalarına 
Xilaskarın məhəbbətini açırıq. Buna görə nitqin hərtərəfli inkişafı nə qədər vacibdir. 
      Bəzən ən yüksək intellektli insanlar da öz məsihçi fəaliyyətlərində nitq 
mədəniyyətinə və səsin düzgün istifadə edilməsinə etinasızlıq göstərirlər. Çoxları o 
qədər sakit, yaxud elə sürətlə oxuyur, yaxud danışırlar ki, bəzən onları başa düşmək 
olmur. Bəzilərinin zəif səsi və aydın olmayan tələffüzü vardır; digərləri isə 
dinləyicilərin çətin qavradıqları sərt, kəsici nitqə malikdirlər. Mətnlər, himnlər, 
məruzələr və digər çıxışlar bəzən elə bir tərzdə auditoriyaya təqdim olunur ki, onların 
bütün gücü və təsiri itirilir. 
      Bu qüsuru ləğv etmək mümkündür və lazımdır. Bu barədə Müqəddəs Kitab 
tövsiyə verir. Əzranın dövründə Yazıları xalqa oxuyan levililər haqqında deyilmişdir: 
«Onlar Allahın Qanun kitabından oxuyub aydınlaşdırdılar və mənasını camaata izah 
etdilər ki, oxunan ayələr başa düşülsün» (Nəx. 8:8). 
      Ciddi səylər ilə hamı aydın oxumaq və dolğun, təmiz səslə, aydın və təsirli 
danışmaq qabiliyyətinə malik ola bilər. Belə etsək, biz Məsihin işçiləri kimi öz 
səmərəliliyimizi olduqca artıra bilərik. 
      Hər bir məsihçi başqalarına Məsihin tükənməz zənginliyini çatdırmağa dəvət 
olunubdur; buna görə o öz nitqini kamilləşdirməlidir. O, İlahi Kəlamı elə təqdim 
etməlidir ki, dinləyiciləri cəlb etsin. Allahın niyyətində yoxdur ki, Onun Kəlamının 
çatdırılmasının insan vasitələri yararsız olsunlar. Allah istəmir ki, insan Onun vasitəsilə 
dünyaya axan səmavi axının gücünü zəiflətsin və sarsıtsın.  
Biz Məsihə kamil bir nümunə kimi baxmalıyıq, Müqəddəs Ruhun yardımını 
istəməliyik və Onun gücü ilə bədənimizin hər bir hissəsini qüsursuz iş üzün 
hazırlamalıyıq.  
Bu, xüsusilə ictimai xidmətə çağırılanlara aiddir. Hər bir moizəçi, hər bir 
müəllim daim yadında saxlamalıdır ki, o, insanlara əbədiyyət haqqında xəbərləri 
çatdırır, çünki son ödənişin böyük günü insanları bu həqiqət mühakimə edəcək. Bəzi 
adamlar üçün xəbərin necə çatdırılması onun qəbul, yaxud rədd edilməsində əsas amil 
olacaq. Kəlamı elə çatdırın ki, o, şüuru çağırsın və ürəyə toxunsun. Qoy o rahat, aydın 
 205 
və təntənəli və eyni zamanda səmimi, bu sözün əhəmiyyətini təsdiq edən inandırıcılıqla 
deyilsin. 
      Nitq mədəniyyəti, sözün gücündən düzgün istifadə etmək məsihçi həyatının 
bütün sahələrində – ailədə, evdə ünsiyyət zamanı, yaxud başqa insanlarla söhbətimizdə 
lazımlıdır. Biz özümüzü məlahətli səslə, bununla bərabər düzgün və təmiz nitqlə, 
nəzakətli və xeyirxah sözlər seçərək danışmağa öyrətməliyik. Məlahətli və xoşagələn 
sözlər qəlb üçün şeh və mülayim yağmur kimidir. Yazılar Məsih haqqında yazırlar ki, 
Onun «dodaqlarından lətafətli sözlər tökülür» və O «yorğunlara sözlə dayaq olurdu» 
(Məz. 45:2; Yeş. 50:4). Rəbb də bizi öyrədir: «Qoy sözünüz həmişə nəvazişli olsun‛ ki, 
(Kol.4:6), ‚sizi dinləyənlərə nemət versin» (Ef. 4:29). 
      Başqalarını düzəltmək, yaxud öyrətmək istəyiriksə, öz sözlərimizi həssaslıqla 
seçməliyik, çünki onlar can verən ətir ola bildikləri kimi, məhvə sürükləyən yol da ola 
bilərlər. İnsanı məzəmmət edərkən, yaxud ona tövsiyə verərkən çoxları sərt, çətin sözlər 
işlədirlər ki, bu sözlər də  yaralı qəlbə şəfa verə bilmir. Belə nitq yalnız ruhu qızışdırır 
və çox vaxt səhv edən kəsdə kortəbii müqavimət oyadır. Həqiqət prinsiplərini qoruyan 
hər bir şəxs səmavi məhəbbət yağına möhtacdır. Hər cür şəraitdə məzəmmət 
məhəbbətlə ifadə edilməlidir. Bu zaman bizim sözlərimiz üsyana yox, düzəlməyə 
gətirəcəkdir. Məsih Müqəddəs Ruh vasitəsilə bizim sözlərimizə güc və hökm 
verəcəkdir. Axı bu  Onun işidir. 
      Heç bir söz düşünülmədən söylənməməlidir. Nə acıdillilik, nə boşboğazlıq, nə 
qəzəbli ifadələr, yaxud qeybət sözləri Məsihin davamçılarından eşidilməməlidir. 
Müqəddəs Ruhun təsiri altında həvari Pavel deyir: «Ağzınızdan heç bir çürük söz 
çıxmasın» (Ef. 4:29). Burada yalnız nalayiq ifadələr deyil, lakin müqəddəs prinsiplərə və 
dinin paklığına zidd olan hər bir ifadə nəzərdə tutulur. Buraya kinayəli sözlər və şərin 
üstüörtülü pıçıldamaları da aiddir. Bunun qarşısı dərhal alınmazsa, bunların hamısı 
böyük günaha səbəb olacaqdır. 
      Hər bir ailəyə, ayrılıqda hər bir məsihçinin üzərinə nalayiq ifadələrin qarşısını 
almaq vəzifəsi qoyulmuşdur. Əgər biz boşboğazlıq edənlərin arasında olsaq, bizim 
borcumuz mümkün qədər söhbətin mövzusunu dəyişdirməkdir. Allahın lütfünün 
köməyi ilə gözə çarpmaz tərzdə, bir neçə rahat sözlə söhbətin mövzusunu xeyirxah 
məcraya yönəltmək olar. 
 206 
      Valideynlərin vəzifəsi də öz övladlarını lazımi danışıq qaydalarına öyrətməkdir. 
Bunu ən yaxşı ev şəraitində görmək olar. Körpə yaşlarından uşaqlara öz valideynlərinə 
və digər insanlara hörmət etməyi öyrətmək lazımdır. Bilməlidirlər ki, onların dilindən 
yalnız nəvaziş, həqiqət və təmiz sözlər çıxmalıdır. Qoy valideynlərin özləri hər gün 
Məsih məktəbinin səliqəli şagirdləri olsunlar. Onda yalnız öyüdlə deyil, öz şəxsi 
nümunələrilə də onlar öz övladlarını «təkzibedilməz sağlam sözlər» danışmağa öyrədə 
biləcəklər (Tit. 2:8). Bu, ən mühüm və ən məsuliyyətli vəzifələrdən biridir. 
      Məsihin sədaqətli davamçıları olaraq, biz öz sözlərimizlə bir-birimizə məsihçi 
həyatımızda kömək edib sınaqlarda bir-birimizi dəstəkləməliyik. Biz olduqca çox və 
tez-tez Allahla ünsiyyətimizdən danışmalıyıq. Bir-birimizə Allahın mərhəmət və 
məhəbbətindən, Məsihin sonsuz məhəbbətinin həyatımızdakı təzahüründən 
danışmalıyıq. Bizim sözlərimiz alqış və minnətdarlıq sözləri olmalıdır. Əgər insanın 
şüur və ürəyi İlahi məhəbbətlə doludursa, bu, mütləq onun sözlərində də ifadə 
ediləcəkdir. Bu təqdirdə o, qəlbini dolduran hissləri ifadə etməkdə çətinlik 
çəkməyəcəkdir. Ali fikirlər, nəcib arzular, həqiqət haqqında aydın təsəvvür, təmənnasız 
məqsədlər, insanın İlahi və müqəddəs Olana yanğısı mütləq öz məhsullarını ürəyin 
xəzinəsini açan sözlərdə verəcək. Beləliklə, Məsih nitqimizdə açılan zaman sözlər 
qəlbləri Ona cəlb etmək gücünə malik olacaq. 
      Biz Məsih haqqında hələ Onu tanımayanlara danışmalıyıq. Bu zaman Məsih kimi 
hərəkət etmək lazımdır. O hər yerdə – havrada, yol kənarında, qayıqda, fəriseyin 
verdiyi ziyafətdə, yaxud vergiyığanın masası arxasında səmavi olan şeylər haqqında 
danışırdı. Təbiət hadisələrini, gündəlik həyat əhvalatlarını O, həqiqət kəlamları ilə 
bağlayırdı. Dinləyənlərin ürəkləri Ona yönəlirdi, çünki O, xəstələri müalicə edir, 
kədərlilərə rahatlıq verir, onların uşaqlarını əlinə götürüb, xeyir-dua verirdi. O 
danışmağa başlayan zaman hamının diqqəti Ona yönəlirdi və Onun hər sözü kimdən 
ötrü isə canlandıran ətir olurdu. 
      Bu bizim üçün nümunə olmalıdır. Harada olsaq da, biz başqalarına Xilaskar 
haqqında danışmaq imkanı tapmalıyıq. Əgər biz Məsih kimi yaxşılıq etsək, insanların 
ürəkləri bizə də Ona açılan kimi açılacaq. Sərt və kobud tərzdə deyil, İlahi məhəbbətin 
bizə göstərdiyi yolla biz «on minlərlə digərlərindən yaxşı Olan» və «büsbütün 
lütfkarlıq» Olan haqqında danışa biləcəyik (Nəğ. nəğ. 5:10, 16). Bu bizim öz nitq 
 207 
istedadımızdan istifadə edə biləcəyimiz ən yüksək əməkdir. O bizə məhz ondan ötrü 
verilmişdir ki, insanlara Məsihi rəhmli və bağışlayan Xilaskar kimi aça bilək. 
 
 
İnsanlara təsir göstərmək 
 
      Məsihin həyatı Onu Allahla və bütün bəşər ailəsilə bağlayan sonsuz, hüdudsuz 
təsir idi. Məsihin vasitəsilə Allah insanı elə bir təsirlə əhatə etmişdir ki, bu Ona yalnız 
Özü üçün yaşamaq imkanı vermir. Müstəqil varlıqlar olaraq, biz öz həmqardaşlarımızla 
bağlıyıq və Allaha məxsus olan böyük ailənin üzvləriyik. Bir-birimizə qarşı 
vəzifələrimiz bundan irəli gəlir. Heç bir adam başqalarından, öz yaxınlarından tam 
azad ola bilməz, hər bir şəxsin firavanlığı digərlərinin firavanlığından asılıdır. Allahın 
məqsədi ondan ibarətdir ki, hər bir adam kiməsə lazım olduğunu hiss etsin və 
başqalarına xoşbəxtlik gətirmək imkanları arasın. 
      Hər bir adamın ətrafında özünə məxsus atmosfer yaranır, bu ya həyat verən 
iman, cəsarət, ümid və məhəbbət atmosferidir, ya da ağır və soyuq, qəmgin, 
əhatəmizdə olan hər şeydən narazılıq, qısqanclıq, özünəməhəbbət, ürəkdə bəslənən 
günahın ölümgətirən nəfəsi ilə zəhərlənmiş atmosferdir. Bizi əhatə edən atmosferlə 
istər-istəməz bizimlə ünsiyyətdə olan hər bir insana təsir edirik. 
      Bu elə bir məsuliyyətdir ki, biz ondan azad ola bilmirik. Bizim sözlərimiz, 
əməllərimiz, geyimimiz,  hətta üzümüzün ifadəsi - bunların hamısı təsir edir. Beləliklə, 
başqalarına göstərdiyimiz təsir müəyyən yaxşı və pis nəticələrə gətirir ki, onları ölçmək 
və qiymətləndirmək qeyri-mümkündür. Bizdən törəyən hər bir istək  başqalarında 
əkilən toxumdur ki, o da öz növbəsində öz məhsullarını verəcəkdir. Bu, müxtəlif 
insanların həyatındakı hadisələrin ucu görünməyən üfüqlərə qədər uzanan zəncirinin 
bir halqasıdır. Əgər öz nümunəmizlə biz başqalarına özlərində xeyirxah prinsipləri 
inkişaf etdirməyə kömək ediriksə, bununla onlara yaxşılıq etmək üçün güc veririk. 
Onlar öz növbələrində bu təsiri başqalarına, başqaları isə digərlərinə keçirəcəklər. Buna 
görə də bizim dərk etmədiyimiz təsirimiz minlərlə insan üçün xeyir-dua ola bilər. 
 208 
      Gölə bir daş atsaq, görərik ki, suyun üzü ilə o biri sahilə çatana kimi bir-birinin 
dalınca dalğalar yayılacaq. Eləcə də bizim hətta düşünülməmiş və qəsdən edilməmiş  
təsirimiz başqa insanlar üçün xeyir-dua, yaxud lənət ola bilər. 
      Xasiyyət - böyük təsirə malik olan qüvvədir. Həqiqi, təmənnasız, mömin həyatın 
sakit şəhadəti təkzibedilməz təsir bağışlayır. Öz həyatımızda Məsihin xasiyyətini 
açaraq, biz insanların xilas edilməsi işində Onun həmişçiləri oluruq. Biz yalnız o zaman 
Onunla uğurlu əməkdaşlıq edə bilərik ki, ətrafımızdakılar bizim həyatımızda Onun 
xasiyyətinin əks olunmasını görə bilsinlər. Təsir sahəmiz nə qədər geniş olarsa, bir o 
qədər çox yaxşılıq edə bilərik. O zaman ki özlərini Allahın qulları hesab edənlər öz 
gündəlik həyatlarında İlahi Qanunun prinsiplərini rəhbər tutaraq Məsihin nümunəsinə 
oxşamağa çalışacaqlar, o zaman ki onların hər bir əməli Allahı hər şeydən çox 
sevdiklərinə və öz yaxınlarını özləri kimi sevdiklərinə şəhadət edəcəkdir, onda 
imanlılar cəmiyyəti dünyanı dəyişmək gücünə malik olacaqdır. 
      Lakin unutmaq olmaz ki, insanın təsiri eyni dərəcədə şərə də xidmət edə bilər. Öz 
canını itirmək dəhşətlidir, başqa canların ölümünə səbəb olmaq bundan da dəhşətlidir. 
Bizim təsirimizin ölümgətirən ola biləcəyi fikri qorxudur; lakin bu mümkündür. 
Özlərini Məsihlə birləşən adlandıranların çoxu, əslində, insanları Ondan 
uzaqlaşdırırlar. Məhz buna görə imanlılar cəmiyyəti bu qədər zəifdir. Çoxları tənqid və 
ittiham etməyi özlərinə rəva bilirlər. Şübhələri, paxıllıqları və narazılıqları ilə onlar 
şeytana üzərlərində hakim olmaq ixtiyarı verir və onun əlində alətə çevrilirlər. Onlar nə 
etdiklərini dərk edənə kimi bəşər düşməni onların vasitəsilə öz məqsədinə çatır. Şər 
artıq öz təsirini göstərdi, kiməsə artıq kölgə salındı, şeytanın oxları öz hədəfinə çatdı. 
Şübhələr, imansızlıq və hətta açıq allahsızlıq hissləri başqa şəraitdə Məsihi qəbul edə 
biləcək insanlara hakim kəsilir. Bu zaman onların bədbinliyə sövq etdikləri adamlara 
şeytanın köməkçiləri rahatlıqla baxırlar və bu səbəbdən daşlaşmışları, irad və xahişlərə 
kar olmuşları müşahidə edirlər. Onlar öz-özlərini tərifləyirlər ki, başqaları ilə 
müqayisədə onlar saleh və xeyirxahdırlar. Bu zaman dərk etmirlər ki, bu zavallılar 
məhz onların məhdudiyyət bilməyən dilinin və üsyankar ürəyinin nəticəsində 
itirildilər. Məhz onların təsiri nəticəsində bu zəif canlar sınağa düşdülər. 
      Beləliklə, özlərini məsihçi adlandıranların həyatında təzahür edən yüngüllük, 
özünə qarşı güzəştli münasibət, qayğısızlıq və laqeydlik bir çox canları həyat yolundan 
 209 
çəkindirir. Məsihin belə davamçılarından olanlar Allahın hökm günündə öz pis 
təsirlərinin məhsulları ilə qarşılaşmağa qorxacaqdırlar. 
      Biz bu istedaddan yalnız Allahın lütfü vasitəsilə düzgün istifadə edə bilərik. Öz-
özlüyündə bizdə elə bir şey yoxdur ki, başqalarına yaxşı təsir bağışlasın.  Öz şəxsi 
köməksizliyimizdə özümüzə hesabat verib və Allahın gücünə ehtiyacımız olduğunu 
dərk edərək, biz heç bir şeydə özümüzə arxalanmayacağıq. Biz hər bir günün, saatın və 
hətta anın hansı nəticələr verəcəyini bilmədiyimizə görə heç bir günümüzü öz 
taleyimizi Səmavi Atamıza həvalə etmədən başlamamalıyıq. Onun mələkləri bizə 
nəzarət edirlər və əgər özümüzü onların rəhbərliyi və mühafizəsi altına təslim etsək, 
hər cür təhlükə anında onlar bizim yanımızda olacaqdırlar. O zaman ki, biz özümüzdən 
asılı olmayaraq pis təsir göstərmək qarşısında olacağıq, mələklər onda da yanımızda 
olacaqlar ki, bizi düzgün qərara istiqamətləndirsinlər, lazımi sözlər öyrətsinlər və bizim 
hərəkətlərimizə təsir etsinlər. Buna görə bizim təsirimiz sakit, nəzərəçarpmaz, lakin 
başqalarının Məsihə və səmavi aləmə cəlb edilməsində böyük qüvvə ola bilər. 
 
 
 
Vaxt 
      Bizim vaxtımız Allaha mənsubdur. Həyatımızın hər anı Ona məxsusdur və ən 
təntənəli vəzifəmiz bu ənamın Onun adının izzətləndirilməsi üçün istifadə edilməsidir. 
Allahın bizə bəxş etdiyi vaxt haqqındakı qədər heç bir talant haqqında biz Ona elə 
dəqiq hesabat verməyəcəyik. 
      Vaxtı heç bir qiymət ölçüsünə yerləşdirmək olmaz. Məsih həyatının hər anını 
dəyərli sayırdı və biz də zamana belə baxmalıyıq. Həyat onu boş şeylərə sərf etmək 
üçün çox qısadır. Bizim boş-boşuna keçirmək, yaxud eqoist ləzzətlərə və günaha yol 
vermək üçün vaxtımız yoxdur. Məhz indi, bu qısa həyatda, biz öz xasiyyətimizi əbədi 
həyat üçün hazırlayırıq. Yalnız indi və bir daha heç vaxt, biz öz əməllərimizin 
gələcəkdəki aqibətinə hazırlaşmalıyıq. 
      İnsan ailəsi yaşamağa yeni başlayan kimi dərhal ölməyə başladı. Əgər əbədi 
həyat haqqında həqiqi bilik əldə edilməyibsə, insanın fasiləsiz əməyi heç nəyə 
 210 
gətirməyəcəkdir. Vaxtı zəhmət çəkmək üçün müəyyən edilmiş kimi dəyərləndirən 
insan özünü səma iqamətgahına, ölümsüz həyata hazırlayacaqdır. Belə insan öz 
doğumuna bəraət qazandıracaqdır. 
      Bizə bəxş olunmuş vaxtdan səmərəli istifadə etməliyik. Lakin boş yerə sərf 
edilmiş vaxtı qaytarmaq mümkün deyildir. Biz yaşadığımız heç bir anı geriyə qaytara 
bilmərik. İtkini ödəməyin yeganə vasitəsi Allahın böyük xilas planının həyata 
keçirilməsində Onun həmişçiləri olmaqdır. 
      Bunu edən şəxsdə xasiyyət dəyişikliyi baş verir. O, Allahın övladı, hökmdar 
ailəsinin üzvü, Səmavi Padşahın övladına çevrilir. O, mələklərlə ünsiyyətə hazırdır. 
      Bu gün bizə öz yaxınlarımızın xilası üçün verilmiş vaxtdır. Çox adamlar hesab 
edirlər ki, əgər onlar Məsihin işinə pul köçürürlərsə, vəzifələrini yerinə yetirirlər, lakin 
şəxsən Ona xidmətə həsr oluna biləcək vaxt həmişəlik itirilmişdir. Sağlamlığa, qüvvəyə 
və istedadlara malik olan hər kəsin imtiyazı və eyni zamanda yüksək vəzifəsi Allaha 
əməli xidmətdir. Məsih üçün canlar qazanmaqdan ötrü hamı çalışmalıdır. Sadəcə pul 
köçürmək işi əvəz edə bilməz. 
      Bizim yaşadığımız hər bir an əbədiyyətdə öz əks-sədasını tapır. Biz xidmət üçün 
dəvətə daim hazır olmalıyıq. Bu saat, bu an ehtiyacı olan bir cana həyat sözünü demək 
üzün malik olduğumuz imkan bir daha olmaya bilər. Kömək edə bilmədiyimiz insana 
Allah hər bir an deyə bilər: «Bu gecə sənin canını tələb edəcəklər» (Lk. 12:20) və o, 
yalnız ona görə buna hazır olmayacaqdır ki, biz öz vəzifəmizə laqeydlik etdik. Böyük 
hökm günündə biz necə hesabat verəcəyik? 
      Həyat onu keçəri dünya məqsədlərinə, əbədiyyətlə müqayisədə tamamilə 
dəyərsiz olan qayğılar və narahatçılıq gətirən əşyalara tabe etmək üzün çox dəyərlidir. 
Buna baxmayaraq, Allah bizi keçəri yaşayış işlərində də Ona xidmət etməyə dəvət edir. 
Çalışqanlıq  belə işdə həqiqi dinin möminlik qədər vacib hissəsidir. Müqəddəs Kitab 
bizim dünyamız üzərində daim hökm sürən avaralığa bəraət qazandırmır. Hər bir 
həqiqətən iman etmiş insan öz işlərində çalışqan olacaqdır. 
      Biliyə nail olmağımız və əqli keyfiyyətlərimizin inkişafı bizim öz vaxtımızdan 
necə istifadə etməyimizdən asılıdır. İntellektin   inkişafına nə kasıblıq, nə sadə mənşəli 
olmağımız, nə münbit şəraitin olmaması mane olmalıdır. Yalnız həyatın hər anını 
dəyərləndirmək gərəkdir. Bir neçə qısa an burada, bir neçə dəqiqə orada, mənasız 
 211 
söhbətlərə sərf edilmiş vaxt, tez-tez yataqda keçirilən sübh saatları, nəqliyyatda, nəhəng 
növbələrdə, görüşə vaxtında gəlməyənləri gözləməkdə keçirilən saatlar – hamısını 
saymaq olmaz. Daim əlimizin altında kitab olsaydı və bu vaxt parçalarını oxumağa, 
yaxud düşüncələrə həsr etsəydik, nə çox işlər görmək olardı. Qoyulmuş məqsədə tərəf 
getməkdə inadkarlıq, əməkdə səyli olmaq və vaxtın həssas qənaəti insanlara elə biliklər 
və şüura elə nəzarət verir ki, onların yararlı olmaqlarına və təsirlərini büruzə verməyə 
kömək edir. 
      Hər bir məsihçinin vəzifəsi özündə nizam, həssaslıq və səliqə tərbiyə etməkdir. 
Hər hansı bir işi çəkib uzatmağın heç bir ciddi bəraəti yoxdur. Əgər insan daim işləyir, 
lakin iş yaxşı getmirsə, deməli, o öz işinə bütün şüur və ürəyini vermir. İşi yubandıran 
və zərər verən bu çatışmazlıqları kənarlaşdırmalıdır. Ona öz şüurunu inkişaf etdirmək 
lazımdır ki, ən yaxşı nəticələrə nail olmaq üçün vaxtını düzgün planlaşdıra bilsin. İşin 
düzgün planlaşdırılması ona gətirir ki, bir nəfərin beş saat ərzində gördüyü iş üçün 
başqasına on saat lazım olur. Ev işləri ilə məşğul olanların çoxu ona görə fasiləsiz və 
durmadan çalışmırlar ki, onların həddindən çox vəzifələri və yükləri vardır, fəqət ona 
görə ki, onlar işlərini vaxta qənaət etmədən planlaşdırırlar. Öz tənbəllikləri ilə, işi 
uzatmaqları ilə onlar çox kiçik bir işi böyük işə çevirirlər. Lakin həqiqətən arzu edən 
gec-tez zərərli ləngimə verdişinə qalib gələ biləcəkdir. Bundan ötrü yalnız işə 
başlayarkən qarşıya müəyyən məqsəd qoymaq lazımdır. Özünüz üçün 
müəyyənləşdirin ki, qarşınızda duran iş nə qədər vaxt tələb edir və sonra bütün 
səylərinizi sərf edərək, işi həmin vaxtda başa çatdırın. İradənin belə məşqi ona 
gətirəcəkdir ki, əlləriniz də daha cəld olacaqdır. 
      İnadkarlıqları, özlərini ələ alıb dəyişməyə qadir olmadıqları üzündən adamlar 
yanlış həyat tərzinin əsarətinə düşürlər; fəqət öz qabiliyyətlərini inkişaf etdirib 
iradələrini möhkəmləndirərək, onlar üzərlərinə götürdükləri vəzifələri ən yaxşı surətdə 
yerinə yetirə bilərlər. Onda onlar hər yerdə və hər zaman lazımlı olacaqlar. Onları 
xidmət və ləyaqətlərinə görə yüksək qiymətləndirəcəkdirlər. 
      Uşaq və gənclərin bir çoxu çox vaxt öz valideynlərinə olan məhəbbətlərini və 
onların çətinliklərinə şərik olduqlarını nümayiş etdirərək onlara ev işlərində kömək 
etmək əvəzinə, vaxtlarını boş-boşuna sərf edirlər. Gənclər öz güclü çiyinlərinə bir çox 
kimsələrin götürməli olduğu vəzifələri götürə bilərdilər. 
 212 
      Məsihin həyatı ən kiçik yaşlarından fəallıq və işgüzarlıqla müşahidə olunurdu. O, 
yalnız Özü üçün yaşamırdı. Əbədi Allahın Oğlu olmasına baxmayaraq, atası Yusifə 
kömək edərək, dülgərlik edirdi. Onun atasının emalatxanasında işləməyi müəyyən 
dərəcədə əlamətdar idi. O, dünyaya xasiyyət inşaatçısı kimi gəldi, ona görə də Özünün 
hər bir işində kamilliyə çatmağa çalışırdı. Öz gündəlik əməyinə O Onun İlahi qüdrəti 
ilə yeniləşmiş  insanların xasiyyətlərində olan kamilliyi gətirdi. Biz də Onun kimi 
hərəkət etməliyik. 
      Valideynlərin öz uşaqlarına vaxtı dəyərləndirməyi və ondan səmərəli istifadə 
etməyi öyrətməsi gərəkdir. Onlara Allahın izzətlənməsinə və insanların xeyrinə olan 
işləri görməyi öyrədin. Öz kiçik yaşlarında da uşaqlar Allahın təmsilçiləri ola bilərlər. 
      Valideynlərin öz uşaqlarının avaralıq etməyinə icazə verməkdən böyük günahları 
yoxdur. Uşaqlar tənbəlliyə çox tez öyrənirlər və gələcəkdə onlardan köməksiz və 
yararsız insanlar yetişir. Yaşlaşdıqca, insanın işləyərək artıq həyat üçün vəsaitlə öz-
özünü təmin etdiyi zaman, ləng və təşəbbüs göstərmədən  işləyirlər və eyni zamanda 
onların işinə uyğun olmayan məvacib gözləyirlər. Belə işçilərlə Allahın sadiq 
sərəncamçısı olmağı dərk edənlər arasında böyük uçurum vardır. 
      Süstlük, gündəlik işlərə münasibətdə məsuliyyətsizlik belə adamların dini 
həyatlarına da yayılaraq, onları Allah üçün görüləcək hər hansı bir yararlı işə 
qabiliyyətsiz edir. Öz səyli əməkləri sayəsində dünya üçün xeyir-dua ola biləcək bir 
çoxları, özlərini tənbəlliklə məhv etdilər. Boşluq, həyatda məqsədlərin olmaması insanı 
qarşısına çıxacaq minlərlə imtahanlar önündə köməksiz edir. Nadürüst yoldaşlar və 
zərərli vərdişlər şüur və canı məhv edirlər. Nəticədə insan həm indiki, həm də gələcək 
həyat üçün məhv olur. 
      Məşğul olduğumuz işin sahə və səviyyəsindən asılı olmayaraq, Allahın Kəlamı 
bizə deyir: «Səydə zəifləməyin; ruhda hərarətli olun; Rəbbə xidmət edin». «Bilərək ki, 
mükafat olaraq, Rəbdən miras alacaqsınız», «çalışmaq üzün nə bacarırsan, var gücünlə 
et». «Çünki xidmət etdiyiniz Rəbb Məsihdir» (Rom. 12:11; Vaiz 9:10; Kol. 3:24). 
 
 
Sağlamlıq 
 213 
 
      Sağlamlıq Rəbbdən gələn elə bir xeyir-duadır ki, onu az adam dəyərləndirir; lakin 
eyni zamanda, bizim əqli və fiziki qüvvələrimizin istifadə edilməsinin effektivliyi əsas 
etibarilə ondan asılıdır. Bütün impulslar, vadaredici səbəblər və hisslər bizim 
bədənimizdə yaranır. Məhz buna görə də o, ən yaxşı fiziki vəziyyətdə saxlanılmalıdır 
və ən yüksək ruhlu təsir altında olmalıdır ki, bizim istedad və qabiliyyətlərimiz ən yaxşı 
surətdə istifadə edilə bilinsin. 
      Fiziki sağlamlığımızı korlayan hər şey bizim şüurumuzu da zəiflədərək, onun 
yaxşını pisdən seçmək qabiliyyətini məhv edir. Biz xeyrə qarşı qeyri-həssas oluruq və 
düzgün saydığımızı etmək üçün güc və iradəmizi itiririk. 
      Fiziki qüvvələrimizin mənasız xərclənməsi ömrümüzü qısaldır, halbuki bizim 
qüvvələrimiz Allahın izzətləndirilməsinə xidmət edə bilərdi. Çox vaxt bu bizi Allahın 
dəvət etdiyi işi yerinə yetirməyə tamamilə qabiliyyətsiz edir. Öz zərərli vərdişlərimizi 
təşviq edərək, mənasız yerə gecə yarısına qədər oturaraq, öz sağlamlığımızın zərərinə 
iştahamıza rəvac verərək öz fiziki gücümüzü zəiflədirik. İdmana etinasızlıq edərək, 
şüur və bədənimizi həddindən çox yükləyərək öz sinir sistemimizin tarazlığını 
pozuruq. O şəxslər ki, təbiət qanunlarını pozaraq və beləliklə öz ömürlərini qısaldaraq 
özlərini Allaha bütövlüklə xidmətdən məhrum edirlər, Ondan oğurlamaqda 
təqsirkardırlar. Bundan əlavə, onlar öz qonşularından da oğurlayırlar, çünki öz yararlı 
fəaliyyət müddətlərini qısaldır və başqalarına xeyir-dua verməyə qadir olmurlar, fəqət 
Allah onları dünyaya bunun üzün göndərmişdir. Müəyyən bir zaman ərzində edə 
biləcəkləri iş üzün özlərini yararsız edirlər. Əgər öz sağlamlığımızı zərərli vərdişlərlə 
korlayaraq, dünyanı bizim  vasitəmizlə bəxş oluna biləcək xeyirdən məhrum ediriksə, 
Rəbb bizi təqsirkar sayır. 
      Beləliklə, fiziki qanunların pozulması həm də ruhlu qanunların pozulmasıdır, 
çünki Allah yalnız ruhlu qanunun deyil, həm də fiziki qanunların həqiqi yaradıcısıdır. 
Onun qanunu ilə insana bəxş olunmuş hər əsəbdə, hər əzələdə və hər bir qabiliyyətdə 
Öz əli təcəssüm etdirilmişdir. Hər dəfə öz bədənimizin hansısa hissəsi ilə pis rəftar 
etdiyimiz zaman biz Allahın Qanununu pozuruq. 
      Hər bir şəxs öz bədənini tanımalı və başa düşməli, xüsusiyyətlərini bilməlidir ki, 
onu düzgün saxlaya bilsin, Rəbbin işini yerinə yetirməyə hazır olsun. Fiziki 
 214 
sağlamlığımızı daim həssaslıqla qorumalı və inkişaf etdirməliyik ki, İlahi təbiət bütün 
dolğunluğu ilə insan təbiətində açıla bilsin. Tərbiyə işinin ən mühüm tərəflərindən biri 
bədənin fiziki fəaliyyəti ilə ruhlu həyatı arasındakı əlaqəni başa salmaqdır. Bu 
məsələlərə həm evdə, həm də məktəbdə xüsusi diqqət yetirmək lazımdır. Hamının öz 
fiziki quruluşu və təbii həyatı idarə edən qanunlar haqqında təsəvvürü olmalıdır. 
Bilərəkdən bu qanunları bilməməzliyə salan və cahilliyinə görə onları pozan şəxslər 
Allah qarşısında günah edirlər. Hər bir şəxs öz həyat və sağlamlığını qorumalıdır. 
Bizim vərdişlərimiz  şüurumuzun, o isə öz növbəsində Allahın nəzarətində olmalıdır. 
      «Məgər bilmirsiniz ki, - həvari Pavel deyir, - bədənləriniz sizdə yaşayan 
Müqəddəs Ruhun məbədidir və Onu sizə Allah vermişdir və siz özünüzə məxsus 
deyilsiniz? Zira siz çox baha qiymətə alınmısınız. Buna görə Allahınkı olan bədəninizlə 
və ruhunuzla Allahı izzətləndirin» (1 Kor. 6:19, 20). 
 
 
Qüvvələrimiz 
 
      Biz Allahı yalnız şüur və ürəyimizlə deyil, lakin özümüzün bütün qüvvələrimizlə 
sevməliyik. Bu bizim fiziki qüvvələrimizin tam, şüurlu istifadəsini nəzərdə tutur. 
      Məsih yalnız ruhlu işlərdə deyil, həm də dünyəvi işlərdə həqiqi zəhmətkeş idi. 
Özünün hər bir işində O Öz Atasının iradəsini yerinə yetirməkdə iradə və səy 
göstərirdi. Səmavi ilə dünyəvi şeylər çoxlarının güman etdiklərindən daha sıx bağlıdır 
və daha artıq Məsihin bilavasitə nəzarəti altındadır. Yerdəki ilk qurbangahın 
quruluşunu Məsih planlaşdırırdı. Süleymanın məbədinin inşasına dair  konkret 
göstərişlər verən də O idi. Öz dünyadakı həyatında Nazaretdə dülgər işləyən Məsih  
həm də Onun adının izzətlənməli olduğu müqəddəs məbədin planını hazırlayan 
səmavi memar idi. 
      Məhz Məsih qurbangahın inşaatçılarına müdriklik bəxş etdi ki, bu da onlara bu 
işi həqiqi ustalıq və gözəlliklə icra etmək imkanı verdi. O dedi: «Bax, Yəhuda 
qəbiləsindən Xur oğlu Uri oğlu Besaleli adı ilə çağırıb, onu Allahın Ruhu ilə hikmət, 
dərrakə, bilik və hər cür məharətlə doldurmuşam ki, qızıl, gümüş və tuncla işləməyi 
 215 
bacarsın, daş-qaş yonsun, ağac oysun, hər cür məharət göstərə bilsin. Mən də Dan 
qəbiləsindən Aximasaq oğlu Oholiavı ona köməkçi təyin etmişəm. Hər müdrik adamın 
ürəyinə hikmət qoymuşam ki, Mən sənə necə əmr etmişəm, belə də etsinlər» (Çıx.31:2-
6). 
      Allah istəyir ki, Onun işçiləri hər bir işlərində Ona malik olduqları hər şeyi verən 
kimi baxsınlar. Hər bir həqiqi kamilləşdirmə və ixtira Ondan törəyir, Onun Özü 
tövsiyədə ecazkar və işində kamildir. Həkimin bizim əsəb və əzələlərimizin vəziyyətini 
təyin edən əlinin həssaslığı, onun qəliz insan orqanizmini bilməyi İlahi qüdrətin əzab 
çəkənlərin xeyrinə bəxş etdiyi müdriklikdir. Dülgərin çəkiclə ustalıqla işləməsi, 
dəmirçinin zindana vurduğu qüvvəsi Allahdan gəlir. O, insana istedadlar bəxş etdi və 
gözləyir ki, insan öz işində məsləhət üzün Ona müraciət etsin. Biz nə iş görsək də, hansı 
işi bizə tapşırsalar da, O, şüurumuzu idarə etmək istəyir ki, öz işimizdə kamilliyə nail 
olaq. 
      Ruhlu və dünyəvi əmək bir-birindən o qədər də uzaq sahələr deyil. Müqəddəs 
Kitab prinsipləri bizim hər bir işimizin və sözümüzün əsası olmalıdır. İlahi və bəşəri 
qüvvələr həm dünyəvi, həm də ruhlu sahələrdə həqiqi müvəffəqiyyətə nail olmaq üçün 
birləşməlidirlər. Bu qüvvələr insan fəaliyyətinin bütün sahələrində, istehsal və kənd 
təsərrüfatında, ticarət və elmi layihələrdə həmrəy olmalıdırlar. Belə bağlılıq məsihçi 
fəaliyyətinin hər bir sahəsində təzahür edilməlidir. 
      Allah bəşəri və İlahi qüvvələrin buna bənzər birliyinin qurulması prinsiplərini 
bəyan etmişdir. Allahla bərabər işləyənlərin əsas aparıcı motivi hər cür fəaliyyətdə 
Onun izzətləndirilməsi fikri olmalıdır. Bizim hər bir işimiz Allaha məhəbbətdən 
doğmalı və Onun iradəsinə uyğun olaraq həyata keçirilməlidir. 
      Allahın iradəsini dini sitayişdə iştirak etdiyimizdə olduğu qədər binanın 
inşasında da yerinə yetirmək vacibdir. Əgər işçilər öz şəxsi xasiyyətlərinin 
formalaşmasında müqəddəs prinsipləri rəhbər tuturlarsa, hər bir binanın inşasında da 
onlar lütf və bilgilərdə yüksələcəkdirlər. 
      Əgər insan öz «mən»ini canlı qurban kimi qurbangaha qoymursa, Allah onun ən 
böyük istedadını da, ən gözəl xidmətini də qəbul etməyəcək. Kökün özü müqəddəs 
olmalıdır, əks halda o, Allahın qəbul edə biləcəyi məhsulu verə bilməz. 
 216 
      Rəbb Daniel və Yusifi ağıllı rəislər kimi yetişdirdi. O, onların vasitəsilə ona görə iş 
görə bildi ki, onlar öz istəklərini ödəmək üçün yaşamır, Allahın işinə yaramaq 
istəyirdilər. 
      Danielin nümunəsi bizim üçün ibrət dərsidir. O göstərir ki, işgüzar adam mütləq 
fəndgir və hiyləgər olmaya da bilər. O özünün hər addımında Allahın rəhbərliyini 
axtara bilər. Daniel Babil padşahlığının baş naziri, eyni zamanda Allahın peyğəmbəri 
idi və Ondan səmavi vəhy işığı alırdı. Fani şəxsi heysiyyətlər əsarətində olan dünyəvi 
dövlət xadimləri İlahi Kəlamda çiçəkləri məhsul verməyən otlara bənzədilmişlər. Rəbb 
Öz köməkçilərində müxtəlif istiqamətlərdə xidmət edə bilən insanları görmək istəyir. 
Ona özlərinin hər bir işində böyük həqiqət prinsiplərinə istinad edə bilən iş adamları da 
lazımdır. Ən dəqiq tədqiqat və səyli hazırlıq ilə onlar öz istedadlarını 
kamilləşdirməlidirlər. Əgər insanlara hansısa fəaliyyət sahəsində daha müdrik və 
səmərəli olmaq üçün bütün olan imkanlardan istifadə etmək gərəkdirsə, bunu bütün 
güc və bacarıqlarını dünyamızda Allahın Padşahlığının qurulmasına həsr edənlərin 
xeyrinə etmək lazımdır. Ən dəqiq təhlil edərək, biz Danielin bütün fəaliyyətində heç bir 
səhv, yaxud yanılma aşkar edə bilmərik. Hər bir iş adamı üçün o, nümunə olmalıdır. 
Danielin taleyi bizə göstərir ki, Allahın xidmətinə öz şüur və əllərinin var qüvvəsini, 
bütün ürəyini və həyatını verən insan nəyə qadir ola bilər. 
 
 
Maddi vəsaitlər 
 
      Allah insanlara həm də vəsaitlər verir. O, insanlara vəsait əldə etmək və 
çoxaltmaq üçün güc verir. Torpağı səmavi şeh və təravətli yağışlarla sulayır. O, torpağı 
isindirən gün işığı verir, bütün təbiətə həyat verərək çiçəklənmə və məhsul bəxş edir. 
Ona həqiqətən məxsus olanın qaytarılmasını gözləyir. 
      Bizə vəsait ona görə verilməmişdir ki, biz özümüzü izzətləndirək. Sadiq 
idarəçilər kimi, biz bəxş edilmiş hər şeyi Allahın şərəfi və izzəti naminə istifadə 
etməliyik. Bəziləri hesab edirlər ki, malik olduqları vəsaitin yalnız bir hissəsi Allaha 
məxsusdur. Onun bir hissəsini dini və xeyriyyə məqsədlərinə ayıraraq, bütün qalan 
 217 
hissəsini özləri istədikləri kimi istifadə edə biləcəkləri mülkiyyət hesab edirlər. Ancaq 
bunda səhv edirlər. Bizim malik olduğumuz hər şey Allahındır və onların istifadə 
edilməsinə görə Onun qarşısında cavabdehik. Bizim hər qəpiyimizi necə xərclədiyimiz 
Allahı hər şeydən artıq və qonşumuzu özümüz qədər sevib-sevmədiyimizi çox aydın 
şəkildə göstərir. 
      Pulun böyük dəyəri vardır, çünki onun köməyi ilə çoxlu yaxşılıqlar etmək 
mümkündür. Allahın övladlarının əllərində pul - aclar üçün qida, susuzlar üçün su və 
çılpaqlar üçün paltardır. Onda istismar edilənlər üçün mühafizə və xəstələr üçün 
yardım vardır. Lakin əgər mühüm həyat ehtiyaclarının ödənilməsinə, başqalarının 
xeyir-duasına və Allahın işinin irəliləməsinə xidmət etmirsə, öz-özlüyündə pul qumdan 
artıq dəyərə malik deyildir. 
      Var-dövləti bir məqsəd olaraq toplamaq yalnız xeyirsiz deyil, əsl lənətdir. 
Həyatımızda pul toplamaq qəlb üçün tələdir, o bizi səmavi sərvətlərə bağlılıqdan və 
məhəbbətdən yayındırır. Böyük İlahi hökm günündə istifadə edilməmiş talantlar və 
itirilmiş imkanlar haqqında şəhadət edərək, toplanmış var-dövlət öz sahibini məhkum 
edəcəkdir. Yazılar deyir: «Gəlin indi, ey varlılar, başınıza gələcək fəlakətlərdən ötrü 
ağlayın və fəryad edin! Var-dövlətiniz çürüyüb, paltarlarınızı da güvə yeyib. Qızıl və 
gümüşünüz paslanıb və onların pası sizə qarşı şəhadət olacaq və ətinizi od kimi 
yeyəcək. Siz son günlərdə sərvət topladınız. Budur, tarlalarınızı biçən işçilərin hiylə ilə 
gizlətdiyiniz əmək haqqı fəğan edir. Biçinçilərin fəryadı Səmavi Orduların Rəbbinin 
qulaqlarına çatdı!» (Yaq. 5:1-4). 
      Lakin Məsih şüursuz israfçılığa da bəraət qazandırmır. O, qənaətcil olmağı 
öyrədir: «Heç bir şey zay olmasın deyə artıq qalan tikələri toplayın» - bu dərs də Onun 
bütün davamçılarına aiddir (Yəh. 6:12). Vəsaitin Allahın verdiyi güc olduğunu başa 
düşən şəxs onlardan qənaətlə istifadə edəcək və onları mühafizə edərək gələcəkdə 
verməyi özünə borc biləcəkdir. 
      Biz cah-calala və öz ehtiraslarımızın ödənilməsinə nə qədər çox vəsait sərf 
edəcəyiksə, acı yedirtmək və çılpağı geyindirmək üçün bir o qədər az ehtimal yaranır. 
Hər bir ağılsız xərclənən qəpik bizi gözəl yaxşılıq etmək imkanından məhrum edir. Bu 
isə o deməkdir ki, biz Allahdan oğurlayaraq, Onu izzət və şərəfdən məhrum edirik, O 
bunu bizə etibar etdiyi talantların düzgün istifadə olunması ilə qəbul edə bilərdi. 
 218 
 
 
Xeyirxah niyyət və meyllər 
 
      Xeyirxahlıq, alicənablıq, qəlb həssaslığı, ruhlu incəlik elə dəyərli istedadlardır ki, 
onlar öz sahiblərinə əlavə məsuliyyət yükü verir. Onların hamısı Allahın xidmətinə sərf 
olunmalıdır. Lakin burada çoxları yanılırlar. Bu keyfiyyətlərə özlərinin malik olmaları 
ilə kifayətlənərək, bu adamlar onlardan hansısa bir əməli xidmətdə başqalarının xeyrinə 
istifadə etmək imkanını əldən verirlər. Onlar özlərinə təsəlli verirlər ki, əgər onlara 
müvafiq imkanlar verilsə idi, əgər münasib şərait olsa idi, böyük xeyirxah işlər görə 
bilərdilər. Lakin onlar belə imkanları yalnız passiv vəziyyətdə gözləməkdədirlər.  Onlar 
ehtiyacı olana könülsüz şəkildə qəpik-quruş verən xəsisə nifrət edirlər. Onlar görürlər 
ki, xəsis özü üçün yaşayır və bilirlər ki, öz istifadə edilməmiş talantlarına görə o cavab 
verəcəkdir. Böyük məmnunluqla özləri ilə bu avam, xəsis insanlar arasındakı təzadı 
qeyd edirlər, güman edirlər ki, onların vəziyyətləri bu xəsislərinkindən qat-qat 
üstündür. Lakin özlərini aldadırlar. İstifadə edilməyən keyfiyyətlərə ancaq malik 
olmaq, insanın məsuliyyət və təsirini yalnız ağırlaşdırır. Allahdan böyük və alicənab 
hissləri pay almış insanlar, onları yalnız öz dostlarına qarşı deyil, köməyə ehtiyacı 
olanların hamısına münasibətdə göstərməlidirlər. Sosial üstünlüklər də talantlardır ki, 
bizim təsir hüdudlarımızda olanların hamısının xeyirinə istifadə olunmalıdır. Yalnız 
çox az adam üçün göstərilən məhəbbət həqiqi məhəbbət deyildir. Bu ancaq pərdələnmiş 
özünəməhəbbətdir.  O heç cür canların xeyrinə və yaxud Allahın izzəti üçün xidmət 
etməyəcəkdir. Öz talantlarını istifadə etməyənlər Allah qarşısında daha çox 
təqsirkardırlar, nəinki onların nifrət etdikləri insanlar. Onlara deyiləcəkdir: «Siz Ağanın 
iradəsini bilirdiniz, lakin onu icra etmədiniz». 
 
 
İstifadə olunaraq çoxaldılmış talantlar 
 
 219 
      İşlədilən talantlar çoxalır. Müvəffəqiyyət heç zaman təsadüf, yaxud tale işi 
deyildir; bu, Allahın şəxsi Uzaqgörənliyinin nəticəsi, iman və tədbirlilik, xeyirxahlıq və 
əzmli səylər əvəzində verilən təltifdir. Rəbb istəyir ki, biz hər ənam istifadə edək; əgər 
biz bunu ediriksə, Rəbb bizə daha çox hədiyyələr verir. O bizə malik olmadığımız 
keyfiyyətləri fövqəl təbii surətdə vermir; fəqət malik olduğumuzu istifadə etdiyimiz 
zaman Allahın Özü bizimlə işləyərək, olan keyfiyyətləri kamilləşdirir. Rəbbə qızğın, 
fədakar xidmət etməklə biz özümüzü itirmirik. Əksinə, qüvvələrimiz çoxalır. Özümüzü 
Müqəddəs Ruha tabe etdikdə, Onun aləti olduqda  Allahın lütfü bizdə hərəkətə gəlir ki, 
qəlbimizdən əvvəlki niyyətlərimizi kənar etsin, pis təmayüllərimizə qalib gəlsin və 
yeni, xeyirli vərdişlər yaratsın. Ruhun belə bir faydalı təsiri altına düşərək, ürəklərimiz 
daha çox Onun gücündə olur və bu bizə öz işimizi daha yaxşı yerinə yetirmək imkanı 
verir. Bizim bu ana qədər yatmış qüvvələrimiz oyanır və tələb edilməmiş 
qabiliyyətlərimiz yeni həyata malik olur. 
      Allahın çağırışına itaətlə səs verən ləyaqətli işçi Onun köməyinə əmin ola bilər. 
Belə bir böyük və müqəddəs məsuliyyəti öz üzərinə götürmək artıq öz-özlüyündə 
xasiyyətin yüksəldilməsi deməkdir. Bu məsuliyyət ən yüksək əqli və ruhlu qüvvələri 
hərəkətə gətirir, şüur və ürəyi möhkəm və təmiz edir. Allahın qüdrətinə imanla zəif 
insan necə böyük gücə malik olur, onun səyləri necə qərarlı olur və necə gözəl nəticələr 
verir. Kim ki ən kiçik biliklərdən başlayaraq, öz təvazökarlığına görə yalnız həqiqətən 
bildiyi haqda danışır, eyni zamanda daha çox bilməyə çalışaraq, öz ehtiyaclarını 
ödəmək üzün onu gözləyən hüdudsuz səma sərvətlərini aşkar edəcəkdir. Ona verilmiş 
işığı nə qədər başqalarına verməyə çalışacaqsa, bir o qədər işıq ona veriləcəkdir. İlahi 
Kəlamı başqalarına nə qədər çox izah ediriksə, o bizim üçün bir o qədər aydın olur. Biz 
öz biliklərimizlə nə qədər çox bölüşürüksə və öz qabiliyyətlərimizi burada, yerdə, 
insanların içində nə qədər fəal istifadə ediriksə, bir o qədər çox bilik və qüvvələr 
alacağıq. 
      Bizim Məsih naminə göstərdiyimiz hər bir səyimiz özümüzün xeyir-dua 
almağımıza səbəb olur. Bütün imkanlarımızı Onun izzətləndirilməsi üçün istifadə 
ediriksə, O bizə daha da çox verir. Biz başqa canlar haqqında qayğını öz üzərimizə 
götürərək, onları Məsihə cəlb etmək istəyəndə öz ürəklərimiz Allahın lütfünün təsiri 
 220 
altında daha bərk döyünür; öz hisslərimiz İlahi eşq ilə alovlanır;  bizim bütün məsihçi 
həyatımız daha çox cəhdli və dualı olaraq böyük reallığa malik olur. 
      Səmada insanın dəyəri onun ürəyinin Allahı dərk etmək qabiliyyətinə uyğun 
olaraq müəyyən edilir. Bu dərrakə bütün gücümüzün törədiyi mənbədir. Allah insanı 
elə xəlq edibdir ki, onun hər bir qabiliyyəti İlahi şüuru əks etdirə bilsin; O daim çalışır 
ki, insan şüurunu Allahla harmoniyaya gətirsin. O, dünya qarşısında Məsihin lütfünü 
göstərməklə bizə Onunla əməkdaşlığın xeyir-dualı imkanını verir ki, biz bu müqəddəs 
işdə səmavi biliklərimizi çoxalda bilək. 
      Məsihə baxaraq biz Allahı daha aydın və əyani dərk edirik və bu bizi dəyişir. Bu 
zaman xeyirxahlıq, öz qonşularımıza qarşı məhəbbət təbii ehtiyaclarımız olur. Bizdə 
Allahın xasiyyətinə uyğun olan şəxsi cəhətlər inkişaf edir. Ona bənzər böyüyərək Allahı 
dərk etmək qabiliyyətimizi inkişaf etdiririk. Səmavi aləmlə münasibətlərimiz getdikcə 
daha çox dərin, məhsuldar olur və bizim bilik sərvətlərini və müdriklik mənbəyini 
mənimsəmək gücümüz daim çoxalır. 
 
 
Bir talant 
 
      Bir talant alan adam «gedib yeri qazdı və ağasının pulunu gizlətdi». Ən kiçik 
hədiyyə alan öz talantından istifadə etmədi. Burada özlərini az istedadlı hesab edərək, 
bundan Məsihə xidmət etməkdən yayınmaq üçün istifadə edənlərə xəbərdarlıq vardır. 
Onlar düşünürlər ki, böyük işlər görə bilsəydilər, nə böyük sevinclə işləyərdirlər; lakin 
Allaha xidmət etmək imkanları çox kiçik göründüyü üçün onlar heç bir şey etmirlər. 
Onlar bunda yanılırlar. Rəbb ənamları paylayarkən xasiyyətimizi sınağa çəkir. Öz 
talantının çoxaldılmasına etinasızlıq göstərən adam özünü sədaqətsiz qul kimi göstərdi. 
İnamla demək olar ki, o, beş talant alsa idi, yenə də gedib onları gizlədərdi. Öz yeganə 
talantına münasibəti göstərdi ki, o, ümumiyyətlə, səma ənamlarına etinasızlıqla yanaşır. 
      «Az şeydə sadiq olan çoxda da sadiqdir» (Lk. 16:10). Kiçik şeylərin əhəmiyyəti 
çox zaman məhz onların kiçikliyinə görə lazımınca dəyərləndirilmir; ancaq həyatın 
həqiqi nizamı məhz onlara əsaslanır. Məsihçinin həyatında əhəmiyyətsiz şeylər yoxdur. 
 221 
Əgər biz həyatda az olanı dəyərləndirmiriksə, bizim xasiyyətimizin formalaşması 
işində daim böyük təhlükələr olacaqdır. 
      «Az şeydə sədaqətsiz olan çoxda da sədaqətsizdir». Hətta ən kiçik vəzifələrində 
sədaqətsiz olan insan öz Yaradanından borclu olduğu xidmətdə oğurlayır. Belə 
sədaqətsizlik insanın özünün əleyhinədir. O lütfü, gücü, xasiyyət möhkəmliyini ki 
yalnız özünü Allaha tam təslim etməklə əldə edə bilər, əldə edə bilməyəcəkdir. Belə 
insan Məsihdən uzaqlaşaraq, şeytanın imtahanları qarşısında özünü köməksiz edir və 
Rəbb üçün gördüyü işində mütləq səhvə yol verir. Bir halda ki o, az şeylərə 
münasibətdə ali prinsiplərə istinad etmir, özünün xüsusi vəzifəsi saydığı böyük işlərdə 
də Allaha təslim ola bilməyəcəkdir. Sadə həyat vəziyyətlərində büruzə edilən qüsurlar 
daha mühüm işlərə də keçir. O, adət etdiyi prinsiplərə uyğun hərəkət edir. Beləliklə, 
onun hərəkətləri qüsurlu vərdişlər formalaşdırır, onlar isə öz növbəsində müvafiq 
xasiyyət formalaşdırır. Xasiyyət isə həm dünya, həm də əbədi həyat üçün bizim 
aqibətimizi müəyyən edir. 
Yalnız az şeylərdə sədaqətli olmaqla, bizdən böyük məsuliyyət tələb olunduğu 
zaman da düzgün hərəkət etmək olar. Allah Danieli və yoldaşlarını Babilin böyük 
adamları ilə ünsiyyətə gətirdi ki, bu bütpərəstlər həqiqi imanın prinsiplərini bilsinlər. 
Burada, bütpərəstlərin içində Daniel Allahın xasiyyətini nümayiş etdirməli idi. Bu 
böyük etimad və şərəfə o necə nail oldu? Onun məhz az şeylərdə sədaqətli olması 
bütün həyatının tamlığının əsası idi. O, ən kiçik vəzifələrində belə, Allaha sayğı 
göstərirdi və Rəbb ona kömək edirdi. Daniel və yoldaşlarına Allah «hər cür ədəbiyyatı 
və elmi öyrənmək üzün bilik və dərrakə verdi. Daniel isə hər cür görüntüləri və 
yuxuları yozmağı da bacarırdı» (Dan. 1:17). 
      Allah Danieli Babildə Onun haqqında şəhadət etməyə çağırdığı kimi, bizi də 
müasir dünyamızda Onun şahidləri olmağa çağırır. Ən kiçik  və ən böyük həyat 
hadisələrində O bizim vasitəmizlə insanlara Öz padşahlığının prinsiplərini azmaq 
istəyir.  
      Məsih Özünün yerdəki həyatında dəfələrlə ən kiçik iş və qayğılara diqqətli, ciddi 
münasibət nümunəsi verdi. Onun qəlbində daim böyük xilas işinin məsuliyyət yükü 
var idi. Nəsihətlər və şəfa verdiyi zaman  Onun şüur və bədəninin bütün qüvvələri son 
dərəcə gərgin olurdu; buna baxmayaraq, O, həyat və təbiətdə baş verən ən sadə şeyləri 
 222 
qeyd etməyi bacarırdı. Onun ən dərin dərsləri sadə təbiət hadisələri ilə təsvir olunurdu, 
onların nümunəsində O, Allahın padşahlığının böyük həqiqətlərini öyrədirdi. O Öz 
qullarının ən sadələrinin də ehtiyaclarına laqeyd qalmırdı. Onun qulağı hər bir kömək 
diləyini eşidirdi. Qələbəlik içində əziyyət çəkən qadının toxunduğunu hiss etdi; ən 
yüngül inam titrəyişi Onda cavab doğurdu. O, Yairin qızını həyata qaytardıqdan sonra 
valideynlərinə ona yemək vermələrini xatırlatdı. Öz şəxsi qüdrəti ilə dirildikdən sonra 
büküldüyü kəfəni səliqə ilə qatlayıb yerinə qoymağı vacib saydı. 
      Məsihçilərin dəvət olunduğu iş insanların xilası naminə Məsihlə əməkdaşlıqdan 
ibarətdir. Biz bu işi yerinə yetirmək üçün Onunla əhd bağlamışıq. Bu işə etinasızlıq 
göstərmək – Məsihə qarşı xəyanət etməkdir. Lakin bu işi yerinə yetirmək üçün biz 
Onun sədaqət, az şeylərə şüurlu diqqət nümunəsindən öyrənməliyik. Məsihçi həyatının 
bütün sahələrində və başqalarına təsirdə müvəffəqiyyət qazanmağın sirri bundadır. 
      Rəbb Öz xalqının ən yüksək pilləyə çatmasını istəyir ki, onlara vermək istədiyi 
qabiliyyət və imkanları əldə edərək, Onu izzətləndirə bilsinlər. Allahın lütfü vasitəsilə 
bizə lazım olan hər şey verilmişdir ki, dünyaya onun yaşadığı planlardan daha yaxşı 
olan böyük planların icra olunması üçün işlədiyimizi göstərə bilək. Biz Allaha və Onun 
insanların qəlbinə təsir etmək qüvvəsinə iman edərək, intellektdə, dərrakədə, ustalıq və 
biliklərdə üstünlük əldə etməliyik. 
      Lakin böyük hədiyyəyə malik olmayanlar da kədərlənməsinlər. Onlar malik 
olduqlarını ağılla istifadə edərək, Allaha sədaqətlə xasiyyətlərinin hər bir zəif cəhətini 
pisləşməkdən qoruyaraq, öz qəlblərini İlahi lütfün köməyi ilə möhkəmlətməlidirlər. 
Həyatdakı hər bir hərəkətimizə bütün sədaqət və itaətimizi cəlb edərək, özümüzdə o 
cəhətləri möhkəmləndirməliyik ki, onlar bizə tapşırılanı yerinə yetirməyə kömək 
edəcəklər. 
      Biz öz vəzifələrimizə etinasızlıq etmək vərdişi ilə qətiyyətlə mübarizə 
aparmalıyıq. Çoxları unutqanlığa istinad edərək, onu hətta ən kobud səhvlərə bəraət 
hesab edirlər. Lakin onlar da, başqaları kimi, intellektual imkanlara malik 
deyildirlərmi? Onlar unutqanlığı ləğv etmək üçün öz şüurlarını intizamlı etməlidirlər. 
Vacib olanı  yerinə yetirməyi unutmaq, borcuna etinasızlıq etmək günahdır. Əgər öz 
unutqanlığınızla barışsanız, nəticədə öz canınızın xilasına da etinasız ola bilərsiniz və 
gec-tez aşkar edəcəksiniz ki, Allahın Padşahlığına hazır deyilsiniz. 
 223 
  Böyük həqiqətlər sizin hətta kiçik işlərinizi də işıqlandırmalıdır. Əməli din gündəlik 
həyatımızın dolu olduğu az əhəmiyyətli vəzifələrin icrasına da daxil edilməlidir. Hər 
adamın ən böyük ləyaqəti və həqiqi böyüklüyü  onun Rəbbin sözünə bütünlüklə və 
şərtsiz itaət etməsindədir. 
      Çoxları öz həyatlarını yararsız sayırlar, çünki bilavasitə hansısa bir mühüm dini 
fəaliyyətdə iştirak etmirlər və güman edirlər ki, Allahın Padşahlığının yaxınlaşması 
üçün onlar heç nə etmirlər. Lakin bu düz deyildir. Əgər onlar kiminsə görəcəyi işi 
görürlərsə, özlərini Allahın nəhəng təsərrüfatında lazımsız, xeyirsiz saymamalıdırlar. 
Heç hansı bir, hətta ən kiçik vəzifələrə belə etinasızlıq etmək olmaz. Hər bir namuslu iş 
xeyir-duadır, onun icrasında göstərilən sədaqət və səylər isə gələcəkdə daha böyük 
vəzifələrin icrası üçün hazırlıq ola bilər. 
      Ən xırda iş belə, əgər Allah üçün tam səylə görülübsə, Onun tərəfindən ən 
yüksək xidmət kimi qəbul edilir. Əgər səmimi ürəklə, qəlbdə sevinclə verilibsə, heç bir 
sovqat az deyil. 
      Biz harada olsaq da, Məsih bizə görəcəyimiz işi tapşırır. Əgər bu, evdirsə, istəklə 
alovlanın və səylə onun abadlıq və gözəllik işinə başlayın. Əgər siz anasınızsa, 
uşaqlarınızı Məsih üçün tərbiyə edin. Bunların hamısı Allah üçün vəzçinin kafedra 
arxasındakı işi kimidir. Əgər siz mətbəxdə aşpazsınızsa, qarşınıza mahir aşpaz olmaq 
məqsədi qoyun. Elə yeməklər hazırlamağa çalışın ki, həm xeyirli, həm enerjili, həm də 
dadlı olsun. Xörəyin hazırlanmasında ən yaxşı ərzaqlardan istifadə etdiyiniz kimi, öz 
şüurunuzu da ən gözəl fikirlərlə qidalandırın. Əgər siz torpağı becərməklə, yaxud 
başqa xeyirli işlə məşğulsunuzsa, öz vəzifələrinizi ən yüksək səviyyədə icra etməyə 
çalışın. Öz şüurunuzu icra etdiyiniz işdə cəmləşdirin. Özünüzün hər bir fəaliyyətinizdə 
Məsihə bənzəməyə çalışın. Sizin yerinizdə O necə hərəkət edərdirsə, elə hərəkət edin. 
      Sizin talantınız nə qədər az olsa da, Allah ondan ötrü öz mühüm yerini müəyyən 
edibdir. Hətta bu bir talant ağılla yönəldilərək, onun üçün nəzərdə tutulmuş işi yerinə 
yetirəcəkdir. Ancaq ən kiçik vəzifələrimizin icrasında səy göstərərək, biz öz 
talantlarımızın çoxaldılmasını düşünməliyik; Allah isə Öz tərəfindən onların bizdə 
çoxaldılması üzərində işləyəcəkdir. Bu tərkib hissələrinin hamısı Onun işinə ən dəyərli 
töhfə olacaqdır. 
 224 
      Qoy sizin canlı imanınız ən kiçik vəzifələrinizin belə icra edilməsində parıldayan 
qızıl ip olsun. Onda sizin hər bir gündəlik işiniz məsihçiliyin möhkəmlənməsi və 
genişlənməsinə xidmət edəcəkdir. Nəzəriniz daim İsaya yönələcəkdir. Ona olan 
məhəbbətiniz gördüyünüz hər işə canlı qüvvə verəcəkdir. Beləliklə, talantların layiqli 
istifadəsi ilə özümüzü qızıl zəncirlə uca aləmlə bağlaya bilərik. Həqiqi qüdsiyyət elə 
budur; çünki qüdsləşmək gündəlik vəzifələrimizi sevinclə icra etmək, tamamilə Allahın 
iradəsinə itaət etmək deməkdir. 
      Ancaq bir çox məsihçilər onlara yalnız hansısa böyük bir işin tapşırılmağını 
gözləyirlər. Öz iddialarına uyğun geniş meydan tapmayaraq, onlar adi həyat 
vəzifələrini səy ilə icra etməyə çalışmırlar. Bu onları maraqlandırmır. Beləliklə, gündən-
günə Allaha öz sədaqətlərini göstərmək imkanlarını əldən verirlər. Həyat ancaq böyük 
işlər gözləməklə keçir. Nəticədə  normal həyat məqsədinə çatılmır, insanın öhdəsindən 
gələ biləcəyi iş görülməmiş qalır. 
 
 
Qaytarılmış talantlar 
 
      ‚Uzun bir zaman keçdikdən sonra həmin qulların ağası gəldi və onlardan hesabat 
tələb etdi‛. Rəbb Öz qullarından hesabat tələb etdiyi zaman müəyyən edəcəkdir ki, 
insan öz talantlarından nə qədər səmərəli istifadə etmişdir. Görülmüş iş işçinin 
xasiyyətini aşkar edir. 
       Beş və iki talant alanlar onlara etimad edilmiş ənamları qazanılmış gəlirlə 
bərabər Rəbbə qaytarırlar. Bunu edərkən, onlar özləri üçün heç bir mükafat tələb 
etmirlər. Axı talantları onlara Allah vermişdir; gəlirə gəldikdə isə, talantlar olmasa idi, o 
da olmazdı. Onlar doğru hesab edirlər ki, yalnız öz borclarını icra edirlər. İlkin sərmayə 
Rəbbə məxsusdur; deməli, gəlir də Ona mənsubdur. Əgər Xilaskar onların üzərinə Öz 
məhəbbət və lütfünü axıtmasa idi, onlar əbədiyyət üçün yararsız olardılar.   
      Lakin Ağa talantları alarkən işçiləri elə təqdir və təltif edir ki, sanki xidmət 
tamamilə onlara məxsusdur. O onlara razılıq və sevinclə baxır. O, xoşbəxtdir ki, onlara 
xeyir-dua verə biləcəkdir. Onun onlardan gözlədiyi bütün xidmət və sovqatlar Ona 
 225 
borcun qaytarılması üzün deyil, ürəyi onlara qarşı sevgi və şəfqətlə dolu olduğu üçün 
lazımdır. 
      «Afərin, yaxşı və sadiq qul! - O deyir. - Sən az şeydə sadiq oldun, səni çox şeylər 
üzərinə qoyacağam; ağanın sevincinə şərik ol».  
      Allaha sədaqətli, vəfalı olmaq, Ona məhəbbətlə xidmət etmək İlahi etiraf alır. 
Müqəddəs Ruhdan törəyən və insanı xeyrixahlığa vadar edən, onu Allaha yönəldən hər 
bir təkan səmavi kitablarda qeyd edilir və İlahi hökm günündə Onun Öz planını həyata 
keçirməsində istifadə etdiyi işçilər təltif ediləcəkdirlər. 
      Onlar Onun padşahlığında öz zəhmətləri vasitəsilə bağışlananları gördükləri 
zaman Rəbbin sevincinə şərik olacaqdırlar. Onlar orada da Onun işlərində iştirak edə 
biləcəklər, çünki Onun buradakı işində iştirak etməklə özlərinin yararlı olduqlarını 
sübut etdilər. Bizim səmada malik olacağımız xasiyyətimiz də buradakı müqəddəs 
xidmətimizdəkinin inikası olacaqdır. Məsih Özü haqda dedi: «İnsan Oğlu Ona xidmət 
edilmək üçün deyil, xidmət etməyə gəlmişdir» (Mt. 20:28). Yerdəki bu işi göydə də 
Onun işidir. Bizim də bu dünyada Məsihlə işləməyimizin mükafatı daha böyük qüvvə 
və Onunla gələcək dünyada işləməyimiz üçün daha geniş üstünlük olacaqdır. 
      «Və bir talant almış da gəlib dedi: Ağa, sənin sərt bir adam olduğunu bilirdim; 
əkmədiyin yerdən biçirsən, səpmədiyin yerdən yığırsan. Qorxdum, gedib sənin 
talantını torpaqda gizlətdim; götür öz malını geri!» 
      Beləliklə, insanlar özlərinin Allahın ənamlarına etinasızlıqlarına bəraət 
qazandırmağa çalışırlar. Onlar Allaha sərt müstəbid, onların hər bir səhvini qeyd 
etməyə çalışan və onları Öz hökmü ilə yaxalamağa tələsən bir varlıq kimi baxırlar. Elə 
hesab edirlər ki, O onlardan heç vaxt vermədiyini tələb edərək, səpmədiyi yerdən yığır. 
      Çoxları öz ürəklərində hesab edirlər ki, Allah sərt ağadır, çünki Özünə xidmət 
tələb edərək, onlardan özlərinə məxsus olan şeyləri istəyir. Əslində isə, biz Allaha Onun 
mülkiyyəti olandan başqa heç nə verə bilmərik. «Çünki hər şey Səndəndir, - Davud 
deyir, - və əlindən aldığımızı Sənə verdik» (1Saln. 29:14). Hər şey Allaha məxsusdur və 
yalnız yaradılış nəticəsində deyil, həm də xilas nəticəsində. Bu dünyada və gələcəkdə 
bizə veriləcək bütün xeyir-dualar üzərində Qolqota çarmıxı nişanı olaraq verilir. Buna 
görə «Allah - zalım ağadır» müddəası yalan və əsassızdır. 
 226 
      Məsəldə ağa pis qulun ədalətsiz ittihamlarını təkzib etmir, lakin göstərir ki, qulun 
davranışı məhz ona görə bağışlanmazdır ki, o qabaqcadan ağanın tələblərini bilirdi. 
Qulun talantdan gəlir əldə etmək üçün imkan və qabiliyyətləri var idi. «Mənim 
gümüşümü sərraflara verməli idin ki,- o deyir, - mən gələndə onu gəlirlə geri alım». 
      Səmavi Atamız bizdən öz imkan və qabiliyyətlərimiz sayəsində görə 
biləcəyimizdən nə az, nə də çox istəyir. O  Öz qullarının üzərinə onların götürə 
bilməyəcəkləri yükü qoymur. «Çünki necə yarandığımızı bilir, torpaqdan 
düzəlməyimizi unutmur» (Məz. 103:14). Onun bizdən tələb etdiyi hər şeyi,  İlahi lütf 
vasitəsilə verə bilərik. 
      Ancaq «kimə çox verilmişsə, ondan çox tələb olunacaqdır» (Lk. 12:48). Bizim hər 
birimiz bacardığımızdan bir az belə zəif işlədiyimizə görə məsuliyyət daşıyacağıq. Rəbb 
bizim xidmət üçün ehtiyatımızda olan hər bir imkanı dəqiq bilir. İstifadə edilməmiş 
qabiliyyətlər – artıra bilmədiyimiz qabiliyyətlər kimi əleyhimizə şəhadət edəcəkdir. 
Allah bizi ola biləcəyimiz, lakin öz talantlarımızı lazımınca istifadə etmədiyimizə görə 
olmadığımız hər şeyə görə məsul hesab edir. Biz  görməli olduğumuz, lakin öz 
qüvvələrimizi Allahın izzətləndirilməsi üçün istifadə etmədiyimizə görə görmədiyimiz 
işlərə müvafiq mühakimə ediləcəyik. Hətta tamamilə öz canımızı itirməsək də, biz 
əbədiyyətdə talantlarımızdan istifadə etməməyin nəticələrini dərk edəcəyik. Bizim əldə 
edib inkişaf etdirə biləcəyimiz, lakin etdirmədiyimiz bilik və bacarığa müvafiq 
müəyyən əbədi itki olacaqdır. 
      Lakin əgər bütövlüklə özümüzü Allaha həsr ediriksə və özümüzün bütün 
fəaliyyətimizdə Onun göstərişlərinə riayət ediriksə, O, üzərimizə qoyduğunun yerinə 
yetirilməsi üçün Özünü məsul edir. O istəmir ki, biz öz başlanğıclarımızın və 
səylərimizin uğur, yaxud uğursuzluğuna dair tərəddüd edək. Bir an belə öz 
müvəffəqiyyətimizə şübhə etməməliyik. Biz məğlubiyyət bilməyən Şəxslə əməkdaşlıq 
edirik. 
Öz zəifliyimizdən və nəzərdə tutulanları icra edə bilmədiyimizdən 
danışmamalıyıq. Bu, Allaha imansızlıq, Onun sözünə şübhə etmək olardı. Biz qayğılar 
yükünə görə şikayət etməklə və yaxud da Onun bizdən tələb etdiyi məsuliyyəti 
üzərimizə götürməkdən hər hansı bir yolla imtina etməklə demək istəyirik ki, O, sərt 
ağadır, bizdən icra edilməsi üçün güc vermədiyi şeyi tələb edir. 
 227 
      Tənbəl qul ruhunu biz çox zaman itaət adlandırırıq. Ancaq həqiqi itaət tam başqa 
şeydir. İtaətkar olmaq – intellektual gerilik rolu ilə razılaşmaq, yüksək arzulardan 
imtina etmək, qorxaq olmaq, öz yükünü gücü çatmayacaq deyə apara bilməməkdən 
qorxmaq demək deyildir. Həqiqi itaətkarlıq Allahın hər bir niyyətini Onun gücünə 
istinad edərək icra etməyə hazır olmaq deməkdir. 
      Allah istədiyi adamın vasitəsilə hərəkət edir. Bəzən O, ən sadə zəhmətkeşi böyük 
işin görülməsi üçün seçir ki, Onun gücü insanların ən zəiflərinin vasitəsilə açılsın. Bizim 
öz ölçülərimiz vardır və onlara uyğun olaraq, bir şeyi əhəmiyyətli sayırıq, başqasını isə 
əhəmiyyətsiz; lakin Allah bizim ölçülərimizlə ölçmür. Bizdən ötrü böyük olan Allah 
üçün heç belə sayılmaz, bizim nəzərimizdə əhəmiyyətsiz olan isə mütləq Ondan ötrü də 
kiçik deyildir. Öz talantlarımız haqqında müzakirə etmək, yaxud da özümüz üçün 
fəaliyyət səhəsi seçmək bizim işimiz deyildir. Biz öz üzərimizə məhz o yükü 
qoymalıyıq ki, Allah onu bizə Onun naminə daşımaq göstərişi verir; hətta rahatlıq 
vaxtında da Ona gəlməliyik. Biz hər hansı bir iş görsək də, əgər onu təmiz ürəklə, 
sevinclə ediriksə, Allaha sayğı göstəririk. Öz vəzifələrimizi minnətdarlıqla, Onun 
həmişçiləri olmağa layiq olduğumuza sevinərək icra etməyimiz Ona xoşdur.  
 
 
Alınmış talant 
 
      Fərsiz qula qərar çıxarıldı: «İndi talantı ondan alın və on talant olana verin!» 
Burada, sadəcə olaraq, son məhkəmədə sədaqətli işçiyə mükafat kimi verilmiş əvəz yox, 
fəqət bu həyatdakı tədrici əvəzvermə prosesi göstərilir. Təbiətdə olduğu kimi, ruhlu 
aləmdə də bu qanun mövcuddur: hər bir istifadə edilməyən qüvvə və qabiliyyət 
zəifləyir və yox olur. Hərəkət - həyatdır; hərəkətsizlik - ölümdür. «Fəqət hər kəsə 
Ruhun zühuru xeyir üçün verilir» (1 Kor. 12:7). Ruhun başqalarının xeyir-duası üçün 
istifadə edilən ənamları çoxalır. Onlar gizlədilib yalnız özünə xidmət üzün istifadə 
edildikdə zəifləyir və nəhayət alınır. Kim əldə etdikləri ilə bölüşməkdən imtina edirsə, 
axırda aşkar edəcək ki, bölüşmək üçün artıq bir şeyi yoxdur. O, inkişafın mütləq 
 228 
istismarına aparan yola düşür, sonra isə qəlbin qabiliyyətlərinin tam dağılmasına nail 
olur. 
      Qoy heç kim sanmasın ki, eqoistcəsinə yaşayıb, sonra öz şəxsi maraqlarına xidmət  
edərək, Öz Rəbbinin sevincinə şərik ola biləcəkdir. Eqoistlər təmənnasız məhəbbət 
sevincində iştirak edə bilməyəcəklər. Onlar səma iqamətgahları üçün yararsız olarlar. 
Səmanı dolduran pak məhəbbət atmosferini dəyərləndirə bilməzlər. Mələklərin səsləri 
və arfalarının musiqisi onlara həzz verməz. Səmavi elm onlar üçün anlaşılmaz bir 
tapmaca olar. 
      Böyük hökm günündə kim Məsih üçün işləmirsə, kim yalnız özü haqda 
düşünərək, yalnız özünə xeyir verərək, hər cür məsuliyyətdən yayınırsa, bütün yer 
üzünün Hakimi qarşısında pisliklər edənlərlə bərabər dayanacaqdır. Onların hökmü 
eyni olacaqdır. 
      Özlərini məsihçi hesab edənlərin çoxları Allahın dəvətinə etinasızlıq göstərirlər 
və bunda heç bir pis cəhət görümürlər. Onlar yaxşı bilirlər ki, Allaha söyənlər, qatil və 
çinakarlar cəzaya layiqdirlər; özlərinə gəldikdə isə, yalnız dini sitayişlə kifayətlənirlər. 
Onlar müjdənin təbliğini dinləməkdən xoşlandıqları üçün özlərini məsihçi sayırlar. 
Həyatlarını yalnız Öz qayğıları ilə yaşamaqlarına baxmayaraq, özlərinə qarşı bu hökmü 
eşidəndə məsəldəki sədaqətsiz quldan az təəccüblənməyəcəklər: «Onun talantını alın». 
Yəhudilər kimi, onlar da başa düşməlidirlər ki, bəxş edilmiş hədiyyələrin sevinci  
onların xeyirli istifadəsindədir. 
      Məsihçi fəaliyyətində özlərinin iştirak etmədiklərinə bəraət qazandıraraq, çoxları 
iddia edirlər ki, onların belə işə qabiliyyətləri yoxdur. Lakin məgər Allah onları belə 
qabiliyyətsiz etmişdirmi? Əlbəttə yox. Bu gücsüzlük öz passivliklərinin nəticəsidir və 
onların şəxsi seçimləri haqqında şəhadət edir. Artıq bu gün öz xasiyyətlərində onlar 
hökmün nəticəsini dərk edirlər: «Onun talantını alın». Öz istedadlarının inkişafına daim 
etinasızlıq göstərmək  yeganə işıq mənbəyi olan Müqəddəs Ruhun tövsiyələrini 
eşitməməzliyə gətirir. «Yaramaz qulu çöl qaranlığına atın» hökmü onların əbədiyyət 
üçün öz seçimlərini yalnız təsdiqləyir və bərkidir. 
 
 
 229 
«Haqsız sərvətlə əldə edilmiş dostlar» 
(Lk. 16:1-9) 
 
      Məsihin birinci gəlişi dünyəvi maraqların tam hökmranlığı dövrü idi. İnsanlar 
dünyəvi olanı əbədi olandan üstün tutur, gələcəyin tələblərini bu günün işlərinə tabe 
edirdilər. Onlar xəyalı həqiqət sayır, həqiqi dəyərləri isə qeyri-real hesab edirdilər. 
Onlar səma aləmini imanlıların görə bildiyi kimi görmürdülər. Şeytan dünyəvi 
dəyərləri onların gözündə cazibəli və hər şeyə üstün gələn kimi təsvir edirdi və insanlar 
onun yalanlarına inanırdılar. 
      Məsih gəldi ki, dəyərlərin bu düzümünü dəyişdirsin. O, aldanmış insanların 
gözlərini tutmuş ovsunu dağıtmağa çalışırdı. Öz təlimində O, insanların dünyəvi və 
səmavi ehtiyaclarını aydın bölüşdürməyə çalışaraq, onların fikirlərini bu gündən 
gələcəyə yönəltmək istəyirdi. Müvəqqəti sərvətlər dalınca qaçmaqdan əl çəkib, 
əbədiyyətə hazırlaşmağa çağırırdı.  
      «Çəngin bir adamın eşikağası vardı və ona xəbərçilik etdilər ki, eşikağası onun 
malını israf edir. Zəngin adam onu yanına çağırıb dedi: Sənin haqqında eşitdiklərim  
nədir? Öz idarən barədə hesabat ver, sən daha eşikağası ola bilməzsən». 
      İşdən azad olmaq təhlükəsi qarşısında qalan eşikağası özü üçün üç mümkün olan 
çıxış yolu görürdü. Ya onun özü işləməlidir, ya dilənməlidir, ya da ac qalmalıdır. O öz-
özünə dedi: «Nə edim? Ağam evin idarəsini məndən alır. Torpaq qaza bilmirəm, 
dilənməkdən utanıram; işdən çıxarıldığım zaman məni öz evlərinə qəbul etsinlər deyə 
nə edəcəyimi bilirəm. Və öz ağasına borclu olanları ayrı-ayrılıqda çağırıb, birincisinə 
dedi: Mənim ağama nə qədər borcun var? O  dedi: Yüz ölçü zeytun yağı. Və ona dedi: 
Öz qəbzini götür, otur və tez yaz: əlli. Sonra o birisinə dedi: Bəs sən nə qədər borclusan? 
O cavab verdi: Yüz ölçü buğda. Və ona dedi: Öz qəbzini götür və yaz: səksən». 
      Sədaqətsiz qul başqalarını da öz əyriliyinin iştirakçısı etdi. O öz ağasını onun 
borclularının xeyrinə aldatdı, belə yalana razılaşaraq, onlar ona borclu oldular və öz 
evlərinin dostu etdilər. 
      Məsəlin davamı saleh məsihçinin hiddətinə səbəb ola bilər: «Ağası dürüst 
olmayan eşikağasını fərasətli hərəkət etdiyinə görə təriflədi». Belə tərzdə bəzən dünyəvi 
 230 
adam onun özünü aldatmış olan başqasının hiyləsini tərifləyir. Lakin zənginin bu 
təşviqini Allahın təşviqi hesab etmək olmaz. 
      Məsih haqsız eşikağasını bəyənmir, lakin O bu geniş yayılmış hadisədən istifadə 
etdi ki, təqdim etmək istədiyi dərsi təsvir etsin: «Yalan mammonla özünüzə dostlar əldə 
edin ki, - O deyir, - sərvətiniz yox olduqda onlar sizi əbədi məskənlərə qəbul etsinlər». 
      Məlum olduğu kimi, fəriseylər Xilaskarı vergiyığan və günahkarlarla ünsiyyətdə 
olduğuna görə ittiham edirdilər. Lakin Onun onlara olan diqqəti azalmadı və onlara 
münasibətdə səyləri zəifləmədi. O görürdü ki, vergiyığanların işlərinin özü onları 
imtahana çəkirdi. Onların qarşısında hər zaman şər tələsi var idi. Bununla bərabər, 
yalana ilk addım atmaq çox asan idi, daha böyük haqsızlığa və ciddi cinayətə sonrakı 
düşmə isə fəlakətli dərəcədə sürətli olurdu. Məsih müxtəlif vasitələrlə vergiyığanları 
günahın əlindən alıb, onları yüksək məqsədlərə və nəcib prinsiplərə yönəltməyə 
çalışırdı. Haqsız koxa haqqında məsəli söyləməklə, O məhz bu məqsədi güdürdü. 
Şübhəsiz ki, vergiyığanlar məsəldə bəhs edilən hadisələrə bənzər əhvalatlarla tanış 
idilər və Məsihin hekayəsində özlərinin iş üslublarını görürdülər. Onlar böyük diqqətlə 
qulaq asırdılar və onların şəxsi haqsızlıqları haqqındakı hekayə çoxlarına ruhlu həqiqət 
dərsi verirdi. 
      Lakin məsəl bilavasitə Məsihin şagirdlərinə yönəlmişdir. Həqiqət mayası ilk 
olaraq onlara verilmişdir və onların vasitəsilə başqalarına yayılmalı idi. Məsihin 
təlimindən çox şey əvvəlcə şagirdlərinə aydın deyildi və çox vaxt Onun bəzi dərsləri 
tam unudulurdu. Lakin Müqəddəs Ruhun təsiri altında bu həqiqətlər gələcəkdə baş 
qaldırırdı və Məsihin şagirdlərinin vasitəsilə cəmiyyətə daxil olan yeni imanlılara aydın 
şəkildə təqdim olunurdu. 
      Bundan əlavə, bu məsəldə Məsih həm də fəriseylərə müraciət edirdi. O hələ də 
ümid edirdi ki, onlar Onun sözlərinin təsiri altına düşəcəkdirlər. Onların çoxu hər halda 
öz təqsirlərini dərk edirdilər və Müqəddəs Ruhun təsiri altında həqiqət sözlərini 
dinləyərək, xeyli hissəsi Məsihə iman etdilər. 
      Fəriseylər vergiyığan və günahkarlarla ünsiyyətdə olduğu üzün Məsihin üzərinə 
ətrafdakıların ittihamını yönəltməyə çalışırdılar. İndi isə O Öz ittihamını onların 
üzərinə yönəldir. Vergiyığanlar arasında mövcud olan hadisəni O, alleqoriya 
 231 
formasında fəriseylər qarşısındada nümayiş etdirərək, onların şəxsi əməllərini, öz 
günahlarını bağışlada biləcəkləri yeganə yolu göstərir. 
      Məsəldə ağa nadürüst eşikağasına öz sərvətini xeyirxah məqsədlərə istifadə 
etmək üçün etibar etmişdi; o isə ondan özü üçün istifadə etdi. Bunu İsrailə də aid etmək 
olar. Allah İbrahim evini seçdi. Əlini uzadaraq onları Misir köləliyindən azad etdi. 
Onları bütün dünyanın xeyir-duası üçün nəzərdə tutulan müqəddəs həqiqətin 
qoruyucuları etdi. Müqəddəs Yazıları onlara etibar etdi ki, işığı digərlərinə çatdıra 
bilsinlər. Lakin Onun eşikağaları bu ənamlardan özlərinin yüksəlməsi və varlanması 
üçün istifadə etdilər. 
      Öz dəyərlilikləri və salehliklərilə qürrələnən fəriseylər Allahın onlara etibar etdiyi 
və Onun izzəti naminə istifadə üçün nəzərdə tutulmuş sərvətin sərf edilməsində haqsız 
oldular. 
      Məsəldə qul hətta öz gələcəyini belə təmin etməmişdi. Başqalarının xeyri naminə 
ona etibar edilmiş nemətləri o, yalnız özü üçün istifadə elədi, lakin bu zaman yalnız bu 
gününü düşündü. Başının üstünü öz vəzifəsini itirmək təhlükəsi alanda isə heç nəyi 
olmadı. Lakin ağanın malikanəsi hələ də onun əlində idi və o yenidən öz vəzifəsindən 
sui - istifadə etdi ki, öz gələcək ehtiyaclarını təmin etsin. Məqsədinə çatmaq üçün yeni 
fəaliyyət planı hazırladı. Əvvəlki kimi, özü üçün sərvət toplamaq əvəzinə, başqalarına 
verməyə məcbur oldu. Beləliklə, o, işini itirdikdən sonra onu qəbul edəcək dostlar əldə 
edə bilərdi. Fəriseylər də bunun kimi edirdilər. Allahın ənamları ilə idarəçilik tezliklə 
onlardan alınacaqdı və onlar heç olmasa öz gələcəklərini təmin etmək dəvətini eşitdilər. 
Bu zaman yalnız başqalarına yaxşılıq etməyə çalışaraq, onlar özlərinə də xeyir qazana 
bilərdilər. Yalnız indiki həyatda Allahın ənamlarını başqalarına verməklə, onlar özləri 
əbədiyyətə hazırlaşa bilərdilər. 
      Məsəli danışdıqdan sonra Məsih deyir: «Bu dövrün oğulları öz nəsilləri ilə 
münasibətlərində nur oğullarından daha fərasətlidirlər». Məsəl aşağıdakı mənanı kəsb 
edir ki, dünyəvi cəhətdən müdrik insanlar özlərinə xidmətdə Allahın övladlarının Ona 
xidmətdə göstərdiklərindən daha çox ağıl və səy göstərirlər.  Məsihin dövründə belə 
idi. Biz bunu bu gün də görürük. Özünü məsihçi adlandıranların bir çoxunun həyatına 
diqqət yetirin. Rəbb onlara qabiliyyətlər, qüvvələr, təsir gücü bəxş etmişdir; O onlara 
pul bəxş etmişdir ki, böyük xilaskarlıq işində Onun köməkçiləri olsunlar. Onların bütün 
 232 
ənamları bəşəriyyətin xeyir-duası, iztirab çəkənlərin və möhtac olanların həyatlarını 
yüngülləşdirmək üçün istifadə olunmalıdır. Biz acları yedirtməli, çılpaqları 
geyindirməli, dul qadın və yetimlərin qayğısını çəkməli, ümidsiz və məzlumlara 
xidmət etməliyik. Allah heç bir vaxt istəməzdi ki, dünyada bədbəxtlik bu qədər geniş 
yayılsın, istəməzdi ki, yer üzündə bir nəfər həddindən artıq cah-calal içində yaşasın, 
digəri isə adi çörək üçün fəğan etsin. İnsanın həqiqi təlabatından çox olan vəsaitlər 
yaxşılıq etmək, bəşəriyyətə xeyir-dua gətirmək üçün verilmişdir. Rəbb deyir: «Nəyiniz 
varsa satın və sədəqə verin» (Lk. 12:33). «Əliaçıq və öz malınızı digərləri ilə bölüşməyə 
hazır olun» (1 Tim. 6:18). «Ziyafət düzəldəndə yoxsulları, əlilləri, topalları, korları dəvət 
et» (Lk. 14:13). «Haqsızlığın buxovlarını qır», «boyunduruğun iplərini aç», «sıxıntı 
izində olanları azad et», «hər cür boyunduruğu məhv et». «Yediyin çörəyi acla 
bölüşdür», «yurdsuz kasıbları evinə gətir», «çılpaq görəndə geyindir». «Fəqirlərin 
ehtiyaclarını ödə» (Yeş. 58:6, 7, 10). «Bütün dünyaya gedin, Müjdəni bütün xilqətə təbliğ 
edin» (Mk. 16:15). Rəbbin əmrləri bunlardır. Özlərini məsihçi adlandıranlar icra 
edirlərmi? 
      Əfsus! Dünyada Allahın ənamlarını mənimsəyənlər nə qədər çoxdur! Onların 
neçələri ev dalınca ev, sahə dalınca sahə alırlar. Neçələri pullarını əyləncələrə, hədsiz 
iştahalarını ödəməyə, təmtəraqlı evlərə, mebel və geyimə xərcləyir. Onların qonşuları 
isə elə bu zaman fəlakətli vəziyyətdə, cinayət edərək, xəstəliklərdən əziyyət çəkərək  
məhv olurlar. Bir çox adam tək bir şəfqətli baxış, söz, yaxud kömək görmədən ölür. 
      Bir çox adam Allahdan oğurlamaqda təqsirkardır. Onlara etibar edilmiş 
vəsaitlərin eqoistcəsinə istifadə edilməsi Rəbbi bəşəriyyətin əzablarını 
yüngülləşdirməklə və canları xilas etməklə Ona yüksələcək izzətdən məhrum edir. 
Onlara etibar edilmiş sərvətləri mənimsəyirlər. Rəbb isə bəyan edir: «Cəza vermək 
üzün sizə yaxınlaşacağam< yalandan and içənlərə, muzdurun, dul qadının, yetimin, 
qəribin haqqını tapdalayanlara< İnsan da Allahdan oğurlayarmı? Siz isə Məndən 
oğurlayırsınız. Səndən nəyi oğurlayırıq? – deyə soruşursunuz. Ondabirləri və 
təqdimləri oğurlayırsınız. Siz böyük lənətə düçar oldunuz. Çünki bütün bu millət – 
hamınız Məndən oğurlayırsınız» (Məl. 3:5, 8, 9). «Gəlin indi, ey varlılar... Var-dövlətiniz 
çürüyüb, paltarlarınızı da güvə yeyib. Qızıl və gümüşünüz paslanıb və onların pası sizə 
qarşı  şəhadət olacaq və ətinizi od kimi yeyəcək. Siz son günlərdə sərvət topladınız...» 
 233 
«Siz dünyada zövqlə yaşadınız və kef çəkdiniz». «Budur, tarlalarınızı biçən işçilərin 
hiylə ilə gizlətdiyiniz əmək haqqı fəğan edir. Bizinçilərin fəryadı Səmavi Orduların 
Rəbbinin qulaqlarına çatdı!»(Yaq.5:1-5). 
      Hər kəsdən ona bəxş edilmiş ənamlar haqqında hesabat tələb olunacaqdır. Son 
məhkəmə günündə insanların topladıqları bütün sərvətlər onlar üçün yararsız 
olacaqdır. Onlar tam hüquqla özününkü adlandıra biləcəkləri heç nəyə malik 
deyildirlər. 
      Ömürlərini dünyəvi sərvətlərin toplanmasına sərf edənlər öz əbədi rifahları üçün 
daha az müdriklik, daha az qayğı göstərirlər, nəinki o nadürüst eşikağası öz dünyəvi 
gələcəyi üçün. Özlərini nurun övladları hesab edənlər daha az müdrikliyə malik 
olurlar, nəinki bu əsrin övladları öz nəsillərində. Peyğəmbər özünün böyük hökm 
gününün görüntüsündə məhz onlar haqqında deyir: «O gün insanlar səcdə etmək üçün 
düzəlmiş qızıl və gümüş bütlərini götürüb köstəbək və yarasaların yuvalarına atacaqlar 
ki, Rəbb yeri sarsıtmağa qalxarkən Onun zəhmli üzündən, ehtişamın əzəmətindən 
qazmaq üzün qayalıqdakı çatlaqlara, uçurumlardakı yarıqlara girsinlər» (Yeş. 2:20, 21).  
      «Yalan mammonla özünüzə dostlar əldə edin ki, - Məsih deyir, - sərvətiniz yox 
olduqda onlar sizi əbədi məskənlərə qəbul etsinlər». Allah, Məsih və mələklər 
incidilmişlərə, iztirab çəkən və günahkarlara kömək edirlər. Bu işi icra etmək üçün 
özünüzü Allaha təslim edin, bu məqsəd üçün Onun ənamlarından istifadə edin və siz 
səma sakinlərinin cəmiyyətinə girəcəksiniz. Sizin ürəyiniz onlarla birgə döyünəcək, 
səma sakinlərinin keçirdikləri hisslərlə dolacaqdır. Siz öz xasiyyətinizlə də onlara 
bənzəyəcəksiniz. Əbədi iqamətgahın sakinləri sizə yad olmayacaqlar. Bütün dünyəvi 
şeylər keçəndən sonra səma darvazalarının mühafizləri sizi içəri girməyə dəvət 
edəcəklər. 
      Başqalarının xeyir-duası üçün istifadə edilmiş vəsaitlər öz mənfəətini verəcək. 
Düzgün sərf olunmuş var-dövlət böyük yaxşılıq edəcəkdir. Məsih üçün yeni canlar əldə 
ediləcəklər. Bu həyatda Məsihin verdiyi planı rəhbər tutanlar Allahın malikanələrində 
dünyada uğurlarında zəhmət çəkdikləri və fədakarlıq etdikləri insanları görəcəkdirlər. 
Bağışlanmışlar onların xilası üzün alət olanları minnətdarlıqla xatırlayacaqlar. 
İnsanların xilas edilməsində sədaqətli olanlar üçün səma malikanələri çox dəyərli 
olacaq. 
 234 
      Bu məsəl hamı üçün dərsdir. Hər kəs Məsih vasitəsilə ona verilmiş lütfə görə 
cavab verəcəkdir. Həyat həddindən çox ciddi və məsuliyyətlidir ki, onu fani dünya 
işlərinə həsr edəsən. Rəbb istəyir ki, biz başqalarına gözəgörünməz və əbədi Olanın 
bizə bəxş etdiyini çatdıraq. 
      Hər il milyonlarla insan xilas olmadan əbədiyyətə ona görə qovuşur ki, vaxtında 
xəbərdar edilməyib. Hər an bizim daima dəyişən həyatımızda kimlərinsə qəlblərinə yol 
taparaq xilas etmək üçün müxtəlif imkanlar açılır. Bu imkanlar daima gəlib-gedir. Allah 
istəyir ki, biz onlardan tam istifadə edək. Günlər, həftələr və aylar keçir; bizim öz 
vəzifəmizi yerinə yetirməyimiz üçün bir gün, bir həftə və yaxud bir ay daha az vaxtımız 
qalır. Ən çoxu yenə bir neçə il keçəcək və cavab verməkdən imtina edə bilmədiyimiz 
səs bizdən tələb edəcəkdir: «Öz idarən barədə hesabat ver». 
      Məsih hər kəsi bu barədə düşünməyə dəvət edir. Qoy hər kəs hər şeyi diqqətlə 
ölçüb-biçsin. Tərəzinin bir gözündə - əbədi sərvətlər, həyat, həqiqət, göylər və Onun 
xilas etdiyi canların sevinci olan İsa; o biri gözündə - dünyanın verə biləcəyi bütün 
cazibə və zövqlər. Tərəzinin bir gözündə - öz canınızın və xilas olmalarında həlledici rol 
oynaya biləcəyiniz insanların itirilməsi; o biri gözündə - Allahın həyatı ilə ölçülən 
həyat. Bir gözündə - müvəqqəti, o birisində - əbədi. Bütün bunları müqayisə edərkən 
Məsihin sözlərini dinləyin: «Zira, insan bütün dünyanı qazanıb, öz canını itirsə, ona nə 
fayda olacaqdır?» (Mk. 8:36). 
      Allah istəyir ki, biz dünyəvi olanın əvəzinə səmavini seçək. Malik olduğumuz 
vəsaitləri səmavi xəzinəyə yerləşdirmək imkanı verir. O, bizə ən yüksək arzularımızı 
həyata keçirmək üçün güc verəcək. O bizim ən dəyərli sərvətlərimizi saxlayacaqdır. O 
bəyan edir: «İnsan saf qızıldan da az olacaq, adam Ofir qızılından da nadir halda 
tapılacaq» (Yeş. 13:12). Çürüyən, güvə və pasla xarab edilən sərvətlər yox olan zaman 
Məsihin davamçıları çürüməyən səma sərvətlərinə malik olaraq sevinəcəkdirlər. 
      Məsihin xilas etdiklərinin dostluğu hər cür dünya dostluğundan yaxşıdır. Rəbbin 
bizim üçün hazırlamağa getdiyi malikanələrinə girməyə layiq olmaq dünyada ən 
zəngin sarayı miras almaqdan qat-qat üstündür. Hər cür dünyəvi tərif sözlərindən 
Xilaskarın Öz sadiq qullarına dediyi sözlər üstündür: «Ey sizlər, Atamın mübarəkləri, 
gəlin, dünya yaranandan bəri sizin üçün hazırlanmış olan Padşahlığı miras alın» (Mt. 
25:34). 
 235 
      Onun mülkiyyətini mənasız şeylərə xərcləyənlərə Məsih yenə də həqiqi sərvətlər 
əldə etməyə imkan verir. O deyir: «Verin, sizə də veriləcəkdir». «Özünüzə göylərdə 
tükənməyən sərvətlər hazırlayın. Oraya oğru yaxınlaşmaz və orada güvə yeməz» (Lk. 
6:38; 12:33). «İndiki zəmanədə varlı olanlara tapşır ki,... qoy onlar xeyirxahlıq etsinlər, 
yaxşı işlərlə varlı olsunlar, əliaçıq və öz malını digərləri ilə bölüşdürməyə hazır olub, 
özlərinə gələcək üçün yaxşı təməl olacaq bir xəzinə toplasınlar ki, həqiqi həyata nail 
olsunlar»(1 Tim. 6:17-19). 
      Beləliklə əldə edilmiş mülkiyyət sizdən əvvəl göylərə girəcəkdir. Öz sərvətlərinizi 
Allahın taxtı önünə qoyun. Məsihin saysız-hesabsız sərvətlərinə öz hüququnuzu 
bərkidin. «Yalan mammonla özünüzə dostlar əldə edin ki, sərvətiniz yox olduqda onlar 
sizi əbədi məskənlərə qəbul etsinlər». 
 
 
«Mənim qonşum kimdir?» 
(Lk. 10:25-37) 
 
      «Mənim qonşum kimdir?» sualı ibranilər arasında tükənməz mübahisələrə səbəb 
olurdu. Bütpərəstlərə və samariyalılara qarşı münasibətdə onların şübhəsi yox idi. 
Onlar yad və düşmən idilər. Lakin qonşu və yad arasındakı xətti öz xalqının və 
cəmiyyətin müxtəlif sinifləri arasında necə çəkmək olar? Kahinlər, ravvinlər və 
ağsaqqallar kimi öz qonşuları hesab etməlidirlər? Onların həyatı bir çox mərasimlərin 
icrasından ibarət idi, bunun sayəsində özlərini paklaşdırmaq istəyirdilər. «Müqəddəs 
ayinlərə etinasız olan cahil kütlə ilə görüş və ünsiyyət, - onlar öyrədirdilər, - sizi murdar 
edəcəkdir və ondan təmizlənmək üçün yorucu  ayinləri təkrarlamaq lazım gələcəkdir». 
Onlar «murdarları» öz qonşuları hesab etməlidirlərmi? 
      Bu suala Məsih mərhəmətli samariyalı haqqındakı məsəl  ilə cavab verir. O 
göstərir ki, biz yalnız öz imanlılar cəmiyyətimizi, yaxud da bizim etiqadımıza riayət 
edənləri öz qonşumuz hesab etməməliyik. Qonşu anlayışı heç cür irqi və sinfi 
mənsubiyyətə bağlı deyildir. Bizim qonşumuz - bizim köməyimizə ehtiyacı olan hər bir 
 236 
insandır. Bizim qonşumuz - düşmən tərəfindən döyülmüş və yaralanmış hər bir 
insandır. Bizim qonşumuz - hər bir adamdır, çünki o, Allahın mülkiyyətidir. 
      Mərhəmətli samariyalı haqqında məsəl bir qanunşünasın Məsihə verdiyi sualına 
cavab olaraq söylənmişdir. Məsih öz şagirdləri ilə söhbət etdiyi zaman ‚bir qanunşünas 
qalxdı və Onu sınayaraq dedi: «Müəllim! Əbədi həyatı miras almaq üçün mən nə 
etməliyəm?» Fəriseylər bu sualı Məsihi sözlərində tutmaq  üçün təklif etdilər və 
səbirsizliklə Onun cavabını gözləyirdilər. Lakin Xilaskar mübahisə etmədi. Onun Özü 
cavab olaraq sual verdi. «Qanunda nə yazılıb? - O dedi. - Necə oxuyursan?» İbranilər 
hələ də İsanı onlara Sina dağında verilmiş qanuna etinasızlıqda təqsirləndirirdilər, lakin 
O, xilas haqqında sualı Allahın əmrlərinə riayət haqqında suala çevirdi. 
      Qanunşünas cavab verdi: «Allahın olan Rəbbi bütün ürəyinlə, bütün canınla, 
bütün qüvvətinlə və bütün düşüncənlə sev və qonşunu özün kimi sev». «Doğru cavab 
verdin, - Məsih dedi, - buna əməl et, yaşayacaqsan». 
      Fəriseylərin tutduqları mövqe və işləri qanunşünası razı salmırdı. O, Yazıları 
səylə öyrənərək, onun həqiqi mənasını dərk etməyə çalışırdı. Onun tam səmimiyyətlə 
verdiyi suala həqiqi, canlı marağı var idi: «Mən nə etməliyəm?» Qanunun tələblərinə 
dair öz cavabında o, mərasim və ayin xarakterli bütün tələbləri sadalamır. O onlara 
böyük əhəmiyyət vermir və yalnız iki böyük təməl haqqında danışır ki, bütün qanun və 
peyğəmbərlər onların üzərində dayanmışdır. Qanunşünasın bu cavabını Məsihin 
bəyənməsi  Onu kahinlər üçün əlçatmaz edir. Onlar Onu qanunşünasın dediyini təsdiq 
etdiyinə görə ittiham edə bilməzdilər. 
      «Buna əməl et, yaşayacaqsan», - dedi Məsih. Öz təlimində O həmişə qanunu 
bütöv İlahi birlik kimi təsvir edir və göstərirdi ki, onun bir prinsipinə riayət edib, 
başqasını pozmaq olmaz; çünki bütün əmrlər ümumi bir təmələ söykəniblər. İnsanın 
taleyi onun bütün qanuna necə riayət etməsi ilə müəyyən ediləcək. 
      Məsih bilirdi ki, heç kim yalnız öz gücünə arxalanaraq qanuna əməl edə bilməz. 
O, qanunşünası bu məsələnin daha aydın və tənqidi tədqiqinə cəlb edirdi ki, həqiqəti 
öyrənsin. Yalnız Məsihin xidmətini və lütfünü qəbul edərək biz qanuna riayət edə 
bilərik. Günahın bağışladılmasına iman etmək insana bütün ürəyi ilə Allahı sevməyə və 
qonşusunu özü qədər sevməyə imkan verir. 
 237 
      Qanunşünas bilirdi ki, o nə ilk dörd, nə də axırıncı altı əmrə riayət edirdi. 
Məsihin sınayıcı sözlərində o, mühakimə gördü, lakin öz günahını etiraf etmək əvəzinə, 
özünə bəraət qazandırmağa çalışdı. Həqiqəti qəbul etmək əvəzinə, göstərmək istəyir ki, 
bu əmri icra etmək nə qədər çətin bir işdir. Beləliklə, o, ittihamı öz üzərindən 
götürməyə və xalqın gözündə özünə bəraət qazandırmağa çalışır. Xilaskarın sözləri 
göstərdi ki, onun sualı əsassızdır, çünki özü ona cavab verə bilər. Lakin buna 
baxmayaraq, o, başqa sual verir: «Mənim qonşum kimdir?» 
      Yenə də Məsih mübahisədən qaçaraq, Özünü ona cəlb etməyə qoymur. O, suala 
hələ də onların xatirindən silinməmiş hadisəyə istinad edərək cavab verir. «Bir nəfər, - 
O deyir, - Yerusəlimdən Yerihoya gedərkən quldurların əlinə keçdi. Quldurlar onun 
paltarını çıxartdılar, özünü yaraladılar və yarımcan halda qoyub, getdilər». 
Yerusəlimdən Yerihoya gedərkən, səyahətçi Yəhudeyanın bir hissəsini səhra ilə 
keçməli idi. Yol vəhşi, qayalıq bir vadidən keçirdi, orada yoldan keçənlərə soyğunçuluq 
məqsədi ilə hücum edən quldurlar gizlənirdilər. Məhz burada səyahətçi hücuma məruz 
qaldı, nəyi vardısa itirdi və yarımcan halda yol kənarına atıldı. Təsadüfən bir kahin 
həmin yol ilə gedirdi; o, qan izində olan, döyülmüş və yaralanmış bir insan gördü, lakin 
ona heç bir yardım etməyərək keçib getdi. Ondan sonra levili gəldi. Nə baş vermişdir 
deyə maraqlanaraq, dayanıb yaralıya baxdı. Başa düşdü ki, yaralıya kömək etməlidir, 
lakin bu xoşagəlməz vəzifəni öz üzərinə götürmək istəmədi. Təəssüfləndi ki, bu yol ilə 
getdi və yaralını gördü. Özünü inandırdı ki, bu ona aid deyildir və əvvəlki kimi keçib 
getdi. 
      Fəqət bir samariyalı o yoldan keçərkən yaralıya rast gəldi və ondan əvvəlkilərin 
etməli olduqları, lakin etmədiklərini elədi. Xeyirxahlıq və həlimliklə o yaralı insana 
yardım elədi. «Onu gördükdə yazığı gəldi, yaxınlaşıb onun yaralarına zeytun yağı və 
şərab tökərək sarıdı;  onu öz eşşəyinə mindirib bir mehmanxanaya gətirdi və onun 
qayğısına qaldı. Ertəsi gün isə oranı tərk edərkən iki dinar çıxarıb mehmanxana 
sahibinə verdi və dedi: "Onun qayğısına qal və əgər artıq xərcin çıxarsa, geri qayıdanda 
mən sənə ödəyərəm‛». Kahin və levili açıq surətdə öz möminliklərini bəyan edirdilər, 
lakin həqiqətən imanlı olduğunu samariyalı nümayiş etdirdi. Öz ruhu və əməlləri ilə o 
təsdiq etdi ki, Allah ilə harmoniyadadır. 
 238 
      Dinləyicilərə bu dərsi təqdim edərək, Məsih onlara qanunun prinsiplərini çox 
aydın və inandırıcı tərzdə nümayiş etdirir. O Öz xidmətçilərinə göstərir ki, onlar bu 
prinsiplərin icrasına etinasızlıq etdilər. Onun sözləri o qədər aydın və dəqiq idi ki, Onu 
dinləyənlər cavab verməyə söz tapmadılar. Qanunşünas bu nəsihətdə təkzib ediləsi heç 
nə tapmadı. Onda Məsihə qarşı mənfi rəy qalmadı. Lakin  yenə də o, samariyalılara 
qarşı olan milli barışmazlığı o dərəcədə ləğv edə bilmədi ki, məsəldə mərhəmət 
göstərənin həqiqi adını deyə bilsin. Məsih soruşanda ki: «Səncə, bu üç nəfərdən hansı 
quldurlar əlinə düşən adamın qonşusu oldu?» qanunşünas onun adını çəkməyərək, 
cavab verdi: «Ona mərhəmət göstərən adam». 
      «İsa da ona dedi: Get, sən də elə hərəkət et». Ehtiyac içində olanlara sən də belə 
şəfqətli xeyrixahlıq göstər. Bununla sən göstərəcəksən ki, bütün qanuna riayət edirsən. 
      İbranilərlə samariyalıları bir-birindən onların iman məsələlərinə müxtəlif 
münasibətləri və ilk növbədə Allaha həqiqi sitayişin nədən ibarət olması məsələsi 
fərqləndirirdi. Fəriseylər heç zaman samariyalılar haqqında yaxşı danışmırdılar, ancaq 
onları lənətləyirdirlər. İbranilərlə samariyalılar arasındakı qarşılıqlı düşmənçilik o 
qədər güclü idi ki, samariyalı qadına Məsihin ondan su istəməsi qəribə göründü. «Sən 
yəhudi, mən də samariyalı bir qadın, necə olur ki, məndən su istəyirsən?» «Zira, - 
müjdəçi izah edir, - yəhudilərin samariyalılarla əlaqəsi yoxdur» (Yəh. 4:9). İbranilər 
Məsihə qarşı barışmaz nifrətə düçar olub Onu məbəddə daşa tutmaq istəyən zaman isə 
daha ağır söz tapmayaraq nida etdilər: «Sən samariyalısan və Səndə cin var, dediyimiz 
doğru deyilmi?» (Yəh. 8:48). Buna baxmayaraq, kahin və levili Rəbbin onların üzərinə 
qoyduğu vəzifəyə etinasızlıq göstərərək, nifrət etdikləri samariyalıya öz 
həmvətənlərinə yardım etmək imkanı verdilər. 
      Samariyalı «qonşunu özün kimi sev» əmrini icra edərək göstərdi ki, ona nifrət 
edənlərdən daha çox salehdir. Öz şəxsi həyatını təhlükə altında qoyub (axı hadisə 
təhlükəli vadinin yaxınlığında baş verirdi), o, insanın yaralarını sarıyaraq, ona öz 
qardaşı kimi kömək etdi. Məsəldəki bu samariyalı Məsihi təsvir edir. Bizim 
Xilaskarımız bizə heç bir insanın sevgisi ilə müqayisə edilə bilməyən məhəbbət bəsləyir. 
Məhv olduğumuz zaman, O bizə mərhəmət etdi. O yan keçmədi, bizi ümidsiz və 
köməksiz bir halda ölməyə qoymadı. Bütün səma sakinləri tərəfindən sevildiyi yerdə, 
Özünün müqəddəs, bəxtiyar iqamətgahında qalmadı. O bizim fəlakətlərimizi gördü, 
 239 
bizim vəziyyətimizə girdi və bəşəriyyətin maraqlarını Özününkü etdi. O Öz 
düşmənlərinin xilası naminə öldü. O Öz qatilləri üçün dua etdi. Öz şəxsi nümunəsinə 
işarə edərək, O, davamçılarına buyurur: «Bir-birinizi sevəsiniz deyə bu şeyləri sizə əmr 
edirəm», «Sizi sevdiyim kimi, siz də bir-birinizi sevin» (Yəh. 15:17; 13:34). 
      Kahin və levili məbəddə xidmət etmək üçün təyin edilmişdilər. Onların xidməti 
Allahın Özü tərəfindən müəyyən edilmişdi. Bu xidmətdə iştirak etmək böyük və 
yüksək etimad idi və həm kahin, həm də levili hesab edirdilər ki, onlar belə bir şərəfə 
layiq görülmüşdürlərsə, yol kənarındakı naməlum məzluma kömək etmək onlar üçün 
alçaqlıqdır. Bununla da Allahın onlara qonşularına yaxşılıq etmək üçün təqdim etdiyi 
imkanı rədd etdilər. 
      Bu günə kimi bir çoxları belə səhvlər edirlər. Onlar öz vəzifələrini iki ayrıca 
sahəyə bölürlər. Vəzifələrinin bir qismi İlahi Qanunla idarə edilən böyük işlərdən 
ibarətdir; digər vəzifələr isə kiçik işləri əhatə edir və guya «qonşunu özün kimi sev» 
əmri bura daxil deyildir. Bu fəaliyyət sahəsi şıltaqlıqdan, əşyanın cazibəsindən, yaxud 
da ani bir istəkdən asılıdır. Bu, xasiyyətin korlanmasına və Məsihin həqiqi dini 
haqqında yanlış təsəvvürə gətirib çıxardır. 
      Bəziləri hesab edirlər ki, məzlum insanlığa xidmət etmək onların ləyaqətini 
alçaldır. Çoxları öz can məbədlərini xarabalıqlara çevirmiş zavallılara laqeyd  və 
etinasızdırlar. Digərləri isə yoxsullara başqa səbəblərə görə etinasızdırlar. Onlar güman 
edirlər ki, Məsihin işi üçün çalışaraq, layiqli bir təşəbbüs göstərmək istəyirlər. Hesab 
edirlər ki, böyük bir iş görürlər və ondan yayınaraq ehtiyacı olanların və ümidsizlərin 
hansısa bir şəxsi tələbatı üzərində dayanıb, onlara kömək edə bilməzlər. Özlərinin 
güman etdikləri böyük işlərində onlar yoxsulları hətta sıxışdıra da bilərlər. Yoxsulları 
ağır vəziyyətə salmaq, onların hüquqlarını pozmaq və ehtiyaclarına etinasız olmaq kimi 
halları təbii sayırlar. Onlara elə gəlir ki, bunların hamısına bəraət vermək olar, çünki 
onların fikrincə, Məsihin işinə yardım edirlər. 
      Çoxları laqeydliklə öz qonşularını ağır şəraitdə buraxırlar. Özlərini məsihçi hesab 
edərək, onlar, çox güman, elə bilirlər ki, öz soyuqluqları ilə Məsihi nümayiş etdirirlər. 
Madam ki özlərini Rəbbin qulları hesab edən bu adamlar Onunla həqiqi əməkdaşlıq 
etmirlər, onların vasitəsilə dünyaya gəlməli olan Allahın məhəbbəti onların qonşularına 
çatmır. Nəticədə insanların alqış və minnətdarlıqlarının çox qismi Allaha ucaldılmır. 
 240 
Ondan bu cəhətdən oğurlanır ki, Onun müqəddəs adına həqiqətən məxsus olan izzəti 
almır. Onu Məsihin uğrunda öldüyü canlardan məhrum edirlər, o canlardan ki, O 
onları Öz Padşahlığına daxil etmək istəyir ki, Onun himayəsində sonsuz əsrlər boyunca 
yaşasınlar. 
      İlahi həqiqət hələ də dünyada kifayət qədər yayılıb və təsdiq edilməyibdir. Fəqət 
o bizim köməyimizlə bəşəriyyətə olduqca böyük təsir göstərə bilər və göstərməlidir. 
Çoxları uca səslə dindar olduqlarını bəyan edirlər, lakin bunun böyük əhəmiyyəti 
olmur. Biz səmimiyyətlə özümüzü Məsihin davamçısı hesab edə bilərik, insanları əmin 
edə bilərik ki, İlahi Kəlamın hər bir həqiqətinə inanırıq; lakin əgər bütün həyatımızı öz 
imanımıza tabe etməyəcəyiksə, bunlar bizim qonşumuza xeyir verməyəcəkdir. Bizim 
etiqadımız səma qədər uca ola bilər, lakin əgər biz həqiqi məsihçi olmasaq, o nə bizi, nə 
də bizim qardaşlarımızı xilas edəcəkdir. Xeyirxah bir iş dünyaya daha çox xeyir verə 
bilər, nəinki bizim bütün bəyanatlarımız. 
      Məsihə xidməti eqoist fikirlər və hərəkətlərlə bir araya qoymaq olmaz. Axı əgər 
Onun məqsədi yoxsul və məzlumların xoşbəxtliyidirsə, Onun davamçılarının 
ürəklərində Məsihə məxsus olan dərin şəfqət hissi daha çox olmalıdır və çox qiymətli 
sayıb Öz ömrünü onların xilas olmaları üzün verdiyi insanlara qarşı dərin məhəbbət 
hissi olmalıdır. Bu insanlar Allahın gözündə o qədər qiymətlidirlər ki, öz dəyərlərinə 
görə bizim Allaha verə biləcəyimiz hər bir sovqatdan üstündürlər. Bütün enerjimizi, ola 
bilsin ki, həqiqətən böyük bir işə həsr etmək, lakin bununla bərabər ehtiyacı olanlara 
biganə qalmaq, yaxud qəribi rədd etmək Allahın bəyəndiyi həqiqi xidmət deyildir.  
      Qəlbin Müqəddəs Ruhun gücü ilə qüdsləşməsi Məsih təbiətinin insan varlığına 
nüfuz etməsidir. Xoş Xəbər dini - bizim həyatımızda olan və onun canlı, fəal əsasını 
təşkil edən Məsihdir. Bu, insanın xasiyyətində və onun xeyirxah əməllərində büruzə 
verilən Məsihin lütfüdür. Şad xəbər prinsipləri bizim praktiki həyatımızın hər hansı bir 
sahəsindən qoparıla bilməz. Məsihçinin həyat və fəaliyyətinin hər sahəsi Məsihin 
xasiyyətini əks etdirməlidir. 
      Məhəbbət - möminliyin əsasıdır. İnsan nə söyləsə də, əgər onda öz qonşusuna 
qarşı təmənnasız məhəbbət yoxdursa, o, Allaha da pak sevgi bəsləmir. Lakin təkcə 
başqa insanları sevməyə çalışaraq, biz belə sevgi ruhuna heç vaxt nail ola bilməyəcəyik. 
Bizə lazım olan hər şey ürəyimizdə Məsihin məhəbbətini əldə etməkdir. Bizim 
 241 
«mən»imiz Məsihdə yox olanda məhəbbət öz-özünə törəyir. Məsihçinin xasiyyəti o vaxt 
kamil olur ki, onda başqalarına kömək etmək arzusu və qonşularına qarşı mərhəmətli 
olmaq istəyi möhkəm, başlıca və daxili tələbata çevrilir, səmavi işıq ürəyini doldurur və 
üzündə əks olunur. 
      Məsihin bərqərar olduğu ürək sevgiyə yad ola bilməz. Əgər biz həqiqətən Allahı 
ona görə seviriksə ki, öncə O bizi sevibdir, biz həm də Məsihin uğurlarında öldüyü hər 
kəsi sevəcəyik. Biz bəşəriyyətlə ünsiyyətə girmədən Allahla ünsiyyətə girə bilmərik; 
çünki kainatın taxtında oturmuş Olanın Özündə İlahi və bəşəri birləşmişdir. Məsihlə 
birləşərək, biz öz qonşularımızla da qızıl məhəbbət iplərilə birləşirik. Bu zaman Məsihin 
şəfqəti və mərhəməti bizim də həyatımızın tutumu olur. Biz daha gözləməyəcəyik ki, 
ehtiyacı olanlar və zavallılar nə vaxt bizim yanımıza gələcəkdirlər. Başqalarının dərdinə 
şərik olmaq üçün bizə yalvarmaq lazım olmayacaqdır. Ehtiyacı olan və iztirab çəkənlərə 
xidmət etmək bizim üçün Məsihin xeyirxahlıq etməsi qədər təbii olacaqdır. 
      Biz hər dəfə özümüzdə sevgi və şəfqətə, başqalarına xeyir-dua və yardım etməyə 
istək hiss edəndə bilməliyik ki, bu, Allahın Müqəddəs Ruhunun işidir. Hətta 
bütpərəstlər arasında da elə adamlara təsadüf edilirdi ki, onlar yazılı İlahi Qanun və 
Məsihin adı haqqında heç bir məlumatları olmadan Onun qullarına qarşı münasibətdə 
xeyirxahlıq edirdilər, bəzən öz həyatlarını təhlükə altında qoyaraq onları qoruyurdular. 
Onların hərəkətləri İlahi gücün təsirinə şəhadət edirdi. Müqəddəs Ruh Məsihin lütfünü 
bütpərəstlərin ürəklərinə salıb, onları şəfqətə vadar etdi, bu isə nə onların təbiətinə, nə 
də tərbiyələrinə məxsus idi. «Dünyaya gələn, hər insanı nurlandıran həqiqi Nur» (Yəh. 
1:9) onun qəlbində parlayır; və əgər bu nur qəbul edilərsə, onun ayaqlarını Allahın 
Padşahlığına yönəldəcəkdir. 
      Səmavi izzət yıxılanın qaldırılmasında və kədərliyə təsəlli verilməsindədir. 
İnsanın ürəyində bərqərar olaraq Məsih adamlara bu tərzdə  açılır. Məsihin dini harada 
olursa olsun, xeyir-dua gətirəcəkdir. O harada işləyirsə işləsin, orada nur olacaqdır. 
      Allah milli, irqi və ictimai fərqlər qoymur. O, bütün bəşəriyyətin Yaradıcısıdır. 
Həm yaradılış, həm də xilas sayəsində bütün insanlar bir ailə hesab olunurlar. Məsih 
gəldi ki, insanları bir-birindən ayıran bütün divarları uçursun, məbədin bütün sahəsini 
açsın ki, hər kəs Allahla ünsiyyət üçün azad olsun. Onun məhəbbəti elə geniş, elə dərin, 
elə dolğundur ki, hər şeyi doldurur və hər yerdən keçir. O, şeytanın yalanına uymuş 
 242 
zavallı insanları onun caynağından qoparır. Onları Allahın taxtı önünə, göy qurşağı 
əhdi ilə əhatə olunan taxtın önünə gətirir. 
      Məsihdə nə yəhudi, nə yunan, nə qul, nə azad, nə kişi, nə də qadın vardır. «İndi 
Məsihin qanı səbəbilə yaxın oldunuz» (Qal. 3:28; Ef. 2:13). 
      Dini etiqadlarda nə qədər fərq olsa da, hər bir əzab çəkən insanın fəryadına cavab 
verilməlidir. Dini görüşlərdəki təsəvvür fərqlərinə görə yaranmış ziddiyyətli hisslər 
mövcud olan yerdə insanlara şəxsi xidmətin böyük birləşdirici rolu vardır. Ürəkdən 
edilən belə xidmət xürafatları dağıdır və Allah üçün insanlar qazanır. 
      Biz başqa insanların kədərinə, çətinliyinə və bəlalarına şərik olmalıyıq. Biz 
yüksəkdəki və aşağıdakıların, varlı və kasıbların sevinc və qayğılarını bölüşdürməliyik. 
«Müftə aldınız, - Məsih deyir, - müftə veriniz» (Mt. 10:8). Bizim əhatəmizdə zavallı, 
imtahana çəkilən insanlar vardırlar, onların şəfqətli bir sözə və köməyə ehtiyacları var. 
Diqqət və köməyə ehtiyacları olan dul qadınlar, yetim uşaqlar, o kəslərin ki qayğısını 
Məsih Öz davamçılarına etibar etmişdir, çox vaxt insanlar onlardan yan keçirlər. Onlar 
bəzən xoşagəlməz görünə bilərlər; lakin onlar da Allahın mülkiyyətidir. Onlar da çox 
baha qiymət sayəsində xilas edilmişdirlər və Onun gözündə bizim qədər dəyərlidirlər. 
Onlar böyük Allah ailəsinin üzvləridirlər və məsihçilər Onun eşikağaları olaraq, onlara 
görə cavabdehdirlər. «Onun qanını, - O deyir, - səndən soruşacağam». 
      Günah bütün pisliklərin ən ağırıdır, lakin günahkara mərhəmətlə kömək etmək 
bizim borcumuzdur. Əlbəttə, bütün günahkarlara eyni tərzdə yanaşmaq düzgün 
deyildir. Onların bir çoxu çoxdan bəri ruhlu aclıq hiss edirlər. Onlar üçün həlim bir söz, 
yaxud xeyirxah bir xatirə də layiqli dəstək olacaqdır. Digərləri isə daha acınacaqlı 
vəziyyətdə olub, bütövlüklə günah çirkabına bataraq, artıq öz vəziyyətlərini dərk 
etmirlər. Bir çoxları artıq o qədər düşmüşdürlər ki, əbədi dəyərlər haqqında hər cür 
təsəvvürü itiriblər, Allaha bənzərliyi itiriblər və çətinliklə başa düşürlər ki, xilas 
edilməlidirlər, ya yox. Onların nə Allaha imanları var, nə də insanlara etibarları. Onlara 
yalnız təmənnasız xeyirxahlıq büruzə edən hərəkətlə kömək etmək olar. İlk növbədə 
onların fiziki ehtiyaclarını ödəmək lazımdır. Onları yedirtmək, çimizdirmək və 
geyindirmək lazımdır. Sizin təmənnasız sevginizin şəhadətlərini gördükləri zaman 
onlara Məsihin məhəbbətinə iman etmək də asan olacaqdır. 
 243 
      Çox adamlar, sadəcə olaraq, ölümcül yanılırlar. Onlar özlərinin eyiblərini və 
təqsirlərini hiss edirlər. Öz səhvlərini və yanıldıqlarını görərək, onlar ümidsizliyə 
qapılırlar. Bu adamlara güc və cəsarət əldə etməyə yardım etmək lazımdır. Cərəyanın 
əksinə üzən insan onu geri aparan axının bütün gücünü hiss edir. Ona kömək əlinizi 
uzadın, necə ki suya batmağa başlayan Peterə Böyük Qardaş Öz əlini uzatdı. Ona 
ümidverici sözlər deyin ki, imanı dirilsin və sevgisi oyansın. 
      Sənin ruhən zəif olan qardaşının sənə ehtiyacı var, necə ki sənin öz qardaşının 
məhəbbətinə ehtiyacın vardır. Nə vaxtsa onun kimi zəif olanın təcrübəsinə ehtiyacı 
vardır, o adama ki, onu qaldıra bilər və ona yardım edə bilər. Öz zəifliyimizi dərk 
etməyimiz bizə başqalarına da buna bənzər ehtiyacda dəstək verməyə kömək edir. Heç 
zaman əzablı adamın yanından keçərək, özümüzün Allahdan aldığımız yardımla 
bölüşməmək olmaz. 
      Məsihlə birləşməyimiz, diri Xilaskarla şəxsi ünsiyyətimiz şüurumuza, ürəyimizə 
və qəlbimizə alçaq təbiətimiz üzərində qələbə çalmağa imkan verir. Yorğun yolçuya 
onu qaldıra biləcək qadir əldən danışın, Məsihin sonsuz insanpərvərliyindən danışın, 
bu onu dəstəkləyə çəkdir. Ona izah edin ki, yalnız qanuna və öz qüvvələrinizə, o təbiət 
substansiyalarına ki, şəfqət və kömək üçün dəvəti eşitməyə malik deyildirlər, onlara 
inanmaq azdır. Onun qızğın ələ və şəfqət və mərhəmətlə dolu olan ürəyə etibar etməyə 
ehtiyacı vardır. Qoy onun şüurunu İlahi iştirak haqqında fikir işıqlandırsın, hansı ki 
onu tərk etməyib və şəfqətli məhəbbət ilə onu müşayiət edir. Qoy o, günahından 
kədərlənən Ata ürəyi haqqında düşünsün, hələ də ona uzanmış Ata əlini görsün, hələ 
də «Mənə pənah gətirsin, Mənimlə barışsın» (Yeş. 27:5) - deyə ona səslənən Ata səsini 
eşitsin. 
      Əgər siz belə səylər göstərsəniz ki, məhv olanı xilas edəsiniz, siz özünüz bu 
işinizdə insan gözünün görə bilmədiyi köməkçilərin dəstəyini alacaqsınız. Səma 
mələkləri yaralı yolçuya xidmət edən samariyalının yanında idilər. Səmavi 
iqamətgahlardan olan mələklər Allahla işləyərək öz qonşularına xidmət edənlərlədirlər. 
Məsihin Özü də onları dəstəkləyəcəkdir. O, böyük Şəfavericidir və Onun himayəsi 
altında işləyərək, siz böyük nəticələr əldə edəcəksiniz. 
      Bu işin icrasında sizin sədaqətinizdən yalnız başqalarının xoşbəxtliyi deyil, sizin 
əbədiyyətdəki şəxsi taleyiniz də asılıdır. Məsih Onunla əməkdaşlığa nail olanların 
 244 
hamısını yüksəltməyə çalışır ki, biz Onunla bir olaq, necə ki O da Atası ilə birdir. O bizi 
iztirab və bədbəxtliklərlə qarşılaşmaqdan ona görə azad eləmir ki, bizi eqoizmin 
əsarətindən qoparmaq istəyir; bizdə Öz xasiyyətinin xeyirxah keyfiyyətlərini – şəfqət, 
incəlik və məhəbbət hisslərini inkişaf etdirmək istəyir. Başqalarına xidmət etməyə səy 
göstərərək özümüzü Onun yeniləşdirici hakimiyyətinə veririk ki, bu da bizi Allahın 
malikanələrinə layiq edəcəkdir. Qonşularımıza münasibətdə öz borcumuzu icra 
etməkdən imtina edəndə isə Onun tövsiyəsini rədd etmiş oluruq və özümüz üçün 
Rəbbdən əbədi ayrılığı seçirik. 
      «Əgər yollarımla getsən... - Rəbb bəyan edir, - burada duranların arasında içəri 
keçmək haqqını sənə verirəm» (Çək. 3:7). Səmavi qüvvələrin yerdəki işlərində onlarla 
əməkdaşlıq edərək, özümüzü səmada da əməkdaşlığa hazırlayırıq. «Qurtuluşu miras 
alacaq olanlara yardım etmək üçün göndərilən xidmətçi ruhlar» (İbr.1:14), səmavi 
mələklər o kəsləri alqışlayacaqdırlar ki, dünyada onlara xidmət etsinlər deyə yox, 
xidmət etmək üçün yaşayırdılar (Mt. 20:28). Bu xeyirxah əməkdaşlıqda biz «Mənim 
qonşum kimdir?» sualına hədsiz sevincimizə səbəb olan qəti cavab alacağıq. 
 
 
Lütfün mükafatı 
(Mt. 19:16-30; 20:1-16; Mk. 10:17-31; Lk. 18:18-30) 
 
      Azad lütf ənamı haqqında həqiqət yəhudilər tərəfindən, demək olar ki, 
unudulmuşdu. Kahinlər öyrədirdilər ki, Allahın rəhmini qazanmaq gərəkdir. Salehlik 
xeyirxah işlər əvəzində mükafat kimi əldə edilə bilər. Deməli, onların Allaha xidmətləri 
mənfəət və fayda ruhu ilə şərtlənirdi. Bundan hətta Məsihin şagirdləri də azad 
deyildilər və Xilaskar hər imkandan istifadə edirdi ki, onlara səhvlərini göstərsin. Məhz 
işçilər haqqında məsəli danışmazdan əvvəl bir hadisə baş verdi ki, Ona şagirdlərinə 
həqiqət prinsiplərini nümayiş etdirməyə imkan verdi. 
 245 
Yol gedən zaman Ona bir gənc adam rast oldu ki, yaxınlaşıb qarşısında diz çökərək 
sayğı ilə Ona müraciət etdi. «Yaxşı Müəllim, - o dedi, - əbədi həyatım olsun deyə nə 
yaxşılıq etməliyəm?» 
      Bu hakim Məsihə, sadəcə olaraq, hörmətli bir Müəllim kimi müraciət edərək, 
Onun simasında İlahinin Oğlunu görmürdü. Xilaskar ona dedi: «Nə üçün Məni yaxşı 
adlandırırsan? Allahdan başqa yaxşısı yoxdur». Nəyə görə  Məni yaxşı adlandırırsan? 
Yalnız Allah yaxşıdır. Əgər sən Məni Allah sayırsansa, sən Məni Onun Oğlu və 
təmsilçisi olaraq qəbul etməlisən. 
      «Əgər sən həyata qovuşmaq istəyirsənsə, - O əlavə etdi, - əmrlərə riayət et». 
Allahın xasiyyəti Onun qanununda ifadə olunubdur; Allahla razılıqda olasan deyə  
sənin hər bir hərəkətin Onun qanununa uyğun olmalıdır. 
      Məsih qanunun tələblərini azaltmır. Birmənalı şəkildə O, qanuna itaəti əbədi 
həyatın şərti kimi nümayiş etdirir - bu, Adəmin günah etməsinə qədər ondan tələb 
olunan şərtdir. Rəbb indi də bizdən  Ədəmdə insandan tələb etdiyindən - tam itaət, 
qüsursuz salehlikdən az tələb etmir. Bu tələb, lütfün yeni əhd dövründə də hələ 
Ədəmdə irəli sürülmüş tələb qədər çoxşaxəli olmaqdadır; o, müqəddəs, saleh və yaxşı 
olan İlahi Qanunla harmoniyanı nəzərdə tutur.  
      «Əmrlərə riayət et» sözlərinin cavabında gənc adam soruşdu: «Hansı əmrlərə?» O 
güman edirdi ki, söhbət hansısa mərasimlərin icrasından gedir, Məsih isə Sina dağında 
verilmiş qanunun icrasını nəzərdə tuturdu. O, ikinci lövhənin bir neçə əmrlərini 
sadalayır və axırda onların hamısını yeganə bir prinsipdə cəmləşdirir: ‚Qonşunu özün 
kimi sev‛. 
      Gənc adam tərəddüd etmədən cavab verdi: «Bütün bunlara mən gəncliyimdən 
riayət edirəm; daha nəyim çatışmır?» Onun qanun haqqında təsəvvürü hələ də zahiri 
və dayaz idi. İnsan ölçüsü ilə götürsək, o, qüsursuz xasiyyətə malik idi və onu ləkəsiz 
saxlamışdı. Zahirən onun həyatı böyük dərəcədə günah və təqsirdən azad görünürdü; 
o, səmimiyyətlə güman edirdi ki, itaəti kamildir. Yenə də o, gizli bir qorxu hissi 
keçirirdi ki, qəlbinin Allahla münasibətində hər şey o qədər də doğru və düzgün 
deyildir. Onun sualına səbəb də məhz bu idi: «Daha nəyim çatışmır?» 
 246 
      «Əgər kamil olmaq istəyirsənsə,- dedi Məsih,- get nəyin varsa sat və yoxsullara 
payla, göylərdə xəzinən olacaqdır. Fəqət gənc adam bu sözü  eşitdikdə gədərlənib 
getdi, çünki çox malı var idi». 
      Özü və mənfəəti üzərində cəmləşmiş bu adam artıq qanunun pozucusudur. 
Məsih gənc adama məhz bunu açmaq istəyirdi və O onu elə sınağa çəkdi ki, bu sınaq 
ona ləkəsini göstərdi. Gənc adam öz qəlbinin daim maariflənməsinə çalışmırdı. O öz 
qəlbində büt bəsləyir və ona sitayiş edirdi; onun ilahisi dünya və dünyəvi mənfəətlər 
idi. O güman edirdi ki, əmrlərə riayət edir, lakin bütün qanunun ruhunu və canını 
təşkil edən yeganə bir təməldən məhrum idi. Onda Allaha və insana qarşı həqiqi 
məhəbbət çatışmırdı. Bu çatışmazlıq onun həqiqətən Səmavi Padşahlığa girə biləcəyini 
təsdiq edə bilən qalan şeylərin çatışmazlığını göstərirdi. Özünə məhəbbətində və 
dünyəvi şeylərə bağlılığında o, səma prinsipləri ilə harmoniyadan məhrum idi. 
      Bu gənc zəngin İsaya yaxınlaşdığı zaman Xilaskarın ürəyini öz səmimiyyəti və 
yanğısı ilə fəth etdi. «İsa ona baxdı, onu sevdi...» Bu gəncdə O, salehlik vəzçisini gördü. 
O bu ağıllı və nəcib gənci məmnuniyyətlə qəbul edərdi, necə ki artıq Onun ardınca 
gedən yoxsul balıqçıları qəbul etmişdi. Əgər bu gənc zəngin adam öz qabiliyyətlərini 
insanların xilas edilməsinə yönəltsə idi, o, Məsihin əzmkar və uğurlu işçisi  ola bilərdi. 
      Lakin bundan əvvəl ona şagird ola biləcəyi şərtləri qəbul etmək lazım idi. O 
özünü bütövlüklə Allaha həsr etməli idi. Xilaskarın çağırışı ilə Yəhya, Peter, Matta və 
onların yoldaşları hər şeylərini ataraq Onun ardınca getdilər (Lk. 5:28). Gənc varlıdan 
da özünü belə həsr etmək tələb olunurdu. Bununla bərabər, Məsih Özünün verdiyi 
qurbandan böyüyünü tələb etmirdi. «O, zəngin olduğu halda, sizin uğrunuzda 
yoxsullaşdı ki, siz Onun yoxsulluğu ilə zənginləşəsiniz» (2 Kor. 8:9). Gəncdən yalnız 
Məsihin getdiyi yol ilə getmək tələb olunurdu. 
      Məsih gənc adama onun qəlbini fəth etmək arzusu ilə baxırdı. O onu insanların 
yanına xeyir-dua vermək üçün yollamaq istəyirdi. Gəncin imtina etdiyi şeyin əvəzində 
ona Özü ilə əməkdaşlıq etmək şərəfini təklif edirdi. «Ardımca gəl», - O dedi. Belə bir 
şərəfli təklif Peter, Yaqub və Yəhya tərəfindən sevinclə qarşılanmışdı. Gənc də Məsihə 
heyrətlə baxırdı. Onun ürəyi Xilaskara cəlb edilirdi. Lakin o, Məsihin dediyi fədakarlığa 
hazır deyildi. Gənc adam öz dünyəvi var-dövlətini İsadan üstün tutdu. O, əbədi həyata 
 247 
malik  olmaq istəyirdi, lakin hələ də həqiqi həyat olan fədakar məhəbbəti öz qəlbinə 
sığışdıra bilmirdi, ürəyində kədərlə o, Məsihdən uzaqlaşdı. 
      O uzaqlaşandan sonra İsa Öz şagirdlərinə dedi: «Çəngin adam Göylərin 
Padşahlığına çətinliklə girəcəkdir». Bu sözlər şagirdləri heyrətləndirdi. Onları var-
dövlətə göylərdən göndərilmiş xeyir-dua kimi baxmağa öyrədirdilər; onların özləri də 
Məsihin padşahlığı qurulduğu zaman dünyəvi hakimiyyət və var-dövlət əldə 
edəcəklərini düşünürdülər; əgər varlılara bu padşahlığa girmək çətindirsə, başqa 
adamlar nəyə ümid etsinlər? 
      «İsa şagirdlərinə dedi: Doğrusun sizə deyirəm ki, zəngin adam Göylərin 
Padşahlığına çətinliklə girəcəkdir. Yenə sizə deyirəm: Dəvənin iynə deşiyindən keçməsi 
zəngin adamın Allahın Padşahlığına girməsindən daha asandır. Onlar isə həddindən 
çox təəccüblənirdilər». İndi dərk etdilər ki, bu sözlərdən gələn xəbərdarlıq həm də 
onlara aiddir. Xilaskarın sözlərinin işığında özlərinin də var-dövlətə və hakimiyyətə 
gizli istəkləri onlara aşkar edildi. Öz üzərlərindəki təhlükəni hiss edərək, onlar nida 
etdilər: «Bəs kim xilas ola bilər?» 
      «İsa onlara baxıb dedi: İnsanlar üçün bu imkansızdır, fəqət Allah üçün hər şey 
mümkündür». 
      Çəngin adam öz-özlüyündə Göylər Padşahlığına girmək iqtidarında deyildi. 
Onun yerdəki mövqeyi ona səma nurunda müqəddəslərin mirasını almaq hüququ 
vermirdi. Yalnız bizim qazanmadığımız Məsihin lütfü və rəhmi vasitəsilə  insanlar İlahi 
şəhərə girmək hüququ əldə edə bilərlər. 
      Müqəddəs Ruhun «Siz özünüzə məxsus deyilsiniz; zira siz çox baha qiymətə 
alınmısınız» (1 Kor. 6:19, 20) sözləri yalnız yoxsullara deyil, onlarla bərabər həm də 
varlılara aiddir. İnsanlar bunu lazımınca dərk etdikləri zaman başa düşürlər ki, onların 
mülkiyyəti onlara yalnız ondan ötrü etibar olunubdur ki, ondan məhv olanların xilası 
və iztirab çəkənlərin və yoxsulların dəstəyi üçün Allahın göstərişləri əsasında istifadə 
etsinlər. İnsan üçün bu, imkansızdır, çünki onun ürəyi dünyəvi sərvətlərə bağlıdır. 
Mammona xidmət etməyə öyrənmiş qəlb ehtiyacı olan bəşəriyyətin yalvarışlarına 
kardır. Allahla isə hər şey mümkündür. Qarşısında Məsihin hədsiz məhəbbətini 
görərək, özünü sevən ürək yumşalır və tabe olur. Çəngin gənc o məqama hələ 
gətiriləcəkdi ki, fərisey Şaul kimi desin: «Fəqət mən üstünlük təmin edən hər şeyi Məsih 
 248 
naminə zərər saydım. Və hətta, uğrunda hər şeyin zərərini çəkdiyim Rəbbim Məsih 
İsanı dərk etməyin üstünlüyündən ötrü hər şeyi ziyan hesab edir və zibil sayıram ki, 
Məsihi əldə edim» (Flp. 3:7, 8). Bu zaman onlar malik olduqları heç nəyi öz şəxsi 
əmlakları hesab etməyəcəklər. Özlərinə Allahın çoxsaylı lütfünün idərəçisi və Onun adı 
naminə bütün insanlar üçün qul kimi baxaraq onlar sevinəcəklər.  
      Xilaskarın sözlərinin şagirdlərində yaratdığı təəssüratdan Peter birinci özünə 
gəldi. Böyük məmnuniyyətlə o özünün və həmqardaşlarının Məsih naminə verdiyi 
şeylər haqqında düşünürdü. «Budur, - dedi o, - biz hər şeyi buraxdıq və Sənin ardınca 
gəldik». Məsihin zəngin gəncə Onun ardınca getdiyi halda «Göylərdə xəzinən 
olacaqdır» vəd etdiyini xatırlayaraq, Peter soruşur ki, o və yoldaşları verdikləri 
qurbanlar əvəzində nə ilə mükafatlandırılacaqlar. 
      Xilaskarın cavabı bu qalileyalı balıqçıların ürəklərini heyrətə saldı. Onların 
qarşısında hər bir arzularından üstün olan izzət və şərəf açıldı: «Doğrusun sizə deyirəm 
ki, İnsan Oğlu hər şeyin yenilənməsində, izzətli taxtına oturacağı zaman, Mənim 
ardımca gələn sizlər də İsrailin on iki nəsil budağına hökm etmək üçün on iki taxt 
üzərində oturacaqsınız». O əlavə edir: «Və hər kəs Mənim adım naminə evlər, 
qardaşlar, bacılar, ata, ana, uşaqlar və yaxud tarlalar buraxarsa, yüz dəfə artıq alacaq və 
əbədi həyatı miras götürəcəkdir».  
      Lakin Peterin «Bizim nəyimiz olacaq?» sualı Məsihin şagirdlərində elə fikirlər 
aşkar etdi ki, vaxtında kənar edilməsəydi, onlara Məsihin elçiləri olmağa mane olardı; 
çünki belə fikirlər könüllü qula yox, muzdlu işçiyə məxsusdur. Onun şagirdləri İsanın 
məhəbbəti ilə cəlb olunsalar da, hələ də fəriseylikdən tamamilə azad deyildilər. Onlar 
hələ də öz səylərinə müvafiq olacaq  mükafat arzusu ilə işləyirdilər. Onlara hələ də 
özündən razılıq və özünü ucaltma ruhu yad deyildi; onlar özlərini bir-biri ilə müqayisə 
edirdilər. Onlardan biri nədəsə büdrəyəndə, digərləri özlərini ondan üstün sayırdılar. 
      Şagirdlərinin Müjdə prinsiplərini duymaları üçün Məsih onlara Allahın Öz 
qulları ilə necə rəftar etdiyini təsvir edən və Onun onlarda hansı ruhu görmək istədiyini 
nümayiş etdirən bir məsəl danışır. 
            «Zira Göylərin Padşahlığı, - O deyir, - səhər erkən düşüb öz üzüm bağı üçün 
işçi tutmağa çıxan ev sahibinə bənzər». O dövrün adətinə görə, iş tapmaq istəyən 
adamlar bazar meydanlarında gözləyirdilər, çünki işverənlər işçi tutmaq üçün ora 
 249 
gəlirdilər. Məsəldə sahibkar işçi tutmaq üçün günün müxtəlif vaxtlarında çıxan adamı 
təsvir edir. Erkən saatlarda işə girən adamlar bütün gün ona müəyyən məbləğə 
işləməyə razılaşdılar; sonralar işə girənlər isə sahibkarın müəyyən etdiyi qədər almaq 
ümidində idilər. 
      «Axşam olduqda bağ sahibi öz eşikağasına dedi: İşçiləri çağır və sonunculardan 
başlayaraq birincilərə kimi muzdlarını ver! On birinci saat radələrində işə başlayanlar 
düşündülər ki, daha çox alacaqlar; lakin onlar da adam başına bir dinar aldılar‛. 
      Öz üzüm bağında işçilərlə hesablaşan sahibkar, bu məsəldə Allahı Onun bəşər 
ailəsi ilə münasibətlərində təsvir edir. Bu münasibətlər adi insan qaydalarına uyğun 
deyildir. Dünyəvi işlərdə həmişə mükafat görülmüş işin miqdarına uyğun olur. İşçi 
yalnız qazandığını alır. Məsəldə isə Məsih açıq şəkildə Öz Padşahlığının - bu dünyadan 
olmayan padşahlığın prinsiplərini göstərir. O hər hansı bir bəşəri prinsiplərə istinad 
etmir. Rəbb deyir: «Mənim fikirlərim sizin fikirləriniz deyil, sizin yollarınız Mənim 
yollarım deyil... Çünki göylər yer üzündən nə qədər yüksəkdirsə, yollarım da sizin 
yollarınızdan, fikirlərim də sizin fikirlərinizdən o qədər yüksəkdir» (Yeş. 55:8, 9). 
      Məsəldə birinci işçilər danışılmış məbləğə işləməyə razılaşdılar və onlar vəd 
ediləni aldılar, ondan artıq yox. Sonradan işə girənlər sahibkarın vədinə inandılar: «Nə 
düşəcək, onu alacaqsınız». Onlar ödənişin miqdarı haqda sual verməyərək, özlərinin 
ona etibarlarını nümayiş etdirdilər. Onlar onun ədalətinə, qərəzsizliyinə inandılar. 
Onlar mükafatlandırıldılar - işlərinə müvafiq yox, sahibkarın səxavətinə müvafiq. 
      Beləcə, Allah da istəyir ki, biz Ona etibar edək, O, günahkarı da bağışlayır. Onun 
mükafatı dəqiq olaraq bizim xidmətlərimizə uyğun deyil, lakin Onun şəxsi məqsədinə, 
dünya yaranandan əvvəlki təyinatına uyğun, «Rəbbimiz İsada Allahın icra etdiyi əzəli 
məqsədə görə» verilir (Ef. 3:11). «Salehliklə görə biləcəyimiz işlərdən dolayı deyil, Öz 
mərhəmətinə görə bizi xilas etdi» (Tit. 3:5). 
      Bizim Allah üçün gördüyümüz işin dəyərini O, zəhmətin miqdarına, yaxud onun 
gözəgörünən nəticələrinə görə deyil, onu gördüyümüz ruha görə qiymətləndirir. Özüm 
bağına saat on birdə gələnlər işləyə biləcəklərinə görə minnətdar idilər. Onların ürəkləri 
işverənə qarşı minnətdarlıqla dolu idi; günün sonunda sahibkar onlara bütün günün 
əmək haqqını verəndə, onlar çox təəccübləndilər. Sahibkarın xeyirxahlığı onları 
sevindirdi. Onlar heç zaman öz əməklərinə görə bu qədər səxavətli mükafatı 
 250 
unutmayacaqlar. Layiq olmayaraq Sahibkarın üzüm bağına on birinci saatda girən 
günahkarla da belə olur. Ona elə gəlir ki, xidmət etmək üçün qalmış ömrü o qədər 
qısadır ki, o, dəyərli bir mükafata layiq deyildir; lakin sevinc içindədir ki, Allah 
ümumiyyətlə onu qəbul etmişdir. O, Məsihin həmişçisi olmaq imkan və şərəfinə 
minnətdar olaraq, etibar və təvazökarlıqla çalışır. Belə işçinin ruhunu Allah 
mükafatlandırmağa şaddır. 
      Rəbb istəyir ki, biz mükafatımızın miqdarı haqqında düşünməyərək, Onda olaq. 
Qəlbdə Məsih olan zaman mükafat haqqında fikir əsas olmur. Mükafat bizim 
xidmətimizin əsas vadaredici səbəbi deyildir. Biz, əlbəttə ki, mükafat almaq imkanına 
malik olduğumuz üçün minnətdar olmalıyıq və heç vaxt onu unutmamalıyıq. Allah 
istəyir ki, biz Onun vəd etdiyi xeyir-duaları dəyərləndirək. Ancaq O istəmir ki, biz 
məhz və yalnız mükafata can ataq və hesab edək ki, hər bir işə görə mükafat almalıyıq. 
Biz saleh işləri mükafat almaq üzün deyil, heç bir mükafatın fərqinə varmadan könüllü 
etməyə can atmalıyıq. Bizim bütün hərəkətlərimizin əsas səbəbi hər şeydən əvvəl 
Allaha və öz qonşularımıza məhəbbət olmalıdır. 
      «Əkən də, sulayan da heçdir, böyüdən Allahdır. Əkən və sulayan isə mahiyyətcə 
eynidirlər; amma hər biri öz əməyinə görə mükafat alacaqdır. Zira biz Allahın 
həmişçiləriyik... zira heç kim qoyulan təməldən, yəni İsa Məsihdən başqa, ayrı təməl 
qoya bilməz... Hər kəsin işi zahir olacaqdır... Kimin inşa etdiyi iş davam gətirərsə, o, 
mükafat alacaqdır» (1 Kor. 3:7-14). 
      Bu məsəl iş üçün birinci dəvəti eşidib, lakin Rəbbin üzüm bağına getməyənlərə 
aiddir. Ev sahibi meydana on birinci saatda gəlib orada boş dayanmış işçiləri görən 
zaman onlara dedi: «Nə üçün burada bütün gün avara durursunuz?» Onlar cavab 
verdilər: «Çünki kimsə bizi tutmadı». Gec işə girənlərin heç biri səhər erkən meydanda 
yox idi. Onlar işə dəvətdən qaçmırdılar, sadəcə olaraq, orada deyildilər. Öncə xidmətə 
dəvəti rədd edən adamlar isə hər halda peşman olurlar və sonra düşünərək, əlbəttə ki, 
düzgün hərəkət edirlər, lakin mərhəmət çağırışına belə sadəlövh yanaşmaq 
təhlükəlidir. 
      Özüm bağındakı işçilərin hər biri «bir dinar» aldıqda səhərdən işə başlayanlar 
incidilər. Məgər biz bütövlüklə on iki saat işləmədikmi? - deyə onlar düşünürdülər. 
Məgər biz ədalət naminə günün sərin vaxtında cəmi bir saat işləyənlərdən artıq 
 251 
almamalıyıqmı? «Bu sonuncular bir saat işlədilər və sən onları günün ağırlığını və 
istiliyini çəkən bizlərlə bir cərgəyə qoydun». 
      «Dostum! - deyə sahibkar onlardan birinə cavab verdi, - mən sənə haqsızlıq 
etmirəm, sən mənimlə bir dinara razılaşmadınmı? Özünə yetəni al, get; bu sonuncuya 
sənə verdiyim kimi vermək istəyirəm. Malımla istədiyimi etməyə səlahiyyətim 
yoxdurmu? Bəlkə sən mənim comərdliyimə pis gözlə baxırsan?» 
      «Beləcə də sonuncular birinci və birincilər sonuncu olacaqlar; zira dəvətli çox, 
seçilmiş isə azdır». 
      Bu məsəldə birinci işə girmişlər o adamları təsvir edirlər ki, onlar başqalarının 
içində birinci olmağı iddia edir və xüsusi xidmətləri müqabilində onlara düşən mükafat 
olaraq onların üzərində yüksəlməyə çalışırlar. Onlar öz işlərinə özünü təsdiq etmək 
vasitəsi kimi baxaraq, xidmətlərində özündən imtina, fədakarlıq ruhunun mövcud 
olmasına səy göstərmirlər. Ola bilsin ki, onlar həqiqətən də öz ömürləri boyunca 
həssaslıqla Allaha xidmət edirlər, mümkündür ki, onların üzərinə digərlərindən daha 
çox çətinliklər, məhrumiyyətlər və sınaqlar düşmüşdür və buna görə də daha böyük 
mükafat istəməklərində sanki haqlıdırlar. Lakin əfsus! Məsihin qulları olmaq üstünlük 
və şərəfindən daha çox mükafat haqqında düşünürlər. Onların fikrincə, verdikləri 
zəhmət və qurbanlar onlara daha böyük şərəf hüququ verir və onların bu hüququ 
başqaları tərəfindən etiraf və təsdiq olunmayanda inciyir, özlərini talan edilmiş sayırlar. 
Onlar öz işlərinə məhəbbət və etibar ruhu daxil etsəydilər, həqiqətən birinci ola 
bilərdilər; lakin deyingən, daim narazı xislətləri qeyri-məsihçi olaraq onları etibarsız 
qullar kimi ifşa edir. Bu hissləri onlardakı gizli şöhrətpərəstlik yanğısını, Allaha 
etibarsızlıqlarını, öz həmqardaşlarına qarşı qısqanclıq və  paxıllıq ruhunu büruzə verir. 
Rəbbin xeyirxahlığı, Onun başqalarına qarşı da səxavətli olması onlara deyinmək üçün 
yalnız səbəb olur. Bu onu göstərir ki, onların qəlbləri ilə Allah arasında canlı, möhkəm 
bağlılıq yoxdur. Onlar Yaradan ilə həqiqi əməkdaşlıq sevincini dərk etməmişlər. 
      Allah üçün belə dar mənfəət ruhundan təhqiramiz heç nə yoxdur. O, belə 
keyfiyyətləri olan insanlarla əməkdaşlıq edə bilmir. Onlar Müqəddəs Ruhun təsirinə 
qarşı hissiyyatsızdırlar. 
      İbranilər birinci olaraq Rəbbin üzüm bağına dəvət olunmuşdular və bu onlarda 
qürura səbəb oldu və özlərinin seçilmiş xalq olduqları və xüsusi salehlik haqqında 
 252 
fikirlər doğurdu.  Uzun müddət xidmət etməklərini onlar öz imtiyazları saydılar, bu isə 
onlara digərlərindən daha çox mükafat almağı təyin edirdi. Bütpərəstlərin də Allahın 
işində onlarla bərabər hüquqlara malik olmaları yəhudiləri hər şeydən çox 
hiddətləndirirdi. 
      Məsih birinci olaraq Öz ardınca getməyə çağırdığı şagirdlərinə özlərində belə 
rəqabət ruhu bəsləməyin təhlükəsi haqqında xəbərdarlıq edirdi. O görürdü ki, şəxsi 
salehlikləri ilə razılıq imanlılar cəmiyyətinin zəifliyi və lənəti olacaqdır. İnsanlar düşünə 
bilərlər ki, müstəqil olaraq Göylər Padşahlığında yer qazana bilərlər. Onlar güman edə 
bilərlər ki, hansısa mühüm işlərdə şəxsi təşəbbüs göstərdikdə Rəbb yalnız onlara 
köməyə gələcəkdir. Beləliklə, aydın surətdə öz «mən»imizin rolunun çoxalması və 
İsanın rolunun azaldılması müşayiət edilir. Allaha xidmət işində yalnız bir neçə addım 
atmış bir çox adamlar qürrələnərək özlərini başqalarından yüksək tuturlar. Onların 
səyləri az qiymətləndiriləndə qısqanclıq hissi keçirir və öz ünvanlarına tərifi sevirlər. 
Öz məsəlini söyləyərkən Məsih şagirdlərini məhz bu təhlükədən saqındırmaq istəyir. 
      Hər cür özünüöymə, şəxsi xidmətlərin şişirdilməsi tamamilə yersizdir. «Müdrik 
müdrikliyi ilə öyünməsin, igid öz gücü ilə öyünməsin, varlı öz sərvəti ilə öyünməsin. 
Ancaq öyünən onunla öyünsün ki, Mən Rəbbin dünyada məhəbbət, ədalət və salehlik 
yaratdığını dərk edir və Məni tanıyır. Çünki Mən bunlardan xoşlanıram» (Yer. 9:23, 24). 
      Mükafat insandan törəmir; o, Allahın lütfündən törəyir və insanlara öyünmək 
lazım deyildir. «Bəs bədənə görə atamız olan İbrahim haqda nə deyək? O, nə əldə etdi? 
Əgər İbrahim əməllərilə saleh sayıldısa, onun öyünməyə haqqı vardır; fəqət Allah 
qarşısında deyil. Zira, Yazı nə deyir? ‛İbrahim Allaha iman etdi və bu ona salehlik 
sayıldı‛. Əməl edənə əvəz lütf deyil, borc sayılır. Lakin əməl etməyib, fəqət allahsızı 
saleh sayana iman edənin imanı salehlik sayılır» (Rom. 4:1-5). Buna görə bir kimsənin 
digəri üzərində yüksəlməsinə, yaxud bir-birinə paxıllıq etməsinə səbəb yoxdur. Heç kəs 
digərlərindən daha imtiyazlı vəziyyətə qoyulmamışdır və heç kim öz mükafatını 
tamamilə qazanılmış hesab edə bilməz.  
      Həm birinci, həm də axırıncı əbədi böyük mükafatı bölüşdürür və birinci 
axırıncını sevinclə salamlamalıdır. Başqasının mükafatına paxıllıq edən unudur ki, 
onun özü də yalnız lütf sayəsində xilas edilmişdir. İşçilər haqqında məsəl hər cür 
qısqanclıq və şübhəni pisləyir. Məhəbbət həqiqətdə öz sevincini tapır və kinayəli 
 253 
rəqabətdən uzaqlaşır. Məhəbbətə malik olan şəxs yalnız Məsihin ecazkarlığı ilə öz 
kamil olmayan xasiyyətini müqayisə edir. 
      Bu məsəl bütün işçilər üçün, onların xidmət müddətindən və gördükləri işlərdən 
asılı olmayaraq, xəbərdarlıqdır; məsəl bütün insanlara deyir ki, öz həmqardaşlarına 
məhəbbətsiz, Allah qarşısında itaətsiz onlar heç nəyə yaramırlar. Özünüyüksəltmə 
həqiqi dinin prinsiplərinə uyğun deyildir. Şöhrətlənməyi özünə məqsəd edən şəxs 
özünü Məsihə xidmət üçün yararlı edə biləcək yeganə lütfdən məhrum edir. Harada 
insan öz qüruruna və özündən razılığa rəvac verirsə, iş zəifləyir. 
      Bizim işimiz Allah tərəfindən uzunmüddətli olduğuna görə deyil, lakin bu işdə 
bizim hazırlığımız və sədaqətimizə görə dəyərləndirilir. Həqiqi xidmət bizim 
«mən»imizin bütövlüklə Allaha verilməsini tələb edir. Ən kiçik vəzifələrin icrasında 
göstərilən səmimi və fədakar səylər Allaha daha məqbuldur, nəinki nəhəng, lakin 
özünü təsdiq etmək istəyi ilə görülmüş işlər. O bizim xidmətimizdə görmək istəyir ki, 
biz nə dərəcədə Məsihin Ruhuna malikik və nə dərəcədə bizim işimizdə Ona 
bənzərliyimiz aşkar edilir. O bizim gördüyümüz işin həcmini bu işin görülməsində 
izhar etdiyimiz məhəbbət və sədaqət qədər dəyərləndirmir. 
Yalnız o zaman ki özünəməhəbbət ləğv edilir, üstünlüyə can atmaq yox olur, bizim 
ürəyimiz minnətdarlıq hissi ilə dolur və məhəbbət bizim həyatımızı ətirli edir, onda 
yalnız Məsih birdəfəlik bizim qəlbimizdə məskunlaşır və biz Allahla bərabər işçi 
sayılırıq. 
 İş nə qədər ağır olsa da, həqiqi işçi onu özünə yük hesab etmir. O özünü işə həsr 
etməyə hazırdır və ağırlığına baxmayaraq, iş ona sevinc gətirir, şən ürəklə yerinə 
yetirilir. Allahda sevinc İsa Məsih vasitəsilə ifadə edilir. Onların sevinci Məsihin 
qarşısında duran sevincdir ki, «Məni Göndərənin iradəsini yeritsin və Onun işini 
tamamlasınlar» (Yəh. 4:34). Onlar izzət Rəbbi ilə əməkdaşlıq edirlər. Təkcə bunu 
düşünmək bütün sınaqları yüngülləşdirir, güc verir, ruhumuzu möhkəmləndirir və bizi 
gözləyən hər şeyə dözmək qabiliyyəti verir. Ürəyimizdə Məsihlə bölüşdürdüyümüz 
nəcibləşmiş iztirablar və təvazökarlıqla işləyərək, Onunla ümumi istiqamətə malik 
olub, Onun işlərində iştirak edərək, Allahın əzmkar işçiləri Onun sevincinin 
çoxalmasına səbəb olur və Onun uca adına yeni şərəf və izzət gətirirlər.  
 254 
      Allaha hər cür həqiqi xidmətin ruhu belə olmalıdır. Belə ruhun olmaması 
səbəbindən xidmətdə birinci görünən əslində axırıncı olacaqdır; belə xidmət ruhu ilə 
yaşayan isə birinci olacaqdır, baxmayaraq ki, insanlar arasında axırıncı sayılır. 
      Bir çox adamlar vardır ki, Məsihə təslim lomudurlar, lakin özləri üçün Onun 
naminə böyük bir iş görmək, yaxud Onun adı naminə hansısa bir mühüm qurban 
vermək imkanları görmürlər. Bu adamlar Bilməlidirlər ki, Allahdan ötrü yalnız 
əzabkeşin fədakarlığı mühüm deyildir və səma kitablarında birinci olaraq mütləq, bəzi 
missionerlərin həyatlarında olduğu kimi, daim həyat üçün təhlükə ilə müşayiət olunan 
xidmət yazılmır. Ən sıravi məsihçi, əgər onun gündəlik şəxsi həyatı daima fədakarlıqla, 
məqsəd və fikirlərinin paklığı ilə əlamətdardırsa, əgər təmkinlik və dözümlülük onu 
hər cür təlatümlü vəziyyətlərdə tərk etmirsə, əgər o həmişə iman və xeyrixahlıq 
içindədirsə, ən kiçik işlərində belə Allaha sadiqdirsə və əgər onun ailə həyatında 
Məsihin xasiyyəti nümayiş edilmişdirsə, o, Rəbbin gözündə daha çox hörmətli və 
ləyaqətli ola bilər, nəinki bütün dünyada məşhur missioner, yaxud əzabkeş. 
      İnsanın xasiyyətinin ölçülməsində insanların və Allahın ölçüləri nə qədər 
fərqlidir. Rəbb Allah insanın başqalarının, dünyanın, hətta ən yaxın dostlarının da 
gözlərindən gizli saxladığı sınaqlara – evində və ürəyində baş verən sınaqlara necə 
məruz qaldığını görür. Allah insanın öz zəifliyi ilə ağırlaşmış təvazökarlığını görür; 
onun hətta günahkar saydığı fikirlərində tövbəni də görür. Allah təmiz ürəklə Ona həsr 
edilən xidməti də görür. Rəbb insanın öz «mən»ilə bir çox döyüş saatları haqqında bilir, 
o döyüş haqqında ki, Onun Özü artıq qalib çıxmışdır. Bütün bunlar Allaha və mələklərə 
məlumdur. Onun qarşısında yazılan xatirə kitabı Rəbbdən qorxan və Onun adına 
hörmət edənlər haqqında yazılır. 
      Müvəffəqiyyətimizin sirri bizim təhsilimizdə, mövqeyimizdə, gücümüzdə, yaxud  
bizə etibar olunmuş istedadlarda, bizim iradəmizdə gizlənməyibdir. Öz zəifliyimizi hiss 
edərək, biz fikrimizlə Məsihə müraciət edirik və bütün qüvvələrdən yüksək Olanın, 
bütün fikirlərdən uca Olanın köməyi ilə qələbə ardınca qələbə qazanırıq. 
      Bizim xidmətimiz nə qədər kiçik də olsa, gördüyümüz iş nə qədər sadə də olsa, 
əgər biz Məsihin ardınca sadə imanla gediriksə, peşman olmayacağıq, layiqli mükafat 
alacağıq. Hətta ən dahi və müdriklərə verilməyəni ən zəif və sadələr alacaqlar. Göylərin 
qızıl darvazası özlərini yüksək tutanların qarşısında açılmır. O, ruhən qürurlu olanlar 
 255 
qarşısında  qalxmayacaqdır. Fəqət əbədi girişlər körpənin zəif toxunuşundan geniş 
açılacaqdır. Sadə iman və məhəbbətlə Allah üzün çalışanlara  lütfün mükafatları xeyir-
dualı olacaqdır. 
 
 
Adaxlının qarşılanması 
(Mt. 25:1-13) 
 
      Məsih Öz şagirdləri ilə Zeytun dağında oturmuşdu. Günəş dağların arxasına 
enmişdi və səma qaralmışdı. Onların qarşısında bayram üçün hazırlanmış kimi bəzəkli 
yaşayış evi vardı. Qapı və pəncərələrdən işıq saçırdı. Evin qabağında adamlar 
dayanmışdılar. Çox güman ki, tezliklə toy şənliyinin gəlməsi gözlənilirdi. Şərqin çox 
yerlərində toy şənlikləri axşam keçirilir. Adaxlı qabaqcadan yola düşür ki, öz nişanlısını 
qarşılayıb, onu evinə qədər müşayiət etsin. Çıraq işıqlarında toy şənliyi gəlinin evindən 
adaxlının evinə yollanır, orada dəvət olunmuş qonaqlar üçün toy ziyafəti olmalıdır. 
Məsihin gördüyü səhnədə qonaqlar toy şənliyinin gəlişini gözləyirdilər ki, ona 
qoşulsunlar. 
      Gəlin evi qarşısında ağ paltarlar geymiş on qız əyləşmişdir. Hər birinin çırağı və 
yağ üçün qabları vardır. Onlar adaxlının gəlişini gözləyirlər. Fəqət o gecikir. Saatlar 
keçir; gözləməkdən yorulanlar mürgüləyib yatdılar. Gecə yarısı bir qışqırıq qopdu: 
«Budur, adaxlı gəlir, onu qarşılamağa çıxın!» Yatanlar oyanıb ayağa qalxdılar. Onlar 
parlaq çıraqlarla və şən musiqi ilə hərəkət edən toy şənliyini gördülər. Adaxlı ilə gəlinin 
səslərini eşidirdilər. Qızların onu da durub öz çıraqlarını düzəltdilər ki, şənliyə 
qoşulsunlar, lakin onların beşinin qabında yağ qalmamışdı. Onlar güman etmirdilər ki, 
bu qədər çox gözləmək lazım olacaq və ona görə də çıraqlarında yağ qurtaracaqdır. 
Həyəcan içində onlar öz ehtiyatlı rəfiqələrinə müraciət edirlər: «Bizə yağınızdan verin, 
çünki çıraqlarımız sönür». Lakin onlar öz çıraqlarını dolduraraq, artıq yağ qablarını 
boşaltmışdılar. Onlarda artıq yağ yoxdur və onlar cavab verirlər: «Xeyr! Bizə və sizə 
çatmaya bilər. Hər şeydən yaxşı gedin satıcılardan alın». 
 256 
      Yağ almaq üçün getdikləri zaman isə şənlik onları arxada qoyub irəliyə getdi. 
Yanan çıraqlarla beş qız şənliyə qoşularaq adaxlının evinə girdilər. Ağılsız qızlar şənliyə 
gəldikləri zaman isə onları içəri buraxmadılar. Ev sahibi onlara dedi: «Doğrusun sizə 
deyirəm ki, sizi tanımıram», onlar kimsəsiz küçədə gecənin qaranlığında qaldılar. 
      Məsih adaxlını gözləyənlərə baxaraq, Öz şagirdlərinə on qız haqqında danışdı ki, 
onların timsalında bilavasitə Onun İkinci gəlişindən əvvəl imanlılar cəmiyyəti ilə nə baş 
verəcəyini göstərsin. 
      Gözləyən qızların iki qrupu öz timsallarında Rəbbləri ilə böyük görüşü gözləyən 
iki insan kateqoriyasını təsvir edir. Onlar məhz ona görə qızların timsalında təsvir 
olunublar ki, özlərinin ən pak imana malik olduqlarını bəyan ediblər. Məsəldəki 
çıraqlar İlahi Kəlamı təsvir edir. Zəbur oxuyan deyir: «Sözün hər addımım üzün 
çıraqdır, yollarıma işıqdır» (Məz. 118:109). Çıraqlar üçün yağ Müqəddəs Ruhu təsvir 
edir. Eyni ilə Müqəddəs Ruh Zəkəriyyənin peyğəmbərliyində də təsvir olunubdur. 
«Mənimlə danışan mələk geri qayıdıb, - o deyir, - məni yuxusundan oyanan adam kimi 
oyatdı. O məndən soruşdu: ‚Nə görürsən?‛ Mən dedim: ‚Büsbütün qızıldan olan bir 
çıraqdan görürəm. Onun başında zeytun yağı üzün bir qab, üzərində yeddi çıraq, 
çıraqlarda isə yeddi lülə var. Çıraqdanın yanında isə biri yağ qabının sağında, o biri 
solunda olmaqla iki zeytun ağacı var‛. Sonra mənimlə danışan mələkdən soruşdum: 
‚Ay ağam, bunlar nədir?‛ Mənimlə danışan mələk ‚bunların nə olduğunu 
bilmirsənmi?‛ deyə soruşdu. Mən də ‚yox, ağam‛ dedim. O mənə cavab verdi: 
‚Zerrubbabilə Rəbbin sözü budur: ‚Güclə, qüdrətlə yox, yalnız Mənim Ruhumla iş 
görəcəksən‛ deyir Ordular Rəbbi. Sən kimsən, ey uca dağ? Zerrubbabilin önündə 
düzənliyə çevriləcəksən. O ‚nə gözəldir, nə gözəldir‛ nidaları altında məbədin təpə 
daşını götürəcək‛. Mənə  Rəbbin sözü nazil oldu: ‚Bu evin təməlini Zerrubbabilin əlləri 
qoydu, onun əlləri də bunu sona çatdıracaq. Onda biləcəksən ki, Ordular Rəbbi məni 
sizin yanınıza göndərmişdir. Bu günü kim əhəmiyyətsiz hesab edə bilər? Məhz bu gün 
adamlar Zerrubbabilin əlində şaqulu görəndə sevinəcək. Bu yeddi çıraq isə Rəbbin 
bütün yer üzündə dolaşan gözləridir‛. Mən ondan soruşdum: ‚Bəs çıraqdanın sağ və 
solunda olan bu iki zeytun ağacı nədir?‛ Sonra yenə soruşdum: ‚İki qızıl borucuq 
vasitəsilə izindən qızıl rəngində yağ axan bu iki zeytun budağı nədir?’ O məndən 
soruşdu: bunların nə olduğunu bilmirsənmi?‛ Mən də ‚yox, ay ağam‛ dedim. O mənə 
 257 
dedi: ‚bunlar bütün yer üzünün Sahibinin önündə duran məsh olunmuş iki nəfərdir‛» 
(Çək. 4:1-14).  
    İki zeytun ağacından qızıl yağ qızıl borucuqlarla çırağın yağ qabına axıdılır və 
oradan əqdəsə işıq sazan qızıl qəndillərə tökülür. Beləliklə, Allahın önündə duran 
müqəddəslərdən Onun Ruhu, Allahın sözünü Onun xidmətinə təyin edilmiş kahinlərə 
verir. İki məsh olunmuşun vəzifəsi Allah adamlarına Onun sözünü addımlar üzün 
çıraq və yol üzün işıq edə biləcək səmavi lütfü çatdırmaqdan ibarətdir. «‛Güclə, 
qüdrətlə yox, yalnız mənim Ruhumla iş görəcəksən‛ deyir Ordular Rəbbi» (Zək.4:6). 
     Bu məsəldə qızların onu da adaxlını qarşılamağa çıxmışdılar, hamısının çırağı və 
yağ qabı vardı. Əvvəl onların arasında fərq yox idi. Beləcə, müəyyən vaxta kimi 
Məsihin İkinci gəlişindən qabaq imanlılar cəmiyyəti də belə görünəcək. Hamıya Yazı 
verilmişdir, hamı onu bilir və hamı Məsihin tezliklə gələcəyini eşitmişdir. Hamı inamla 
Onun zühur edəcəyini gözləyir. Fəqət indi də məsəldəki kimidir: gözləmə vaxtı keçir, 
imanın sınaq vaxtı yaxınlaşır, lakin eşidəndə ki «Budur? adaxlı gəlir, onu qarşılamağa 
çıxın!» çoxları hazır olmayacaqlar. Onların qablarında öz çıraqları üzün yağ yoxdur. 
Onlarda Müqəddəs Ruh yoxdur. 
     Allahın Ruhu olmadan Onun sözünü bilmək faydasızdır. Yalnız ağılla 
qavranılmış və Müqəddəs Ruhla möhkəmləndirilməmiş həqiqət nəzəriyyəsi qəlbi 
canlandıra və ürəyi qüdsləşdirə bilməz. İnsan Müqəddəs Kitabın əmr və vədlərini 
öyrənə bilər; fəqət Müqəddəs Ruh bu həqiqətləri onun ürəyində kökləndirməsə, insanın 
xasiyyəti dəyişməyəcək. Müqəddəs Ruhla maariflənmədən insan həqiqətləri  
yalanlardan  ayırmağı öyrənməyəcək və şeytanın hiyləgər imtahanları qarşısında 
məğlub ediləcək.  
     Ağılsız qızlar bu məsəldə hiyləgərləri təmsil etmirlər. Bu qızlar həqiqətə sayğı 
göstərirlər, həqiqəti qoruyurlar, həqiqətə iman edənlərə can atırlar; fəqət özləri 
Müqəddəs Ruhun yeniləşdirici təsirinə təslim olmayıblar. Onlar İsa Məsih Qayasına 
yıxılsalar da, köhnə təbiətlərinin dağılmasına icazə verməmişlər. İnsanların bu növü 
həm də əkinçi haqqında məsəldə alleqoriya şəklində daşlı torpaq kimi təsvir edilmiş 
insanlara bənzəyirlər. Onlar İlahi Kəlamı dərhal qəbul edirlər, lakin onun prinsiplərini 
mənimsəmirlər. Kəlamın təsiri daimi deyildir. Ruhun insan qəlbində işləməsi üzün 
sonuncunun istəyi və yeni təbiətə malik olmaq arzusu gərəkdir; ağılsız qızların 
 258 
timsalında göstərilmiş insanlar isə zahiri təsir ilə kifayətlənirlər. Onlar Allahı tanımırlar. 
Onun xasiyyətini dərk etməmişdirlər; Onunla daimi ünsiyyətdə olmadıqlarına görə 
Ona necə etibar etməyi, necə baxmağı və Onda necə yaşamağı bilmirlər. Onların Allaha 
xidmətləri formal xarakter alır. «Xalq hər vaxt olduğu kimi  sənin yanına  gəlir. Mənim 
xalqım olduqları halda önündə oturur, sözlərinə qulaq asır, amma dediklərini etmirlər. 
Dilləri ilə səmimi olduqlarını iddia edirlər, ancaq ürəkləri haram qazanc dalınca gedir» 
(Yez. 33:31). Həvari Pavel qeyd edir ki, insanların Allaha qarşı belə münasibəti xüsusilə 
Məsihin İkinci gəlişindən əvvəl geniş yayılacaqdır. O deyir: «Son günlərdə çətin anlar 
gələcək. Zira insanlar xudbin, məğrur, zövqü Allahdan çox sevən, bir din şəklini tutan, 
bunun qüdrətini isə inkar edən olacaqlar» (2 Tim. 3:1-5). 
     Bu sinif insanlar həyəcan və çətinliklər dövründə etinasızlıqla sülh və 
təhlükəsizlik bəyan edirlər. Onlar öz ürəklərinə lay-lay çalırlar ki, yaxınlaşan təhlükə 
haqqında fikirdən gizlənsin və təcili olaraq xilas axtarmasınlar. Gözlənilmədən 
yuxudan oyandıqda isə aşkar edirlər ki, fəlakətli bir vəziyyətdədirlər və vaxt ikən özləri 
ehtiyat görmədikləri şey üzün başqalarına müraciət edirlər. Fəqət heç kim insanın ruhlu 
itkisini ödəyə bilməz. Allahın lütfü azad surətdə hər bir cana təklif edilirdi. Müjdə hamı 
üzün eyni dərəcədə səslənirdi: «Susayan qoy gəlsin, arzu edən qoy həyat suyunu müftə 
götürsün» (Vəh. 22:17). Başqasına öz xasiyyətini, öz keyfiyyətlərini vermək imkansızdır. 
Heç kim başqa adamın əvəzinə Ruha malik ola bilməz. Ruhun işinin məhsulu olan 
xasiyyətini heç kim başqasına verə bilməz. «Nuh, Daniel və Əyyub... - Rəbb Allah deyir, 
- nə oğullarını, nə də qızlarını qurtarar, salehlikləri ilə yalnız öz canlarını qurtarar» 
(Yez. 14:20).  
     İnsanın xasiyyəti sınaq vaxtı aşkar edilir. Gecə yarısı «Budur, adaxlı gəlir, onu 
qarşılamağa çıxın!» çağırışı eşidiləndə və yatan qızlar oyandıqda dərhal müəyyən oldu 
ki, baş verən hadisəyə kim hazırdır. Onların heç birinə başqa bir xəbərdarlıq 
verilməmişdi, onların hər biri gözlənilmədən oyandılar; fəqət bir qismi qabaqcadan ola 
biləcək hadisəyə hazırlaşmışdılar, digərləri isə çaş-baş qaldılar, hazır olmadılar. Eləcə 
də bu gün insanı ölümlə üz-üzə qoyan gözlənilməz və gümanedilməz fəlakət, təsadüf 
aşkar edir ki, bu insan Allahın vədlərinə real imana malikdirmi, onun qəlbi lütf ilə 
dəstəklənirmi. Ən böyük, axırıncı sınaq insanın dünya həyatı sona çatan zaman gəlir, 
onda qəlbin tələblərini ödəmək artıq çox gec olur.  
 259 
     On qız dünya tarixinə məxsus axşamda səbirsizliklə gözləməkdədir.  Onların 
hamısı özlərinin Məsihə iman etdiklərini bəyan edirlər. Hamısı dəvəti eşidiblər, məsihçi 
adı alıblar, çıraq götürüblər və hamısı bəyan edirlər ki, Allaha xidmət edirlər. Hamısı 
Məsihin gəlişini gözləyirlər. Fəqət onların beşi buna hazır deyildir. Onların beşi məəttəl 
qalacaq, məyus olacaq və ziyafətə girməyəcək. 
     Son gündə bir çoxları Məsihin Padşahlığına girməyə hüquqları olduğunu bəyan 
edərək, deyəcəklər: «Biz Sənin önündə yeyib-içirdik və Sən bizim küçələrdə 
öyrədirdin». «Ya Rəbb, Ya Rəbb, biz Sənin isminlə peyğəmbərlik etmədikmi?... və Sənin 
isminlə çox möcüzələr yaratmadıqmı?» Fəqət cavabında onlar eşidəcəklər: «Sizə 
deyirəm ki, sizi tanımıram, haradansınız; Məndən uzaqlaşın» (Lk. 13:26, 27; Mt. 7:22). 
Bu həyatda onlar Məsihlə etibarlı münasibətlər yaratmadırlar; buna görə səmavi dil 
onlara yaddır, onlar səmavi sevincdən uzaqdırlar. «Zira, insan düşüncələrini insanın 
özündə olan ruhdan başqa insanlar arasında kim bilər? Beləcə də, Allahın düşüncələrini  
Allahın Ruhundan başqa heç kim bilmir» (1Kor.2:11).   
     İnsanın nə vaxtsa eşitdiyi sözlər izində bu sözlərdən qəmlisi yoxdur: «Mən sizi 
heç vaxt tanımamışam». Sizin rədd etdiyiniz Ruhun məhəbbəti, yalnız o, sizi şən 
ziyafətin qonağı edə bilərdi. Fəqət siz onda iştirak etmirsiniz. Onun işığı sizin tutulmuş 
gözlərinizə düşməyəcək, onun nəğməsi sizin eşitməyən qulaqlarınıza çatmayacaqdır. 
Bu ziyafətin sevgisi və sevinci süstləşmiş dünyəvi ürəkdə qarşılıqlı sevinc oyada 
bilməz. Onlarla görüşə hazır olmadığınıza görə siz göylərdən istisna edilmisiniz. 
     Biz «Budur, adaxlı gəlir!» nidasından oyanıb, dərhal Rəbbi qarşılamağa hazırlaşa 
bilməyəcəyik. Bütün yerdəki həyatımız müddətində Məsihdən uzaqda yaşayıb və eyni 
zamanda Onunla göylərdə ünsiyyətə hazırlaşmaq imkansızdır. 
     Ağıllı qızlar öz çıraqları üzün yağ qablarını qabaqcadan hazırlamışdılar. Onların 
çıraqları intizar gecəsini işıqlandıran parlaq alovunu saxlayırdı. Onların işığı adaxlının 
şərəfinə bütün ətrafa yayılırdı. Qaranlıqda parlayaraq, o, adaxlının evinə aparan yolu 
toy məclisi olacaq evə kimi  işıqlandırırdı. 
     Beləcə, Məsihin həqiqi davamçıları dünyanın qaranlığında nur saçmalıdırlar. 
Müqəddəs Ruhun sayəsində Allahın Sözü, üzərinə axdığı hər kəsin həyatını 
yeniləşdirir. İnsanların ürəyində İlahi  Kəlamın prinsiplərini kökləndirərək, Müqəddəs 
Ruh onlarda İlahi keyfiyyətlər inkişaf etdirir. Onun izzətinin nuru - Onun xasiyyəti 
 260 
ardıcıllarının qəlblərində yanmalıdır. Beləcə, onlar Allahı izzətləndirərək, Adaxlının 
iqamətgahına,  Səmavi şəhərə, Quzunun toy məclisinə gedən yolu nurlandırırlar. 
     Məsəldə adaxlı ən qaranlıq saatda, gecə yarısı gəldi. Beləcə, Məsihin gəlişi də 
dünya tarixinin ən qaranlıq dövründə baş verəcək. Nuhun və Lutun dövrləri İnsan 
Oğlunun gəlişi ərəfəsindəki dünyanın təsvirini verir. Yazı bu dövrə işarə edərək 
göstərir ki, şeytan həmin günlərdə «tam qüdrət... və yalançı xariqələrlə» hərəkət edəcək 
(2 Saln. 2:9, 10). Bu son günlərdə onun hiyləgər işi qaranlığın qatılaşması ilə hər cür 
yalanın, cəfəngiyyatın görünməmiş təntənəsi ilə müşayiət ediləcək. Şeytan öz hiyləsi ilə 
yalnız ayrı-ayrı adamları tutmayacaq, həm də özünü məsihçi adlandıran imanlılar 
cəmiyyətlərinə təsir edəcək. Böyük küfr zülmətə gətirəcək, gecə yarısında olan zülmətə, 
o zülmət ki işıq keçirmir. Allahın xalqı üzün o, sınaq gecəsi, ağlaşma gecəsi, həqiqətə 
görə təqiblər gecəsi olacaqdır. Fəqət bu gecə zülmətindən Allahın nuru parlayacaqdır. 
     O, «qaranlıqdan işıq parlayacaq» deyir (2 Kor. 4:6). Nə zaman ki «yer quruluşsuz 
və boş idi; dərin sular üzərində qaranlıq var idi. Allahın Ruhu suların üzərində 
dolaşırdı. Allah dedi: Qoy işıq olsun. İşıq oldu» (Yar.1:2,3). Beləcə, ruhlu zülmət 
gecəsində də Allahın səsi eşidilir: «İşıq olsun». O Öz xalqına deyir: «Qalx, işıqlan, çünki 
nurun gəldi, Rəbbin izzəti üzərində gəldi!» (Yeş. 60:1). 
     «Budur, - Yazı deyir, - dünyanı qaranlıq, ümmətləri zülmət bürüyəcək. Amma 
Rəbb üzərinə nur saçacaq, izzəti səni əhatə edəcək» (Yeş.60:2). 
     Allah haqqında yanlış təsəvvürün qaranlığı dünyanı bürüyübdür. İnsanlar Onun 
haqqında doğru təsəvvürü itirirlər. Onlar Onu başa düşmürlər və Onun haqqında yalan 
danışırlar. Bizim dövrümüzdə Allahın xəbəri, işıq sazan və xilas etmək gücünə malik 
olan xəbər bəyan edilməlidir. Dünyaya Onun xasiyyəti izhar edilməlidir. Dünyanın 
qaranlığına Onun izzətinin işığı, yaxşılığının, mərhəmətinin və həqiqətinin işığı 
axıdılmalıdır. 
     Yeşaya peyğəmbər bu iş haqqında deyir: «Ey Siona müjdə gətirən, yüksək dağa 
çıx! Ey Yerusəlimə Xoş Xəbər gətirən, ucalt səsini, car çək, qaldır səsini, qorxma. 
Yəhuda şəhərlərinə de: Budur Allahınız! Budur, Xudavənd Rəbb Öz qüvvəsi ilə gəlir, 
O, qüdrətlə hökm edəcək, Mükafatı Onunladır, ənamı önündədir» (Yeş. 40:9, 10).  
     Adaxlını gözləyənlər insanlara deməlidirlər: «Budur Allahınız!» Lütfkar işığın son 
şüaları, məhv olan dünyaya axırıncı mərhəmət xəbəri Onun Məhəbbət olduğunun 
 261 
vəhyidir. Allahın övladlarına Onun izzətini bəyan etmək gərəkdir. Öz şəxsi həyatımız 
və xasiyyətimizin ləyaqəti ilə biz Allahın lütfünün bizim üzün nə etdiyini hamıya 
nümayiş etdirməliyik. 
     Salehlik Günəşinin işığı onların xeyirxah işlərində - həqiqi sözlərində və 
müqəddəs işlərində parlamalıdır. 
     Məsih, Atanın izzətinin parıltısı, dünyaya işıq kimi gəldi. O, insanlara Allahı izhar 
etmək üzün gəldi və Onun haqqında yazılıb ki, O, «Müqəddəs Ruh və qüdrətlə» məsh 
edilmişdir və «yaxşılıq edərək dolaşırdı» (Həv. iş. 10:38). Nazaretin havrasında O dedi: 
«Rəbbin Ruhu üzərimdədir; çünki yoxsullara Müjdəni bildirmək üzün O Məni məsh 
etdi; Məni qəlbi sınıq olanlara şəfa verməyə, əsirlərə azadlıq, korların gözlərinin 
açılmasını təbliğ etməyə, əzab çəkənləri azad etməyə və Rəbbin xoş ilini elan etməyə 
göndərdi» (Lk. 4:18, 19). Bu işi O Öz şagirdlərinə də tapşırdı. «Siz dünyanın işığısınız, - 
dedi O - Qoy sizin işığınız insanların qarşısında elə parlasın ki, xeyirxah işlərinizi 
görsünlər və Göydəki Atanıza həmd etsinlər» (Mt. 5:14, 16). 
     Bu, Yeşaya peyğəmbərin təsvir etdiyi işlərdir: «Yediyiniz çörəyi acla 
bölüşdürmək, yurdsuz kasıbları evinizə gətirmək< çılpaq görəndə geyindirmək, 
yaxınlarınızdan köməyinizi əsirgəməmək gərəkdir. Onda şəfəq kimi nurunuz saçacaq, 
tezliklə şəfa tapacaqsınız, qarşınızda salehliyiniz gedəcək, Rəbbin izzəti sizə arxa 
olacaq» (Yeş. 58:7, 8). 
     Beləcə, ruhlu qaranlıq gecəsində Allahın izzəti Onun imanlılar cəmiyyətinin 
izində parlayaraq, hamıya işıq saçır, əyilmişləri qaldırır və kədərlilərə təsəlli verir. 
     Hər yandan dünyəvi bəlalar içərisində məhv olan insanların fəryadları ucalır. 
Ətrafımızda ehtiyacı olanları və iztirab çəkənləri görürük. İnsanların həyatdakı 
bəlalarını, onların bədbəxtliklərini yüngülləşdirmək və yumşaltmaq gərəkdir. 
     Belə işlər adi təbliğdən qat-qat artıq nəticələr verəcək. Aclara qida, çılpaqlara 
paltar, evsizlərə sığınacaq vermək lazımdır. Fəqət biz bundan da böyük işlər görməyə 
çağırılmışıq. Qəlbin yanğısını yalnız Məsih ödəyə bilər. Əgər Məsih bizdə yaşayırsa, 
bizim ürəklərimiz İlahi şəfqətlə dolur. Buna kimi səmimi məsihçi məhəbbətinin gizli  
olan mənbələri indi açılacaqdır. 
     Allah bizi ehtiyacı olanlarla ancaq paylaşmağa deyil, həm də onlara dost şəfqəti 
ilə, sevinc gətirən ümid sözləri ilə, təmənnasız dəstəklə təsəlli verməyə dəvət edir. 
 262 
Məsih xəstələri sağaldanda O, əllərini onların üstünə qoyurdu. Eləcə də bizə dəstək 
vermək istədiyimiz adamlarla sıx dostluq əlaqəsi yaratmaq gərəkdir. 
     Bizim ətrafımızda hər cür ümidini itirmiş adamlar çoxdur. Onları yenidən gün 
işığına qaytarın. Çoxları cəsarətini itirmişlər. Onlara təsəlli sözləri deyin. Onların 
naminə dua edin. Həyat çörəyinə ehtiyacı olanlar da çoxdur. Onlara İlahi Kəlamı 
oxuyun. Bir çoxunun xəstəliyini heç bir dünyəvi dərman ilə sağaltmaq mümkün 
deyildir, onlara heç bir həkim kömək etməyəcək. Onların canları naminə dua edin; 
onları İsaya gətirin. Onlara deyin ki, Gileadda dərman vardır və Şəfaverici oradadır. 
     İşıq xeyir-duadır, ümumi xeyir-duadır ki, öz sərvətlərini naşükür, pozğun və 
düşmüş dünyaya axıdır. Salehlik Günəşi də belədir. Günahın qəm və iztirab qaranlığına 
bürünmüş dünya İlahi məhəbbətin idrakı ilə işıqlanmalıdır. Göylərin taxtından axıdılan 
bu işıq heç kimi, heç bir adamı kənarda qoymamalıdır. 
     Ümid və mərhəmət xəbəri dünyanın hər ucuna çatdırılmalıdır. O zaman arzu 
edən hər kəs Allahın verdiyi gücə bağlana bilər və Onun qarşısına çıxaraq, xilasedici 
dəstəyini hiss edər, Onunla ittifaq bağlayaraq qəlbində sülhə malik olar. Bütpərəstlər 
daha gecə yarısı zülmətində olmayacaqdırlar. Zülmət Salehlik Günəşinin parlaq şüaları 
altında dağılacaqdır. Cəhənnəm qüvvələri məğlub ediləcəklər. 
     Fəqət Allahın işığını dünyaya gətirmək üzün özümüz bu işığa malik olmalıyıq. 
Allahın işində insanın özü nəyinsə mənbəyi ola bilməz. Heç kim şəxsi səyləri ilə özünü 
Allah üzün işıq daşıyıcısı edə bilməz. Bundan ötrü qızıl yağı qızıl borucuqlara 
axıdılmalıdır, bu borucuqlar qızıl yağı qabından məbədin çıraqlarına aparır və parlaq, 
göz qamaşdıran işıq saçılır; səma elçiləri tərəfindən qızıl yağı axıdılmalıdır. Bu daima 
insana verilən Allahın məhəbbətidir ki, ona başqaları ilə bu işığı paylaşmaq imkanı 
verir. Qızıl məhəbbət yağı asanlıqla iman vasitəsilə Allaha birləşənlərin ürəklərinə axır 
və Allah onlara həqiqi, ürəkdən olan xidmətlərində xeyirxah işlərilə parlamağa imkan 
verir. 
     Göylərin bütün mənbələri böyük və hədsiz olan Müqəddəs Ruhun ənamında 
gizlənmişdir. Əgər Onun lütfünün axınları bəzən insanlara çatmırsa, bu, Allahın 
təqsirindən deyildir. Əgər insanların özləri həqiqətən səmavi sərvətlərə malik olmaq 
istəsəydilər, hər kəs Onun Ruhu ilə dolmuş olardı. 
 263 
     Hər adama canlı arx olmaq üstünlüyü bəxş edilmişdir ki, onun vasitəsilə Allah 
dünyaya Öz Lütfünün sərvətlərini, Məsihin tükənməz cəvahiratını axıdır. Məsihin 
Onun Ruhunu və xasiyyətini dünyaya izhar edə biləcək vasitəçilərə malik olmaqdan 
böyük arzusu yoxdur. Dünyanın insan vasitəsilə izhar edilən Xilaskarın məhəbbətinə 
olduğu qədər heç nəyə ehtiyacı yoxdur. Göylər səbirsizliklə yeni-yeni arxlar gözləyir ki, 
onların vasitəsilə müqəddəs zeytun yağı insanların ürəklərinə axıdılaraq, onları sevinc 
və xeyir-dua ilə doldura biləcək. 
     Məsih hər şey etdi ki, Onun imanlılar cəmiyyəti yeniləşərək dünya üzün İşığa 
çevrilsin, İmmanuelin izzətinin daşıyıcısı olsun. O hər bir məsihçini yüksək işıq və sülh 
atmosferi ruhu ilə əhatə etmək istəyir. İstəyir ki, biz öz şəxsi həyatımızda Onun 
sevincini başqalarına azaq. 
     Müqəddəs Ruhun insanda mövcud olmasının doğru əlaməti ondan axıdılan 
səmavi məhəbbət axınıdır. İlahi dolğunluq Məsihin qüdsləşmiş davamçılarının 
vasitəsilə yayılaraq, başqa adamların üzərinə də axacaqdır. 
     Həqiqət Günəşi «Öz şüalarında şəfa gətirir» (Məl. 4:2). Ona görə Məsihin hər bir 
həqiqi davamçısından insanlara həyat, əsarət, ümid və həqiqi şəfa gətirən təsir 
törəməlidir. 
     Məsihin dini, sadəcə günahların bağışlanmasından daha böyük şeylər verir; O 
bizim üzərimizdən günahlarımızın uzaqlaşması və əmələ gələn boşluğun Müqəddəs 
Ruhun ənamları ilə dolması deməkdir. O, İlahi paklaşma, Allahda sevincə malik olmaq 
deməkdir. O, eqoizmdən azad olmuş və Məsihlə dolmuş ürək deməkdir. Məsih qəlbə 
hakim olanda insan paklığa, günahdan azadlığa malik olur. Müjdə  planının izzəti, 
dolğunluğu, tamlığı onun həyatında icra edilir. Xilaskarı qəbul etmək insana kamil 
məhəbbətin, kamil sülhün və kamil yəqinliyin parlaqlığını bəxş edir. Belə adamın 
həyatında izhar edilmiş Məsih xasiyyətinin gözəllik və ecazkarlığı şəhadət edir ki, Allah 
həqiqətən Öz Oğlunu dünyaya göndərdi ki, O, dünyanın Xilaskarı olsun. 
     Məsih Öz davamçılarına ətrafdakı insanların  üstünə işıq saçmaq üzün səy 
göstərsinlər deyə əmr etmir. O deyir: «Qoy sizin işığınız parlasın». Əgər siz Allahın 
lütfünə maliksinizsə, işıq artıq sizdədir. İşığın qarşısını kəsən maneələri kənarlaşdırın 
və Rəbbin izzəti açılacaqdır. Ətrafdakı zülməti dağıtmaq üzün parlamaya 
bilməyəcəksiniz. 
 264 
     İnsan varlıqlarında və onların vasitəsilə Onun şəxsi izzətinin izhar edilməsi 
göyləri insana o qədər yaxınlaşdıracaqdır ki, insan bədəninin məbədində məskunlaşan 
gözəllik Xilaskarın mövcud olduğu hər kəsdə görünəcək. Məsihin insanın ürəyində 
mövcud olan bu izzəti insanları cəlb edəcək. Bu üsul ilə Allah üzün fəth edilmiş bir çox 
qəlblərdən ucalan alqış və minnətdarlığın geniş axını vasitəsilə izzət geriyə, böyük 
Vericiyə qayıdacaqdır. 
     «Qalx, işıqlan, çünki nurun gəldi, Rəbbin izzəti üzərinə gəldi!» (Yeş. 60:1). Bu 
xəbər Adaxlını qarşılamağa çıxanlara verilmişdir. Məsih böyük izzət və qüdrətlə 
gələcək. O Öz şəxsi izzəti və Atanın izzəti ilə gələcək. Bütün müqəddəs mələklərlə 
birlikdə gələcək. O zaman ki, bütün dünya zülmətə qərq olacaqdır, işıq Ruhun mövcud 
olduğu hər bir müqəddəsdən axacaqdır.  Onlar ilk olaraq Onun İkinci gəlişinin işığını 
duyacaqlar. Onun böyüklüyü pak işıqla parlayacaq və Ona xidmət edənlərin hamısı 
Xilaskar Məsihlə fərəhlənəcəklər. O zaman ki, günahkarlar Onun mövcudluğundan 
qazacaqlar, Məsihin davamçıları isə sevinəcəklər. Əyyub ata uzaqlara, Məsihin İkinci 
gəlişi dövrünə baxaraq, demişdir: «Mən Ona baxacağam, başqası yox, öz gözlərimlə 
görəcəyəm» (Əyy. 19:27 ). Öz sadiq davamçıları üzün Məsih həmişə daimi yoldaş və 
yaxın dost olmuşdur. Onlar Allahla sıx ittifaqda, daimi ünsiyyətdə yaşamışlar. Onların 
üzərində Rəbbin izzəti doğmuşdur. Onlarda Allahın izzətinin İsa Məsih vasitəsilə dərk 
edilməsinin işığı əks olunmuşdur. İndi isə onlar Padşahın izzəti işığının parlaq 
şüalarında Onun tam böyüklüyü izində şadlanırlar. Səmavi görüşə onlar hazırdırlar, 
çünki çoxdan bəri göyləri öz ürəklərində saxlamışdılar. 
     Göylərə yönəlmiş və parlaq haqq Günəşinin şüaları ilə işıqlanmış sifətlər 
yaxınlaşan xilasın sevincində Adaxlının qarşısına çıxaraq, nida edirlər: «Budur bizim 
Allahımız! Ona etibar etdik, O bizi qurtardı» (Yeş. 25:9). 
     «Və sanki böyük bir izdihamın səsini, gur-gur axan suaların təlatümünü, qüvvətli 
göy gurultularının səsini eşitdim. Onlar deyirdilər: Haleluya! Çünki Küll-İxtiyar Rəbb 
Allahımız səltənət sürür. Sevinək və şadlanaq və izzəti Ona verək! Çünki Quzunun toy 
saatı gəldi. Onun gəlini özünü hazırladı... Və mələk mənə dedi: Yaz: Quzunun toy 
ziyafətinə dəvət olunanlar nə bəxtiyardırlar! O, rəbblərin Rəbbi və padşahların 
Padşahıdır və Onunla bərabər olanlar dəvət edilmiş, sezilmiş və sadiqdirlər» (Vəh. 19:6-
9; 17:14). 
