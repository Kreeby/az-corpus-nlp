VÜQAR ƏHMƏD
“ƏFSANƏVİ TARZƏN”
BAKI-2010
Ey tarizən öylə çaldın, yatmış bəxtim canə gəldi,
Şair tə”bim coşdu yenə, qələmim ilhamə gəldi,
Qara keşiş tələ qurdu, Kərəm yanə-yanə gəldi,
Məcnun səhralər dolaşdı, Leyla hey fəğanə gəldi,
Füzuli yandı hicr ilə, Nəsimi irfanə gəldi,
Məmməd Araz vətən dedi, Bəxtiyar “Gülstan”ə gəldi,
Vüqar Əhməd qələm tutub, yenə də meydanə gəldi...
Bizim xalqımızın tarixi və mədəniyyəti çox qədimdir.. Fəqət
hər dəfə torpağlarımız işğala məruz qalanda  böyük-böyük
sənətkarlarımız tərəfindən yaradılan sənət abidələrimiz ya qarət
edilib kafir məmləkətlərinə daşınmış, belə ki,  düşmən
həyasızlığla bu sənət nümunələrini öz adına çıxarmış, ya da
yandırılıb külə çevrmişdir.. Lakin xalqın ağrısnı-acısını,
əzamkarlığını, döyüşkənliyini, yüksək mənəvi keyfiyyətlərini, eyni
zamanda bütün tarixini   özündə əks etdirən muğama düşmənlər
əl uzatsalar da onu heç cürə özəlləşdirə bilməmişlər. Çünki
Azərbaycan muğamı yalnız azərbaycanlılara məxsusdur..
Muğam hər bir azərbaycanlının gen yaddaşıdır. Muğam
azərbaycanlılarının qanındakı hüceyrələrində qərar tutub.. Hətta
qərib ölkədə doğulub boya-başa çatan, öz dilində danışa
bilməyən azərbaycanlı muğam eşidərkən dərhal keçmişinə
qayıdır, özü-özünü tanımağa başlayır, kim olduğunu, hansı xalqa
mənsub olduğunu, hansı dinə qail olduğunu dərk eləyir.. Muğam
onu Nizaminin, Xəqaninin, Nəsiminin, Füzulinin, Xətainin
dünyasına aparır.. Xalqımız muğamdan həmişə bəhrələnmiş,
qidalanmış, mənəvi zövq almış, bir sözlə özünü dərk edə-edə
daim xoş amal və məqsədlərə doğru irəlləmişdir..
Nə qədər hikmət var təranəsində,
Min möcüzə vardır hər şöbəsində,
Muğam əcdadımın sirrli açarı,
Tarixin möhtəşəm abidəsidir..
Muğam Füzulinin eşq naləsidir,
İgid Koroğlunun hərb nərəsidir,
Müdrik babaların şanlı tarixi,
Haqqın şər üstündə qələbəsidir..
Muğam mənəviyyat, öyüd-nəsihət,
Tərbiyə məktəbi, əxlaq dərsidir,
Muğam aləmləri tək Yaradanın,
Bizlərə qiymətsiz hədiyyəsidir..
Sonsuz, intəhasız bir ümmandır o,
Cahan sərgisində gülüstandır o,
Ulu keçmişmizi gətirib gözə,
Çox şeylər söyləyir bu muğam bizə..
“Çahargah” qəflətdən oyadır bizi,
Qələbə eşqiylə yaşadır bizi,
İntiqam almağa səsləyir bizi,
Artıq şanlı zəfər gözləyir bizi...
“Humayın” məzlumun nalə-fəryadı,
“Şüştər” çoxlarının arzu-muradı,
“Segah” aşiqlərin şikayətuidir,
“Dilkəş” Leyli-Məcnun hekayətidir...
“Bayatı-şirazı”ın sirrini açsan,
Möminin Allaha ibadətidir,
“Şahnaz”ın sevdalı bağından keçsən,
Övladın anaya itaətidir...
Sən “Şur”un eşq dolu ruhunu dinlə!
Gözəl bir məhəbbət rəvayətilə
Göylərə yüksəlir “Şur” pillə-pillə,
“Səmayi-şəms” onun eşq həsrətidir..
“Mahur” gələcəyə bizi haylayır,
“Rast” atalarmızın mətanətidir,
“Rahab” sevənlərə vüsal paylayır,
Muğam Azərbaycan həqiqətidir dir...
Muğam tədqiqatçısı professor Rafiq İmrani “Muğam tarixi”
(Bakı, Elm, 1998, 280 s) 1 cild əsərinin 31-ci səhifəsində tətbiz
etdiyi birinci cədvəldə muğam janrının yayıldığı əraziləri
göstərmişdir.. Əgər bu cədvələ istinad etsək muğamın
coğrafiyasının bir tərəfdən Çin Türküstanından başlayaraq,
Yunanstana qədər uzandığını, o biri tərəfdən isə Hindistandan
ayaq tutaraq bütün Şərqi dolaşıb Afrika qitəsinə qədər rişə
atdığını görərik..  ABŞ-da yaşayan soydaşımız Tariyel Vəli
Nuvədilinin “Əcdad” kitabına əsaslansaq müəllifin özünün qeyd
etdiyi kimi muğamın şəcərə ağacının Azərbaycandan və türki-
kərkükdən başlayayaraq əsas kökdə TÜRK- türkməm, özbək,
qazax, qırğız, uyğur, sol kökdə İRAN- İran xalqları, yunan, sağ
kökdə isə ƏRƏB- Misir, İraq, Suriya, Əlcəızair, eyni zamanda
Dağıstan və Gücüstana qədər atdığının şahidi olarıq..
“Muğam bütün musiqi növlərinin sintezidir.. Muğam ana
musiqidir.. Bütövlükdə Şərq musiqisinin və ərazicə Avropada
yerləşən Yunanstan musiqisinin deyil, o eyni zamanda Afrika-
Amerika mənşəli caz musiqisinin də kökündə duran ən qədim
tarixi reallıqdır.. Buna görə də muğamın yaşca əlahiddə qoca
olduğunu deməyə tam haqqımız var.. Muğam bəşər tarixi ilə
birgə yaranıb.. Heç şübhəsiz dünyaya yeni gəlmiş və bilavasitə
biz Azəri türklərinin şaquli istiqamətdə birbaşa babası olan adam
muğam oxumurdu. Amma muğamın yaşı barədəki fikirlərimiz
yazılı tarixi mənbəələrə əsaslandı”.. (T.V.Nüvədili. Əcdad. Sieti.
Abş.. 1997. Səh 5.)..
Muğamlar haqqında elmi traktatlar Şərqin böyük
musiqişünasları- Səfiəddin Urməvi, Əbdülqədir Marağayi, Əl-
Fərabi və başqaları tərəfindən yaranmışdır.. Onlar öz elmi
əsərlərində muğamların yaranma tarixindən, şöbə və guşələrin
bir-biri ilə qarşılıqlı əlaqsəindən, musiqi alətlərində istifadə
olunan ifaçılıq şttrixlərindən və bir çox başqa xüsusiyyətlərdən
bəhs edirlər.. Səfiəddin Urməvinin yazdığı “Kitab əl-ədvar”da
(“Musiqi dövrləri haqqında kitab”) geniş şifahi ənənələrə və
yüksək professional keyfiyyətlərə malik olan xalq musiqimizin
əsasını təşkil edən səs komplekslərinin sistemləşdirilməsi
başlıca yer tuturdu.. Müəllif burada özünün yaratdığı vahid
sistemi təşkil edən risalələrində meydana çıxardığı mükəmməl
tabulatura (musiqi notları yazısında qrafik işarələr, hərflər-
rəqəmlər sistemi) 12 əsas (dövri) və 6 törəmə məqamın səs
düzümünü, eləcə də melodiyalardan parçaları verirdi..
Onu da qeyd etmək lazımdır ki, ümumiyyətlə musiqi yazılışında
tabulaturadan (not yazısından) istifadə etmək Urməvinin həmin
yaradıcılıq işi ilə başlanan ilk tədqiqat, yaxud nailiyyət deyildi..
Çünki hələ Şumer şəhəri Uqaritdə aparılan qazıntılarda tapılan
3 min il əvvələ aid (yəni eramızdan əvvəl 10-cu əsrə aid) üstündə
mixi yazı üslubu ilə qədim bir mahnının sözləri və melodiyası
yazılmış gil lövhəcik , Yaxın və Orta Şərqdə hələ 8-ci əsrdən
bu sahədə məlum olan bir sıra mümunələr və həmçinin əl-
Fərabinin (10-cu əsr) məhşur “Kitab əl-musiqi əl-kəbir” əsərində
cədvəldə iki oktava həcmində diatonik qamma səslərinin
ardıcıllığının ərəb əlifbası hərfləri ilə göstərilməsi bu sahədəki
dünyəvi işlərin ilk təməllərindəndi və şübhəsiz ki, Urməvi
bunlardan xəbərdar idi.. Lakin onun həmin əsərinin əsl dəyəri
burada verilən tabulaturanın bütün özündən əvvəlkilərin
məcmusu kimi tam təkmilliyində və məhz buna görə də bütün
Şərq aləmində, eləcə də Qərbi Avropada ilk mükəmməl
tabulatura olmasında idi. “Kitab əl-ədvar” əsərindəki cədvəllərdə
məqamların, poetik vəznlərin adı verilmiş, əbcəd hərfləriylə
səslərin yüksəkliyi , rəqəmlərlə isə uzunluğu göstərilmişdi..
S.Urməvinin sistemi üzrə hərflərin ardıcıllığı uçun 2 oktava
(hərəsində 17 pillə) həcmindəki səslərinə uyğundur ki, bu da
yazılmış melodiyanın səs yüksəkliyini müəyyənləşdirməyə
imkan vermiş, ritmik dəqiqlik ilə musiqi düsturlarının-dövrlərinin
(tən, tənən, tənənən və s.) qeyd olunması ilə əıdə edilmişdir.. Bu
kitabda Urməvi muğam haqında da ətraflı söhbət açmış,
muğamın kökünün hardan rışalandığını ətraflı surətdə açıb
göstərmişdir.. Urməvinin kitabdakı risalərində özündən əvvəlki
sələflərini (Fərabi, İbn Sina) maraqlandıran bir çox nəzəri
məsələlər araşdırılıb öz əksini tapmışdır ki, bu da onun dünyəvi
şöhrətini artıran əsas amillərdəndir..
Səfiəddin Urməvinin yaradıcılığı bütün yaxın və Orta Şərq
xalqları musiqisinin inkişafında yeni dövrün başlanğıcıdır.. Məhz
buna görə də onun əsərləri və ümumən fəaliyyəti əsrlər boyu
dəfələrlə müxtəlif Şərq və Qərb ölkələri alimlərinin diqqətini cəlb
etmiş, bu cəhətdən Qütbəddin Şirazi (XIII əsr), Məhəmməd əl-
Cürcani, Əbdülqədir Marağayi (XIY əsr), Əbdülrəhman Cami
(XY əsr) və b.. onun əsərlərinə risalələr, şərhlər yazmışlar..
Ustadın “Kitab əl-ədvar” əsəri hələ XY əsrdə məhşur türk
musiqiçisi Şükrulla Əhmədoğlu tərəfindən osmanlı türkcəsinə
tərcümə olunmuşdur.. Fransız musiqişünası R. D”Erlanje
özünün “Ərəb musiqisi” kitabının III cildində (1937) Urməvinin
“Kitab əl-ədvar və “Risaleyi-Şərəfiyyə” əsərlərinin fransızca
tərcüməsini vermişdir.. “Kitab əl-ədvar”ın özünün əlyazma
nüxsələri isə Sankt-Peterburq Universitetinin Şərq fakultəsinin
kitabxanasında, İstanbulda, Nyu-Yorkda, London muzeyində,
Oksfordun Bodli kitabxanasında  və b.. yerlərdə saxlanılır..
Azərbaycan EA Memarlıq və İncəsənət İnstutunun
kitabxanasında isə həmin əsərin surəti var.. Urməvinin ən birinci
həmkarı və davamçılarından olan digər görkəmli Azərbaycan
musiqi nəzəriyyəçisi, mütəfəkkir, bəstəkar və xanəndə
Əbdülqədir ibn Qeybi əl-Hafiz Marağayidir..  Marağayi “Came əl-
əhvan” (“Melodiyalar külliyatı”), “Məqasid əl-əlhan”
(“Melodiyaların məqsədləri”), “Şərh əl-ədvar” (“Səfiəddin
Urməvinin “Kitab əl-ədvar” əsərinə izahat”), “Fəvaidi-əşərə” (“On
fayda”) və bu günədək əlyazması tapılmayan “Kənz əl-əlvan”
(“Melodiyalar xəzinəsi”) əsərlərində özündən əvvəl
musiqişünaslıq sahəsində görülən bütün işləri ümumiləşdirib
təjkmilləşdirməklə bərabər, həm də ayrı-ayrı məqam və ritmlərin
quruluşunun izahını vermiş, həmçinin bir sıra dəyərli tədqiqat
işləri meydana çıxarmışdır ki, bunlardan orta əsr
musiqişünaslığında məlum olan 24 şöbə sisteminin elmi
cəhətdən əsaslandırılması, həmin dövrlərin əsas musiqi
formaları olan növhə, bəsit, əməl, pşrov və s. nin şərhləri
ümumən bütün Şərq musiqişünaslıq elmində özünə möhkəm
yer tutmuşdur.. Bütün bunlardan başqa o da məlumdur ki,
Marağayinin həmin elmi-nəzəri əsərlərində ümumiyyətlə
bəstəkarlıq və ifaçılıq məsələlərindən, musiqidə şer və onun
vəzninin əhəmiyyətindən, həmçinin müəllifin özünün yaratdığı 20
yeni ritmdən 6-sı (zərb ur-rəbi, zərb ül-fəth, si-fövr, qumriyyə,
dövri-cədid və dövri-ədl) geniş təfsir olunmuş, bütün bunlar
sonrakı dövr musiqişünasları tərəfindən qorunub saxlanaraq
əsas mənbələr kimi klassik ritmlər silsiləsinə daxil edilmişdir..
Marağayi bu əsərlərində muğama da geniş yer vermiş, muğamın
həqiqi kökünü araşdırmış, cədvəllərini tərtib etmiş, muğamım
Şərq xalqlarının həyatında nə qədər əhəmiyyətli bir rol
oynadığından söz açmışdır.. Marağayinin müsiqi elmi sahəsində
ömrü böyu gördüyü işlər ələlxüsus onun vəfatından sonra geniş
yayılaraq həmçinin Yaxın və Orta Şərq xalqları mədəniyyətinə də
mühüm təsir göstərmişdir.. Bu əsərlərin əlyazmaları bu günədək
İstanbulun Nuriosmaniyyə kitabxanasında, eləcə də
Hollandiyanın Leyden şəhərində Oksford kitabxanasında
saxlanılır.. İstər Səfiəddin Urməvi, istər əl-Fərabi, istərsə də
Əbdülqədir Marağayi öz elmi əsərlərində muğamların yaranma
tarixindən, şöbə və guşələrin bir-biri ilə qarşılıqlı əlaqəsindən,
musiqi alətlərində istifadə olunan ifaçılıq ştrixlərindən və başqa
xüsusiyyətlərindən bəhs edirlər..
Bütün muğam, şöbə və guşə adlarının yaranma tarixi 4 qismə
bölünür.. 1.Say adları. 2.Yer, məkan adları, eyni zamanda xalq,
tayfa, qəbilə adları.. 3.Tarixi şəxsiyyət və ifaçının adı ilə bağlı
muğam və şöbə adları..
Say adı ilə bağlı olan muğam və şöbələr bunlardır.. 1.Yegah..
2.Dügah.. 3.Segah.. 4.Çahargah.. 5.Pəncgah..
6.Şeşgah..6.Həftgah..
Müasir ifaçılıqda adlarını çəkdiyimiz muğamlardan yalnız beşi
ifa olunur..
“Yegah”-“Rast” nuğamının başqa adıdır.. “rast” sözü ərəbcədir..
Düz, dopğru, dürüst deməkdir.. “Yegah” isə fars dilindədir..
Birinci mənasını verir..
“Dügah”- farscadır.. İki mövqe, məkan, vəziyyət, eyni zamanda
axşam-səhər, gecə-gündüz mənasını verir..
“Segah”- üç mövqe, məkan, vəziyyət mənasını verir.. “Segah”
muğamı forma etibarilə də üç hissədən ibarətdir.. “Zabul”,
“Segah” və “Hissar müxalif”..
“Çahargah”- dörd mövqe mənasını verir.. Qədim musiqi
alimlərinin fikrincə göy gurultusu ilə əlaqədardır.. Məhz təbiətin
bu hadisəsi ilə əlaqədar olaraq yarabnmışdır.. Üzeyir Hacıbəyov
“Çahargah” muğamının dinləyicidə coşqunluq və ehtiras hissi
oyatdığını qeyd edir.. “Çahargah” muğamı Yaxın Şərq xalqları
musiqisində ən çox şöhrət qazanmış muğamlardan biri, onların
musiqisinə mənsub muğam köküdür..
“Pəncgah”-“Rast” muğamının zil pərdəsidir.. Bu hissənin ahəngi
çox gərgin və ciddidir.. “Pəncgah” şöbəsinin “Rast” dəsgahında
tutduğu mövqe çox əhəmiyyətli olduğundan “Rast” dəstgahı çox
zaman “Rast-Pəncgah” adlandırılır.. Fars muğamında da “Rast-
Pəncgah” çox işlənən muğamlardan sayılır.. Bunu məhşur
musiqi tədqiqatçısı, alim Jan Dürinq “İran musiqisinin ənənələri
və mənşəyi” adlı elmi-tədqiqat əsərində bu barədə ətraflı söhbət
açmışdır..
“Şeşgah” və “Həftgah” – muğam və şöbə adı kimi heç bir
mənbədə qeyd olunmayıb. Lakin mərhum bəstəkarımız və
musiqişünasımız Əfrasiyab Bədəlbəylinin “Musiqi lüğəti”
kitabında bu adlar diatonik səs düzümünün 6-cı və 7-ci səsi kimi
şərh olunur.. Eyni kökə mənsub olan say adlarının bir qisminin
muğam və şöbə adı, digər qisminin isə səs düzümünün pərdələri
kimi adlanmasının səbəbi isə müqəddəs bir rəqəm sayılan “7”
rəqəmi ilə bağlıdır.. Buna misal olaraq Uca Yaradanın həyatı
yeddi günə yaratdığını, göyün yeddi qatdan ibarət olmasını,
rənglərin əsasən yeddi olmasını, həftənin yeddi gündən ibarət
olmasını, dünyanın yeddi möcüzəsini, eyni zamanda əsas
notların da sayının yeddi olmasını və s.. misal gətirmək olar..
Üzeyir Hacıbəyov “Azərbaycan xalq musiqisinin əsaslari”
kitabında yazır: “Ərəb, İran və Avropa musiqişünasılarına görə
qədim yunanlar yeddi səma cisimlərindən hər birinin Pifaqor
tərəfindən icad edilmiş  7 tondan birinə müvafiq olduğunu zənn
esdirlərmiş!”.. Bundan belə nəticəyə gəlmək olar ki, qədim
zamanlarda muğam 7 əsas avazatdan ibarət olmuş  və yuxarıda
adları çəkilmiş ardıcıllıqla adlandırılmışlar.. Zaman keçdikcə isə
zənginləşmiş və nəhayət öz intuişarını tapmış “Rast”, “Bayatı-
Şiraz”, Çahargah”, “Segah”, “Şur”, “Humayun” “Şüştər”, “Mahur-
hindi”, “Orta mahur” kimi əsas muğamlardan, ”Bayatı-kürd”,
“Rahab”, “Şahnaz” və s. kimi əlavə muğamlardan, çox sayda və
şöbə və guşələrdən ibarət bir şəklə düşmüşdür.. Onu da qeyd
etmək lazımdır ki, istər əsas, istərsə də əlavə muğamlar yeddi
məqam üstündə ifa olunur.. Bu məqamlar isə “Rast”, eyni
zamanda “Mahur-hindi” və “Orta mahur” məqamı, “Bayatı-Şiraz”,
“Şur”, Çahargah”, “Segah”, Humayun” və “Şüştər” məqamlarıdır.
Bir çox muğam və şöbə adlarının yaranma tarixi öz yerləri və
məkanları ilə əlaqədardır.. Qarabağ şikəstəsi, Şirvan şikəstəsi,
Salyan şikəstəsi, Şikəsteyi-fars, Arazbarı, Bayatı-Şiraz, Bayatı-
İsfəhan, Bayatı-kürd, Bayatı-türk, Ərak, Əfşarı, Ovşarı, Zabul,
Herat-Kabili, Osmanlı, Katar, Hicaz, Nəva-Nişapur, Hissar,
Xəvəran, Mavərənnəhr, Pəhləvi, Tehrani, Azərbaycan,
Xarəzmiyyə, Mahur-hindi və başqalarını buna misal gətirmək
olar.
Azərbaycan xalqı təbiətən şair ruhlu, sənətsevər xalqdır.. Buna
ana dilimizin poetik imkanları, səs çalarlarının əlvanlığı, həm də
zəngin milli şerimiz, füsunkar aşıq sənətimiz və ecazkar
muğamımız subutdur.. Şerlə musiqinin, səda və intonasiyanın
uyarlığı bəşər tarixinin inkişafının ilkin mərhələlərində bir kökdə,
vahid bir qaynaqda cilalanmışdır.. Bədii söz, musiqi həmişə
xalqın estetik zövqünün formalaşmasında mühüm rol oynayıb..
Həm də bu sehrli qoşa sənət  qəlbə xoş duyğular saçan
mənəviyyat çeşməsi insana billur saflıq, sağlamlıq bəxş edib..
Şer-musiqi sehrli ruhi qida kimi xalqımızın məişətinə daxil
olub... İlk yetkin-bitkin sənət nümunələrindən olan laylaların,
oxşamaların ana kimi ustad bəstəkarı və ifaçısı vardı.. İnsan
övladları laylaların könüloxşar melodiyası ilə nəşvü-nüma tapıb,
həyat mübarizəsinə atılıblar..
Göründüyü kimi, musiqi sözsüz, şer nəğməsiz keçinmir..
Bunların sehrli dili, qəlb dünyasına təsiri ölçüyəgəlməzdir..
Dilimizin musiqiliyini, zərifliyini, məlahət və gözəlliyini təmin edən
cəhətlər bilavasitə dilin təbiəti ilə, onun qayda-qanunlarının
mövcudluğu və onlara müntəzəm əməl edilməsi ilə
müəyyənləşir..
Azərbaycanda muğamı qəzəlsiz təsəvvür etmək mümkün deyil..
Çünki qəzəllər əruz vəznində yazılır.. Azərbaycanda əruzun
Həcəz, Rəməl, Müktərik, Rəcəz, Müzare, Müctəs, Xəfif,
Mütədarik, Mütəqarib, Kamil, Səri və Müctəzəb bəhləri
mövcuddur ki, bu bəhrlərin demək olar ki, hamısında
klassiklərimiz tərəfindən şer nümunələri yazılmış və bunların
əksəriyyəti də muğam üstündə oxunmuşlar.. Lakin bədii
ədəbiyyat tariximizdən məlumdur ki, klassik şairlərimiz əruz
vəznində təkcə qəzəl deyil, növbənöv şer nümunələri: məsnəvi,
qitə, rübai və s..  yaratmışlar.. Əruz vəzni sözlərin axıcılığını,
rəvanlığını, musiqiliyini təmin etdiyi üçünEyni zamanda qəzəl
bəhləri ilə, muğam bəhlərinin bir-biriylə harmoniya təşkil etdiyi
üçün, muğam ifaçıları xanəndələr adətən bu vəznə müraciət
etmişlər.
Məhşur alim, tarixçi, ədəbiyyatşünas, şair, nəqqqaş, xəttat və
musiqişünas Mir Mövsüm Nəvvab Qarabaği “Vüzuhul-ərqam”
əsərində Muğamın fəlsəfi şərhini verməklə yanaşı,
“Saqinamə”dən də söhbət açmış, dəstgah muğamlarda-
“dəraməd”, “təsnif”, “diringə” və “rəng”lərlə yanaşı “Saqinamənin
də özünəməxsus yer tutduğunu qələmə almışdır.. “Saqinamə”
ərəb və fars sözlərindən əmələ gəlmişdir.. Qədim şairlərin saqiyə
xitabən yazdığları qəsidə, mənzumə və s. şerlər “Saqinamə”
formasında öz əksini tapmışdır.. Bundan başqa klassik Şərq
ədəbiyyatında da “Saqinamə” adətən poemaların əvvələrində
verilir və əsərin proloqu mahiyyətini daşıyır.. Nizami, Şeyx İraqi,
Əmir Xosrov Dəhləvi, Xacə Kirmani, Xacə Hafiz Şirazi,
Əbdürrəhman Cami, Məhəmməd Füzuli, Əlişir Nəvai və başqa
şairlər “Saqinamə”lərin klassik nümunələrini qələmə almışlar.. XII
əsrdən etibarən fars, ərəb, türk dilli ədəbiyyatda “Saqinamə”lərə
geniş təsadüf olunur..”Saqinamə”lər əruz vəzninin ən müxtəlif
bəhrlərində, eləcə də müxtəlif poetik formalarda yazılırdı.
“Saqinamə”lər adətən saqiyə müracətlə başlanır.. Ana dilli
şerimizdə “Saqinamə”nin klassik nümunələrini ən çox Füzuliyə
aiddir.. Lakin “Saqinamə”lərdə Sovetlər dönəmində bəzi
tədqiqatçıların qeyd etdiyi  kimi mey, şərab, badə, saqi ifadələri
real məna daşımır.. Bu daha çox simvolik xarakter daşıyır.. Bu
obrazlar təsəvvüv fəlsəfəsi ilə əlaqədar konkret mənalara
malikdilər.. Şərab, mey bu dünyadakı insanı sərxoş eləyib misgin
bir vəziyyətə salan şərab, mey deyil.. Bu Allahdan qorxub günah
eləməkdən qaçan, işıqlı iman sahibləri üçün ülvilikdən, paklıqdan
hazırlanmış cənnət şərbətidir.. “Saqinamə” ayrı-ayrı sufi
təriqətlərində konkret muğamlarla ifa olunurdu.. Ədəbiyyatda
olduğu kimi, musiqimizdə də “Saqinamə” keçmiş zamanlardan
indiki dövrümüzə qədər muğamlarmızın tərkibindəki şöbə və
guşələrdə ğz adını qoruyub saxlamışdır.. Hal-hazırda
Azərbaycan musiqisində cəmi iki “Saqinamə” qorunub
saxlanmışdır.. Bunlardan biri “Şur”, digəri isə “Humayun”
muğamına daxildir.. “Şur” muğamında səslənən “Saqinamə”yə-
“Saqinamə-Əcəmi”də deyilir.. Əcəm sözü ərəb dilində ərəb
olmayan müsəlman deməkdir.. “Saqinamə-Əcəmi” Azərbaycan
muğamının köklərində inkişaf edir.. “Şur” muğamındakı
“Saqinamə” əsasən “Səmayi-şəms” şöbəsinin pərdələrində
səslənir.. “Saqinamə” “Şur” dəstgahının zilində, daha dəqiq
desək aşağıdakı ardıcılıqqla ifa olunur..   Şah-Xətai, Saqinamə,
Mavərənnəhr, Sarənc..  “Humayun” “Saqinamə”si muğamın
zilində, “Bidad” və “Üzzal” şöbələrinin arasında çalınır: Məsnəvi,
Tərkib, Bidad, Saqinamə, Üzzal...
Keçmiş zamanlarda muğamda “Saqinamə”lər yalnız
instrumental ifada səslənirmiş “Saqinamə”lərə ilk dəfə sözdən
don geyindirən, onu ləhuti qəzəllərlə obrazlı bir hala gətirən
məhşur xanəndə Cabbar Qaryağdı oğlu olmuşdur..
“Saqinamə”lər əsasən Bakıda keçiriləm muğam məclislərində ifa
olunmuşdur.. Bu məclislər adətən İçərişəhərdə Məşədi Məlik
Mənsurovun evində keçirilmiş.. Məşədi Məlikin vəfatından sonra
belə məxclisləri onun oğlu Məşədi Süleynman Mənsurov
keçirirmiş Bu məclislərdə Cabbar Qaryağdı oğlu, Seyid Şuşinski,
Üzeyir Hacıbəyov, Müslüm Maqamayev, Keçəçi oğlu
Məhəmməd, Mirzə Fərəc Rzayev, Şirin Axundov, Qurban
Pirimov, Mirzə Mənsur Mənsurov və b. Iştirak edirlərmiş..
Bu həmin Mirzə Mənsur imiş ki, ilk dəfə dahi bəstəkarımız
Üzeyir Hacıbəyov, məhz onun ifasında nuğamlarımızı nota
salmışdır.. Sonralar isə “Rast” dəstgahı isə 1934-cü ildə
unudulmaz bəstəkarımız Tofiq Quliyev tərəfindən nota
salınmışdır..
Dünya miqyasında Azərbaycan muğamları xüsusi yer tutur..
Dünyanın bir çox musiqi nəzəriyyəçisi və ifaçıları Şərq musiqisi
deyəndə ilk növbədə Azərbaycan muğamlarını nəzərdə tuturlar..
Bu ona görədir ki, bizim muğamlar mürəkkəb formaya, dərin
fəlsəfəyə, heyrətamiz dərəcədə mənalı və məntiqli bir ahəngə,
eyni zamanda intonasiya köklərinin müxtəlifliyinə malikdir.. Şair
Mirzəbaba Mustafayev (1882-1976) “Musiqi şəlaləsi” şerində
muğamın oldsuqca poetik lövhələrlə əks etdirmişdir...
Musiqilə muğam dinləyirəm mən,
Muğamat nəğmələr xəzinəsidir,
Təmiz məhəbbətlə sevən, sevilən,
Odlu ürəklərin vurğun səsidir.
“Rast”ında məna var göylərdən dərin,
“Şəhnaz” sədasıdır düşüncələrin,
“Şur” Xəstə Qasımın, böyük Mirzənin,
Aşıq Ələsgərin zənguləsidir..
“Zabul” yada salır hicran qəmini,
“Qatar” xatırladır vüsal dəmini,
“Mahur” arzuların silsiləsini,-
Məcnunlar, Kərəmlər nəşidəsidir..
“Bayatı-İsfəhan”, “Bayatı-Şiraz”,
“Hicaz” dəstgahından heç doymaq olmaz,
Diqqətlə, həvəslə qulaq as bir az,
Ürək tellərinin dəfinəsidir.
“Segah”ı nə zaman dinləyirəm mənm,
Duyğular karvanı keçir qəlbimdən,
Gözəl “Heyratı”nı elə bil ki, sən,
Qoç Koroğlumuzun cəngi səsidir..
Çıxıb seyrangaha bir al səhərdə,
Qulağını bir ver “Bayatı-kürd”ə,
Dayan “Səmayi-Şəms” oxunan yerdə,
Gör: necə kamanın inləməsidir?
Bu yurdun kamança, qaval səsi də,
Çoban tütəyinin gur nəfəsi də,
Şirin gəraylısı, şikəstəsi də,
Coşqun bir musiqi şəlaləsidir...
Fəqət Azərbaycan muğamı nə qədər böyük olsa da, nə qədər
heyrətamiz olsa da mədəniyyət və incəsənət xəzinəmizin bu
qiymətsiz ləli bir sıra üzürlü və üzürsüz səbəblərdən tamamilə
unudulmasa da, sanki öz nüfuzunu itirməyə başlamış, bir növ
baxımsız qalmış, bir sıra gərəksiz musiqi janrları Azərbaycanın
musiqi meydanında necə deyərlər at oynatmağa başlamışdı..
Bundan əlavə çox təəsüflər olsun ki, bəzi Avropa musiqi
nəzəriyyəçiləri muğama bir ehkam kimi baxırdılar.. Belə qeyri-
elmi münasibət bəsləndikdə təbiidir ki, muğam öz ölkəsinin
hududları daxilində hərlənib kənara çıxa bilmirdi.. Mətləb də
burdadır ki, muğamın milli çərçivədə qapanıb qalmaq
təhlükəsindən xilas etmək üçün, eyni zamanda təkcə bizim deyil,
dünya xalqlarının da sərvətinə çevrilməsi üçün, muğama yiyə
duran yüksək bir ağıl sahibi, həqiqi bir vətənpərvər lazım idi..
Çox şükürlər olsun Uca yaradana ki, O həmişəki kimi
Azərbaycan xalqından öz intəhasız mərhəmətini və inayətini
əsirgəməyib bu adamı yetirdi.. Bu adam isə muğama layiq
olduğu qiyməti verən, onun bütün dünya musiqisinin şahı
olduğunu subuta yetirən, muğamı məntiqi qaydalara əsasən
diqqət və zəhmətlə düşünülüb hazırlanmış layihə üzrə bütün
bəşəriyyətə çatdıran “Heydər Əliyev” fondunun prezidenti,
Azərbaycanın birinci xanımı, YUNESKO-nun və İSESKO-nun
xoş məramlı səfiri Mehriban xanım Əliyevadır.. Azərbaycan
muğamının son illərdə şöhrət tapması, status alması,
əvvəlkindən də artıq məhəbbət qazanması, yayım coğrafiyasının
genişlənməsi birbaşa Mehriban xanım Əliyevanın adı ilə
bağlıdır.. Mehriban xanımın təəsübkeşliyi sayəsində keçirilən
muğam konsertlərinin, muğam müsabiqələrinin, muğam
ifaçılarına hər kəsin arzu edə biləcəyi qayğının və ümumiyyətlə
muğamın təbliği ilə bağlı gördüyü işlərin anoloqu yoxdur..
Mehriban xanım muğama layiq olduğu yüksək qiyməti vermək və
lazımınca tanıtmaq üçün misilsiz bir vətəndaşlıq qeyrəti
göstərmişdir. Mehriban xanım Azərbaycan xalqının zəngin
mənəviyyatını ayna kimi əks etdirən muğamı tanıtmaqla
Azərbaycan insanının saflığını, paklığını, yüksək mənəvi
keyfiyyətlərini, nəcib sifətlərini, yüksək mədəniyyətini, olduqca
qədim köklərə söykənən tarixini,  yüksək intilektini, iti şuurunu,
dəriin zəkasını, işıqlı ziyasını, mərdliyini, igidliyini, qorxmazlığını,
eyni zamanda sülhsevərliyini, beynəlmiləlçiliyini, humanistliyini
dünya ictimayyəti qarşısında nümayiş etdirmişdir və
etdirməkdədir.. Çünki muğam Azərbaycan xalqının milli
dəyərlərini, adət-ənənələrini və yeddi arxa dönəninin kim
olduğunu xarakterizə edən Nyuton qanunu kimi çox dəqiq bir
vasitədir.. Muğama qulaq asan, muğamı dinləyən hər bir normal
adam Azərbaycan xalqının nə qədər böyük bir xalq olduğunu
dərhal anlayır və onun kimsənin torpağını işğal etmədiyini,
kimsəyə qarşı soyqırım tətbiq etmədiyini, əksinə bütün xalqlara
və millətlərə hüsn-rəğbət bəslədiyini, hörmət göstərdiyini
musiqinin diliylə başa düşür.. Bu layihə eyni zamanda bizim milli
sərvətimiz olan muğamı öz adlarına çıxarmaq istəyən riyakar və
nankor ermənilərə sarsıdıcı bir zərbə və qətiyyətli bir cavabdır..
Mehriban xanımım hazırlatdığı “Azərbaycan muğamı
multimediya toplusu” muğamımızın olduqca qədim tarixindən,
muğam ifaçılarımızın həyatı, yaradıcılığından, onların heyrətamiz
ifalarınndan, misilsiz səslərindən, iki böyük bəstəkarımızın
“simfonik-muğamları”nın beynəlxalq aləmdə qazandığı
uğurlardan və möhtəşəmliyindən, eyni zamanda on səkkiz dənə
qədim alətimizin yaranma tarixindən, onların dövrümüzə gəlib
çıxana qədər kimlərin əlindən keçdiyindən söhbət açılır.. Bunun
muğam sevərlərə qiymətsiz bir ərməğan olmağı ilə yanaşı,
muğamın beynəlxalq aləmdə tanınması üçün nə qədər
əhəmiyyətli olduğunu yəqin ki, hər bir vətənpərvər insan bütün
varlığı ilə anlayır və buna görə də Azərbaycanın birinci xanımı
Mehriban xanıma uzun ömür, cansağlığı diləyir, eryni zamanda
ona öz dərin minnətdarlığını və təşəkkürünü bildirir.. Bu layihənin
içində “Qarabağ xanəndələri” diski isə xain ermənilərin “Qarabağ
bizimdir” deyə bütün dünyaya car çəkdikləri cəfəngiyyatı alt-üst
eləyən və onların xəstə təxəyyüllərinin uydurduğu xülyaların nə
qədər əssassız və yalan olduğunu subuta yetirən möhtəşəm bir
sənəd, eyni zamanda erməni iddəalarını zərərsizləşdirmək üçün
olduqca uğurlu bir addımdır.. Çünki uca Yaradan bulaq suyu kimi
şəffav, bülbül avazı kimi füsunkar, dağ laləsi kimi sevdalı, ballı-
şərbət kimi şirin səsi Qarabağın əzəli sakinlərinə, milliyəti
azərbaycanlı, dini isə müsəlman olan insanlara bəxş etmişdir..
170 il bundan əvvəl İrandan Qarabağa köçürülmüş həyasız
tayfanın nümayəndələri ermənilərin arasında isə hələ indiyə
qədər nəinki gözəl, hətta ortabab səsə malik bir dənə də adam
olmayıb və şübhəsiz ki, heç vaxt olmayacq.. Çünki Qarabağ
torpağı azərbaycanlılara məxsusdu və damarlarından yalnız
azərbaycanlı qanı axan insanların belə gözəl səsi ola bilər..
Mehriban xanımın olduqca yüksək vətənpərvərliyi və
uzaqgörənliyi ilə hazırlanan bu diskin əhəmiyyəti də bizim xalq
üçün o qədər böyükdür ki, bunu bir-iki cümlə ilə ifadə eləmək
mümkün deyil.. Bu Mehriban xanımın vətənimizə, torpağımıza,
xalqımıza nə qədər namusla, qeyrətlə xidmət göstərdiyinin ən
parlaq nümunələrindən biridir.. Şübhəsiz ki, bütün bunlar eyni
zamanda hörmətli prezidentimiz zati-aliləri İlham Əliyev
cənablarının da bütün sahələrə olduğu kimi, mədəniyyətimizə,
milli-mənəvi dəyərlərimizə intəhasız və təmənnasız
məhəbbətinin təzahürüdür.. İstər zati-aliləri İlham Əliyev, istərsə
də Azərbaycanın birinci xanımı Mehriban xanım Əliyeva
Azərbaycanın ən qiymətli xəzinəsi olan muğamı qoruyanların
başında durmuşlar.. Muğamı qorumaq isə Azərbaycanın
müstəqiilyini, milli dəyərlərini, mədəniyyətini, eyni zamanda
ədəbiyyatını qorumaq deməkdir.. Məhz zati-aliləri İlham Əliyevin
və Mehriban xanım Əliyevanın dəstəyi nəticəsində bu gün
muğamımız xarici ölkələrdə ləyaqətlə nümayiş olunur,
milyonların ürəyinə yol tapır.. Məhz onların gündəlik qayğısı ilə
bu gün Azərbaycan xalqının bu sənət çeşməsi oduqca gur
qaynayır, bu sənət bağçası heç vaxt solmayan güllər-çiçəklər
yetişdiririr...
Muğam ürək hissləridir, ürəyin danışmasıdır.. İnsan qəlbi sirrli-
müəmmalı bir aləmdir.. İnsan qəlbinin dərinliklərində saxladığı
saysız-hesabsız  hekayətin hamısını  dili ilə danışsa ona yüz illər
lazım olar.. Muğam isə hansısa tarzənin və yaxud kamanzənin
ifasında bizim qəlbimizdə olan minlərlə hekayətin mövzüsünü
bizdən soruşmadan, bizimlə sorğu-sual aparmadan bizə
söyləyir.. Özü də elə şəkildə söyləyir ki, biz dərhal anlayırıq ki,
bizi və bütün mövcudatı yaradan Allahdan sonra bizi onun qədər
kimsə anlaya bilməz.. Dahi şairimiz Seyyid Əzim musiqini insanı
nukbinləşdirib həyata bağayan , ona diriliyin mənasını anladan,
“elmi ədəb feyzini” qandıran sehrli bir qüvvə hesab edir.. Şairə
görə insanın “səbri-qərarı”nı qarət edən ağac parçasında sirli bir
aləm var.. Şair “naleyi-ney”, “nəğmeyi-tar” və “müğənni-dəmini”
çox üstün tutur və belə bir qənaətə gəlir ki,  musiqidə öz ilahi
səsiylə göydə süzən quları belə valeh eləyib qanadlarını
saxlamağa məcbur edən Həzrəti Davud əleyhəssalamın səsində
insanları yüksəlişə, mənəvi paklığa, irfana, qüssədən azad,
xoşbəxt bir aləmə çağırış əks olunmuşdur.. Çünki “Ləhni-Davud”
cansız əşyalara təsir etməz.. Bundan ötrü yüksək mərifət və
zövq tələb olunur..
Musiqi məclisinin əhli gərək əhli-bəsər,
Ta görə pərdeyi-əsrarda yüz nəqşi süvər,
Kim ki, zövq əhli deyil, ani hesab eylə həcər,
Ləhni-Davud eləməz novi-cəmadətə əsər,
Məni ərbabi edər guş suxən, ey huşyar..
Azərbaycanda ta qədim dövrlərdən bəri olduqca mahir muğam
ifacıları olub və hal-hazırda da var.. Hamıya məlumdur ki,
dünyanın bütün xəzinələrindən daha qiymətli olan muğamımızın
zaman-zaman top dağıtmaq sutunlarını əzmkarlıqla və mətanətlə
öz çiyinlərində saxlayan tar aləti və onun ifaçılarıdı.. Məlum
məsələdir ki, muğam ifasını tarsız, tarı da muğamsız təsəvvür
eləmək mümkün deyil.. Tar aləti sanki Uca Yaradan tərəfindən
muğam ifa eləməkdən ötrü insan əli ilə yaradılıb.. Dahi şairimiz,
artıq beş yüz ildən çoxdu bütün Şərqə öz irfanı irsiylə işıq saçan
Mövlanə Füzuli “Həft cam” əsərində lirik qəhrəman kimi üçüncü
gecəni Tarın məclisində keçirir. O nalə çəkən Tarın dərdlərindən
xəbərdar olmaq istəyir.. Tar öz nemət verənindən uzaq düşdüyü
üçün nalə və əfğan etdiyini bildirib, çərxin əzablarından
şikayətlənir, keçirdiyi qara günlərdən danışır, halının
dəyişilməsini, uzaq yollar keçib, yenə əslinə qayıtdığını bildirir.
Tarın nəğməsindən ilhamlanan, təskinlik tapan şair gələcəyə,
vüsala ümid edir.. İnanır ki, fələyin ayrı saldığı dostlar, aşiqlər bir
gün mütləq qovuşacaqlar. Tarın dilindən verilən bu misralarda
maddənin əslinə qayıtması haqqında fəlsəfi fikir ifadə
edilmişşdir.. Bu fikir əsərin əsas ideya-istiqaməti ilə ahəngdar
surətdə qovuşur.. Füzuli “Həft cam” əsərində musiqi və
nəğmənin ekstatik mənasından bir bəddi-estetik vasitə kimi
istifadə edir, əsl mətləbi onun arxasında ustalıqla gizlədir.. Musiqi
alətləri ney, dəf, ud, qanun, tar, çəng və setardan obraz kimi
istifadə edir, eyni zamanda bunlar vəcd və həyəcan rəmzi
mənasında alınır, idrak, kamal, irfan mənbəyi hesab olunur..
Musiqi alətlərinin obrazlı təsvirinə Füzuli bu əsərdə geniş yer
ayırır. Belə ki, yeddi məclisin yeddisi də musiqi alətləri ilə şairin ,
lirik qəhrəmanın intim-emosional, psixoloji-ruhi münasibətləri
əsasında qurulmuşdur.. Füzuli qədim yunanlarda məlum olan
yeddi diatonik musiqi qamması nəzəriyyəsinə və Nizami
Gəncəvinin “Həft peykər” poemasının quruluşuna uyğun olan
“Həft cam” əsərinə yeddi səma cismi və həftənin yeddi gününə
müvafiq kompazisiya vermiş, əsərdə təsvir olunan musiqi
alətlərinin söhbətlərini də onlarla bağlamışdır.. Füzulinin bəddi-
estetik görüşləri silsiləsində “Həft cam” poeması xüsusi
əhəmiyyətə malikdir. Şair sənətin bütün növləri kimi  musiqi
aləminin sehrlərini də duyub dərk etmiş, insanın daxili aləmini,
onun mənəviyyatı ilə musiqi ahənginin qarşılıqlı əlaqəsi, zövqün
tərbiyə və inkişafında musiqinin rolunu yüksək
qiymətləndirmişdir. O musiqi alətlərinin xarakterik
xüsusiyyətlərindən, ifa və səslənmə tərzindən, onların yaranma
yollarından bəhs edir.. Neyin iniltisi nakam bir eşqin möhnətindən
danışır. Dəfin tüğyan və tufanında dünya kədəri, bəşər zülmü və
əzablarından doğan faciə öz əks-sədasını tapır.. Ud ərşə
yüksəlib aləmi yandırıb-yaxır.. Tar ilə Cəngin naləsi dağı-daşı
əridir..
Şübhəsiz ki, Mövləna Füzuli bütün bəşəriyyətin şairi olmaqla
yanaşı azərbaycanlıdır.. Onun bu möhtəşəm əsərində tardan
söhbət açması,  tar alətinin nə qədər qədim dövrlərə aid
olduğunu bildirir.. Bununla da belə qənaətə gəlmək olar ki,
muğamımızı abidələşdirən və tar ifaçılığını gün-gündən inkişaf
etdirən ulularımız, muğamla yanaşı, bu ecazkar aləti də bizə
ərməğan qoymuşlar. Bir vaxtlar dahi Üzeyir Hacıbəyovun
“Koroğlu” operası Azərbaycanın musiqi tarixində çox böyük və
əlamətdar hadisə olmuşdu.. “Koroğlu”nun ilk tamaşası milli
mədəniyyətimizin bayramına çevrilmişdi.. Bəstəkarın uzun
illərdən bəri topladığı yaradıcılıq təcrübəsi, onun yüksək musiqi
mədəniyyəti bu operada yeni bir qüvvətlə parladı.. “Koroğlu”
dünya musiqi mədəniyyətinin naliyyətlətlərini özündə təcəssüm
etdirən, yüksək sənət tələblərinə cavab verən ölməz bir əsərdir..
Üzeyir Hacıbəyivun bu operanın partiturasında tardan istifadə
etməsi təsadüfü deyildi.. O bu barədə öz fikrini izah edərkən belə
demişdi: “Mən tarın bu iştirak etməsi üçün başqa cür
düşünürəm.. Hərgah tarı milli bir alət olduğu üçün irəli çəkmək
istəsəydim, o zaman kamançaya da müəyyən yer verərdim..
Lakin bu lazım deyildi.. Şərq musiqisi əsasında yazılan əsərdə
kamançanın vəzifəsini skripka daha yaxşı bədii surətdə ifa edə
bilər.. Lakin tar belə deyil, tarın tembri orkestrdə yenilik yaradır
və onun incə səsləri artıq dərəcədə xoşa gəldiyi üçün orkestrə
daxil edilməsini lazım bilirəm”..
Dahi Üzeyir Hacıbəyov bu operada tarı əziz tutmaqla zəngin
xəzinəmizi-Azərbaycan xalq musiqisini bəzi nankor sosializm
ideoloqlarından müdafiə edirdi.. O zaman Moskvada keçirilən
Azərbaycan incəsənəti dekadası günlərində simfonik orkestrdə
sarı simli Azərbaycan tarının və başqa milli çalğı alətlərimizin
müvəffəqiyyətlə səslənməsi Üzeyir Hacıbəyovun yaradıcılıq
ideyalarının qələbəsi və milli musiqimizin təntənəsi idi..
1965-ci ildə İngiltərəyə səfər edən və möhtəşəm “Nizami”
simfoniyası ilə İngiltərə ictimayyətini heyrətə gətirən böyük
bəstəkarımız Fikrət Əmirov Londonlu həmkarları-İngiltərə
Bəstəkarlar ittifaqının sədri Riçard Arnelə-in, bəstəkar Ernest
Temlinsonun xahişi ilə İngiltərəyə özü ilə tar aparıbmış.. Fikrət
Əmirov özü də çox gözəl bir tarzən olduğu üçün İngiltərə musiqi
sevərləri qarşısında Kembric universitetinin təmtəraqlı
salonlarında tar çalıb və tamaşaçıların tara nə qədər heyran
olduğunu görəndən sonra onlara bu milli alətimizə məhəbbətinin
tarixindən danışıb və bildirib ki, onu bəstəkar edən də
Azərbaycan tarıdır... Bundan sonra Londonda tarın sədası
gündən-günə daha geniş yayılmağa başlayıb.. Görüşlərə
gedərkən tarı da özü ilə aparmağı bəstəraımızdan xahiş ediblər..
İngiltərə ictimayyətində tara maraq o qədər artıb ki, Bi-Bi-Si radio
və televiziya şirkəti Fikrət Əmirovdan tarla çıxış eləməyi xahiş
eləyib.. Bəstəkarımız “Ay qız, ay qız amandır” və “Küçələrə su
səpmişəm” xalq mahnılarını İngiltərə ictimayyəti qarşısında ifa
eləyib və milyonlarla tamaşaçı Azərbaycanın bu olduqca nəfis
musiqi aləti ilə tanış ola bilib...
“Azərbaycan tarı” termini Azərbaycanda işlədilməsə də, Qafqaz
və Orta Asiya respublikalarında Türkiyədə və İranda
musiqişünaslar arasında iifadə olunan sözlərdəndir.. 1929-cu il
“Yeni yol” qəzetinin 15-ci nömrəsinə və bir çox başqa mənbələrə
istinadən deyə bilərik ki, ilk dəfə tarı miladi təqvimi ilə X əsrdə
Türküstan türklərindən olan Tərxan oğlu Məhəmməd, Cərco
şəhərinin Fərab adlı bir kəndində icad etmişdir.. Həmin dövrdən,
yəni X əsrdən tar alətindən Azərbaycanda da istifadə edilmişdir..
Professor Vaqif Əbdülqasımov “Azərbaycan tarı” (V.
Əbdülqasımov. “Azərbaycan tarı”, Bakı, “İşıq”, 1989, səh 3.)
kitabında tarın ilkin adının “vətər” olduğunu yazır..
Belə ki,  yuxarıda qeyd olunduğu kimi bizim klassik şairlərimiz,
ədiblərimiz öz əsərlərində tardan söhbət açmış, onun musiqidə
nə qədər əhəmiyyətli bir rol oynadığınıı qələmə almışlar.. 19-cu
əsrin ikinci yarısında 1870-1875-ci illərdə isə Şuşada yaşayan
Mirzə Sadıq Əsəd oğlu (Sadıqcan..1846-1902) tar üzərində bir
sıra uğurlu islahatlar apararaq, onun texnalogiyasını dəyişmiş,
həm çanağını xeyli böyütmüş, həm də onu 5 simdən, 11 simə
gətirmişdir.. Bununla da tarda muğamların bütün şöbələrinin,
guşələrinin ifası üçün olduqca əlverişli imkan yaranmışdır..
Sadıqcandan sonra Azərbaycanda bir sıra görkəmli tar ifaçıları
meydana gəlmişdir ki, bu insanlar öz ifaları ilə tar sənətini, tar
avazını get-gedə daha da gözəlləşdirmiş, ona, Allahdan onlara
bəxş olunan istedadlarına ramən çox gözəl boyalar və naxışlar
əlavə etmişlər.. Qədim tarixə malik olan Azərbaycan
mədəniyyəti bu insanların sənət bulağından  süzülüb gələn
yaradıcılıq nəhri, xalqın inkişaf və tərəqqi xəzinəsidir.. Məhz bu
insanlar zaman-zaman muğamı gələcək nəsillərə ötürmək üçün
əllərindən gələni əsirgəbəyiblər.
Bu sənətkarlardan biri də artıq uzun illərdir öz ecazkar çalğısı
ilə ürəkləri fəth etmiş tarzən Firuz Əliyevdir.. Elə adlar var ki,
onları eşidəndə təqdim və tərif gərək olmur.. Onlar nə əlavə
izahata, nə köməkçi bir əlamətə, nə fəxri ada, nişana, təmtəraqlı
ünvana möhtac görünmürlər.. Belə şəxsiyyətlərin qazandıqları
məhəbbət sonsuz, etimad isə misilsizdir.. Onlara qarşı xalqın
rəğbəti az qala pərəstiş rəmzinə çevrilir.. Onlar insanı
saflaşdıran, ucaldan, nəcibləşdirən təsir və təlqin qüvvəsi kəsb
edir.. Belə insanlardan biri də Firuz Əliyevdir.. Mən bir neçə dəfə
Firuz Musiqi Akadermiyasında öz tələbələrinə dərs keçərkən
tamaşa eləmişəm.. Onun çox tələbkar bir müəllim olmağıyla
yanaşı,  tələbələrlə olduqca səmimi və mehriban rəftarının,
onlara olan qayğısının dəfələrlə şahidi olmuşam.. Onu
adiləşdirən və sadələşdirən bir də onun danışıq tərzi, ləfzi,
ifadəsidi.. O tələbələrə muğamın sirrlərini öyrətməklə yanaşı,
klassik səbnətkarlardan, onların ifa tərzindən hansı məqamda
alt, hansı məqamda üst mizrab vurmağlarından, eyni zamanda
muğamla hər zaman yanaşı addımlayan qəzəl janrından, əruz
vəznindən və onun bəhrlərindən söhbət açır..   Onun qəzəl
janrından, əruz vəznindən mütəxəssislər qədər xəbəri olduğunu
görəndə məətəl qalırsan.. Bunun səbəbini soruşanda isə
“Muğamdan dərs deyən pedaqoq, muğamın ekiz qardaşı qəzəli
də elə muğam qədər bilməlidir və tələbələrinə də öyrətməlidir ki,
onlar xanəndələri müşayət eləyərkən elə özlərinə qapılıb
qalmasınllar, xanəndənin oxuduğu hər kəlməni, hər sözü yaxşıca
dərk eləsinlər ki, onunla birlikdə ifanı necə deyərlər səhnələşdirib
dinləyicilərin zövqünü oxşaya bilsinlər”,-deyə cavab verir...
Firuz Əliyev haqqında, onun yaradıcılıq yolu haqqında
düşünərkən  belə qənaətə gəlirəm ki, sənətkarın şəxsiyyəti ön
planda durmalıdır.. Çünki sənətkarın ifası onun bütün mənəvi
aləmindən süzülüb gəlir; şəxsiyyətin böyüklüyü, paklığı,
alicənablığı, ümumiyyətlə ləyaqəti və sənət qüdrəti onun
yaradıcılığında hökmən əks olunur.. Sənətlə şəxsiyyəti bir-
birindən ayrı təsəvvür etmək mümkün deyil.. Bu iki mühüm
keyfiyyət vəhdətdə olmalıdır..  Yalnız bu halda əsl mənada
böyüklükdən, dahilikdən söhbət gedə bilər.. Firuza da belə bir
səadət nəsib olub.. Firuz haqqında düşünərkən fikrimin fövqündə
bir Firuz əlçatmazlığı, Firuz yüksəkliyi dayanlır. Bu elə bir
yüksəklikdir ki, bu yüksəkliyə qalxmaq üçün ilk növbədə Allah
vergisi olmalıdır. Bundan da əlavə sənətə olan intəhasız sevgi və
çalışqanlıq, eyni zamanda mənəvi paklıq, yüksək mənəvi
keyfiyyətlər, nəcib sifətlər insanı bu zirvəyə qaldıra bilər..
“Firuz Əliyevin yaradıcılığına necə baxırsız?”-sualını mənə çox
veriblər.. Əvvəla bu sual ilk baxışda nə qədər sadə görünsə də,
mən deyərdim bir o qədər də mürəkkəbdir.. Sadədir ona görə ki,
Firuz ölkəmizin sərhədlərindən çox-çox uzaqlarda tanınır və
sevilə-sevilə dinlənilir. Mürəkkəbdir ona görə ki, onun bu
dərəcədə mükəmməl bir sənətkar olub özünü sevdirməsi Allahın
ona verdiyi fitri istedaddan əlavə, yuxusuz gecələrin, gərgin
zəhmətin və ciddi axtarışların məhsuludur..  Firuz aramsız əməyi
nəticəsində müvəffəqiyyət qazanmışdır.. Məhz buna görə
Firuzun çalğısında lakoniklik, fikir yığcamlığı hakimdir. Dahi
Hüseyn Cavid incəsənət haqqında çox gözəl demişdir;
İncəsənət dediyin pək-tənnaz,
Bir gözəl qız ki, çapuq ram olmaz,
Başqadır ondakı həşmət-əzəmət,
Hər təsadüflə yaxın gəlməz əvət..
Bəlkə illərcə dözərsən nazına,
Sadə, bir kərrə gülümsər o sana...
Cavid əfəndinin olduqca poetik və mənalı misralarının
pruizmasından yanaşsaq incəsənət Firuzun üzünə
gülümsəməkdədi, çünki onun ilham pərisi daim həqiqət eşqi ilə
qanad çalır.. Firuzun ilham pərisi bəzən əngin səmalarda
qanadlansa da, bəzən coşub-daşan dəryalarda kükrəyib tüğyan
etsə də, bəzən  nalə çəkib, fəryad qoparsa da, o həmişə öz
vicdanının səsinə qulaq asmış və həqiqətin eşqi ilə öz sevimli
tarını dilləndirmişdir.. Elə sənətkarlar var ki, insanların ürəyində
həmişəlik sakin olurlar. Onlar xalqın mənəvi təşəkkülü və
inkişafına çox qüvvətli təkan verir, hər kəsin hörmət və
məhəbbətini qazanırlar.. Firuz da bu siyahıya aiddir.. Firuz uzun
illərdir Azərbaycan insanına, eyni zamanda harda yaşamağından
asılı olmayaraq hər bir azərbaycanlıya tarın ecazkar simləri
vasitəsilə onun tarixindən, mədəniyyətindən, kədərindən-
qəmindən, iztirabından, zaman-zaman məruz qaldığı
haqsızlıqlardan, eyni zamanda sevincindən, eşqindən-
məhəbbətindən, hicranından-vüsalından danışır.. O çaldıqca
bizim dərdimizə şərik olur, lakin bununla belə bizi ovundurur,
sakitləşdirir, bizə ruh verir.. Firuz çaldıqca biz Leyla və
Məcnunun nələr çəkdiyini daha yaxşı anlayırıq, çünki hər birimiz
özlüyümüzdə bir məcnunuq.. Firuz çaldıqca biz çox qədim tarixə
malik olduğumuzu dərk eləyirik, qədim dövrlərdən indiyə
boylanırıq, sevgili peyqəmbərimiz Həzrəti Muhəmməd
əleyhəssəlamla  görüşmüş, onunla görüşəndən sonra İslam
dinini qəbul etmiş və vətənə dönərək oğuzların müsəlman
olmasına nail olmuş, iki yüz on beş il ömür sürmüş ulu Dədə
Qorqudu gözümüzlə görürük, Xaqaninin, Nizaminin, Əl-
Fərabinin, İbn-Sinanın, Səfiəddin Urməvinin, Əbdülqədir
Marağayinin, Şəms Təbrizinin, Mövləna Cəlaləddin Ruminin,
Hacı Bektaşinin, Yunus Əmrənin, Nəiminin, Nəsiminin nə qədər
böyük olduğunu  görürük, Mövləna Füzuliylə daha yaxından
tanış oluruq, onun dahiliyini hiss eləyirik, onun əsərlərindəki irfanı
misraların ecazına bürünürük, “şəbi-hicran” təkcə Füzulini yox,
bizi də yandırlb-yaxır, böyük Seyyid Əzimin bədii irsinin
qarşısında diz çökürük, Cavid əfəndi, Məhəmməd Hadi fikrimizin
fövqündə dayanır, Mehmed Akif Ərsoy isə misilsiz bir istiqlal şairi
kimi əlçatmaz bir zirvəyə çevrilir.. Firuz Əliyevin yaradıcılıq yolu
aydın və maraqlıdır.. O, öz ilhamını yalnız sənətdən alır və fitri
istedadını səxavətlə dinləyicilərə bəxş edir; həyatının mənsaını
musiqidə görür.. Ona görədir ki, həmişə tardan söhbət düşəndə,
onun tembrini, koloritini, texnologiyasını, ifa imkanlarını
xarakterizə edəndə istər-istəmə Firuz yada düşür..  Bir çox
musiqiçilərimiz məndə iftixar hissi doğurur.. Ancaq Firuz sənətinə
xüsusilə valeh olmuşam; bu ona görədir ki, onun ifaçılığı üçün
canlı, təbii yaradıcılıq ilhamı olduqca xarakterikdir.. Firuz sarı
simlə həqiqətən möcüzələr yaradır.. Onun ifasında  bir-birinə
bənzəməyən laylar, fikir zənginliyi var.. Firuz tar çalarkən sanki
ətraf mühit onu tamamilə maraqlandırmır.. Özünün yüksək
yaradıcı anında, ilhama gələn zaman öz yaradıcı ovqatından
kənarda qalan hər şey onun nəzərində kiçilir.. O sanki öz ifası ilə
min illər bundan əvvəl yaranmış muğam xəzinəmizin bir ahəngdə
vuran nəbzini tapır və öz ifasını bu nəbzin döyüntüləri üstündə
kökləyir..
Firuz Əliyev Azərbaycanın hududlarından kənarda, bir çox xarci
ölkələrdə də çox sevilən sənətkarlarmızdandır.. 1991-ci ildə
Azərbaycan nümayəndə heyəti ilə 70 gün ilk dəfə olaraq
Tehrana qastrol səfəri zamanı Firuzun ifasının bütün Tehran
ictimayyəti tərəfindən necə böyük sevgiylə qarşılandığının mən
özüm şahidi olmuşam.. Həmin qastrol səfərində Hacıbaba
Hüseynov, Arif Babayev, Teymur Mustafayev kimi nəhəng
xanəndələrimiz, Ramiz Quliyev, Ağasəlim Abdullayev, Mirnazim
Əsəddullayev, Munis Şərifov kimi ustad tar, kaman ifaçılarımız,
bir də klarnet çalan Vaqif Mirzəyev iştirak eləyirdi.. Musiqilərimiz
hər gün cürbəcür konsetr salonlarında konsertlər verir, hər dəfə
də musiqiduyumu çox yüksək olan Tehran cammatı tərəfindən
böyük bir məhəbbətlə qarşılanırdı.. Firuza olan sevgi və maraq
isə tamam başqa idi.. Tehran camaatı Fruza bir möcüzə kimi
baxır, onun ifasını fövqəladə bir ifa hesab eləyirdilər.. Firuzla biz
Tehranın kücələrində gəzişərkən milliyətindən asılı olmayaraq
insanlar oma yaxınlaşır, onun əlindən öpür, “Sənə qurban olum”.
“Sənin mizrab vuran barmaqlarına qurban olum”,- kimi ifadələr
işlədirdilər.. Həm farsların, həm də azəri türklərinin
sevimlisinə çevrilən Firuz, o vaxtdan bəri dəfələrlə İran
musiqsevərlərinin, muğamsevərlərinin xahişi ilə Hacı Arif
Babayevlə, Hacı Ağaxan Babayevlə Tehranda və İranın başqa
bölgələrində çıxışlar etmişdir.. Hər dəfə də Firuzun gəlişi İran
muğamsevərləri üçün bir bayrama çevrilmişdir..
Firuzun Türkiyədə də pərəstişkarları çoxdur.. Bir çox Avropa
ölkələrində, ABŞ da, Kanadada və s. ölkələrdə də Firuz sevərlər
kifayət qədərdir.. Təsadüfü deyil ki, Türkiyənin ən məhşur
müğənnilərindən biri İbrahim Tatlısəs, Bakıda Firuzun kəndliləri
buzovnalıların toy məclisində aparıcı-müğənni kimi iştirak etdiyi
zaman, Firuzun heyrətamiz ifasını dinləyəndən sonra dərhal
onun pərəstişkarına çevrilmişdir.. Amerikalı musiqiçi Cefri isə
Firuzu sənət aləmində özünün idealı hesab edir.. Bütün bunlar
Azərbaycan musiqisinin misilsizliyi ilə, bənzərsizliyi ilə yanaşı,
Firuzun ilham sarvanının, muğam-musiqi karvanını dünyanın bir
çox məkanlarında böyük bir sevgi ilə və Azərbaycan xalqına
sədaqətlə gəzdirməsindən irəli gəlir..
***
Firuz Əliyevin qısaca tərcümeyi halı
Firuz Əliyev 1950-ci ildə Abşeron torpağında, mavi Xəzərin
sahilində Buzovna qəsəbəsində anadan olub.. 1957-ci ildə 206
nömrəli məktəbə daxil olub, 1965-ci ildə səkkizinci sinifi bitirib və
həmin ildə Asəf Zeynallı adına orta-ixtisas musiqi məktəbinə
daxil olub, 1969-cu ildə oranı bitirib, 1970-ci ildə Üzeyir
Hacıbəyov adına Azərbaycan Dövlər Konservatoriyasının “Xalq
çalğı alətləri” şöbəsinə daxil olub, 1975-ci ildə oranı bitirib..
Əmək fəaliyyətinə 1967-ci ildən Əzizbəyov rayonundakı
mədəniyyət evində müəllim kimi başlayıb. Bir qədər sonra isə 19
nömrəli və Buzovnadakı 4 nömrəli musiqi məktəblərində müəllim
işləyib.. 1983-cü ildən mərhum sənətkar İslam Rzayevin
rəhbərlik etdiyi xalq çalğı alətləri ansamblında konsertmeyster
kimi fəaliyyət göstərməyə başlayıb..  1992-ci ildən Azərbaycan
Dövlət Milli Musiqi Akademiyasında baş müəllim, dossent
vəzifəsində çalışır. Hal-hazırda “Abşeron” instrumental
ansambılının bəddi rəhbəridir.. 2002-ci ildə ulu öndərimiz Heydər
Əliyev cənabları tərəfindən Azərbaycan Respublikasının
əməkdar artisti fəxri adı ilə təltif edilmişdir..  2007-ci ildə
Azərbaycan Respublikasının prezidenti İlham Əliyev cənabları
tərəfindən Azərbaycan Respublikasının xalq artisi fəxri adına
layiq görülmüşdür.. Müxtəlif illərdə çoxsaylı xarici ölkələrdə;
ABŞ-da, Kanada da, Fransa da, Braziliyada, Yunanstanda,
Türkiyədə, İranda, Hollandiyada, Almaniyada, Avstraliyada,
Macarıstanda, Rumuniyada, Belçikada və sairə yerlərdə
olmuşdur.. Dəfələrlə beynəlxalq müsabiqələrdə, festivallarda
iştirak etmiş, laureat adına layiq görülmüşdür. .. Xarici ölkələrdə
muğamlarımızdan ibarət kompakt-diski buraxılmışdır..  Moskva
şəhər Azərbaycan Təhsil Mədəniyyət Mərkəzi və Ümumrusiya
Azərbaycan Konqresinin Moskva Regional Bölməsinin
təşəbbüsü və rəhbərliyi ilə Azərbaycan musiqi ifaçılarının 2005-ci
il mart ayının 1-də və 2-də “Bakı” kinokonsert kompleksində
keçirilən Moskva şəhər müsabiqəsində məhşur və sevimli
xanəndəmiz Arif Babayevin sədrliyi ilə, peşəkar kamança ustası
Mirnazim Əsəddullayevlə, eyni zamanda Qorxmaz Axundov və
Zaur Teymurbəıyovla birlikdə münsiflər heyətinin üzvü
olmuşdur.. Ailələlidir.. Dörd qızı, iki oğlu, iki qız nəvəsi var..
Abşeron torpağı zatən musiqili, nəvalıdı.. Bakının və onun
otuz iki kəndinin tarixini söyləyən Xəzər Azərbaycan xaıqının
musiqi ilə qanadlanan mənəviyyat aynasıdır.. Firuz gözünü
açandan  Xəzərdə cilalanıb saflaşan, paklaşan və Ulu Yaradanın
hökmü ilə daim Abşerona can verən səfalı havanı udmuş,
Abşeronun tayı-bərabəri olmayan şanısını, sarı əncirini yemiş,
dəmyə bitgilərini dadmış, yarımsəhranın içində gülüstan
mənzərəsi əks etdirən qızılgüllərindən ilham almışdır..
Firuz Əliyev Abşeronun ən gözəl məkanlarından biri olan
Buzovnada dünyaya göz açıb. Buzovna isə “Məcməüş-şüəra”
ədəbi məclisinin rəhbəri, onlarla şairin püxtələşməsində böyük
rolu olmuş, eyni zamanda “Oğuznamı”, “Çingiznamə”, “Bakı xanı
Dərya xanın Bikə xanım ilə olan əhvəlatı”, “Həmvətənlərimə”
poemalarının və bir çox qəzəllərin, şerlərin, tərcümələrin müəllifi
Məşhədi Azərin, Haşımbəy Saqib, İsmayıl Amil Səmədzadə,
Ağaəmi Əliyev, Əliabbas Zəki, Əlibala Zahir, Əzizağa Kərimov,
kimi əruz biliciləri şairlərin, Ruhulla Axundov kimi ziyalının,
AMEA-nın müxbir üzvü, görkəmlı ədəbiyyatşünas alim Əziz
Mirəhmədovun, iqtisadiyyatımıza öz elmi əsərləri ilə çox böyük
töhvələr vermiş akademik Ziyad Səmədzadənin, professor Şamil
Səmədzadənin, Hökümə Dərbənd qızı Əliyeva kimi jurnalistin və
publisistin, Azərbaycan teatr səhnəsinə öz adını qızıl hərflərlə
yazmış Sidqi Ruhullanın, əməkdar jurnalist Fəridə
Aslanbəyovanın, cürbəcür obrazlar qalareyası ilə bizi
əfsunlamış, özü gözəl, sözü gözəl aktrisa Nəcibə Məlikovanın,
ustad xanəndə və gözəl muğam pedaqoqu, əməkdar müəllim
Nərimal Əliyevin, xalq rəssamı Mirnadirin, əməkdar incəsənət
xadimi-rəssam Rafael Muradovun, professor-doktor Ağarəfi
Zeynalızadənin, uzun illər Azərbaycan radiosunda baş rejissor
işləmiş, rejissor-şair İsmayıl Xudaverdiyevin, gözəl bəstəkarımız
Aygün Səmədzadənin, mahir klarnet və balaban ustası Elşad
Cabbarovun, Arif, Murtuz Əsədullayevlərin, həmçinin Mirnazim
Əsədullayevin, Heydər Əliyev fondunun təqaüdçüsü Toğrul
Əsədullayevin, hər ampulada möhtəşəm obrazlar yaradan aktyor
Hacı Mirzə Ağabəylinin, qaboy ustası Kamil Cəlilovun, şair-
qəzəlxan Arif Buzovnalının, eyni zamanda  bir çox elm və
mədəniyyət xadimlərinin məskənidir..
Rəvayətə görə təxminən on dörd əsr bundan əvvəl
əmirəlmöminin Həzrət Əli əleyhəssalam Buzovnaya qədəm
basmışdır.. O gündən onun qədəm basdığı yer müqəddəs bir
ziyarətgaha çevrilərək “Əli ayağı” adlanmışdır.. Həzrət Əli isə
Uca Yaradanın yanında çox böyük nüfuz və şərafət sahibi,
sevgili peyğəımbərimiz Həzrəti Muhəmməd əleyhəssalatu
vəssələmin doğma əmisi oğlu və gözünün bəbəyi qızı Xanım
Fatimeyi-Zəhranın həyat yoldaşı, eyni zamanda əhlü-beytinin
nümayəndəsi, şücətdə, rəşadətdə tayı-bərabəri olmayan bir
sərkərdə, olduqca adil bir xəlifə, fövqəladə bir gücə və qüdrətə
malik olan pəhləvan, bir həmləsində onlarla düşməni cəhənnəmə
göndərən olduqca cəsarətli, cəsur bir qəhrəman, eyni zamanda
irfani şerlər yazan bir şair idi.. Artıq Həzrət Əli əleyhəssalamın
Buzovna torpağına həqiqətən də qədəm basması tarixi
həqiqətlər əsasında subuta yetirildiyi üçün Buzovna özü də
bütünlükdə müqğddəs bir ocağ sayılır.. Hər gün bu müqəddəs
ocağı yüzlərlə insan ziyarət edir, burda Uca Yaradandan mətləb
istəyir, hər kəs ailəsi üçün, yaxınları üçün, xalqı vətəni, torpağı
üçün Allahdan əmin-amanlıq, bol-bol ruzi-bərəkət, salamatlıq və
səadət diləyir.. Əgər Buzovnadakı qədim dövrlərdən qalma
Alban kilsəsinə nəzər yetirsək burda bir zamanlar bir çox
Abşeron kəndləri kimi Qafqazın əsl sakinləri albanların
yaşadığının və indiki buzovnalıların əcdadları olduğunun
qənaətinə gələrik.. Buna misal olaraq Buzovna camaatının
sarışın və açıq rəngli çöhrələrini, eyni zamanda mavi və yaxud
qonur gözlü olmalarını misal gətirmək olar. Bunun da ən bariz
nümunələrindən biri elə barəsində söhbət açdığımız Firuz
Əliyevdir.. Buzovna öz gözəl təbiətinə və səfalı havasına görə
təkcə Abşeronun deyil, bütün Azərbaycanın ən əsrarəngiz
məkanlarından biridir.. Təsadüfü deyil ki, yay vaxtı burda
dincəlməyə təkcə ana yurdun cürbəcür bölgələrindən deyil, xarici
ölkələrdən də insanlar axışıb gəlir və dənizinin suyu, havası, qızıl
rəhgli qumu, dəmyə meyvələri dərman olan Buzovnadan ömrü
boyu unutmayacaqları çirin xatirələrlə geri dönürlər..
Gecələr uyuyub Xəzər qoynunda
Səhərlər oyanır gözəl Buzovna,
Sübhün o füzünkar bir zamanında,
Yenə də boyanır min cürə dona,
Yeni bir sevdayla gəlir cövlana,
Ümid bəxş eləyir min-min insana,
Keçmişə aparır hər daşı bizi,
Burda Həzrətin var ayağnın izi,
Daş üstə yazılar sirrlə doludur,
Buranın tarixi çox-çox uludur,
Nələr söyləmirlər bu kitabələr,
Burda İsgəndərdən var xatirələr,
Dil açıb məbəd də başlayır sözə,
Qədim albanlardan danışır bizə..
Vətənin gövhəri-dürrüdür bura,
İgidlər, ərənlər yurdudur bura,
Alimlər, şairlər burda boy atıb,
Nə qədər insanlar murada çatıb..
Nə qədər gözəldir burdakı həyat,
Burada yetişib Nəcibə, Ziyad,
Dünya yaranandan vardı Buzovna,
Məşhədi Azərin yurdu Buzovna,
Əzəldən muğama yardı Buzovna,
Özü də ecazkar, gözəl təranə,
Bəxş etdi Firuzu Azərbasycana...
Çox füsünkar olur Buzovnanın səhəri.. Dünən qöncə kimi
gördüyün güllər, səhər tezdən açır, öz gözəllikləri ilə baxanların
gözünü oxşayır, xoş ətirləri ulə könüllərə rahatlıq gətirir..
Buzovna səhər tezdən başdan ayağa gül-çiçəyə bürünür.. Yaşıl
köynək geymiş ağacların zərif ətri havaya süzülür.. Günəş
yavaş-yavaş boylanıb ucalır, sanki dənzin üzərindən asılı qalır,
ətrafa xoş, ilıq nur ələyir.. Uzaqdan olduqca həzin bir tar sədası
eşidilir.. Tarzən sanki bu əsrarəngiz gözəlliyin nuruna bürünüb
onun üçün sevda şərqiləri ifa eləyir.. Bu an dünya daha da
gözəlləşir, daha da füsukarlaşır.. Sanki hər tərəf eşqlə,
məhəbbətlə, sevgiylə dolur.. Hər şey həmişəkindən qat-qat gözəl
görünür.. İnsan olduqca romantik bir aləmə düşür.. Bu elə bir
aləmdir ki, belə şeyi ancaq şirin röyalarda görmək olar.. Lakin bu
röya deyil... Reallıqdan qat-qat üstün bir həqiqətdir.. Bu humanist
duyğularla yaşayan bütün insanların daima görmək istədiyi bir
səhnədir.. Bu səhnənin fonunda səslənən musiqi isə sevimli
tarzənimiz, ustad sənətkarımız Firuz Əliyev tərəfindən
sədalanır...
Firuzun möhtəşəm ifası haqqında düşündükcə, xəyallara
daldıqca, heç vaxt unutmayacağım bir xatirə məni qoynuna alıb
bir neçə il arxaya aparır.. Bir neçə il bundan öncə aparıcısı
olduğum “Unudulmaz ifaçılar” silsiləsindən növbəti verilişi
mərhum ustad tarzənimiz Baba Salahova həsr etmişdim..
Verilişin sonunu çəkirdik.. Bununla əlaqədar mərhum tarzənin
qəbrinin üstündə çəkiliş aparmaq üçün bir neçə nəfərdən ibarət
çəkiliş qrupumuz Buzovnaya yollandlq..  Redakror Çingiz
Abbasov, operator Vahid Nəzərov, adını unutduğum texniki işçi
və sürücü Rəsul Babayev.. Hava çox isti idi.. Firuz bağ evində
idi.. Zəng vurdum ona ki, pürrəngi çay hazırlatdırsın gilas
mürəbbəsiylə, gəlirik sizə.. Çox yaxşı bilirdim ki, Firuzun həyat
yoldaşı Səyyarə müəllimə əla gilas mürəbbəsi bişirir.. Firuz mənə
dedi ki, artıq Səyyarə müəllimə sənin payını ayırıb..
Baba Salahovun qəbrinin üstünə ziyarətə gələn mahir
qoşanağara ustası, respublikanın xalq artisti Sadıq Zərbəliyevlə
və Buzovnanın axundu Hacı Salmanı da Firuz gilə dəvət elədim..
Firuzgilin həyətində sərin bir yerdə oturub çay içirdik.. Birdən
bir ideya beynimi silkələdi.. Firuza dedim bir “Dilkeş” çal
dincəlim.. Operatora da dedim ki, kameranı hazırla.. Öz
peşəsini çox yaxşı bilən operator Vahid Nəzərov dərhal
kameranı hazırladı.. Firuz çalmağa başlayan kimi kameranı işə
saldı.. O dəqiqə də bədahətən fikrimə gəldi ki, elə burda masa
ətrafında oturan adamlardan Firuz barədə öz ürək sözlərini
deməyi xahiş eləyim.. Elə də oldu... Onlar Firuzun sənəti
haqqında çox isti sözlər dedilər.. Ertəsi gün isə mərhum
sənətkarımız İslam Rzayevdən və ifası ilə dinləyiciləri məftun
edən Hacı Tələt Qasımovdan Firuz barədə müsahibə aldım..
Beləliklə əla bir film yarandı.. Bir  neçə gündən sonra
Azərbaycan Televiziyasında nümayiş olundu.. Bu film
televiziyada nümayiş olunandan sonra Azərbaycanın bir çox
bölgələrindən, eləcə də Bakı şəhərindən və Abşeron
kəndlərindən şirkətimizə çoxlu zənglər oldu.. Hamı filmin
təkrarən göstərilməsini arzu edirdi.. Film xalqın o qədər xoşuna
gəlmişdi ki, biz Firuz sevənlərin xahişi ilə ən azı əlli dəfə filmi
nümayiş elətdirdik.. Şübhəsiz ki, filmin inanılmaz dərəcədə
səbəb ilk növbədə Firuzun ruhoxşayan, könül tumarlayan, qəlb
sığallayan, əsəb sakitləşdirən, dərd unutduran, şirindən-şirin,
kövrəkdən-kövrək, hamardan-hamar, eybsiz, qusursuz, səhvsiz,
xətasız ifası idi..
Hamıya məlumdur ki, Abşeron toyları hər hansı bir
konservatoriyadan, musiqi akademiyasından qat-qat üstün olan,
daha sanballı, daha tələbkar bir muğam məktəbidir.. Belə ki, bu
məktəb hələ nə konservotoriya, nə akademiya olmamışdan
yüzlərlə muğam biliciləri, muğam ifaçıları, xanəndələr, tarzənlər,
kamanzənlər, hətta balaban çalanlar yetişdirmişdir.. Kimləri,
hansı böyük sənətkarları görməyib Firuz Abşeron toylarında?!
Xanəndələrdən Hacıbaba Hüseynovu, Yağub Məmmədovu,
Əlibaba Məmmədovu, Əbülfət Əliyevi, Tələt Qasımovu, Arif
Babayevi, tarzənlərdən Bəhram Mənsurovu, Hacı Məmmədovu,
Əhsən Dadaşovu, Həbib Bayramovu, Sərvər İbrahimovu,
kamanzənlərdən Habil Əliyevi, Tələt Bakıxanovu, Elman
Bədəlovu və ilaxır və ilaxır.. Hərəsinin öz dəsti-xətti, öz üslubu,
öz yaradıcılıq manevrası, öz yolu... Bu sənətkarlar  özlərindən
əvvəlki ustadi-əzəmlərin məktəbinin əlaçı tələbələri idilər..Bu
sənətkarlar Sadıqcanın, Qurbanın, Məşəd Süleymanın, Mirzə
Mənsurun, Cabbarın, Ələsgətrin, Seyidin, Mütəllimin, Zülfünün
məktəbində təhsil almışdılar.. Muğam qədim zamanlardan bu
yana sənətkarlar tərəfindən sistemli şəkildə qurulmuşdur.. Lakin
hər sənətkar bu qiymətsiz gövhərə Allahın ona verdiyi istedada
güvənərək öz naxışlarını vurmuş, bununla da muğamı musiqi
mədəniyyətimizin mehrabına çevirmişlər.. Firuz da bu
sənətkarların məktəbində dərs almış, ondan bəhrələnmiş, öz
sələflərinin yolunu ləyaqətlə davam etdirərək, uşağlığından bu
yana musiqimizin mayası, qanı-canı olan muğamı damla-damla
mənimsəmiş, sonra isə özü mahir bir ifaçıya çevrilərək muğama
insanı ehtizaza gətirən, yaxşı mənada bədənində qanını
donduran naxışlarını vurmuşdur və vurmaqdadır.. Firuzun
ifasında diqqəti ən çox cəlb edən nədir? Hər şeydən əvvəl hissi
dərinlik, obrazlı ifadə.. O, çox imporvizə edən yaradıcıdır.. Məhz
canlı imporvizə etmək xüsusiyyətinə görədir ki, o tarzənlərin ən
mahir ustalarından sayılır. İndiki zamanda çox az tarzən tapılar
ki, Firuz qədər muğamı kiçik detallarına qədər bilsin və olduqca
peşəkarcasına ifa eləsin.. Firuzun fantaziyasında yeni ifaçılıq
ştrixləri, orjinal üslub özünü parlaq şəkildə göstərir.. Firuz
yaşadılmağa layiq, ənənəvi cizgiləri özünün yaratdığı cizgilərlə
məharətlə əlaqələndirə bilir. Firuzda texnika yumuşaq, incə səslə
uyuşur, onun barmaqlarının texnikası qeyri-adidir.  O coşqun
tempdən, yumuşaq tempə heyrətamiz bir təbiiliklə keçir.. Firizun
ifasındakı cəhətlərdən biri də ahəngin gözəlliyidir. Onun dinamik
ifası əhatəli olduğu qədər də şirindir.. Olduqca məlahətli ahəng,
coşqun, güclü səsdən yarıpıçıltı səsə qəfil keçid Firuzun ifasını
son dərəcə gözəlləşdirir.. Bütün varlığı ilə tara bağlı olan Firuz
tarı əlinə alan kimi birdən-birə tanınmayacaq dərəcədə dəyişir. O
tarı elə böyük bir ilhamla çalır ki, az qala özündən bixəbər kimi
görünür.. Belə bir cəhət isə ancaq əsl musiqiçilərə xasdır... Firuz
hər muğamı onun məzmun və xarakterinə uyğun ifa eləyir.. Onun
ifası könüllərdə xoş, eyni zamanda romantik duyğular oyadır..
Firuz mizrabı, Firuza məxsus ahəng başqa tar sədalarından xeyli
fərqlənir, dinləyicidə fərəh, sevgi, eyni zamanda kədər kimi
dəruni  hisslər oyadır və onu düşünməyə vadar eləyir.. Firuz tarı
məharətlə və yüksək peşəkarlıqla ifa eləməklə yanaşı, yaradıcı
bir sənətkar olduğu üçün, bitib-tükənməz fantaziyasının
ninniləriylə dinləyicini elə bir aləmə aparır ki, burda yalan, riya,
cinayət, xəyanət, rüşvət və bu kimi pisliklər yoxdur.. Bu aləmdə
yalnız paklıq, saflıq, haqq və ədalət, sevgi və məhəbbət, eyni
zamanda Uca Yaradana eşq və ibadət hökm sürür.. Bu Firuz
Əliyevin iç dünyasıdır ki, o hisslərini, duyğularını tardan çıxardığı
səslər vasitəsilə öz dünyasının nəıcibliyini, gözəl əxlaqını,
humanizmini, bir sözlə yüksək mənəvi keyfiyyətlərini göstərərək,
bizi də öz dünyasına çəkib aparır və biziim də iç dünyamızı
saflaşdıraraq, humanist duyğular bəxş edir.. Artıq sağlığında
canlı klassikə çevrilən xanəndəmiz Ağaxan Abdullayev Abşeron
toylarının birində “Kəsmə-şikəstə” oxuyarkən, Firuzun çalğısı onu
o qədər duyğulandırıb ki, üzünü ona tutub  bədahətən “Ay Firuz
səni məndən ayıranın ürəyi parçalansın” deyib.. Bu ifadəni isə
elə şənliyində iştirak eləyənlər maqnitafon kasetinə yazıblarmış..
Bu böyük sənətkarın Firuz sənətinə olan məhəbbətinin poetik
ifadəsi bu iki möhtəşəm sənətçinin həmin toyda çalıb-oxumaları
ilə bir yerdə tez bir zamanda təkcə Azərbaycan məkanında deyil,
ərazicə Azərbaycandan çox böyük olan İran İslam
Respublikasında yayılıb.. Belə ki, Firuz haqqında bu kitabın
müəllifi-yəni mən özüm İranda olarkən həmin kasetin üzünün bir
təbərrik kimi evlərdə, mağazalarda dinləndiyinin şahidi
olmuşam.. Hətta səsyazma firmaları kaseti satışa buraxıb..
Abşeronun ən ucqar kəndlərindən birindəki toy məclisindən
birlikdə çıxırıq.. Firuzun çalğısı yenə məni valeh edib.. Maşına
otururuq.. Firuzun öz şəxsi maşını var.. Lakin maşınını
yüngülvari təmirə verib..  Bu oturduğumuz maşın isə sadəcə
olaraq taksidi.. Sürücü mühərriki hərəkətə gətirir.. Hələ ən azı
düz bir saat yol gedəcəyik.. Firuzdan əməlli-başlı müsahibə
almağın əsl məqamıdı.. Lakin bütün toy mərasimi  boyu onun
çaldığı musiqinin sehrinə düşdüyüm üçün  bir müddət
danışmıram, susuram.. Onun da danışmağla o qədər də arası
olmadığı üçün susur.. Ürəyim saysız-hesabsız sualla dolu olduğu
üçün baxışlarımdan suallar saçılır, lakin yenə danışa bilmirəm..
Hardan başlayacağımı bilmirəm.. Firuz mənə ani olaraq nəzər
salıb əsil ariflər kimi nələr düşündüyümü hiss eləyir.. Amma öz
qızıl xasiyyətinə ramən yenə susur.. Nəhayət yenə mən həmişəki
kimi sükutu pozuram:
-Fikrimdən keçir ki, sənin haqqında kitab yazım.. Dahi şairimiz,
rəhmətlik Bəxtiyar Vahabzadə Türkiyədə Mövlanə Füzulinin 500
illik yubileyi keçiriləndə sənə “Əfsanəvi tarzən” adı verib.. Elə
kitabı da bu adla adlandırmaq istəyirəm..
-Allah hər ikisinə qəni-qəni rəhmət eləsin.. O vaxt ulu öndərimiz,
ümummilli liderimiz Heydər Əliyev cənabları da orda idi.. Tanrı
onun da ruhunu şad eləsin.. O bizim vətənizmiz üçün çox böyük
işlər görüb.. İndi də onun bəhrəsini dadırıq. Yəqin ki, uzun illər
dadacağıq.. Allah səndən də razı olsun ki, öz qızıl vaxtını sərf
eləyib mənim haqqımda kitab yazmaq istəyirsən.. Amma sən
mənə de görüm ki, indi mən neyləməliyəm?
-Heç nə! Sadəcə olaraq mənim suallarıma cavab verməlisən,
vəssalam!
-Vüqar, bilirsən ki, mən danışmağı o qədər də xoşlamıram..
Saatlarla tar çalım, yorulmuram, amma bir az çənəmi tərpədən
kimi yoruluram.. Birdə ki, axı sən mənim haqqımda demək olar
ki, hər şeyi bilirsən.. Götür qələmi, yaz da...
-Bu səfər gərək yorulmayasan.. Çünki qayda-qanun var.. Nə
olsun ki, mən sənin haqqında çox şey bilirəm.. Amma gərək biz
Firuz sevərlərə hər şeyi bütün təslifatıyla, nöqtəbənöqtə
çatdıraq.. Çünki inşallah bu kitab onlar üçün çox gözəl bir
ərməğan olacaq.. Ona görə də mən səndən hökmən mübahisə
almalıyam.. Yoxsa nəyisə düz yazmaram, nədəsə səhv
buraxaram, həm xalqı aldadmış olaram, həm də elə sən özün
inciyərsən ki, bu nədi yazmısan?
-(Gülümsəyir) Daha sənsən də.... Hamı bilir ki, mən səni
özümdən çox istəyirəm.. Yaxşı, döşə suallarını gəlsin...
-Bax, bu başqa məsələ... (Dərhal cibimdən balaca bir diktafon
çıxarıram, bir qədər fikirləşirəm, sonra sual-cavaba başlayıram..
Amma ilk sualım ənənəvi suallardan olmur, bir az qeyri-adi olur)
-Səni bu tara nə bağladı ki, onun sirrini tapdın?
(O isə yenə həmişəki kimi gülümsəyir)
-Mənə elə gəlir ki, tara olan sevgi, məhəbbət mənimlə bir yerdə
doğulub. Çünki elə ayaq açıb yeriyən zamandan böyük
sənətkarlarımızın ifasında tar sədası eşidəndə sanki tərki-dünya
olurdum, elə bil bütün dünyanı mənə bağışlayırdılar.. Mən fəhlə
ailəsində anadan olmuşam. Atam uzun illər neft buruqlarında
işləyib.. Yəni onu demək istəyirəm ki, ailəmizdə musiqiçi
olmayıb.. Əlbəttə hamı musiqini sevirdi, amma mən musiqinin
məcnunu idim.. Uşaq vaxtı başqa şeylərdə öz tay-tuşlarımdan
heç bir şeylə fərqlənmirdim, amma musiqiyə olan marağıma görə
yəqin ki,  başqalarından fərqlənirdim.. Çox vaxt xəmir yayan
oxlonu sinəmə basıb təsəvvür eləyirdim ki, tar çalıram...
Valideynlərim də məndə bu həvəsi görüb məni on bir yaşım
olanda musiqi məktəbinə qoydular..
-Özün istədin, yoxsa atan dedi, gəl səni musiqi məktəbinə
qoyum?
-Həm özüm istədim, həm də elə atam istədi.. O vaxt Buzovnada
musiqi məktəbi olmadığına görə Maştağadakı 10 saylı musiqi
məktəbində oxumağa başladım.. Sevincimin həddi-hududu yox
idi.. Neçə vaxtdır tar əvəzinə əlimdə tutduğum oxlov əsil tarla
əvəz olunmuşdu.
-Müəllimin kim idi?
-İlk müəllimim Novruz Aydəmirov idi.. Musiqi məktəbindən evə
gələn kimi Novruz müəllimin tapşırıqlarını yerinə yetirmək üçün
tarı bağrıma basıb saatlarla çalırdım, daha doğrusu çalmağı
öyrənirdim.. Çox vaxt yemək, hətta su içmək yadımdan çıxırdı..
Elə indiki kimi heç cürə, heç cürə tardan ayrılmaq istəmirdim..
Düz beş il Novruz müəllim mənə dərs dedi..
Bu yerdə kövrəldiyi üçün bir qədər susur.. O dəqiqə anlayıram
ki, onu kövrəldən Novruz müəllimin ağır bir xəstəliyə tutulmasıdı..
Artıq mən də hələlik ona sual vermirəm..
Firuzun həyat və yaradıcılığından az-çox xəbərim olsa da, yenə
də onun öz dilindən bunları eşitmək olduqca xoş olduğu üçün
onun danışdıqlarını səhnələşdirirəm və gözümün önünə mavi
Xəzərin qumlu sahillərində doğulan və hər bir cəhətdən mavi
Xəzərə bənzəyən mavigözlü bir yeniyetmə gəlir.. Bu səhnələri
mən öz xəyyallarımda qursam da, onlar reallığdan doğduğu
üçün sürətlə axan bir sinemalenti kimi gözümün önündə
canlanır. Əlində tar tutmuş sarışın, mavigözlü yeniyetmə mavi
Xəzərin ləpədöyəninə yaxınlaşır və gözlərini uzaqlara zilləyib
ona doğmadan da doğma olan Xəzərin ənginliklərinə baxır..
Xəzər isə şıltaq bir uşaq kimi gah coşur, dalğaları şahə qalxır,
gah sakitləşir və həzin nəğmələr oxuyur.. Yeniyetmə Firuz isə
Xəzərin şıltaqlığlarına da, coşub-daşmasına da, eyni zamanda
həzin nəğmələrinəı də böyük bir məhəbbətlə tamaşa eləyir..
Çünki o özü Xəzərin övladıdı və Xəzərin mavi sularından müsbət
enerji və ilham alır.. Yeniyetmə tarı sinəsinə basıb çalır və çalğısı
ilə sinəsində ana yurdun bütün tarixini və milyonlarla sirrini
saxlayan Xəzəri salamlayır.. Xəzər də öz növbəsində öz
övladının salamını hörmət və ehtiramla alır.. Bundan sonra yeddi
məqam ahəngi bir-birini əvəz eləməyə başlayır. Firuz çalır, mavi
Xəzər isə onun çalğısına ramən kövrək şərqilər oxumağa
başlayır..
Bilirəm, danışmağı sevməyən, fəqət tarı danışdıran və tar
vasitəsilə dinləyicələrə çoxlu-çoxlu hekayətlər söyləyən Firuz
mənim xatirimi dünyalar qədər istədiyi üçün, eyni zamanda
söhbət tardan düşdüyü üçün hekayətinə davam edəcək.. Elə də
olur, onun mavi gözlərinin dərinliklərində sənətkar  qığılcımı
görünür və o yaddaşını vərəqləyib sözünə davam edir;
-Musiqi məktəbində brinci, ikinci siniflərdə oxuyanda bir az
çətinlik çəkirdim.. Amma artıq üçüncü sinifdə oxuyanda çox çətin
əsərlər çalırdım.. Dahi alman bəstəkarı Mosartın əsərlərindən də
ifa eləyirdim.. Elə həmin il musiqi məktəbləri üzrə müsabiqə
keçirilirdi. Məni də saldılar müsabiqəyə.. Müsabiqə 7-saylı musiqi
məktəbində keçirilirdi.. Onda mənim on üç-on dörd yaşım vardı,
boyum da yaşıma görə bir qədər balaca idi.. Müsabiqədə bir
neçə nömrə ifa elədim.. Bramsın “Macar rəqsi”ni çaldım.. Adil
Gərayın “Səfiyi-kürd”ünü, “Şahnazsayağı”sını ifa elədim. Böyük
sənətkarımız, mərhum Əhmədxan Bakıxanov münsiflər
heyətində iştirak edirdi.. Allaha and olsun, o mənim ifamı
dinləyəndən sonra, dedi ki, oğlum, çal yenə qulaq asaq və
rəhmətlik mənim çalğımı çox bəyəndi.. Mən bu müsabiqədə yer
tutdum.. Buna görə də məni Filarmoniyada açıq konsertə
saldılar.. Açıq konsertdə “Macar rəqsi”ni ifa elədim.. O qədər
balaca idim ki, syulda oturanda ayağım yerə çatmırdı..
Buzovnada özfəaliyyət ansambılı var idi.. Mən həm də ora
gedirdim.. Yaxın dostum var idi.. Mərhum Yusif Quliyev,
kamança çalan.. Biz həm bir yerdə oxuyurduq, həm də birlikdə
ansambıla gedirdik.. Uşaq vaxtı kənddə kluba gedirdik, orda da
məşqlər eləyirdik.. Novruz müəllim çox tələbkar idi, əla not bilicisi
idi.. O mənə Mosartın əsərlərini çaldırırdı.. Sonra Hacı
Xanməmmədovun 1 nömrəli konsertini, Cahangir Gahangirovun
əsərlərini caldım.. Bəstəkar Ruhəngiz Qasımova da məni “Ulduz”
verilişinə çəkdi.. Bundan sonra lap həvəslənib sənədlərimi Asəf
Zeynallı adına musiqi məktəbinə verdim və qəbul olundum..O
zaman orda direktor Azər Abdullayev, tar üzrə şəbə müdiri
rəhmətlik Adil Babayev idi.. Burda not müəllilim Ceyran
Haşımova, muğam müəllimim isə Əlikram Hüseynov oldu..
Rəhmətlik Yusif də burda mənimlə bir yerdə oxuyurdu..
-Əlikram müəllim mərhum yazıçımız, professor Çingiz
Hüseynovun qardaşıdı. Çingiz Hüseynovun bədii əsərləri
beynəlxalq aləmdə çox məhşurdu.. Həm də elmlər dokroru,
professor Arif Zeynallı ilə bibioğlu, dayıoğludular.. Əlikram
müəllimin ifasını radioda lentə mən almışam.. Onun radioda heç
bir lent yazısı yox idi.. Aşığı mən bilmirdim ki, Əlikram müəllim
sənin müəllimin olub..
-O vaxt sinif olmadığı üçün mən dərsə onun evinə gedirdim..
Xalam gili də Əlikram müəllim gilin qonşusu idi.. Ordan da çıxıb
xalam gilə dəyirdim..
-Əlikram müəllimin ifasını lentə alandan sonra o təşəkkür əlaməti
olaraq iki dənə araxis tortu, bir də üzüm gətirdi.. Sentyabrın
axırları idi.. Abşeronun şanısının dadını bilməyən yoldaşlar bir az
büzüşmüş üzümlərə baxıb ağız büzdülər.. Mən isə onların
hərəsinə bir qədər üzüm verib dedim ki, dadına baxın, sonra
ağız büzün.. Mən yüz faiz əminəm ki, üzümün dadına baxandan
sonra, kişiyə min dəfə çox sağ ol deyəcəksiz.. Şanını dadandan
sonra dedilər ki, bu üzüm deyil, baldır.. Yeyəndə adamın boğazı
qəhərlənir və o ki, var, Əlikram müəllimə minnətdarlıqlarını
bildirdilər.. Uşaq vaxtı Fatmayıdakı bağımızda özümdən böyük
qardaşım Mövsümlə birlikdə radioya qulaq asırdıq. Onu da qeyd
eləyim ki, qardaşım Mövsüm Əhməd yazıçı-dramaturqdu, bir çox
bədii əsərlərin müəllifidi, həm də sənin pərəstişkarındı, yox,
pərəstişkarın deyil, fanatındı.. Deyir mənim üçün tutaq ki, vokal
sənətində Müslüm Maqamayev, Rəşid Behbudov hansı zirvədə
dayanıbsa, Firuz da tar ifaçılığında o zirvədə dayanıb.. Nə isə,
sözüm onda deyil, çox yaxşı yadıma gəlir ki, radioya qulaq
asırdıq, orda diktor elan elədi ki, Fransada keçirilən müsaqibədə
Abşeronun ağ şanısı həm tərkibində olan vitaminlərin sayına,
həm də elə ümumiyyətlə dadına görə birinci yeri götürüb.. Allah-
təala bizə gör necə nemətlər verib, amma çox əfsuslar olsun ki,
biz qədrini bilmirik.. Nə isə, söz-sözü çəkdi, mən də üzümdən
söhbət saldım.. Əlikram müəllimin o vaxt gətirdiyi üzüm lap
yerinə düşmüşdü.. (Zarafata keçirəm) Bəlkə sənin çalğını da elə
Abşeronun şanısı, sarı ənciri bu qədər şirinləşdirib, hə? (Firuz da
zarafata, zarafatla cavab verir)
-Bunu deyə bilmərəm, amma səni, mənim əziz dostum, istedadlı
alim-publisisit, xalqımızın gözəl şairi Vüqar Əhmədi yüz faiz
əminəm ki, bu qədər qanışirin eləyən Abşeronun üzümü və
ənciridi..
-Mən şəhərdə doğulub böyümüşəm..
-Nə olsun? Hər yay Fatmayı bağlarına əncir-üzüm yeməyə
getmisən...
-Deyəsən axı mövzudan ayrı düşdük...
-Muğamın arasında hərdən rəng də çalmaq lazımdı da.
-Yaxşı, Asəf Zeynallını bitirəndən sonra neylədin?
-Asəf Zeynallı adına məktəbi bitirəndən sonra 1970-ci ildə indiki
musiqi akademiyasına daxil oldum.. Orda da mənə köhnə
müəllimim Novruz Aydəmiriv dərs dedi.. Bir müddət mənə dərs
dedi, sonra işdən çıxdı getdi Maştağadakı musiqi məktəbinin
direktoru oldu.. Not müəllimim isə professor Vaqif Əbdülqasımov
idi.. O vaxt muğam kafedrası yox idi.. Sonradan muğam
kafedrasını gözəl bəstəkarımız, mərhum Süleyman Ələsgərov
yaratdı..
-Muğam kafedrasının ilk müəllimlərindən biri də sənsən...
-Düz beş il orda təhsil aldım.. O vaxt oranın böyüyü rəhmətlik
Soltan Hacıbəyov idi, bizi möcüzəli bir aləmə aparan “Karvan”
simfonik lövhələrinin müəllifi.. Hərbi xidmətdən qayıdandan sonra
isə müəllim işləməyə başladım..
-İndi də iyirmi iki ildi orda müəllim işləyirsən..
-Hə! Amma o vaxt konservotoriyada oxuya-oxuya Buzovnadakı
musiqi məktəbində müəllim işləyirdim, həm də toy şənliklərinə
gedirdim..
-Musiqi məktəbində dərs dediyin ərəfədə ailə qurdun, eləmi?
-Hə!... 1980-cı ildə ailə qurdum.. Uşağların anası mən işlədiyim
musiqi məktəbində nəzəriyyə müəlliməsi idi. Orda tanış olduq..
-Məsuliyyətin artdı, çiyninə bir az da ağır yük düşdü..
-Artdı da sözdü... Daha subay deyildim, ona görə də özümü oda-
közə vurmalı idim...
-Birinci dəfə kiminlə getmisən toya?
-Birinci dəfə deyərdim ki, əvəzolunmaz pedaqoq Nəriman
Əliyevlə toya getmişəm... Nəriman müəllimin səsi  çox yüksək
diapazona malik olmasa da, çox qüvvətli muğam bilicisi idi və
tələbələrə də muğamı bütün detalları ilə öyrədirdi.. İndiki muğam
ifaçılarının çoxu onun tələbələri olub.. Allah ona qəni-qəni
rəhmət elədin.. Hə, birinci dəfə onunla toya getmişəm.. Sonra
çox möhtəşəm ifası ilə milyonların qəlbini fəth eləmiş Ağaxan
Abdullayevlə tanış oldum, onunla toylara getdim. Rəhmətlik
Məmmədbağırla da çox toya getmişəm.. Məmmədbağırla bir
yerdə böyümüşük.. Çox güclü oxuyan idi Məmmədbağır, hər şeyi
bilirdi, bir muğamdan başqa bir muğama çox rahat modulasiya
eləyə bilirdi. Bu xüsusiyyət çox az xanəndələrdə olub.. Hacıbaba
rəhmətliyin belə şeylər eləməsi yadıma gəlir.. Bu çox çətin bir
şeydi.. Hansısa musiqi alətində bəlkə də o qədər çətin deyil,
amma xanəndənin ifasında fitri istedad tələb eləyən bir şeydi..
Yenə bir qədər sükunət hökm sürür.. Nəhayət Firuz özü
sükunəti pozur;
-Sonra böyük xanəndəmiz və gözəl insan Hacı Tələt Qasımov
hələ məni el şənliklərinə, toy-düyünlərə aparmağa başladı...
Sonra mərhum sənətkarlarımız Hacıbaba Hüseynovla, Yağub
Məmmədovla, Rübabə Muradova ilə yaradıcılıq ünsiyyəti
qurdum..
-Rübabə Muradova musiqi xəzinəmizdə çox qiymətli bir ləl idi..
Füzulişünas alim, qəzəlnəvis şair, rəhmətlik Hacı Mail onun
haqqında gözəl bir “Qoşma” yazmışdı:
Hududsuz dünyaya bənzər muğamat,
Sən onda açmısan dünya, Rübabə,
Səsindən həzz alır bütün kainat,
Səninlə fəxr edir dünya, Rübabə..
Eşqin gözəllərin piyaləsidir,
Nəfəsin aşiqin öz naləsidir,
Səsin gur çayların şəlaləsidir,
Sənə həsrət çəkir dünya, Rübabə..
Ayağın düşməsin heç üzəngidən,
Necə zövq alarıq Ərəbzəngidən,
Əgər əl götürsən birdən cəngidən,
Olursan ismətli Leyla, Rübabə..
Olmasa bülbülün çəməndə gülü,
Nə qəlbi açılmaz, nə ötməz dili,
Ey şurə gətirən şair Maili,
Qəlbimə dolduran sevda, Rübabə...
-Allah Hacı Mailə qəni-qəni rəhmət eləsin.. Onun tək Rübabə
xanıma deyil, bir çox sənətkarlarımıza həsr elədiyi şerlər var.
Hacıbaba Hüseynova, Əşrəf Əşrəfzadəyə, Yağub Məmmədova,
Əiibaba Məmmədova, Tələt Qasımova, Ağaxan Abdullayevə,
opera müğənniləri Gülxar xanıma, Sahibə Əhmədovaya və
sairə.. Bu siyahini çox uzatmaq olar. Muğam aşiqi idi.. Çox
hörmətli adam idi.. Tək Nardaranda deyil, bütün Abşeron
kəndlərində böyük nüfuz sahibi idi.. O qədər hörməti çox idi ki, o
məclisə gələndə məclis əhli onun üçün ayağa qalxırdı.. Onunla
da çox məclislərdə olmuşam.. Musiqini çox dərindən duyurdu,
muğamı bütün detallarına qədər bilirdi.. Mənim ifamı çox
bəyənirdi.. Əla qəzəllər yazırdı.. İstər peşəkar, istərsə də gənc
xanəndələr tez-tez onun qəzəllərinə müraciət edirlər.. Bütün
xanəndələrimə sevgisi vardı.. Amma Rübabə xanıma ayrıca
hüsn-rəğbəti vardı..
-Rübabə Muradova sənə necə demişdi? Mümkündüsə bir az
danış...
-İlk dəfə o böyük sənətkarla toyda idim.. Toyun ən qızğın
yerində mən “Haşım-segah” çalırdım, o da oxuyurdu.. Muğamın
ortasında bir az qulaq asdı mənə sonra cənub ləhcəsiylə dilləndi:
“-Oğlan məni görüb coşmusan? Çalan əllərin barmağların var
olsun”! Mən də çox ehtiyat edirdim, çox nəhəng oxuyan idi.. Çox
yanığlı səsi vardı. Bu qadınlar arasında yeganə səs idi, elə bil
səs nalə çəkə-çəkə çıxır..  Kişilərdə də Hacı Tələtdədi... Çox
əfsuslar olsun ki, Hacı Tələt daha oxumur.. Onun da səsi çox
yanıqlıdı..
Burda Firuz yenə susur.. Elə bu anda gözümün önünə
şəxsiyyətinə və sənətinə pərəstiş etdiyim Hacı Tələt Qasımov və
ondan Firuz haqqında aldığım müsahibə gəlir; “Firuz  çox böyük
ustadı, o qədər mahir ifaçıdı ki, əgər onun yanında oturan
xanəndə gəncdirsə və muğamı o qədər yaxşı bilmirsə, Firuzun
çalğısı onu oxutdurur, sonra o  gənc öz oxumağına heyran qalır..
Bir sözlə Firuz muğamı bişirir və necə deyərlər qoyur xanəndənin
ağzına ki, gələ ye! Xanəndə də bunu çox asanlıqla həzmi-
rabedən keçirir.. Onun çalğısı Allah vergisidi, buna başqa cür ad
vermək olmaz.. Belə sənətkarlar çox az olur. Biz çox xoşbəxt
xalqıq ki, belə virtouz sənətkarlarımız var.. Firuzun
barmaqlarından bal tökülür.. Bu heyrətamiz bir çalğıdı.. Onu da
qeyd eləyim ki, Firuz böyük bir məktəb keçsə də onun çalğısı
sələflərinə bənzəmir.. Bu olduqca orjinal bir üslubdur.. Onun
çalğısını eşidən kimi o saniyə bilirsən ki, bu Firuzun çalğısıdı...
Firuzun çalğısı adamı düşündürür, dərinliklərə aparır.. Bir sözlə
Firuz çox peşəkar və mahir bir sənətkardı.. Bir oldu ki, tarı basdı
sinəsinə, hər şeyi unudur.. Bir vaxtlar biz Firuzla toy-düyünlərdə
çox olmuşuq.. Elə o zamanlar da mən Firuza yaxşı bələd
olmuşam.. O ki, qaldı Firuzun şəxsiyyətinə və dostluğuna, mən
ondan yerdən-göyə qədər razıyam.. Onun misilsiz ifası haqqında
da, həmçinin mərdliyi, kişiliyi, insanlığı haqqında çox xatirələr
danışa bilərəm..  Firuz gözəl ailə başçısı, əsil dost, mənəvi
cəhətdən çox zəngin, dedikcə səxavətli, təmiz əxlaqlı, eyni
zamanda olduqca vətənpərvər bir adamdır..   Bir sözlə Vüqar
müəllim, Firuzun haqqında ən xoş sözləri söyləmək olar.. Mən
Firuza can sağlığı, uzun ömür, ailə səadəti, eyni zamanda
həyatda və sənətdə yeni uğurlar, nəailiyyətlər arzulayıram”...
Firuz yenə də sanki mənim ürəyimi oxuyur və ona nə barədə
sual veləcəyimi gözləmir...
-Hacı Tələtə ömrü boyu minnətdaram.. O olmasaydı, bəlkə də
mən elə ancaq toyxana çalanı olaraq qalacaqdım.. Uzun illər
bundan qabaq əvəzolunmaz sənətkarımız, mərhum İslam
Rzayaev, Hacı Tələt Qasımova samballı bir tarzən axtardığını
bildiribmiş.. Elə həmin gün Hacı Tələt məni peşəkar bir tarzən
kimi İslam Rzayevə təqdim etdi.. İslam müəllim mənim çalğıma
qulaq asıb çox bəyəndi və o vaxtdan mən o böyük sənətkarla bir
yerdə çalışmağa başladım..
Firuz yenə susur.. Mənim gözümün önünə bir neçə il bundan
qabaq dünyasını dəyişmiş şahanə sənətkar İslam Rzayev və
onun Firuz haqqında söylədikləri gəlir... “Firuz uzun illərdir
mənim rəhbərlik etdiyim ansamblın konsertmeysteridir.. O fitri
istedada malik bir sənətkar və vəfalı bir dostdur.. Onunla birlikdə
dəfələrlə cürbəcür yerlərdə, xarici ölkələrdə, vətənimizin demək
olar ki, hər bölgəsində qastrollarda olmuşuq.. Elə hər yerdə də
tamaşaçılar mənə əl çaldıqları qədər, onu da alqışlayıblar..
Azərbaycanın hər yerində onu çox istəyirlər.. Tək Azərbaycanda
yox, İranda da, başqa ölkələrdə də onun pərəstişkarları çoxdu..
Hara getmişiksə tamaşaçıları öz çalğısı ilə valeh eləyib. O
həmişə həm mənim, həm də bütün ansamblın üzünü ağ eləyib..
Onunla bir yerdə işləmək mənim üçün çox xoşdur. O çox ədəb-
ərkanlı və tərbiyəlli adamdır. Mən bu neçə il ərzində hələ
Firuzdan iynənin ucu qədər inciməmişəm.  Firuz nzam-intizamı,
səliqə-sahmanı çox sevir.. O ki, qaldı onun çalğısına, o bu gün
ki, tar ifaçılarımızın əksəriyyətinə örnək ola bilər..
Barmaqlarındakı məlahət, şirinlik, yüksək peşəkarlıq onu
dinləyicələrə sevdirən əsas məziyyətlərdəndir.. Bundan başqa
Firuz sənətin canını orjinallıqda görür.. Heç vaxt başqasının
mizrabını vurmur, nəyi varsa özünündür..  Mən də uzun illik
təcrübəmdən bilirəm ki, məhz bu xüsusiyyət sənətkarı zirvələrə
qaldırır..  Onu əvəzolunmaz edir.. Muğam böyük bir dəryadır,
musiqi aləmində misilsiz bir məktəbdir.. Lakin hər dövrün öz
tələbi var.. Muğamı imporvizə eləmədən oxumaq və yaxud
çalmaq  tutuquşuluq kimi alınır.. Hər bir sənətkarın sənətdə öz
dəsti-xətti, öz üslubu olmalıdır.. Firuz məhz belə
sənətkarlardandır ki, muğam xəzinəmizə yeni-yeni töhvələr bəxş
edir.. Mən Firuzla fəxr edirəm”...
Böyük sənətkar İslam Rzayevin söylədiklərini yaddaşımda
vərəqləyəndən sonra nədənsə gözümün önünə dünyasını
vaxtsız dəyişmiş çalarkən nalə çəkib yeri-göyü yandıran
mərhum kamanzən Ədalət Vəzirov gəlir.. Onun sonuncu dəfə
Türkiyə səfərindən qabaq Firuz haqqında söylədiyi sözlər poetik
misralar kimi qulağımda səslənir; “Firuzdan bir də analar
doğmaz.. O milli musiqimizi yaşadan musiqi fədailərdən ibarət
ordumuzun ən qəhrəman əsgərlərindən biridir.. Çünki çiyinlərinə
milli musiqimizin inkişafndan ötrü, ən mürəkkəb və məsuliyyətli
məsələləri həll etmək üçün mühüm bir vəzifə götürüb. Onun
çalğısında olan təsir və ifadə vasitələri dinləyicini o qədər valeh
edir ki, dinləyici özündən asılı olmayaraq  bu çalğının ecazına
boyanır və bir müddət bu çalğının təsirindən çıxa bilmir”.. Mən
Firuzla bir yerdə olanda, hansısa xanəndəni  müşayət eləyəndə
xüsusi zövq alıram.. Biz onunla bir yerdə dəfələrlə xarici
ölkələrdə də olmuşuq.. Firuz tar çalanda elə bir aləmdə olur ki,
musiqi ilə elə yaşayır ki, o zaman tarı tutub onun əlindən alsan,
sanki dünya dağılar.. Firuzun çalğısı o qədər fövqəladədir ki,
sanki bu sədanı şirin bir röyada eşidirsən.. Mən Firuzla bir yerdə
çalanda ruhum o qədər uçur ki, çox vaxt çalmaq istəmirəm.. Elə
ona qulaq asmaq istəyirəm.. Bu olduqca möhtəşəm, mükəmməl
bir ifadır.. Firuz həqiqətən də sənətin zirvəısindədir.. Mənə elə
gəlir ki, o ömrünün axırınadək bu zirvədən düşməyəcək.. Mən
fəxr eləyirəm ki, Firuz kimi sənətkarla uzun illərdi həm sənətdə
həm də həyatda dostam.. Firuz kimi sənətkarlar çox nadir
hallarda olur ki, həm sənəti həm də şəxsiyyəti bir-birini
tamamlasın”..
Əlbəttə bu sözlər elə rəhmətlik Ədalətin özünə də aid idi..
Ədalətin Firuz haqqında söylədiklərini yaddaşımda vərəqlədikcə
rəhmətliyin olduqca yaraşıqlı görkəmi, pəhləvan boy-buxunu
gözlərimin önündə canlanır və özümdən asılı olmayaraq
gözlərim yaşarır....
Ədalətlə bağlı xatirələr də məni qoynuna alıb aparır, onun
kamançanı heyrətamiz bir surətdə ifa eləməsi canlı bir səhnə
kimi gözümün önündən keçir və fikirləşirəm; ümummilli liderimiz,
ulu öndərimiz bu ifadəni  nə qədər dahiyanə işlətmişdir, “Hər kəs
öz xalqıyla, öz milli mənsubiyyətilə fəxr edə bilər.. Mən həmişə
fəxr etmişəm, bu gün də fəxr edirəm ki, mən azərbaycanlıyam”...
Ulu öndər bu sözləri elə təkcə şirinlik xatirinə işlətməyib.. Onun
ağzından çıxdığı hər söz kimi bunda da hikmət var.. Həqiqətən
də azərbaycanlı olmağına görə fəxr eləməyə dəyər.. Çünki elə
təkcə musiqi aləmində azərbaycanlılar arasında elə istedadlar
var ki, yüz minlərlə erməninin görə bimədiyi işi təkbaşına görə
bilirlər..Buna misal olaraq elə ilk növbədə rəhmətlik Hacı Ədaləti
və Firuzu göstərmək olar.. Ermənilərin arasında nə Firuz kimi, nə
Ədalət kimi, nə Habil Əliyev kimi, nə Şəfiqə Eyvazova kimi, nə
Hacı Məmmədov kimi, nə Əhsən Dadaşov kimi, nə Vaqif
Mustafazadə, nə də Ramiz Quliyev kimi, nə balaban və klarnet
ifaçısı Ələkbər Əsgərov kimi ifacılar olmayıb və qiyamətə qədər
də olmayacaq.. Onların ən məhşur ifaçısı bizim on beş yaşlı
ifaçımızın yanında çox cılız və zəif görünür.. Çünki
mənəviyyatları boşdu, mənəvi cəhətdən çox kasıbdılar.. İstedad
isə mənəviyyatın zənginliyindən kükrəyir.
Firuza növbəti sualımı verirəm:
-Mərhum Qulu Əsgərov da sənin ifanı çox bəyənirdi, düzdü?
-Qulu Əsgərov onlarla xalq üslubunda mahnılar bəstələyib.. Bu
mahnılar indi də müğənnilərin repertuarından düşmür.. Onun
“Əziiz dost” mahnısı qardaş Türkiyədə o qədər sevilir ki, bunu dil
ilə söyləmək mümkün deyil.. Mən özüm Türkiyədə qastrol
səfərində olarkən bunun şahidi olmuşam.. Qulu müəllim özü əla
tar çalırdı, mənə qədər onu tarda heç kəs müşayət eləməmişdi,
toy-düyünlərdə muğam oxuyarkən özü-özünü müşayət eləyirdi,
həm də çox peşəkarcasına müşayət eləyirdi.. Ancaq mənim
çalğımı o qədər bəyənirdi ki, mənimlə tanış olandan sonra necə
deyərlər özünəməxsus olan tar ifaçılığı estafetini də mənə
həvalə elədi.. O titanı çox müşayət eləmişəm.. Bizim ansambılla
da çox çıxışlar eləyib.. Axı o sənətkar, İslam Rzayevin ən yaxın
dostlarından biri idi.. Çox vaxt elə bir yerdə olurdular..
-Respublikanın xalq artisti Elmira Rəhimova da sizin ansambılla
oxuyurdu...
-Hə! Nə yaxşı yadıma saldın.. Çox gözəl oxuyur Elmira xanım,
çox.. Səsi elə bir baldı.. Tərttəmizdi, bulaq suyu kimi... Onunla
elə mahnılar yazmışıq ki... Dəfələrlə də bizim ansambılla
televiziya ekranında çıxış eləyib.. Mən Elmira xanımın səsini,
sənətini çox sevirəm.. Amma o boyda sənətkar bir az unudulub
elə bil.. Səsi olmayan adamlar, uşaq-muşaq televiziya
kanallarında daha gözümüzün zibərini aparıb.. Amma Elmira
xanım qalıb bir kənarda.. Belə şeylər məni heç açmır..
-Sonra kimlər oxuyurdu ansambılda?
-Qoy canlı klassiklərimizdən bir neçəsinin adını çəkim, sənin də
yadına düşsün.. Qədir Rüstəmov, Sabir Mirzəyev, Süleyman
Abdullayev, Razi Şükürov, Sabir Əliyev.. Bunlar hamısı ayrı-
ayrılığda necə deyərlər yaxşı mənada yırtıcı sənətkarlardı.. Nə
oxuyublarsa möhür vurublar.. Bunu hamı bilir.. Onlardan sonra
nisbətən gənc ifaçılardan Baloğlan Əşrəfov, Qədir Məmmədov,
Ağadadaş Ağayev bə başqaları da oxuyub bizim ansamblda..
-Uzun illər bundan qabaq mən ali məktəbdə oxuyarkən rəhmətlik
İslam Rzayevin ansambılının konserti olanda bütün ailə
yığışırdıq televizorun qabağına.. Çox zövq alırdıq sizin
ansambılın çıxışından.. Əla harmoniya vardı ifanızda.. Heç bir
alət o birinə maneçilik törətmirdi.. Hər kəs öz işini zərgər
dəqiqliyilə yerinə yetirirdi.. Bütün ifalarınız olduqca mükəmməl
idi.. Bir sözlə səhv tapmaq mümkün deyildi.. Əlbəttə burda İslam
müəllimlə yanaşı sənin də xidmətlərin az deyildi.. Bu öz
yerində.. Amma bir iş var idi ki, biz o vaxt sənin ifanı dəfələrlə
dinləsək də, eyni zamanda tamaşa eləsək də, səni yaxşı
tanımırdıq.. İslam müəllim füzulili olduğu üçün, elə bilirdik sən
onun yerlisisən.. Ona görə də sənə “füzulili oğlan” deyirdik.. Onu
da qeyd eləyim ki, sənin solo ifanı və yaxud hansısa bir
müğənnini muğam müşayət eləməyini səbirsizliklə gözləyirdik..
Sənin ifan bizə xüsusi zövq verirdi.. Elə deyirdik ki, bu tarı başqa
cür çalır.. 1993-cü ildə İrana qastrol səfərində bir yerdə olana
qədər mən elə bilirdim sən Füzuli bölgəsindənsən.. Bizim çox
gözəl kamança ustamız Munis Şərifov səndən söhbət düşəndə
həmişə deyirdi ki, Firuz o qədər gözəl çalır ki, mən ondan
öyrənirəm... Çox böyük sənətkardı Firuz deyirdi.. Onu da qeyd
eləyim ki, Munis elə demək olar ki, Ağdaşdan Bakıya gələn
gündən bizim əziz bir adamımıza çevrilib.. O vaxt mən hələ uşaq
idim.. Munis, qardaşım Mövsümlə dostluq eləyirdi.. 1994-cü ildə
Mövsümün toyunda da təmənnasız olaraq çaldı.. Rəhmətlik
anam onun da xətrini çox istəyirdi.. Deyirdi Munis çox təmiz
uşaqdı, özü də seyid nəslindəndi, ona görə də ona xüsusi
hörmət göstərmək lazımdı..
-Munis hər cür tərifə layiqdir.. Həm çalğısı, həm də insanlığı..
Özü də yaxın dostumdu.. Onunla da çox çalmışıq.. İndi də yeri
düşəndə bir yerdə oluruq.. Mən onun həm çalğısından, həm də
özündən çox razıyam.. İstedadına da ki, söz ola bilməz...
İnşallah bu yaxında YUNESKO-nun xətti ilə “Novruz bayramı” ilə
əlaqədar türk dilli xalqların beynəlxalq festivalında iştirak eləmək
üçün Fransanın paytaxtı Parisə onunla bir yerdə gedəcəyik..
-Eşitdiyimə görə rəhmətlik Hacıbaba Hüseynovla bir yerdə toyda
olanda elə çalmıasan ki, o böyük sənətkar ilhama gəlib və daha
da artıq zövqlə oxuyub.. Özü də bu bir dəfə olmayıb, bir neçə
dəfə baş verib...
-Hacıbaba müəllim bir aləm idi.. O bu sənətdə elə bir mövqe
tutub ki, o rəhmətə gedəndən sonra ona məxsus olan boşluğu
inanmıram kimsə doldura bilsin.. O ilahi bir eşqlə oxuyurdu..
Musiqi onsuz da sosializm quruluşu-zad tanımır.. Amma
Hacıbabanın ifası çox irfanı idi.. O sanki öz oxumağıyla sovet
ölkəsinin sərhədlərini vurub dağıdırdı.. Bu ruhani bir ifa idi.. Bu
ifa bu dünyaya sığmırdı.. Çox təvəzökar adam idi rəhmətlik.. Elə
hər dəfə toyda olanda mənə deyirdi ki, ay Firuz elə çaldın ki,
daha mənim üçün bir şey saxlamadın.. Amma özünün o qədər
güclü baqajı, fantaziyası var idi ki, bir dənə boğazı heç vaxt ikinci
dəfə təkrar eləmirdi.. Özü də dərvişanə oxuyurdu.. Buna görə
adamda elə bir istedad lazımdı ki... Rəhmətliyin isteadından
gecə-gündüz danışmaq olar.. Onun  qəzəlləri gör neçə vaxtdır
xanəndələrimizin repertuarını bəzəyir.. Bir dəfə rəhmətlik mənə
dedi ki, ay Firuz sən mənim ürəyimi çalırsan... Allah ona qəni-
qəni rəhmət eləsin...
-Bu gün Firuz Əliyev tar ifaçılığında öz məktəbini yaradıb.. Yəni
çox tarzənlərimiz var ki, daim  bu məktəbdən bəhrələniblər, eyni
zamanda onlar tara mizrab vurarkən Firuzun yolu o dəqiqə
bilinir.. Şəxsən mən özüm neçə-neçə gənc tar ifaçılarına sənin
yolunda çalmağı məsləhət görmüşəm və mənə elə gəlir ki, pis iş
də görməmişəm.. Çünki o gənclər indi çox populyardılar.. Xalq
tərəfindən tanınır və sevilirlər.. Onları tez-tez televiziya
ekranlarında görmək olar. Eyni zamanda səs-sorağları xarici
ölkələrdən gəlir.. Bu bizi çox sevindirir.. Amma hər halda indiyə
bilərlər deyə adlarını çəkmək istəmirəm.. Bu öz yerində.. Ancaq
sənin bu sənətdə bir dənə də xidmətin var.. Bəlkə bunu sən özün
o qədər hiss eləmirsən.. (Bu səfər Firuz mənə sual verir)
-O nə xidmətdi elə?
-Çox gözəl tar pedaqoqu Kamil Əhmədov... (Firuz burda özümü
kəsir)
-Allah rəhmət eləsin..
-Kamil Əhmədov danışırdı ki, əvəzolunmaz xanəndəmiz “Ağa”,
bilirsən də söhbət Seyid Şuşinskidən gedir, elə nəfəslər, elə
boğazlar eləyirdi ki, biz onun bu melizmalarını tara köçürdüb
çalırdıq və çalğımız qat-qat şirin və ecazkar alınırdı.. Amma indi
tərsinə olub.. Xanəndələrin bir çoxu Firuz Əliyevin tarda işlətdiyi
xırdalıqları, şirinlikləri, imperviziyasaları boğazlarında eləməyə
başlayıblar.. Bununla da sən tarzənlərin “Ağa”dan aldıqları
borcu təzədən xanəndələrə qaytarırsan.. Bu da sənin tar
ifaçılığında olduqca mühüm əhəmiyyət kəsb eləyən
xidmətlərindən biridir..
-Sözün düzü mən buna o qədər də fikir verməmişəm..
Belə bir fikir var ki, elə dünya qədər yaşı olan “ney” aləti bəşər
övladının icad etdiyi yüz minlərlə alətin içində ən çox nalə
çəkənidi.. Rəvayətə görə ilk insan və ilk peyğəmbər Həzrəti
Adəm əleyhəssalam ney çalırmış.. Bu da neyin nə qədər ecazkar
bir alət olmağından əlavə musiqinin ilk insanla bir yerdə mövcud
olduğundan xəbər verir.. Klassik ədəbiyyatda cəfakeş kimi adı
çəkilən ney, ən çox  dahi şairimiz Füzuli poeziyasında öz orijinal
bədii ifadəsini tapıb:
“Vücudum ney kimi surax-surax olsa ah etmən
Məhəbbətdən dəm urdum, incimək olmaz
cəfalərdən”..
Və yaxud:
“Eşqdir ol nəşeyi-kamil kim, ondadır müdam,
Meydə təşviri-hərarət, neydə təsiri-səda”...
Nemət verəndən, əslindən ayrıldığı üçün ney, daim nalə və
fəryadlıdır, ilahi mənşəyinə, “vahid dost”a qovuşmağa can atır..
Şair neyin zahiri əlamətlərinə, onun surax-surax olmuş cisminə,
ürək yaxan təsirli sədasına qəlbən acıyır.. Belə bir fikir də var ki,
ney torpaqda bitən qamışdan düzəldildiyi üçün bu qədər insan
qəlbinə yaxındır.. Hamıya məlumdur ki, Allah-taala insanı
torpağdan yaradıb.. Bəlkə elə buna görə torpaqda bitən ney
insanın ah-naləsini hər tərəfə car çəkə bilir, eyni zamanda onun
öz Yaradanına tərəf can atdığını bütün kainata elan eləyir..
Füzulinin “Həft cam” əsərində neylə söhbət zamanı “vəhdəti-
vücud” fəlsəfəsinin mahiyyəti; maddənin itməməsi və
materiyanın bir növünün başqa növünə keçməsi ideyası öz bədii
həllini tapır.. Yoxluq aləmindən qopan zərrələr bir müddət
seyrdən sonra qazandıqlarını itirib, yenidən öz əsillərinə
qayıdırlar.. Lakin tar da torpaqda bitən ağacdan düzəldilir.. Elə
həmin əsərdə tarın şikayətli sədası insan qəlbini triqqətə gətirir,
ən incə duyğuları yerindən oyadır:
Hal əhlinin işi belə qərarlaşıb
Ki, vüsal və fəraq bir-birindən doğur.
Əgər fələk sitəmlə ayrı salırsa,
Bir gün onlar birləşəcəklər...
Şairin gəldiyi nəticə belədir: hər uzun hicrandan sonra mütləq
xoş bir vüsal gələcək. Vüsal hicrandan nəşət edir, hicran aşiqləri
mətinləşdiruir... Bu poetik çağırışla Füzuli vəhdəti-vücud fəlsəfəsi
ideyasını irəli sürərək, bütün şeylərin və predmetlərin, maddi
varlıqların nəhayət öz əsillərinə, cüzün güllə qovuşacağı
nəticəsinə gəlir.. Bundan isə belə nəticəyə gəlmək olar ki, tarın
da ney kimi xəmiri sanki insanla bir yerdə yoğrulub ki, insan öz
ürək yanğılarını, dərdini, qəmini, qüssəsini onunla daha tez
bölüşə bilir, necə deyərlər onun dərdinə şərik olur.. Daha
doğrusu insan dil ilə deyə bilmədiklərini, söz ilə ifadə eləyə
bilmədiklərini tarın simləri vasitəsilə çatdırır.. Elə bundan da hər
kəs öz payını götürür...
-Böyük Füzuli bunun şərhini elə verib ki, bundan sonra mənim bu
haqda nəsə bir söz deməyim, yəqin ki, yersiz olar...
-Mövlanə Füzuli öz sevgisini, məhəbbətini təmənnasız olaraq
paylayırdı, heç bir əvəz gözləmirdi, xeyir ummurdu, əksinə bunun
uğrunda nəsibinə düşən iztirab və bəlaları, möhnət və ələmi,
çəkdiyi hicran və kədəri ən böyük səadət, mükafat kimi intixab
edirdi:
Ya Rəbb, bəlayi-eşq ilə qıl aşina məni!
Bir dəm bəlayi-eşqdən etmə cüda məni!
Biz beş yüz ildi bu məhəbbəti ən möhtəşəm, ən ümumi mənada
alırıq.. Sən də bu baxımdan dahi Füzuliyə çox bənzəyirsən.. Öz
sevgini, məhəbbətini təmənnasız olaraq tarın pərdələrinə
köçürdüb xalqa paylayırsan.. Bu qədər ecazkarlıq, sehr, gözəllik
hardandı sənin ifanda? Birdə ki, sənin otuz ildi ifanı böyük
zövqlə dinləyirəm.. Təxminən 1990-cı ilə qədər sən tarı çox
məharətlə ifa eləsən də, bu qədər yanıqlı çalmırdın.. 90-cı ildən
sonra bəzən tarda nalə çəkirsən, fəryad qoparırsan..Bu zaman
mənim beynimdə suallar dolaşır, sənin çalğındakı ah-fəryad,
həsrət, şam tək yanmaq notları nəylə bağlıdır? Bəlkə bunun
səbəbini bir az açıqlayasan...
-Əvvəllər mən tar çalanda sadəcə olaraq musiqini, muğamı, tarı
sevən bir adam kimi çalırdım.. Lakin  20 yanvar hadisəsindən
sonra bunun üstünə xeyli dərd yükləndi.. 20 yanvar hadisəsi
məni elə sarsıtdı ki, xeyli müddət özümə gələ bilmədim.. Amma
nə qədər eləyirdim ağlaya bilmirdim.. Sonra elə ki, tarı
götürürdüm əlimə, görürdüm mənim əvəzimə tar ağlayır..
-Deyirsən çalarkən sənin əvəzinə tar ağlayır.. Bax, bu zaman nə
düşünürsən?
-Gözümün önündən qanlı yanvar hadisəsi, Xocalı faciəsi keçir..
Eyni zamanda qəhrəman şəhidlərimizi, onların gözüyaşlı
analarını göz önünə gətirirəm.. Bütün bunları qəlbimdə tara nəql
eləyirəm. Tar da mənim söylədiklərini dinlədikcə körpə uşaq tək
göz yaşı töküb zülm-zülm ağlayır.. Amma bu həmişə belə olmur..
Bəzən ifamı nikbin notlar üzərində qururam.. Bu vaxt üçrəngli
bayrağımızın gözəl Şuşanın ən yüksək zirvəsində dalğalandığını
görürəm və inanıram ki, inşallah yaxın zamanlarda bu hökmən
baş verəcək.. Buna inanmasam heç tara əlimi də vurmaram..
Daha tar çalmaq mənə lazım da olmaz..
-Bizim qəzəl şairimiz, gözəl şairimiz Əliağa Vahidin qəzəllərində
daim insan psixologiyasının saysız-hesabsız təzahürləri
haqqında təsəvvür verir: şikayət, sevinc, şuxluq, qurur,
küskünlük, ümid və ilaxır... Bu baxımdan sənin ifanda da sanki
kədərlə və sevinc daim bir-biriylə yarışa girir.. Lakin sənin tar ifa
eləyərkən tez-tez düşdüyün bir məqam var.. Bu məqam çox
qeyri-adidi.. Sənin yolunla çalan tarzənlərin heç biri bu məqamı
tuta bilmir.. Bu olduqca fövqəladə bir şeydi.. Sən hansı muğamı
çalsan da, mütləq o məqama düşürsən.. Bu muğama o qədər
gözəllik, şirinlik və həzinlik verir ki, bynun şərhini vermək üçün
elə bir dənə kitab yazmaq olar.. Bu muğamın hansısa bir şöbəsi,
ya guşəsi deyil.. Bu sənin bitib-tükənməz təxəyyülünün ən bariz
təzahürüdür.. Çox qəribədir sən bu məqama ifan zamanı yüz
dəfə düşsən də hər dəfə bu başqa bir gözəllik verir, başqa bir
cizgi ilə səslənir.. Bu lap poeziyadakı təşbihlər kimi ifadə olunur..
Barmaqlar eyni notların üstündə gəzişir, lakin musiqi başqa bir
şəkil alır.. Hər dəfə yeni bir ahəng, yeni bir avaz yaranır.. Mən
televiziya ekranlarında sən xanəndələri müşayət eləyərkən buna
çox diqqət yetirmişəm.. Sanki xanəndələr səbirsizliklə bunu
gözləyir, sən hər dəfə o məqama düşəndə özlərindən asılı
olmayaraq üzlərini sənə tərəf çevirib böyük bir zövqlə başlarını
tərpədirlər.. Yox, bu məqam barədə sənə sual verməyəcəyəm..
Mənim fikrimcə bu sevgililərin vüsala yetməsi ifadəsidir.. Sən
çalırsan, çalırsan, sanki tar vüsal həsrətiylə yanan sevgiləlilərin
hekayətini söyləyir, lakin hər dəfə onları bu məqamda gətirib
qovuşdurursan..
-Bizim həyatımız da elə bundan ibarətdi.. Amma bunsuz həyatın
ləzzəti də yoxdu.. Mən yüz faiz əminəm ki, insan həyatında heç
bir çəkinliklə üzləşməsəydi, arzularla, ümidlərlə yaşamasaydı,
sıxıntılara, çətinliklərə düşməsəydi, əzab-əziyyətlərlə
üzləşməsəydi, vüsala can atmasaydı, elə rahat ömür sürsəydi,
nəyi istəyirdisə elə o dəqiqə əldə eləsəydi, onda həyatın heç bir
mənası olmazdı.. Onda nə muğam yaranardı, nə tar olardı.. Uca
Yaradan öz intəhasız elmi sayəsində həyatı belə bir şəkildə
yaradıb ki, insan bu çətinliklərə düşdükcə, bu sınaqlardan,
imtəhanlardan keçdikcə islah olunsun, ağla-qaranı, yaxşıyla-pisi,
qaranlıqla-işığı ayıra bilsin.. Bütün bunlardan əlavə gözəlliyi
duya bilsin.. Yoxsa yaşamağın da heç bir mənası olmaz...
-Şərq musiqisində dörddə bir tonlar var... Məsəlçün ərəb
musiqisində, fars musiqisində.. Türkiyədə də bəzi hallarda
dörddə bir tonlardan istifadə edirlər.. Ancaq bizim milli musiqidə
bundan demək olar ki, istifadə olunmur.. Lakin bildiyimə görə
dahi Üzeyir Hacıbəyov muğamı nota salmamışdan əvvəl tarın
pərdələrində dörddə bir, hətta üçdə bir tonlar olub.. Bunların
notla yazılışı mümkün olmadığına görə Üzeyir bəy muğamları
nota salarkən bunları salmayıb... Sonralar da muğam tədris
olunan ocaqlarda zaman-zaman tələbələrə dörddə bir, üçdə bir
tonsuz öyrədilib.. Zaman keçdikcə tarzənlərimiz dörddə bir və ya
üçdə bir tonlardan tamamilə istifadə eləməyiblər.. Şübhəsiz ki, bu
tarzənlərin yaradıcılığında olduqca müsbət rol oynayıb.. Ustad
tarzənimiz Əhmədxan Bakıxanov dəfələrlə bu mövzuya toxunub,
bunun Azərbaycan musiqisinə çox xeyir gətirdiyini vurğulayıb..
Özü də tək tarzənlərmiz yox, dünyaşöhrətli bəstəkarlarımız da
öz yaradıcılıqlarında bunun bəhrəsini görüblər.. Çünki dörddə bir
və yaxud üçdə bir tonların üstündə böyük-böyük əsərlər,
simfoniyalar və başqa musiqi nümunələri yaratmaq qeyri-
mümkündür.. Səndən əvvəl İslam Rzayevin ansambılına
konsetrtmeysterlik edən Abdulla Qurbani bəzən fars musiqisinin
ahəngi əsasında dörddə bir tonlardan istifadə eləyirdi.. Bu da ilk
baxışda qulaqda çox gözəl səslənsə də, dərindən düşündükdə
yalnnız dörddə bir tonun hesabına gözəlləşən ifa olduğu açıq-
aydın özünü biruzə verirdi.. Eşitdiyimə görə Abdulla Qurbani
hansısa pərdəni dörddə bir tona salmaq istəyəndə, o pərdəni
çəkirmiş və yalnız bu zaman istədiyi ahəngi ala bilirmiş.. Sən isə
heç bir pərdəni çəkmədən istədiyin zaman çox ecazkar notlar
götürürsən.. Buna necə nail olursan?
-Əvvəlcə onu deyim ki, Əhmədxan Bakıxanov çox böyük bir
ustad idi.. O olduqca mahir bir tarzən idi..  Bununla  yanaşı, bir
çox musiqiçilər, xanəndələr, müğənnilər onun əlindən su içib..
Çoxlarının püxtələşməsində, tanınmasında Əhmədxan müəllimin
xidmətləri əvəzsizdir.. Mən də o ustadın ifasını çox dinləmişəm
və hər dəfə də çox feyziyab olmuşam, həm də öyrənmişəm..
Mənə elə gəlir ki, bizim hələ də Əhmədxan Bakıxanova, Bəhram
Mənsurova, Hacı Məmmədova, Əhsən Dadaşova, Həbib
Bayramova, Baba Salahova, Kamil Əhmədova, Sərvər
İbrahimova ehtiyacımız var.. Yəni mən gördüklərimi deyirəm..
Çünki bizə bu qiymətsiz xəzinəni onlar miras qoyub gediblər..
Özü də təmənnasız miras qoyublar.. Valideyn öz övladına miras
qoyan kimi.. Onlar olmasaydı, biz də olmazdıq.. Nə Ramiz
Quliyev olardı, nə Firuz Əliyev, nə Möhnət Müslümov, nə
Ağasəlim Abdullayev, nə Vamiq Məmmədəliyev nə də başqa
tarzənlər.. O böyük sənətkarlar muğam dərsini Qurban
Pirimovdan, Məşəd Süleymandan, Mirzə Mənsurdan aldıqları
kimi, biz də bu dərsləri onlardan almışıq.. Bizim borcumuzdur ki,
hər gün onlara rəhmət oxuyaq, onların ruhuna salavat çevirək,
fatihə verək ki, ruhları şad olsun.. O ki, qaldı mənim bu cür
ifama, mən sadəcə olaraq səslər quru alınmasın deyə onlara
necə deyərlər rəng verirəm.. Yəni notlar titrəyərək üçdə bir,
dörddə bir tonlara dəyib qayıdır. Lakin mütləq öz yerinə qayıdır..
Çünki bu bizim musiqinin zənginliyindən xəbər verir.. Əgər təmiz
dörddə bir ton götürülsə kənardan baxanlar bzim misilsiz
musiqini fars musiqisi hesab edəcəklər.. Bu isə bizə heç bir şərəf
gətirməz.. Fars musiqisi, fars muğamı çox gözəldi.. Amma o
farslara aiddi.. Qoy onu farslar özləri ifa eləsinlər.. Əsl
Azərbaycan musiqisində oktava 7 diatonik və 12 xromatik
pərdədən ibarətdir.. Ən kiçik interval yarım tondur..  Böyük
tersiya temperasiya tersiyasına nisbətən qısa (bəm), kiçik tersiya
isə teperasiya tersiyasına nisbətən (zil) dir. Yarım ton
temperasiyadan genişdir.. Hansısa bir musiqi alətində təmiz
dörddə bir ton götürmək və ifanı bunun üzərində qurmaq
Azərbaycan musiqisini ancaq gözdən sala bilər. Bəzən
müğənnilər ifa etdikləri mahnını sintezatorda dörddə bir ton
üstündə oranjirovka elətdirirlər.. Ancaq özləri oxuyarkən dörddə
bir tonu götürə bilmirlər.. Bu isə çox gülünc görünür.. Bizim xalq
mahnıları isə bu hala salınanda ürəkağrıdıcı olur.. Bir vaxtlar
böyük Üzeyir Hacıbəyov deyib ki, Azərbaycan musiqi dilinin
spesifikliyi üçdə bir və dörddə bir tonlarda deyil, daha əsaslı
amillərdən ibarətdir ki, bunlar da kök, hava, vəzn və cairədən
ibarətdir.. Melodiyanı bütövlükdə dörddə bir tonlar üzərində
qurmaq bayaq dediyim kimi ərəb və fars musiqisinə xasdır.. Bu
onların musiqisində çox gözəl səslənir..
-Bir dəfə korifey sənətkarımız Zeynəb xanım Xanlarova gecə
zəng vurmuşdu mənim rəhmətlik anama..
-(Firuz yenə mənim sözümü kəsir) Allah qəni-qəni rəhmət
eləsin.. Sənin anan kimi adamlar yüz ildə bir doğular.. Çox
mömin və əməlisaleh bir qadın idi, çox... Hər dəfə onunla
görüşəndən sonra ruhən o qədər yüksəlirdim ki, hər şeyə
həvəsim birə-beş artırdı..
-Allah ölənlərinə rəhmət eləsin.. Hə, Zeynəb xanım saatlarla
anamla telefonla söhbət elədi və söhbət səndən düşəndə
vurğuladı ki, Firuz mənim ən çox bəyəndiyim tarzəndir.. O elə bil
tar çalanda layla çalır.. Elə gözəl çalır ki, adam elə onun
çalğısına qulaq asmaq istəyir.. Əlbəttə dünyaşöhrətli bir
müğənninin sənin sənətinə belə yüksək qiymət verməsi olduqca
təqdirəlayiqdir.. Onu da deyim ki, Zeynəb xanım hər adamın
ifasını bəyənmir.. Bəs Zeynəb xanımı müşayət eləmək necə,
sənə qismət olubmu?
-Taleyin hökmüylə hesablaşmaq lazımdı.. Bu mənə nəsib
olmayıb.. Amma mənim Zeynəb xanımın həm sənətinə, həm də
şəxsiyyətinə çox böyük hüsn-rəğbətim var.. O əvəzolunmaz bir
sənətkardır.. Onun sənətinin böyüklüyü haqqında çox danışmaq
olar.. O bizim milli musiqini dünya ictimayyəti qarşısında ən çox
sevdirən müğənnilərdən biridir..
-İlk dəfə xarici ölkəyə qastrola kiminlə getdin?
-Dostum, qardaşım Hacı Ağaxan Abdullayevlə.. Biz artıq onunla
“Muğam üçlüyü” yaratmışdıq, bir çox tədbirlərdə, konsertlərdə
çıxış eləyirdik.. İlk dəfə səfərimiz Macarıstana oldu.. Allah səsinə
şəfa versin, gözəl müğənnimiz Akif İslamzadə də bizimlə idi..
Sonra kamança çalan rəhmətlik Bilalla Macarıstana və Türkiyəyə
qastrol səfərinə getdik.. O vaxt sovetlər dönəmi olduğu üçün
Türkiyəyə gediş-gəliş çox məhdud idi.. İzmir şəhərində Fidan
Qasımova, Tələt Qasımov və Alim Qasımovla birlikdə konsertlər
verdik.. Çıxışlarımız çox böyük sevgiylə qarşılandı.. Bunlar xarici
ölkələrə ilk qastrol səfərlərim idi, ona görə də bu səfərlərlə çox
xatirələrim var.. Amma bunları danışsam elə ən azı bir kitab söz
ləyər... Bu səfərlər mənim gələcək həyatım üçün bir cığır idi.. O
vaxtdan çox qastrol səfərlərində olmuşam.. Otuzdan çox ölkənin
torpağında gəzmişəm.. Özü də kimlərlə olmuşam... Hacıbaba
Hüseynov, İslam Rzayev, Fidan Qasımova, Arif Babayev, Habil
Əliyev, Canəli Əkbərov, Ağaxan Abdullayev, Alim Qasımov...
Aygün Bayramova, Nəzakət Teymurova, Mənsum İbrahimov,
Elza Qaybalıyeva... Hara getmişiksə, harda çıxış eləmişiksə çox
yüksək qarşılanıb.. Ertəsi gün həmin ölkənin mətbuatı və başqa
infarmossiya vasitələri Azərbaycan musiqisinin qüdrətindən,
möcüzəsindən söhbət açıb.. Hər konsertimizdə onlarla mediya
işçiləri, telemüxbirlər, jurnalistlər iştirak eləyib.. Konsert bitən kimi
yerbıyerdən necə deyərlər üstümüzə hucum çəkiblər.. Məsəlçün
Braziliyada nə Azərbaycanı tanımırdılar, nə də bizim musiqidən
xəbərləri yox idi. Ora Alim Qasımovla getmişdik.. Əvvəlcə bizə
təəcüblə baxırdılar.. Çıxışlarımızdan sonra Azərbaycan musiqisi
onları o qədər heyran eləmişdi ki, hamı  “Azərbaycan”, “Alim”
deyə qışqırırdı.. Ona görə deyirlər ki, musiqinin dili yoxdur.. Bizim
muğamımızın dili elədir ki, hər kəsin ürəyinə yol tapır.. Eləcə də
Mənsum İbrahimov, Munis Şərifovla Kanada səfərimiz, Habil
Əliyev Aygün Bayramova və Elza Qaybaliyevlə Almaniya
səfərimiz, yenə də Habil Əliyev və Elza Qaybalıyevlə Yunanstan
səfərimiz, sonra Ağaxan Abdullayev və rəhmətlik Ədalət
Vəzirovla Fransa səfərimiz çox uğurlu keçib.. Fransa səfərində
çıxdıq səhnəyə, yadımda deyil Ağaxan müəllim “Rast” oxudu
yoxsa “Mahur-hindi”? Elə ki muğama ayaq elədik, zaldakı bütün
tamaşaçılar durdu ayağa başladılar “Urra” qışqırmağa.. Sonra
bizə dedilər ki, biz çox xöşbəxtik ki, siz gəlib bizim üçün burda
konsert verirsiz.. Dedilər ki, biz sizi yenə dəvət eləyəcəyik..
Konsertdən sonra şəhərdə gəzirdik, maqazinlərə baxırdıq, bitr
fransız kişi yaxınlaşdı bizə dedi ki, mənm rus dilini bilirəm..Özüm
də bir vaxtlar AZİ-də oxumuşam.. Başladı bizim muğamları
saymağa.. Dedi siz konsertdə “Mahur” oxuduz, “Üşşaq” oxuduz..
Mən də zarafatla ona dedim ki, nə qədər fransız xalqı var,
muğam ölməz.. Başqa xalqıların qarşısında çıxış eləmək, onlar
üçün Azərbaycan musiqisinin gözəlliyini, muğamımızın
ecazkarlığını nümayiş elətdirmək adama xüsusi zövq verir.. Bir
də görürsən konsert salonunda mindən yuxarı adam var.. Bəzən
bu say üç minə, dörd minə gedib çıxır.. Çıxışa başlayırsan...
Salonda elə bir sükunət hökm sürür ki, sanki salonda heç kim
yoxdur.. Milçək uçsa vızıltısı eşidilər.. O qədər valeh olurlar ki,
bəzən çıxışımız bitəndən sonra əl çalmaq da yadlarından çıxır..
Alqışlayanda isə elə alqışlayırlar ki, elə bil hansısa dağ
parçalanıb yerə tökülür.. Bu hamısı bizim musiqinin, muğamın
sehrli qüvvəsidi.. Bizim musiqimiz çoxlarının qəlbini fəth eləyə
bilir.. Bu musiqini elə bir dəfə eşidən də dərhal onun sehrinə
düşür.. Bir dəfə Hollandiyada “Azərbaycan günləri” keçirilirdi.. Biz
də Alim Qasımovla birlikdə konsert verdik.. Əlbəttə bu konsert
də o birilər kimi çox uğurlu keçdi.. Konsertdən sonra yenə də
mətbuat nümayəndələri, telemüxbirlər başımızın üstünü aldı, hər
tərəfdən bizə tərəf mikrafonlar uzandı.. Çox yaxşı ki, tamaşaçılar
arasında həm xeyli türk qardaşlarımız, həm də soydaşlarımız
vardı.. Onlar da bizim üçün dilmanclıq eləməyə başladılar ki,
həm bizim, həm də jurnalistlərin işi asanlaşsın.. Bu ərəfədə yaşlı
bir kişi bizə yaxınaşıb dedi:- “Mən türk dilində konuşa bilirəm ..
Özüm Haaqa şəhərindənəm.. Azərbaycan folklorunu eşidib
gəldim.. Mən uzun illərdir bu foiklorla məşğulam.. Siz “Bəstə-
nigar”la başlayıb, “Çahargah”a düşdüz”,- deyəndə heyrətdən
donub qaldıq.. Alim zarafatla: “Bu deyəsən nardaranlıdır”,-dedi..
Sonra o bizdən Zülfünün, Seyidin kasetini istəyəndə heyrətimiz
ikiqat artdı.. Bizim muğamımızın, musiqimizin hər yerdə
xiridarları var.. Bu elə bir avazdır ki, hamının ruhunu oxşayır, hər
kəs bundan öz payını götürür.. Şəxsən mən bütün ağrı-acılarımı
tar çalmağla müalicə eləyirəm.. Əgər mən tibb işçisi olsaydım
xəstələri muğam avazı ilə müalicə eləyərdim.. Muğanm nə qədər
qəlblərə sərinlik, sakitlik gətirir..
-Düz deyirsən Firuz.. Muğam elə bir təbibdir ki, bəzən ən dərdli
adama dərdlərini unutdurur.. Muğam bəzən vüsala yetmək
istəyənlər üçün vasitəçi olur, bəzən Ana torpağı düşməndən
qoruyanlar üçün milli qeyrətin xəmirindən yoğrulub xain düşmənə
endirilmək üçün düyümlənən ən qüvvətli yumruğa çevrilir.. Herç
yadımdan çıxmaz mən radioda işləyərkən sənin “Çoban-bayatı”,
“Dilkəş”, “Segah” çalmağın, mərhum bəsəkarlarımız Tofiq
Quliyevin, Ələkbər Tağıyevin mahnılarını ifa eləməyin..
-Hə, o vaxt sənin köməkliyinlə bunlar fonda salındılar..
-Bu cür ifalar fonda salınmalı idilər də.. O nümunələr rəhmətlik
Bəxtiyar Vahabzadə demişkən daş ürəkləri də yandırardı..
Doğurdan, yeri gəlmişkən sənə bir sual da verim? Daha kimləri
müşayət eləmisən?
-Otuz ildi şirin və məlahətli səsi ilə milyonların qəlbində özünə
yer eləmiş Teymur əmini, yəni Teymur Mustafayevi müşayət
eləyirəm.. Teymur əmi bir dənə yerə mənsiz getmir.. Səsi yuxarı
registirin lap axırıncı pərdəsinə gedib çatan, çox gözəl muğam
ifaçısı, gözəl xanım Qəndab Quliyevayla çox toy-düyünlərdə, el
şənliklərində olmuşam.. Zahid Quluyevi, Zabit Nəbizadəni Mələk
xanım Əyyubovanı, Könül Xasıyevanı, Aygün Bəyləri, Aygün
Bayramovanı, Elza Qaybəliyevanı çox müşayət eləmişəm..
Bunlar hamısı çox gözəl oxuyanlardı.. Əgər elə olmasaydı mən
onları müşayət eləməzdim.. Mən gərək xanəndənin, müğənninin
ifasından zövq alım.. Yoxsa onu müşayət eləyə bilmərəm..
-Gözəl bəstəkarımız Aygün Səmədzadənin bəstələdiyi və Aygün
Bəylərin oxuduğu “Tut ağacı” uzun illərdi xalqın dilində gəzir...
Hətta bu mahnı bir çox ölkələrdə də cürbəcür xalqlar tərəfindən
sevilə-sevilə dinləlinir.. Gözəl mahnıdı, çox gözəl mahnıdı.. Yəqin
ki, nə artıq mahnıları dillər əzbəri olan bəstəkarımız Aygün
Səmədzadə, nə poetik lövhələrlə bizi də uşaqlıq çağlarımıza
aparan şairə Zakirə Allahverdiyeva, nə də səsi ilə çoxlarını
heyran eləmiş Aygün Bəylər məndən inciməz desəm ki, “Tut
ağacı”nı yüzə-yüz gözəlləşdirən sənin ifan olub.. Siz bu mahnıda
Azəırbaycan xalqının dili, şer və musiqi yaradıcılığını
qaynaqlarının nə qədər zəngin, bitkin və tükənməz olduğunu
göstərmisiz... Belə mahnılar çox nadir hallarda olur ki, hər bir
xırda detal belə çox gözəl bir şəkildə bir-birini tamamlayır.. Bu
sanki mahnı yox, beş-altı dəqiqəlik möhtəşəm bir musiqi
əsəridir.. Burda sözlə musiqi arasında heyrətamiz bir şəkildə
uyarlıq var.. Sən orda “Bayatı-şiraz”da elə barmaqlar vurmusan
kİ, indi bir çox gənc tarzənlər oxuyanları müşayət eləyəndə
həmin barmaqları vururlar.. Onu da deyim ki, uzun illik
yaradıcılığında heç vaxt bu barmaqlardan istifadə eləməmişdin..
-Nəsə fantaziyam əla işlədi, təbim də yaxşı gəldi.. Amma bu
həmişə belə olmur..
-Həmişə öz ifandan razı qalırsan?
-Xeyr!... Bir də görürsən çəkirlər, yazılır.. Sonra gəlib evdə
tamaşa eləyirəm, görürəm o qədər də yaxşı, mən istəyən kimi
alınmayıb.. Bəzən xanəndələrin səsi yeribndə olmur.. Muğamı
yarım ton, hətta bir ton aşağıdan ifa eləyirlər.. Mən də məcbur
oluram, simləri boşaldım.. Bax, bu çox vaxt nəsə deffekt yaradır..
Düzdü bunu tamaşaçı, dinləyici hiss eləmir.. Amma mən
görürəm ki, tar həmişəki kimi səslənmir.. Şübhəsiz ki, bu ifadan
razı qalmıram.. Amma xanəndə hər muğamı öz yerindən
oxuyanda bu mənə zövq verir.. Mən də həvəslə çalıram.. Onda
da hər şey yerli-yerində olur.. Onu da deyim ki, bu problemlə tək
mən yox, bütün tarzənlərmiz rastlaşır, özü də tez-tez...
-Bu günki tar ifaçıarından razısanmı?
-Çox razıyam... Ramiz Quliyev bizim tarı bütün dünyada
tanıtdırıb və sevdirib.. Bizim musiqimizi bütün zənginliyi və
gözəlliyi ilə dünya ictimayyəti qarşısında təbliğ eləyib.. Özü də
çox virtouz sənətkardı.. Onun haqqında çox danışmaq olar.
Ağasəlim Abdullayev, Vamiq Məmmədəliyev, Valeh Abbasov,
Möhnət Müslümov, Zamiq Əiliyev, Elxan Mənsurov, Malik
Mənsurov.. Bunlar da çox peşəkar və gözəl ifaçılardı.. Bunların
hərəsi haqqında çoxlu kitablar bağlamaq olar, gecə-gündüz
danışmaq olar.. Mən bunların ifasına qulaq asanda çox zövq
alıram.. Xanəndələri də çox yüksək səviyyədə müşayət eləyirlər..
Cavanlardan da Elçin, Rövşən, Əliağa, Ələkbər, Sahib  çox
xoşuma gəlir.. Hərəsinin öz yolu, öz dəsti-xətti var.. Əla çalırlar,
əla da müşayət eləyirlər.. Hamısı çox yaxşıdı.. Bura
Azərbaycandı.. Azərbaycan torpağı aravermədən istedad
yetişdirir..  Bir sözlə tarımız layiqli adamlıarın əlindədi.. Lakin
mən də içərilərində olmaqla bütün bu sənətkarların bu cür gözəl
ifaçılıqlarına səbəb şübhəsiz ki, Azərbaycan muğamıdı.. Muğam
biz ifaçılara o qədər zəngin material verir ki, Azərbaycanda mahir
ifaçı kimi yetişməmək çox böyük günahdı.. Muğam hər şeyi
bişirib qoyur ağzımıza ki, al ye! Əgər muğamımız olmasaydı
hardan bəhrələnəcəkdik? Nə çalacaqdıq, nə oxuyacaqdıq?
Bizim Üzeyir Hacıbəyovumuzdan tutmuş, Arif Məlikovumuza
qədər muğamımızın işığında yazıb yaradıblar.. Əgər muğam
olmasaydı Azərbaycan musiqisi o qədər bəsit olardı ki, heç bu
barədə danışmağa dəyməzdi.. İfamız bəlkə də eskimosların
ifasına bənzəyəcəkdi..
-Hansı muğamı ifa eləyəndə daha çox zövq alırsan?
-Muğam ulularımız tərəfindən bir kökdə, vahid axarda
qaynaqlanıb cilalanıb.. Ona görə də onları bir-birindən ayırmaq
mümkün deyil.. Hər muğamın öx xarakteri, obrazlılığı var..
-Gənc muğam ifaçılarından razısanmı?
-Əksəriyyətindən razıyam.. Amma muğamın qol-qabırğasını
sındıranlar da var.. Onlardan çox narazıyam.. Muğam oyuncaq
deyil. Onu mütləq mükəmməl şəkildə öyrənəndən sonra xalqın
qarşısına çıxıb ifa eləmək lazımdı.. Muğamla zarafat eləmək
olmaz..
-Azərbaycandakı şou-biznes haqqında nə deyə bilərsən?
-Bəzi telekanallar indi bizdə sürətlə inkişaf edən şou-biznesin
əsas mühərrikidi.. Şou-biznes isə yalnız televiziya reklamı kimi
misilsiz təbliğat üzərində ərsəyə gələ bilir.. Hər gün bir çox
tamaşaçıların evinə girən bəzi televiziya kanalları qarışqadan fil,
kor qızdan mələk düzəldə bilir.. Buna görə də nə səsi, nə musiqi
duyumu, nə də abrı-həyası olan adamlar televiziya kanallarına
üz tuturlar.. Bu da həmin kanallar üçün əlavə konkurensiya və
reklam meydanı açır, dollar gətirir.. Bir qədər keçəndən sonra bu
səviyyəsiz müğənnilərə şou-biznes aparıcıları utanmadan,
çəkinmədən “ulduz” adı verirlər.. Çox yaxşı oldu ki,
Azərbaycanın birinci xanımı Mehriban xanım Əliyeva bizim
misilsiz xəzinəmiz olan muğamımıza layiqli qiymətini verib
olduqca təqdirəlayiq işlər gördü.. Milli dəyərlərimizin daşıyıcısı
olan muğam layiq olduğu yerə, ön plana keçdi.. Biz muğam
ifaçıları  buna görə gecə-gündüz Mehriban xanıma dua
eləməliyik.. Çünki o muğama qiymət verməklə bahəm bizə də
qiymət verdi.. Muğamın zirvələrə yüksəlməsi, bizim də zirvələrə
yüksəlməmiz deməkdi.. Çünki biz muğamla nəfəs alırıq,
muğamla yaşayırıq.. Muğam bizim həyatımızın mənasıdı..
Muğam da elə şeydi ki,  şoubiznes zad onu maraqlandırmır..
Muğam təlxəkliyi sevmir.. Muğamın süjeti, girişi, ana xətti,
leytmativi, ideyası, kulminassiyası, finalı var.. Hər bir muğam
dəstgahı şahənədən də şahənə bir elə ləldir ki, onun qiyməti bu
dünyanın var-dövləti ilə ölçüyə gəlməz.. Mehriban xanımın bu
möhtəşəm layihəsindən sonra, muğama ikrahla baxan, onu
lazımsız bir janr hesab eləyən alaq otları yavaş-yavaş çürüyüb
getməkdədi..
-Sən mənim ürəyimdən xəbər verdin Firuz.. Mehriban xanım
şəfəqləri ilə xiridarlarının zövqünü oxşayan, kədərli, nisgilli
ürəkləri isidən, onlara ümid, təsəlli qığılcımı saçan muğamımızı
göylərə qaldırdıqca, onun qızıl zərrələrini bütün dünyaya
səpələdikcə xalqın milli-mənəvi dəyərləri də özünə qayıtmağa
başlayıb və insanlar artıq ağla-qaranı, yaxşıyla-pisi asanlıqla
ayıra bilirlər.. Artıq insanların əksəriyyəti başı-ayağı olmayan
hansısa bir janrın deyil, məhz muğamın ən mərhəm, ən ülvi, ən
nəcib hiss və duyğular yaratdığını çox gözəl bir şəkildə dərk
eləməyə başlayıb..
-Çox şükürlər olsun Allaha...
-Bu  qırx illik yaradıcılığında çox şeylər eləmisən.. Amma belə
bir şey varmı ki, sən onu eləmədiyinə görə hardasa özünü
qınayırsan?
-Ən çox utancağlığıma görə həmişə özümü qınayıram.. Lap
uşaq vaxtlarından tənbəllik nə olduğunu bilməmişəm.. Elə
həmişə çalışmışam, çalışmışam yenə də çalışmışam.. Amma
həmişə də utanmışam, utanmışam, yenə də utanmışam.. Heç
vaxt kimsəyə bir işə görə ağız açmamışam.. Bunu heç cürə
özümə sığışdıra bilmirəm.. Elə sənət aləmində də heç zaman
kiməsə deməmişəm ki, məni harasa dəvət eləyin, ya muğam
çalım, yazın.. Elə ona görə də indiyə qədər bir solist kimi cəmisi
altı dənə muğam yazmışam.. Xanəndələrlə lent yazılarım kifayət
qədər var.. Amma solist kimi altı dənədi.. Mənim fikrimcə bu çox
azdı.. Allah qoysa, inşallah fikrim var ki, yenə yazdırım.. Çox
sağ olsun müğənni Teymur Əmrah ki, onun təşkilatçılığı ulə
“Nurlu sabah” studiyası mənim bu yaxınlarda kompakt diskimi
buraxıb.. Buna görə həmin studiyanın kollektivinə də çox
minnətdaram.. Orda Arif Məlikovun, Ramiz Mirişlinin, Emin
Sabitoğlunun mahnılarını, muğam parçalarıyla birlikdə ifa
eləmişəm..
-Diskin buraxılmasından çox az bir vaxt keçib.. Artıq səsi-sorağı
bütün Azərbaycana yayılıb.. Çünki sən bu nəhəng bəstəkarların
bu gözəl əsərlərini öz ifanla daha da ziynətləndirmisən, daha da
gözəlləşdirmisən.. Müqəddəs Qurani-Kərimdə ayə var ki,
“Şöhrətpərəst olmayın, Allah şöhrətpərəstləri sevməz”.. Tibb elmi
də subut eləyir ki, şöhrətpərəst adamlar olduqca eqoist,
özünüsevən, özündən razı olur və belə adamlarda heç vaxt nə
vətən sevgisi, nə milli dəyərlərə bağlılıq, nə də başqa müsbət
keyfiyyətlər olur.. Son zamanlar musiqi meydanına yalnız şöhrət
qazanmaq üçün gələn adamların sayı çoxalıb.. Lakin çox
şükürlər olsun aləmləri yoxdan yaradan uca Allaha ki, mənim
dostum Firuz şöhrətpərəstlikdən çox-çox uzaq olan bir adamdı..
Amma onun uzun illər gərgin əməyi, yuxusuz gecələri və Uca
Yaradanın ona verdiyi fitri istedadın müqabilində şöhrət özü
axtarıb onu tapıb.. Necə deyərlər Firuz daim şöhrətdən qaçıb,
şöhrət isə özü onun arxasıyca yüyürüb ona çatıb.. Artıq çətin
günlər arxada qalıb.. Bəs gəlib bu zirvəyə çatana qədər
qabağını kəsənlər, mane olanlar, mərdimazarlar olubmu?
-O qədər olub ki... Amma öz qurdları özlərini dağıdıb.. –Dahi
şairimiz Nizami Gəncəvi buyurub ki, Allah-taala bir adamı
ucaltmaq istəsə bütün kürreyi-ərz də yığışıb gəlsə, onsuz da
ucaldacaq. Yox əgər endirmək istəsə, yenə də bütün əhli-bəşər
gəlsə heç nə eləyə bilməyəcək, onsuz da endirəcək.. Səni də bu
mənsəbə, bu yüksəkliyə Allah ucaldıb..
-Mən Allahımdan hər şeyə görə çox razıyam, çox...
-Bir çox tələbələr yetişdirmisən.. Ən çox hansıların ifası sənin
ürəyincədi?
-Əksəriyyətinin çalğısı məni qane eləyir.. Amma Rövşən
Qurbanovun, Əliağa Sədiyevin ifasından çox razıyam.. Onlar
artıq peşəkar tarzənlərdir.. Hər şeyi də yerli-yerində eləyirlər..
-Həyatında ən əlamətdar hadfisə hansıdı?
-Mənim həyatımda əlamətdar hadisələr çox olub.. Lakin bu elə
hadisələrdir ki, bəşər övladının 99 faizində belə xoş günlər olur..
Məsəlçün övladın dünyaya gəlməsi, övlad toyu, nəvələrin
dünyaya gəlməsi və ilaxır.. Bunlar Uca Yaradan tərəfindən adəm
övladına bəxş olunmuş qiymətsiz bəxşişlərdi.. Lakin elə
əlamətdar hadisələr var ki, bu səni daha artıq çalışmağa, daha
artıq yaratmağa, daha artıq öz sənətinlə bağlı fəaliyyət
göstərməyə sövq edir.. Bu baxımdan mənim həyatımda ən
əlamətdar hadisələr 2002-ci ildə ümummilli liderimiz, ulu
öndərimiz mərhum Heydər Əliyev cənabları tərəfindən əməkdar
artist fəxri adıyla təltif olunmağım, sonra isə 2007-ci ilin otyabrın
4-də Azərbaycanın prezidenti İlham Əliyev cənablarının məni
respublikanın xalq artisti fəxri adına layiq görməsidir. İnan
Vüqar, mən bunları gözləyirdim.. Çünki çox zəhmət çəkmişəm,
çox yuxusuz gecələr keçirmişəm, çox çalışmışam.. Mən birdən-
birə gəlib xalqın gördüyü Firuz olmamışam.. Bunun üçün mən
can qoymuşam, bir sözlə çox əziyyət çəkmişəm, çox.. Mən buna
görə də Allahımdan çox razıyam ki, həm mərhum Heydər Əliyev,
həm də indiki bizim prezidentimiz ki, mənim sənətimi və
zəhmətimi qiymətləndirib, məni belə fəxri adlara layiq gördülər..
Hörmətli prezidentimiz İlham Əliyev cənabları mənə xalq artisti
fəxri adı verdiyi gün, mənim dostum, sənətinə və şəxsiyyətinə
böyük hörmətim olan Ağasəlim Abdullayevi də xalq artisti adı ilə
təltif eləmişdi.. Həmçinin mənim başqa sənət dostum, çox gözəl
klarnet və balaban ustası Elşad Cabbarov da əməkdar artist fəxri
adıyla təltif olunmuşdu.. Dostlarımın da fəxri adlara layiq
görülməsi mənim ikiqat sevindirmişdi.. Buna görə də mən ən
əlamətdar hadisə altmış illik həyatımda bunu hesab eləyirəm..
-Özünü xoşbəxt hesab eləyirsənmi?
-Xoşbəxtlik anlarladı.. Lakin ümumilikdə götürəndə xoşbəxtəm..
Böyük Nazim Hikmət deyib ki, ən xoşbəxt adam odur ki, səhər
işə gedir, axşam evinə dönür.. Mən uzun illərdi səhər işə
gedirəm, axşam, ya da gecə evə dönürəm, əlbəttə qastrol
səfərlərini nəzərə almasaq.. Allah-taala məndən heç bir şey
əsirgəməyib.. Buna görə də Allahımdan çox razıyam.. Böyük-
böyük adamlar mənim sənətimə qiymət veriblər, mənim
zəhmətimi dəyərləndiriblər.. Cahangir Cahangirov, Süleyman
Ələsgərov, Xəyyam Mirzəzadə, Ramiz Mirişli kimi nəhəng
bəstəkarlar mənim ifamı çox bəyəniblər... Əsərləri ilə ürəkləri
oxşayan gözəl bəstəkarımız Ramiz Mirişli “Tar və simfonik
orkestr üçün konsert”ində, “Oxu tar” əsərində solo ifanı mənə
həvalə eləyib.. Bütün xalq məni tanıyır, sevir.. Hara gedirəm,
hansı məclisdə oluram yuxarı başda otuzdururlar.. Böyük-böyük
alimlər, şairlər, mədəniyyət xadimləri, orqan işçiləri, hətta yuixarı
vəzifələrdə çalışan insanlar da mənim ifama müsbət qiymət
veriblər, yeri düşəndə tərifləyiblər.. Bir Allah şahiddir ki, mən bu
tərifləri heç bir zaman istəməmişəm.. Sadəcə olaraq öz
sənətimlə məşğul olmuşam, tarımı çalmışam.. Allahdan başqa
heç kimdən də heç nə gözləməmişəm, gözləmirəm də.. Amma
Allahın mənə bəxş etdiyi bu mülkü gizlədə də bilmərəm axı..
Demək olar ki, hər gün cürbəcür televiziya kanallarından çıxış
üçün dəvət alıram.. Mediya işçiləri, müxbirlər tez-tez zəng vurur,
məndən müsahibə götürmək istədiklərini bildirirlər.. Vaxtaşırı
qəzetlərdə, jurnallarda mənim haqqımda, mənim sənətim
haqqında yazılar dərc olunur.. Allah-taala məni altı övlad, iki
nəvə bəxş eləyib.. Çox şükürlər olsun Uca Yaradana ki, yaxşı
ailəm, tərbiyəli övladlarım var.. Övladlarım ali savad alıblar..
Böyük qızım Nərmin Bakı Dövlət Universitetinin Şərqşünaslıq
fakültəsini bitirb.. Bir qızı var, adı Ayandır.. İkinci qızım Fəcrin
Bakı Dövlət Universitetinin Psixologiya fakültəsini qırmızı
diplomla bitirib, amma hələ ailə qurmayıb.. Üçüncü qızım Firuzə
Müəllimlər İnsitutunun pedaqogika bitirib.. Onun da Fidan adında
bir qızı var.. Dördüncü qızıma rəhmətlik anamın adını
qoymuşam, Balacaxanım.. O da pedoğoji universiteti qırmızı
diplomla bitirib.. Dörd qızdan sonra Allah mənə iki əkiz oğul əta
elədi.. Onlara da atamın adını qoydum.. Birinə Əli, o birinə
Abbas.. Hal-hazırda hər iksi Asəf Zeynall adına musiqi kollecində
oxuyur.. Əlbəttə xoşbəxtəm, çox xoşbəxt.. Daha xoşbəxt necə
olur ki? Sənin kimi mərd, dəyanətli, qeyrətli dostlarım var.. Daha
adama nə lazımdır ki?!... Bircə işğal olunmuş torpağlarımız geri
qayıtsaydı... Onda mənim xoşbəxtliyim bütöv olardı.. İnan ki,
heç bir dərdim qalmazdı..
-Sən həqiqətən də dostsevən, dosta bağlı, dostun hər xoş
gününə ürəkdən sevinən, bəd gününə isə çox kədərlənən
adamsan.. 2008-ci il yanvarın 27-də Dünya Azərbaycanlılarının
Konqrensi Rusiya Nümayəndiliyi Ostankino Tele-Kral sarayında
mənim yaradıcılıq gecəm keçiriləndə sənin nə qədər
sevindiyinin və sevincdən doğan hisslərdən təzahür eləyən
fövqəladə çalğın mənim heç vaxt yadımdan çıxmaz.. Onda sən
tarı o qədər ürəklə çaldın ki, bütün məclis iştirakçıları yaxşı
mənada şok vəziyyətinə düşdülər.. Bu ifa onları elə ehtizaza
gətirmişdi ki, bunun təsirindən xeyli müddət ayıla bilmədilər..
Firuz mənim xəyallara daldığımı hiss eləyib susur.. Mən isə ona
verəcəyim növbəti suallar barədə və onun haqqında  daha
kimlərdən  müsahibə alacağım barədə düşünürəm..
Gecə artıq öz  qara köynəyini geyinib..  Hava ayazdı.. Çiskin
yağış yağır.. Ulduzlar buludların arxasında gizlənib.. Firuzun
gülümsər üzünə, mavi gözlərinə baxıram və özümdən biixtiyarn
əlimi uzadıb yanına qoyduğu tarı futlyarından çıxarıb ona
uzadıram, o da dərhal mənim nə istədiyimi başa düşüb tarı
sinəsinə basıb dinləndirir.. Sükan arxasında oturan sürücü Firuz
çaldıqca başını məmmunluqla tərpədir.. Mənimsə fikrimə
bədahətən bir neçə misra gəlir;
Çal Firuz çal, çal qardaşım, bas bağrına sən o tarı,
Yenə kövrəlt bu Vüqarı, aşıb daşsın arzuları,
Coşsun təbim pərvazlansın, hər tərəf nura boyansın,
Çal Firuz çal, çal qardaşım, zülmətlərlə vidalaşım,
Qisas alım yağılardan, Qarabağı alım geri,
Bu səs, bu ün, bu təranə, Xocalıda sədalansın,
Çal ki, düşmən öz oduyla, atəşiylə alovlansın!...
Mən şeri söyləyib bitirən kimi Firuz çalğısını saxlayır;
-Yaz o şeri ver mənə! İstəyirəm aparım evdə uşaqların anası
oxsun! Yox, bilirsən nə var? Gedirik bizə! Gedib oturarıq süfrə
arxasında, qabağımızda pürrəngi çay. Mən bu şerin məndə
yaratdığı duyğuların ilhamıyla tar çalmaq istəyirəm.. Şer məni
yaman tutub!..
Evə daxil oluruq.. Əli ilə Abbas üstümə elə yüyürürlər ki, sanki
ən doğma adamlarını görüblər..  Anaları Səyyarə xanım və
bacıları Fəcrinlə, Balacaxanım da məni çox səmimi qarşılayır..
Süfrəyə mürəbbəli, pürrəngi çay gəlir.. Mən Firuzun təklifi ilə şeri
bir də söyləyirəm.. Şer ailə üzvülərinin də çox xoşuna gəlir..
Ələlxüsus  “Bu səs, bu ün, bu təranə Xocalıda sədalansın”
misrasını oxuyanda hamı kövrəlir..
“Tarı bihudə hesab etmə əgər arifsən,
Ki, sədasında pərişanlıq işarətləri var”
deyən Vahid, həmin qəzəldə
“Şairin, alimin, musiqi xadimlərinin,
İncə qəlbinə gir, gör nə nəzakətləri var”
da deyib.. Şübhəsiz ki, nəhəng şair həmişəki kimi mənası dərin
və zövq oxşayan misralarda da yanılmayıb..Firuzun sevda dolu
çalğısını dərindən duyan və ona pərəstiş edən Səyyarə xanım
isə mənim bu şerimi dinləyəndə hamıdan çox kövrəlir.. Şünki o
da həyat yoldaşı Firuz kimi poeziyanı dərindən duymağla yanaşı,
çox vətənpərvərdi..  Həyat yoldaşının belə kövrəldiyini görən
Firuz bu dəfə təklif gözləmədən tarı futlyardan çıxarıb  sinəsinə
basır, elə yanıqlı-yanıqlı dilləndirir ki, bu səfər mən kövrəlirəm və
nədənsə yadıma Qarabağ düşmən tapdağına keçəndən sonra,
özü dediyi kimi ürəyi qırılan mömin anam Hacıxanım düşür..
Firuz çaldıqca rəhmətlik anamın nurlu sifəti, olduqca mehriban
və səmimi baxışları gözümün önünə gəlir, lap balaca vaxtımda
məni əzizləyib-oxşaması, yemək yedizdirməsi, əlimdən tutub
gəzdirməsi, Mikayıl Müşfiq adına 18 saylıi məktəbin ibtidai
siniflərində oxuyarkən məktəbə, eyni zamanda 12 nömrəli musiqi
məktəbinə aparıb-gətirməsi, bir qədər böyüyəndən sonra ləldən
qiymətli kəlmələri, öyüd-nəsihətləri, mən ali məktəbə daxil
olarkən, aspiranturanı bitirərkən, doktorluq disertassiyası
müdafiə eləyərkən, professor adına layiq görülərkən nə qədər
sevinməsi, nəvələrinə intəhasız qayğısı, gəlinləriylə çox
mehriban rəftarı, qəlbində hər kəsə yer ayırması, bütün
bəşəriyyəti sevməsi və əllərini açıb gecə-gündüz kainatı yoxdan
xəlq eləyən Uca Yaradana bütün xalqı üçün dua etməsi
gözümün önündən qısametrajlı bir film kimi gəılib keçir..
Özümdən biixtiyar gözlərimdən yaş axır.. Firuz bunu görüb bir az
da artıq yandırıb-yaxmağa başlayır.. Elə çalır ki, sanki ana
balasına  layla çalır.. Gözlərimin yaşını silib ona baxıram.. O da
bunu duyub bir anlıq nəzərlərini tardan ayırıb mənə baxır və
onun olduqca dərin və mənalı baxışlarından hiss eləyirəm ki, o
mənim hansı hissləri keçirdiyimi, nəyə görə bu qədər kövrəldiyimi
çox yaxşı anlayıb.. Yenə anamla bağlı xatirələri varaqlayıram və
onun Firuzu öz üç oğlundan  ayırmadığını, onun xətrini dünyalar
qədər istədiyini göz önünə gətirirəm..
Rəhmətlik anamın Firuza olan hüsn-rəğbətini xatırlayandan
sonra düşünürəm: “Firuz özündən əvvəlki klıassik ənənənin
layiqli davamçısı, eyni zamanda  öz növbəsində yeni tar ifaçılığı
məktəbinin banisidir.. Məhz Firuz tərəfindən yaradılan bu məktəb
elə bir məktəbdir ki, hələ çox əsrlər neçə-neçə musiqiçinin ilham
çeşməsi üçün çağlayacaq və muğam dünyamızda əbədi bir
sənət məşəli kimi daim yanacaq”...
***
Hacı Vasim Məmmədəliyev
AMEA-nın müxbir üzvü, İslam Konfransı Təşkilatı Müsəlman
Huququ Akademiyasının həqiqi üzvü, İraq Elmlər
Akademiyasının müxbir üzvü, Azərbaycanın Əməkdar elm
xadimi, Dağıstan Respublikasının əməkdar elm xadimi, Qafqaz
Müsəlmanları İdarəsi Elmi Dini Şurasının sədri, Bakı Dövlət
Universitetinin İlahiyyat fakültəsinin dekanı, Ərəb filoligiyası
kafedrasının müdiri, filologiya elmləri doktoru, akademik...
Gözünü yumursan, elə bilirsən ki, Firuz çalır.. Baxıb görürsən
ki, Firuz deyil, onun davamçılarından biridir.. Bunun özü böyük
şeydi.. Məktəb yaradıb, yəni bu adamın ifaçılığını gənclər
götürürlərsə, deməli yaxşı çalanlarımız çoxdu.. Firuzu
yamsılayanlar bu dəqiqə çoxdu.. Amma Firuz, Firuzdu.. Firuz
təkdi.. Firuzun yolu ilə gedənlər çoxdu.. Bunun özü Firuzun
zəngin yaradıcılığının təzahürüdür ki, o bir çox tarzənlər üçün
etalon rolunu oynayır.. Gənc tarzənlərin əksəriyyəti onun tar
ifaçılığı  məktəbindən bəhrələnirlər.. Firuz artıq sənətdə öz
yolunu müəyyənləşdirmiş bir adamdı.. İstər xanəndə olsun, istər
müğənni, istər ifaçı, insrumentalist olsun, əgər onun özünün yolu
varsa o böyük sənətkardı.. Bu əlbəttə hər adama qismət olan
şey deyil.. Standart yolla çalanlarımız çoxdu.. Yaxşı ifaçılarımız
az da olsa var.. Tar sahəsində də, kamançada da, balabanda
da, sazda da mükəmməl sənətçilərimiz var.. Firuz bu gün az
saylı ifaçılarımızdan biridir ki, olduqca orijinal üslübü,
özünəməxsus dəsti-xətti var.. Bu yol bəyənilir, dinləyicilər
tərəfindən müsbət emosiyalarla, duyğularla qəbul olunur. Mənə
elə gəlir ki, bir sənətkar üçün bundan böyük xoşbəxtlik yoxdur..
Firuz özü yaxşı musiqi təhsili görüb, yəni məktəb görüb.. İstər
Maştağada musiqi məktəbində, sonra Asəf Zeynallıda, sonra
konservatoriyada Novruz Aydəmirovdan yüksək səviyyədə not
dərsləri alıb.. Asəf Zeynallıda Ceyran Haşımovadan, Əlikram
Hüseynov kimi ustad tarzənimizdən çox şeylər öyrənib.. Yəni
Firuz həm notu yaxşı bilir, həm də olduqca yüksək səviyyədə
muğam ifaçısıdır.. Ondan başqa Firuz Buzovna kimi muğamla,
musiqiylə nəfəs alan bir məkanda böyüyüb.. Bura elə bir yurddur
ki, gözəl muğam pedaqoqu, ustad xanəndə Nəriman Əliyev,
qaboyu həzin-həzin dilləndirən Kamil Cəlilov və bir çox
musiqiçilər yetişdirib.. Bundan əlavə Firuz lap gənc yaşlarından
bizim görkəmli  xanəndələrmizlə məclisərdə olub, onları müşayət
eləyib.. Bakı məclislərində, Mərdəkanda, Hövsanda, Türkanda,
Kürdəxanıda, Əmircanda, Buzovnada, Suraxanıda, nə bilim hər
yerdə.. Mən Firuzu cürbəcür böyük məclislərdə çox görmüşəm..
Firuz həmişə böyük xanəndələrlə işləyib, böyük xanəndələrlə
oturub-durub və onlardan çox şeylər öyrənib.. Bakı və Abşeron
məclislərində Firuz daim ustad xanəndələri müşayət eləyib və
indinin özündə də eləyir.. Ona görə də Firuz həmişə inkişafdadı..
Bir daha qeyd edirəm, Firuz muğamın da, tarın da bütün
sirrlərinə bələddir.. O yolları, guşələri, məqamları, nəhləri çox
gözəl bilir.. Hətta bunlara özünəməxsus bir tərzdə naxışlar
vurur... Bax, bu da Firuzun məziyyətlərindən biridir.. Bu gün ən
səs salan muğam üçlüyü Hacı Ağaxandan, Firuz Əliyevdən və
İsmayıl Həmidovdan ibarət üçlükdür.. Vaxtilə bu üçlükdə
kamançanı çox gözəl kamança ustası Hacı Ədalət  çalırdı.. Allah
ona qəni-qəni rəhmət eləsin, qəbri nurla dolsun.. Bu üçlük mənə
Cabbar Qaryağdı oğlu, Qurban Pirimov üçlüyünü xatırladır.. Bu
muğam üçlüyü bu gün həqiqətən də ən nümunəvi üçlüklərdən
biridir..
Firuzun ifası çox möhtəşəm bir ifadı.. Mənim tardan və tar
ifaçılığından az-çox başım çıxdığına görə deyə bilərəm ki,
Firuzun ifası olduqca obrazlı bir ifadır.. O tarı elə ifa eləyir ki,
bütün şirinliyi, həzinliyi ilə yanaşı  təkbaşına bütov bir orkesteri
əvəz eləyir.. Bundan əlavə Firuzu bir çox tarzənlərdən
fərqləndirən xüsusiyyət odur ki, o muğamın ən templi şöbələrini,
guşələrini çalarkən öz həzinliyini, lirizmini itirmir.. Bidiyiniz kimi
muğamlarımız özünəməxsus fəlsəfəyə, dramaturgiyaya,
formaya, intonasiya köklərinin müxtəlifliyinə malikdir.. Muğamı
dəstgah şəklində istər tarda, istər kamançada ifa eləyəndə, onun
lirizmini, həzinliyini itirmədən başdan-ayağa ifa eləmək çox
çətindir.. Bu çətinliyi ram eləyib olduqca rahat ifa ilə dinləyiciləri
feyzyab eləmək, bizim bir sıra klassik tarzənlərimiz, Əhmədxan
Bakıxanova, Bəhram Məınsurova, Hacı Məmmədova, Əhsən
Dadaşova, Həbib Bayramova, Sərvər İbrahimova xas idi.. Öz
sələflərinin yolunu ləyaqətlə davam elətdirən Firuzda da bu
xüsusiyyət açıq-aşkar nəzərə çarpır.. Firuz o ifaçılardandır ki,
tutalum “Şur”un templi şöbələrindən “Səmai-şəms”i, “Hicaz”ı,
“Hacı-yuni”i, “Mavərənnəhr”i, “Şah-Xətai”ni, “Saqinamə”i
“Sarənc”i, “Əbu-əta”nı, “Qəməngiz”i, “Dügah”ı, “Zəmin-xarə”ni,
“Nişibi-fəraz”ı çalarkən, “Rast”da “Ərak”, “Pəncgah”, “Rak-
Xorasani”, “Qərai” çalarkən, bir sözlə nə çalırsa çalsın, hər
mizrabı o qədər aydın və effektli vurur ki, heyran olursan.. Mən
Firuzla bir yerdə çox məclislərdə olmuşam. Hər dəfə də onun
çalğısının məclis iştirakçıları tərəfindən nə qədər böyük sevgi ilə
qarşılandığının şahidi olmuşam..  Firuz bir şəxsiyyət kimi də
gözəl bir insandır.  Onun qəlbi də çalğısı kimi safdır.. Sadə,
mehriban, ürəyiaçıq, böyüyün-kiçiyin yerini bilən, ədəb-ərkanlı bir
insandır.. Gözəl ailə tərbiyə görüb. Özünün də çoxlarına nümunə
ola biləcək ailəsi var.. Onun balalarının toyunda iştirak
eləmişəm.. İnşallah o birilərinin də toyunda iştirak eləyəcəyəm..
Mən Firuzu altmış yaşı münasibətilə təbrik eləyirəm, ona yeni-
yeni yaradıcılıq uğurları arzulayıram, Uca Yaradandan ona uzun
ömür, can sağlığı diləyirəm..
***
Ziyad Səmədzadə
Akademik
“Sənətin həqiqi sənətkarı”
Həqiqətən milləti millət edən onun yüksək mədəniyyətidir..
Xalqımız daim öz qədim tarixi, zəngin incəsənəti, yüksək musiqi
mədəniyyəti ilə fəxr etmişdir.. Təsadüfü deyil ki, bu gün xalq
musiqisindən, Azərbaycan ifaçılıq məktəbindən danışarkən, onu
yaşadanların, qoruyanların adı dərin hörmət və ehtiramla çəkilir..
Sadıqcan, Qurban Pirimov, Seyid Şuşinski, Zülfü Adıgözəlov,
Mənsur Mənsuruv, Bəhram Mənsurov, Rübabə Muradova, Hacı
Məmmədov, Əhsən Dadaşov.. Bu unudulmaz insanlar öz
ürəklərini dinləndirə-dinləndirə xalqın məınəvi yaddaşında iz
salmışlar.. Kimisi səsi, kimisi tarı, kimisi kamançası ilə.. Etiraf
edək ki, yüzlərin içindən seçilmək, sənətin həqiqi sənətkarı
olmaq, halal şöhrətin sevincini yaşamaq hər kəsə nəsib olan
səadət deyil..
Bu gün musiqi aləmində öz dəsti-xətti ilə seçilən, görkəmli
tarzən, respublikanınn xalq artisti Firuz Əliyev haqqında
danışmaq mənim üçün çox xoşdur.. İlk öncə ona görə ki, o
doğma Buzovnadan pərvazlanıb, sənət meydanına çıxdığı
gündən milli musiqi mdəniyyətimizin ənənəsini yaşadan Firuz
Əliyevlə məni uzun illər dostluq əlaqələri bağlayır..
Bir amili mütləq qeyd eləməliyəm ki, Firuz görkəmli olduğu
qədər sadədir, səmimidir, təvəzökardır.. O, mavi Xəzərdən
ilhamlanıb.. Elə ilk addımlarını da Xəzərin narın və isti qumlu
sahillərində atıb.. Heç şübhəsiz ki, onun həm sənətkar, həm də
əsl insan kimi yetişməsində doğulduğu, böyüyüb boya-başa
çatdığı mühit, Bakı kəndlərinin özünəməxsus qədim adət-
ənənəsi xüsusi yer tutur..
Yeri gəlmişkən onu da deyim ki, abşeronlular muğamın
incəliklərini dərindən bilir, muğam ifaçılarını, ifaçılıq
məharətindən asılı olaraq qiymətləndirirlər.. Bu mənada Bakı
mühiti, qədim ənənələrə sadiq qalan Bakı kəndlərində keçirilən
toy məclislərində muğam ifa eləmək ilk növbədə cəsarət tələb
eləyir, ikincisi isə həmin toylar ifaçı üçün böyük bir məktəbə
çevrilir.. İfaçıdan məsuliyyət və ustalıq tələb eləyir.. Firuz Əliyev
bu olduqca çətin imtəhanlardan əla qiymətlər alan və xalq
tərəfindən inanılmaz dərəcədə sevilən sənətkarlardandır..
Firuz Əliyev böyük bir məktəb keçmişdir.. O, ustad tarzənlər
Əhmədxan Bakıxanov, Əliağa Quliyev, Əhsən Dadaşov kimi
mahir sənətkarların sənətindən bəhrələnərək, nəinki öyrənmiş,
üstəlik öyrəndiklərinə öz barmaqlarının şirinliyini də qatmışdır..
Onu hamı sevir. Musiqiçi dostları da, sadə insanlar da.. Mən
dəfələrlə Abşeron kəndlərində keçirilən el şənliklərində xalqın
ona olan sevgisini, hüsn-rəğbətini görmüşəm.. Çox
təqdirəlayiqdir ki, Firuz pedoqoji fəaliyyətlə də məşğul olur..
Artıq uzun illərdir ki, neçə-neçə gənc tarzənlər ondan dərs alaraq
zaman-zaman özləri də peşəkar sənətkarlara çevrilirlər.. Bununla
da Firuz Azərbaycan tar məktəbinə yeni düşüncə, nəfəs, həyat
verir..
Muğam təkcə vokal, musiqi vəhdəti deyil, sözün əsl mənasında
dərin elm, dərin fəlsəfədir.. Firuz Əliyev bu dərin elmə vaqif olan
bir tarzəndir desəm, məncə yanılmaram..
Bir həqiqəti də etiraf eləmək istəyirəm ki, qızım Aygün
Səmədzadənin bəstələdiyi “Tut ağacı” mahnısında Firuzun
“Bayatı-Şiraz” muğamı üstündəki ifasını dinlədikcə öz
hissimdə, içimdə keçirdiyim bir doğmalıq, məlhəmliklə yanaşı
Mikayıl  Müşfiqin bu ölməz misraları yada düşür:
“Oxu tar, oxu tar, səni kim unudar?”
Bəli, musiqi insan hisslərini, düşüncələrini, arzu-istəklərini, hətta
cəmiyyətin problemlərini belə əks etdirir.. Deməli musiqinin
vəzifəsi təkcə zövq vermək deyil, eyni zamanda insanları tərbiyə
etmək, həyatda düzgün mövqe tutnmağa kömək göstərməkdir..
Tam səmimiyyətlə deyə bilərəm ki, Firuz həqiqətən şöhrət
üçün deyil, xalq musiqisinin düzgün təbliğ olunması üçün
fədakarcasına əlindən gələni edir və bu yolda öz layiqli xidmətini
göstərir.. Onun vətənə, xalqa yorulmadan xidməti, milli
musiqimizə hədsiz sədaqətlə səciyyələnən yaradıcılıq yolu gənc
tarzənlər nəsli üçün tükənməz mənbə, sənət məktəbidir..
Firuz Əliyev bir çox xarici ölkələrdə, konsertlərdə, dövlət
tədbirlərində, eyni zamanda el şənliklərində dostum Hacı Ağaxan
Abdullayevi və bir çox görkəmli xanəndələri müşayət etmişdir..
Muğamın ifası zamanı əgər tar varsa, deməli mütləq kaman da
var.. Bu mənada muğam üçlüyü-Hacı Ağaxan Abdullayevin,
Firuz Əliyevin və İsmayıl Həmidovun ifası hamıya məlumdur..
Tarixin sınağından çıxmış muğam sənəti bu gün özünün yeni
mərhələsinə qədəm qoymuşdur.. Mən bu fikrimi dəfələrlə öz
çıxışlarımda vurğulayıram ki, milli mədəniyyətlərə qloballaşma,
xarici amillərin təsirinin gücləndiyi bir şəraitdə biz muğam
sənətinə, onu yüksək professionallıqla qoruyan sənətkarlara
minnətdar olmalıyıq.. Üzeyir Hacıbəyovun dahiliyi ondadır ki, o
bütün yaradıcılığında muğamın böyük imkanlarından bacarıqla
istifadə etmiş, Azərbayan xalq musiqisinin əsaslarının
qorunmasında muğamın əvəzedilməz rolunu göstərmiş və
musiqi irsimizi qorumağı müqəöddəs bir vəzifə hesab etmişdir..
Mən Firuz Əliyevə can sağlığı, yaradıcılıq uğurları
müvəffəqiyyətlər arzulayıram.. Qoy onun duyğulu qəlbi ilə tarın
sehrli simlərinin vəhdəti heç zaman əskik olmasın..
***
Ramiz Mirişli
Respublikanın xalq artisti, Dövlət mükafatı laueratı, bəstəkar
Firuz Əliyev altmış illik ömrünün az qala əlli ilini musiqiyə həsr
eləyib.. Amma otuz ildən yuxarıdır ki, Azərbaycan musiqisinin
yükünü çiyinlərində vətənimizin hududlarından uzaqlara daşıyır
və onu əsl ustadlar kimi layiqincə təmsil edir.. Firuz fitri
isdedaddır.. Lakin bu istedad onun gərgin yaradıcılıq zəhməti,
axtarışı hesabına cilalanmışdır.. Firuzun bir sənətkar kimi
xoşbəxtliyi bundadır ki, o sənətə qədəm basdığı gündən artqı
çox gözəl ənənələri olan Azərbaycan tar ifaçılığı məktəbinin
təsirini duymuş ondan layiqincə bəhrələnmişdir.. Firuz muğamla
yaşamış, muğamdan qida almış və onunla da pərvəriş
tapmışdır.. Firuzun sanki bütün varlığı musiqidən yoğrulmuşdur..
Musiqidə həzinlik, lirika, gözəllik axtarmaq isə onun sanki bir
peşəsinə çevrilmişdir.. Bu gün Firuz muğamımız üçün çox işlər
görür: onun ifası yüzlərlə gənc muğam ifaçısı üçün bir məktəb
rolunu oynayır.. Gənc muğam ifaçıları onun ifasının işığına
bürünüb muğamı bütün həzinliyilə, gözəlliyi ilə oxumağı
öyrənirlər..  Firuz təkcə tar ifaçısı kimi deyil, muğam ifaçısı kimi
də bir tapıntıdır.. Onu da deməliyəm ki, Firuz bizim milli
musiqimizə ürəkdən yanaşan, onu göz bəbəyi kimi qoruyan bir
sənətkardır.. Firuz uzun illər mərhum İslam Rzayevin yaratdığı
ansambıla başçılıq etmişdir.. Məhz Firuz bu ansambıla başçılıq
etdiyi gündən ansambıl yeni profili, özünəməxsus ahəngi,
repertuarı, ifaçılıq xüsusiyyəti və s. məziyyətləri ilə seçilməyə
başlamışdı.. Mənim də mahnılarım o ansambılın repertuarında
yer tutduöuna görə bilirəm ki,  həmin ansambıl Firuzun səyi ilə
daha musiqi nömrələrinin fotoşəklini çəkməmiş, hər mahnının
üzərində zərgər kimi incə yaradıcılıq işi aparmışdır.. Ansambılın
repertuarını bəzəyən musiqi miniatürləri daima xalqın zövqünü
oxşaya biləcək bir bəstəkar qələmi ilə cilalamışdır.. Bütün
bunlarla yanaşı Firuz klassik əsərlərin, eyni zamanda bizim
bəstəkarlırımızın cürbəcür janrlarda olan əsərlərinin ən mahir
ifaçılarından biridir.. Firuz mənim bəstələdiyim “Tar ilə simfonik
orkestr üçün konsert”də, eyni zamanda “Oxu tar” əsərində solist
kimi çıxış etmişdir. Firizin ifası hər iki əsərin  uğur
qazanmasında kifayət qədər əhəmiyyət kəsb etmişdir.. Mən
Firuz Əliyevi altmış illik yubileyi münasibəti ilə ürəkdən təbrik
eləyir, ona ailə səadəti, uzun ömür, can sağlığı və yeni-yeni
uğurlar arzulayıram...
***
Siyavuş Kərimli
Milli Konservatoriyanın rektoru, professor.. Respublikanın
xalq artisti
Mən çox şadam ki, Firuz qardaşım haqqında bir-iki kəlmə
demək şərəfi mənə də qismət oldu.. Əvvəla ondan başlayım ki,
mən Firuz müəllimi uzun illərdir tanıyıram.. Tələbə olarkən bir
kurs fərqimiz var idi, yəni Firuz müəllim bizdən bir kurs yuxarıda
oxuyurdu.. Firuz  müəllim hələ o vaxtlar da özünün olduqca
mehriban və səmimi xasiyyətinə görə ətrafına xeyli dostlar
yığmışdı. Elə o vaxtdan da Firuz müəllim öz orijinal çalğısı ilə
hamıdan seçilirdi. Bir də baxıb gördüm ki, böyük sənətkarımız
İslam Rzayevin ansamblına rəhbərlik eləyir, özü də necə eləyir?!
Hər şey öz yerində.. Ansambl elə çalırdı ki, nə qədər axtarsan da
səhv tapa bilmirdin..  Səslənmə olduqca effektli və cazibəli idi..
Adam bu ansamblın ifasına qulaq asdıqca doymurdu.. İslam
Rzayevin və yaxud başqa bir müğənninin ifasında muğam
səslənməyə başlayırdısa bir möcüzə yaranırdı..  Firuz müəllim
tarı sinəsinə basıb elə çalırdı ki, adamın ruhunu uçurdurdu..
Mənim yaradıcılıq istiqamətim başqa bir səmtdə olduğuna görə
demək olar ki, görüşmək imkanımız məhdud idi. Amma tale elə
gətirdi ki, biz Firuz müəllimlə artıq milli konservotoriya
yaranandan sonra çiyin-çiyinə işləməyə başladıq. O vaxtdan bəri
Firuz müəllim öz pedoqoji fəaliyyətini yüksək nizam-intizamla və
peşəkarcasına apardığına görə ondan dərs almaq istəyən
tələbələrin sayı gün-gündən artırdı.. Firuz müəllimin sinfində
oxumaq istəyən tələbələrin sayı çox olduğuna görə mən belə bir
fikrə gəldim ki, bütün tələbələrə azad seçim imkanı yaradaq.. Hər
bir tələbə istədiyi müəllimi götürsün.. Elə buna görə də Firuz
müəllimin sinfinə bir axın başladı.. Firuz müəllim adi
müəllimlikdən baş müəllimə qədər yüksəlib.. Bu ildən artıq
dossent vəzifəsini daşıyır.. İnşallah yəqin ki, yaxın zamanlarda
professorluğa da addım atacaqdır.. O  öz  çoxsaylı tələbələrinə
səmimi-qəlbdən, böyük məhhəbət və sevgiylə dərs keçir. Məhz
buna görə də artıq onlarla peşəkar tarzən yetişdirmişdir..
Azərbaycanın xalq artistidi, bütün muğam müsabiqələrinin
olduqca fəal iştirakçısıdı, yəni üzdə olan musiqiçilərdəndi..
İfasına qibtə eləyən və onun yaradıcılığına xüsusi münasibət
bəsləyən tələbələrin sayı olduqca çoxdur.. Bu gün Firuz
müəllimin tar ifaçılığında öz məktəbi var.. Mən onlarla tar ifaçısı
tanıyıram ki, bilavasitə Firuz müəllimin tələbəsi olmaya-olmaya
onun işlətdiyi xalları vurur, impervozələrdən istifadə eləyir..
Onların ifasını eşidən kimi “Bu Firuz yoludur”-deyirsən.. Firuz
müəllimin sənətinə olan məhəbbəti, onu bu gün xalq tərəfindən
ən çox sevilən sənətçilərdən birinə çeviribdir.. Firuz müəllimin
yaradıcılığı haqqında uzun-uzadı danışmaq olar.. Amma şükür
Allaha ki, hər şey göz qabağındadır.. Necə deyərlər, görünən
kəndə bələdçi lazım deyil.. Firuz müəllimin adı sayılıb-seçilən
musiqiçilərin sırasında çəkilir.. Onu da qeyd eləyim ki, bu yol
olduqca çətin bir yol olsa da çox şirin, ifadəli və əhatəli bir
yoldur.. Nə deyim? Firuz müəllim çox böyük sənətkardı, bizim
muğam sənətimizi, müqəddəs saydığımız tarımızı ləyaqətlə
yaşadan sənətkarlardandı.. Vüqar müəllim, bu yaxınlarda biz
səninlə Firuz müəllim haqqında söhbət eləyəndə, dahi
bəstəkarımız Cahangir Cahangirovun ona nə qədər yüksək
qiymət verdiyindən söz açdıq.. Siz çox gözəl xatırlatdız ki,
Cahangir Cahangirov, Süleyman Ələsgərov, Sara Qədimova,
Şövkət Ələkbərova “Musiqimizin bu günü” verilişi zamanı dəyirmi
masa arxasında oturub tar ifaçılarından söz salıblarmış.
Cahangir müəllimdən başqa hamısı bir nəfər məhşur tarzəni
tərifləyirmiş.. Cahangir müəllimdən onun fikrini soruşanda, o
fikirləşmədən əvvəl artıq illər öncə dünyasını dəyişmiş
unudulmaz sənətkarımız Əhsən Dadaşovun, sonra isə hələ adını
bilmədiyi, sadəcə olaraq İslam Rzayevin ansamblına rəhbərlik
eləyən cavan oğlanın, yəni Firuz Əliyevin ifasından xüsusi zövq
aldığını deyib....
Firuz müəllimin şəxsiyyətinə də söz ola bilməz.. Çox təvəzökar,
alicənab və mərd adamdır.. Mən hələ Firuz müəllimdən
eşitməmişəm desin ki, mən filan yerdə elə çaldım ki, valeh
oldular.. Bilavasitə bu da onun böyüklüyünü, sadəliyini göstərir..
Mənim Buzovnada çox sayda dostlarım var.. Etibar, Ziyad
müəllim.. Buzovnada Firuz müəllimin nə cür hörmətə malik
olduğundan çox yaxşı xəbərim var.. Onun necə gözəl ailə
başçısı olduğunu da hamı bilir.. Allah balalarını, nəvələrini
saxlasın.. Mən onu altmış yaşı münasibətilə təbrik eləyirəm, ona
daimi səadət arzulayıram..
***
Hacı Madər
Millət vəkili
Firuzun çalğısı misilsiz bir çalğıdı... Belələri çox az olur.. Buna
fitri isdedad deyirlər..  Bildiyiniz kimi mən iş adamıyam, həm də
millət vəkiliyəm.. Qonaq getdiyim məclislərin hamısında axıradək
oturmağa çox zaman vaxtım olmur.. Amma əgər həmin məclisdə
Firuz varsa hər şeyi unudub axıradək otururam və feyziyab
oluram..  Mən muğamın vurğunuyam..  Muğam bizim qanımızda,
canımızdadı.. Firuz da muğamı bütün incəlikləriylə, xırdalıqlarıyla
ifa eləyir.. Çox şirin çalır, çox..  Şübhəsiz ki, bu bir Allah
vergisidi..  Özü də çalarkən heç bir çətinlik çəkmir.. Bir sözlə tarı
özünə elə tabe eləyir ki, tar onun hər bir göstərişini dərhal yerinə
yetirir.. Adama elə gəlir ki, o tarı günlərlə dincəlmədən çala bilər..
Mənim musiqidən az-çox başım çıxır.. Firuz bir şöbədə işlətdiyi
xalı heç vaxt ikinci dəfə təkrar etmir..  Onun təxəyyülü çox
zəngindir..  Çaldıqca yaşayır və yaradır..  Musiqiçilərdə belə bir
ifadə var; “Filankəsin ürəyi var”.. Məlum məsələdir ki, hər bir
canlının ürəyi var və ürək olmasa yaşamaq mümkün deyil.. Lakin
musiqçilər bu ifadəni kim ürəklə oxuyursa və yaxud  çalırsa ona
şamil eləyirlər..  Firuz çox ürəklə çalır və çaldıqca da ona qulaq
asanları öz hiyləsiz, riyasız, saf və pak dünyasına aparır.. Firuz
ona qulaq asanların mənəviyyatını zənginləşdirir, əsəblərinə
sakitlik gətirir..  İnsanlığına gəldikdə isə çox qanacaqlı, mərifətli,
abırlı, namuslu, qeyrətli bir adamdır.. Gözəl ailə başçısıdır..  Mən
onun xatirini çox istəyirəm və çox şadam ki, bir neçə il bundan
qabaq çox hörmətli prezentimiz zati-aliləri İlham Əliyev onun
sənətini qiymətləndirib və onu xalq artisti kimi fəxri adla təltif
eləyib..
Mən Firuzu altmış yaşı münasibətilə təbrik eləyirəm, ona yeni-
yeni nəaliyyətlər və Uca Allahdan dünyada ən şirin nemət olan
can sağlığı diləyirəm..
***
Ərəstun Cavadov
Millət vəkili
Azərbaycan musiqisi, Azərbaycan muğamı artqı uzun illərdir ki,
dünyaya səs salb.. Hamı bilir ki, muğam və ya musiqi ifaçısı
olmadan heç bir yana ayaq tutub yeriyə bilməz.. Azərbaycanın
mədəniyyət xəzinəsi olan musiqimizi Uca Yaradan tərəfindən fitri
istedad verilmiş sənətkarlar bütün dünyaya yayırlar.. Buna misal
olaraq unudulmaz müğənnilərimiz Bülbülü, Rəşid Behbudovu,
eyni zamanda Zeynəb Xanlarovu, Alim Qasımovu və başqalarını
göstərmək olar..
Lakin Azərbaycanda elə sənətkarlar var ki, onlar bizim
əsrarəngiz musiqimizi səsləri ilə yox, barmaqlarının qüdrəti ilə
aləmdə nümayiş etdirirlər.. Bunlardan biri də artıq otuzdan çox
ölkədə Azərbaycan musiqisini ləyaqətlə təmsil edən Firuz
Əliyevdir..
Mən artıq neçə illərdir informassiya vasitələrindən bu haqda
məlumatlar alıram və Firuz Əliyevin necə böyük məharətlə
musiqimizi dünyanın cürbəcür ölkələrində təbliğ eləməyinin
şahidi oluram..
Əlbəttə buna səbəb ilk növbədə Firuzun olduqca möhtəşəm
ifası, muğamlarımızı dərindən bilməsi, Azərbaycan milli
musiqisinə bütün incəliklərinə qədər bələd olması, müğənniləri,
xanəndələri olduqca peşəkarcısına müşayət eləməsidir..
Firuzun ifası bənzərsiz, olduqca mükəmməl, obrazlı, şirin və
ürəyəyatımlı bir ifadır.. O öz sələflərinin ləyaqətli davamçısı
olmaqla yanaşı, tar ifaçılığına yeni nəfəs, yeni səs, yeni
barmaqlar, yeni üslub gətirən bir sənətkardır..
Bu gözəl ifada dinamikliklə, çevikliklə yanaşı, həzinlik,
mülayimlik, lirizm var.. Firuz tar çalarkən sanki tar dil açıb
danışır.. Belə bir ifa Firuza qədər ancaq kamança ustası Habil
Əliyevdə olub.. Firuzun ifasından doymaq olmur.
Mən Firuz müəllimi çox məclislərdə, eyni zamanda Dövlət
tədbirlərində çox görmüşəm.. O tar çalarkən bütün məclis
iştirakçılarının və yaxud bütün salondakıların səslərini
çıxarmadan, tərpənmədən, bütün fikirlərini toplayaraq  olduqca
diqqətlə ona qulaq asdıqlarının və üzlərinin ifadəsindən bu
ifadan nə qədər feyz aldıqlarının, ifanın ortasında hələ xanəndə
muğama ayaq verməmiş onu sürəkli alqışlarla alqışladıqlarının
dəfələrlə şahidi olmuşam..
Nakam şairimiz Mikayıl Müşfiq tarı xalqının “acısı, şərbəti-alovlu
sənəti” adlandırırdı.. Bu olduqca poetik və düşündürücü misralar
bir vaxtlar milli musiqi alətlərimizə, o cümlədən tara qarşı
kampaniya aparıldığı bir zamanda milli musiqi alətlərimizin
müdafiəçisi kimi səslənmişdi.. Lakin Müşfiqin bu şeri eyni
zamanda tarın Azərbaycan xalqı üçün nə qədər əhəmiyyət kəsb
etdiyini, onun acısının, kədərinin, eyni zamanda sevincinin, xoş
günlərinin aynası kimi əks-sədasını ifadə edir..
Mənim fikrimcə Firuz Əliyev xalqın tarix boyu keçdiyi yolu,
iztirablarını, müsibətlərini, eyni zamanda firavan günlərini,
xoşbəxt anlarını öz ifasıyla canlandıran, bizə həzin musiqi
lövhələriylə təqdim edən sənətkarlardan ən ön sırada
gedənlərindəndir..
Firuz çalarkən xəyala getməmək, dəruni hisslərə qapılmamaq,
ehtizaza gəlməmək mümkün deyil..
Firuz Əliyev bir çox xanəndələri müşayət etmişdir.. Məsələ
burasındadır ki, bizim muğam xəzinəmiz həddən artıq zəngin
olduğu üçün, eyni zamanda xanəndələrimiz hamısı orijinal
üslübda oxuduqdaları üçün, hər xanəndə, ayrı-ayrı muğamları
özünəməxsus şəkildə ifa eləyir.. Arif Babayev “Segah”ı bir başqa
cür, Teymur Mustafayev bir başqa cür, Ağaxan Abdullayev bir
başqa cür, Alim Qasımov bir başqa cür oxuyur... Firuz müəllim
isə hər xanəndəni mütləq onun ifasına uyğun tərzdə müşayət
eləyir.. Xanəndə cümləni hansı notların üstündə qurursa, Firuz
müəllim hökmən məhz o notlara bəzək vurur.. Belə bir müşayət
isə xanəndəyə sanki qol-qanad verir və xanəndə daha hamar,
daha rahat oxuyur..
Buda Firuz müəllimin öz sənətini, peşəsini ən xırda detallarına
qədər bilməsindən irəli gəlir..
O insan kimi də çox sadə, alicənab, təvəzökar, ədəb-ərkan
sevən bir insandır..  Mən Firuz müəllimi altmış illik yubileyi
münasibəti ilə təbrik edir, ona xoşbəxtli, xoşbəxtlik, yenə də
xoşbəxtlik arzulayıram..
***
Əlibaba Məmmədov
Xalq artisti
Firuz Əliyev haqqında danışmaq şərəfli, eyni zamanda çətin bir
işdir.. Çünki onun haqqında söz deyəndə gərək lazımi səviyyədə
danışa biləsən.. Mən Firuzu çoxdan tanıyıram.. Vüqar müəllim
sən özün bilirsən ki, mən tar çala bilirəm.. Elə yüzdən yuxarı
bəstələrimi də tarla bəstələmişəm..  Ona görə də kimin nə
səviyyədə, hansı çəkidə tarzən olduğunu şükür Allaha ki, yaxşı
anlayıram.. Firuz tarı çox şirin və yanıqlı çalır... Bu haqda təkcə
bir misal gətirmək istəyirəm ki, bir dəfə İran İslam
Respublikasında qastrol səfərində olduğum zaman Firuzla bir
mənzildə qalırdıq.. O on gün ərzində mənim üçün hər gecə “Şur”
çalırdı.. Özü də heç vaxt təkrara yol vermir, hər dəfə bir-birinə
bənzəməyən xallar vururdu.. Nəhayət mən heyrətimi gizlədə
bilməyib soruşdum:- Ay Firuz bu qədər xalları, hardan, necə
tapırsan?
-Vallah əmi, heç özüm də bilmirəm,-deyə cavab verdi... Demək
istəyirəm ki, Firuz yaradıcı ifaçıdı.. Bəzi tarzənlər var ki, elə otuz
il, qırx il bundan qabaq necə çalıblarsa, indi də elə çalırlar. Heç
bir dəyişiklik, inkişaf yoxdu.. Firuz isə çala-çala yaradan
sənətkarlardandır.. Əgər o indiyəcən çaldığlarının hamısını
saxlasaydı xalların, imporvizələrin sayı-hesabı bilinməzdi..Firuz
çəkisi iki-üç kilodan artıq olmayan ağac parçasında xarüqələr
yaradır.. Bəs buna fitri-isdedad deməyəsən, nə deyəsən.. Mənim
yadıma gəlir ki, hələ Firuz çox gənc ikən bizim çox nəhəng
bəstəkarımız, Allah ona qəni-qəni rəhmət eləsin, Cahangir
Cahangirov Firuzun çalğısını çox bəyənmişdi.. Onu da deyim ki,
dahi bəstəkar hələ Firuzu tanımamışdan əvvəl tarzənlərdən bir
dənə rəhmətlik Əhsən Dadaşovu bəyənirdi.. Əlbəttə o boyda
bəstəkarın Firuza yüksək qiymət verməsi özü bizə çox şey deyir..
Mən Firuzun elə xüsusiyyətindən danışmaq istəyirəm ki,  bu
barədə ya az deyilib, ya da heç deyilməyib..  Mənim fikrimcə
Firuz çalmır, oxuyur.. Firuz çalanda məndə elə bir təsəvvür
yaranır ki, ilahi bir səsi olan hansısa xanəndə irfani şərqilər
oxuyur.. Söz lazım deyil.. Onsuz da bizim o nəhənglərimizin
bütün bədii irsi, kitabın vərəqləri kimi bir-bir açılır və sətirbəsətir
gözümüzün önündə canlanır.. Nə yaxşı şey istəsən Firuzun
çalğısında var..  İstəyirsən əsəblərin sakitləşsin Firuza qulaq as!
İstəyirsən səndə yaratmağa yeni həvəs oyansın Firuza qulaq as!
Bir sözlə onun ifası çox təsirlidi, sözün əsl mənasında insanın
ruhuna qida verir.. Onu da qeyd eləyim ki,  o özündən əvvəlki
tarzənlərdən dərslər alsa da, onun çalğısı sələflərinə qətiyyən
bənzəmir.. Onun sənətdə öz səsi, öz nəfəsi, öz dəsti-xətti var..
Üslubu çox orijinaldır.. Heç kəsi təkrar eləmir, heç kəsin təsirinə
qapılmır. Yaratdıqlarının hamısı öz istedadının məhsuludur.. Özü
də çox mehriban və səmimi adamdır.. Qəlbi də billur kimi pakdır..
Mən onu tanıdığımdan bəri ondan bir xoşagəlməyən hərəkət,
ürəkaçmayan bir əməl görməmişəm..Xasiyyəti də çalğısı kimi
ləli-gövhərdir.. Mən deyərdim elə Firuz özü bizim musiqi
xəzinəsinə Allah tərəfindən töhvə verilən çox-çox bahalı bir
cəvahirdir.. Biz Firuz kimi sənətkarın qədrini bilməliyik.. Bir sözlə
Firuz haqqında ən yaxşı sözləri demək olar.. Vüqar müəllim sən
də min dəfə sağ ol ki, belə gövhərlərə layiq olduqları dəyəri və
qiyməti verib qiymətini heç bir şeylə ölçmək olmayan kitablar
yazırsan və gələcək nəsillər üçün çox lazımlı ərməğanlar
hazırlayırsan.. Min dəfə sağ ol Vüqar müəllim..
Mən Firuzu altmış yaşı münasibətilə səmimi qəlbdən təbrik
eləyirəm.. Ona həyatda balaları, nəvələri, ailəsi ilə birlikdə
səadət, firavanlıq, bol-bol ruzi-bərəkət, sənətdə isə yeni-yeni
uğurlar və nailiyyətlər arzu edirəm..
***
Hacı Arif Babayev
Xalq artisti
Çox gözəl çalır.. Elə çalır ki, elə hey oxumaq istəyirsən. Bizim
çox böyük muğam ustadımız, qızıl səsə malik olan Yağub
Məmmədov Firuz haqqında belə bir ifadə işlətmişdi,- “Ay tar
çalanlar Firuzun barmaqlarından qorxun, bu barmaqların gücü
böyük, ömrü uzundur.. Onun müşayəti ilə oxuyanda adam baş
alıb dünyadan gedir, di gəl, yalvar ki, səni özünə qaytarsın”..
Yağub Məmmədov kimi dühanın Firuz haqqında belə sözlər
söyləməsi Firuzun kim olduğunu, nə boyda sənətkar olduğunu
çox ətraflı surətdə bildirir.. Mən Firuzla çox toy-düyünlərdə, el
şənliklərində, qastrollarda olmuşam.. Televiziya ekranlarında
dəfələrlə çıxış eləmişəm.. Onun müşayətilə oxumaq mənə o
qədər zövq verib ki,  tədbirin və yaxud şənliyin nə vaxt bitdiyini
hiss eləməmişəm.. Onunla bir yerdə İranda, ABŞ-da, Kanadada
qastrol səfərində olmuşam.. Hər dəfə də kamança çalan Munis
Şərifov bizimlə olub.. Çox bəyəniblər tamaşaçılar Firuzu, çox..
İranda yetmiş gün bir yerdə olmuşuq. Millətindən asılı olmayaraq
hər kəs Firuzun çalğısına heyran olub.. 1991-ci ildə “Vətən”
cəmiyyətinin xəttilə ABŞ-da qastrol səfərində olmuşuq.. Harda
oluruqsa, olaq, Firuz məni müşayət edərkən tamaşaçıları o
qədər valeh edib ki, mən hələ oxumağa başlamamışdan onun
üçün ayrıca əl çalıblar..  Çox gözəl yoldaşlığı var.. Onunla yol
getmək də xoşdur.. Adamı heç darıxmağa qoymur.. Çox danışan
deyil, amma hərdən elə söz deyir ki, uğunub gedirsən.. Özü
gülmür, amma adamı elə güldürür ki, gözlərin yaşarıyıncaya
qədər gülürsən..  Hər şeyin də yerini bilir.. Uşaqla uşaqdı,
böyüklə böyük.. Özü də xeyrə-şərə yarıyan adamdı..  Özünü heç
vaxt tərifləmir, həmişə başqalarını tərifləyir.. Tamaşaçı alqışı,
tamaşaçı sevgisi heç vaxt bəziləri kimi onun başını
gicəlləndirmir.. Milli dəyərlərə çox bağlıdı, qeybət sevməz,
kimsəyə rişxənd eləməz, yalan danışmaz, ya düzün danışar, ya
da susar.. Bir sözlə islam ehkamlarına çox bağlıdı, necə deyərlər
əsl  azərbaycan kişisidi..  Vətənimizin hududlarından çox-çox
uzaqlarda da onun çalğısının on minlərlə pərəstişkarı var.. Mən
özüm bunun şahidi olmuşam.. Firuz mənim ən çox bəyəndiyim
və sevdiyim tarzənlərdəndi..  Mən də onun altmış yaşını səmimi
qəlbdən təbrik edirəm, ona ailə səadəti, uzun ömür, can sağlığı
və daha böyük zirvələri fəth etməyi arzulayıram...
***
Hacı Ağaxan Abdullayev
Xalq artisti
Firuz sözün əsl mənasında ustad sənətkardır.. Xalq arasında
deyirlər: “Papaq altında oğullar var”.. Firuz da belələrindəndir..
Xalqımız belə oğlu ilə fəxr eləyib və fəxr edəcəkdir.. Firuz kimdir?
Bu sual ilk baxışda bəzilərinə qəribə görünə bilər.. “Necə yəni
Firuz kimdir?”-Firuz tarzəndir.. Hətta əlavə edib deyə bilərlər ki,
misilsiz bir tarzəndir..Ancaq mənə elə gəlir ki, Firuz haqqında
nəsə daha ülvi bir söz demək lazımdır.. Mən şəxsən o sözü tapa
bilmirəm..Çoxdandı onunla bir yerdəyik.. Televiziya kanallarında,
toy-düyünlərdə, el şənliklərində, Dövlət konsertlərində, xarici
ölkələrə qastrollarda.. Türkiyədə, Rumuniyada, Almaniyada,
Fransada bir yerdə çıxış eləmişik.. Həm “Muğam üçlüyü”müz
var, həm də “Abşeron” instrumental ansamblımız.. Artıq uzun
illərdir, demək olar ki, hər gün görüşürük, bir yerdə oluruq..  Mən
ürəklə oxumağı sevirəm.. Əgər Firuz yanımdadısa bir az da
ürəklə oxuyuram. Firuzun çalğısı məni belə oxutdurur.. Bir dəfə
Abşeron toylarının birində Firuzun çalğısı məni o qədər məftun
elədi ki, özümdən biixtiyar bədahətən muğam üstündə belə bir
bayatı oxudum;
Əzizim tarçalana, tarı ver tarçalana,
Məni Firuzdan ayıranın, ürəyi parçalana...
Mən Firuzun çalğısından həmişə ilham almışam.. Onunla hara
getmişiksə, harda çıxış eləmişiksə, onun ifası həmişə
tamaşaçıların sürəkli alqışına və böyük sevgisinə səbəb olub.
Xarici ölkərdə də bizim tarımızı göylərə qaldırıb, elə çalıb ki,
hamı həm onun ifasına, həm də Azərbaycan  tarına vurulub...
Firuz tar çalarkən məndə yaşamağa, yaratmağa daha da güclü
həvəs oyadır, mənə həyatı daha da artıq sevdirir.. Firuz
şəxsiyyətcə də çox kamildi.. Nümunə ola biləcək ailə başçısı,
vəfalı dost, vətəni, torpağı canından artıq sevən bir adamdır..
Mən Firuz qardaşımı altmış yaşı münasibətilə ürəkdən təbrik
eləyirəm, ona dünyada ən şirin nemət olan can sağlığı, uzun-
uzun ömür, qayğısız, firavan, xoşbəxt həyat arzulayıram..
Alim Qasımov
Xalq artisti
Firuzla çox çalıb oxumuşam.. Dəfələrlə cürbəcür xarici ölkələrdə
qastrol səfərlərində olmuşuq. Almaniya, Braziliya, Hollandiya,
Fransa, hansını deyim? Mən oxuyan zaman impervizə eləməyi
sevirəm.. O da hər detalı, hər ştrixi o saniyə tutur. Necə
oxuyursansa, elə də çalır..  Sən yaratdıqca, o da yaradır..
Fantaziyası çox güclüdür.. Firuz yanında olanda müşayət
sarıdan yüz faiz arxayınçılıq yaranır..  Onun ifasından həmişə
zövq almışam.. Elə indinin özündə də əgər televiziya
ekranlarında Firuz çalırsa işimi-gücümü atıb ona qulaq asıram və
dinləməkdən doymuram..  Axı bu cür möhtəşəm ifadan necə
doymaq olar? Bir sözlə məni hər cəhətdən qane edən
tarzənlərdən biri də Firuz Əliyevdir.. Qardaş Türkiyədə dahi
şairimiz Füzulinin beş yüz illik yübileyi keçirilirdi. O vaxt
Türkiyənin prezidenti Süleyman Dəmirəl idi.. O konsert
salonunda oturub bizi izləyirdi.. Ulu öndərimiz, ümummilli
liderimiz mərhum Heydər Əliyev də orda idi.. Dəmirəlin yanında
oturmuşdu..  Hamımızın sevimlisi rəhmətlik Bəxtiyar Vahabzadə
də orda idi.. Firuz konsert zamanı tarı o qədər şirin, həzin və
ustalıqla ifa elədi ki, Bəxtiyar müəllim onu “Əfsanəvi tarzən”
adlandırdı və belə bir ifanı ancaq röyada eşitmək olar dedi..
Hamı bilir ki, Bəxtiyar müəllimin çox həssas bir musiqi duyumu
var idi və o hər ifanı, hər musiqiçini bəyənmirdi.. Onun xoşuna
gəlmək üçün gərək hökmən qeyri-adi bir yol seçəydin, elə çalıb-
oxuyaydın ki, onun şair qəlbinin musiqi tələbatını qane eləyə
biləsən.. Amma o Firuzun çalğısını çox bəyənirdi, həm də
qiymətləndirirdi.. Mənim fikrimcə sənətkarın ifası Bəxtiyar
Vahabzadə kimi dahi bir şairin bu dərəcə xoşuna gəlirsə daha
onun sənətinin hansı zirvədə olduğunu söyləmək üçün artıq
şərhə ehtiyac yoxdu.. Bir dəfə Hollandiyada “Azərbaycan günləri”
keçirilirdi.. Yenə də bizim muğam üçlüyüyün çıxışı yerli
tamaşaçıları valeh elədi.. Firuzun çalğısı da onları o qədər valeh
elədi ki, onu ayağa qalxıb alqışladılar..  Firuzun çox gözəl yol-
yoldaşlığı da var.. Onunla yol-yoldaşı olanda heç bilmirsən vaxt
nə zaman ötüb-keçir.. Çox duzlu-məzəli zarafatları var..  Bir dəfə
onun yanında dedim ki, indi televizora çıxmaq moddu.. Dedi,
yox, indi televizora çıxmaq mod deyil, soyuducuya çıxmaq
moddu..
Mən də Firuz qardaşımı altmış yaşı münasibətilə təbrik edir, ona
daimi işıq və səadət arzu edirəm...


Şamil Əliabbas oğlu Səmədzadə.. AZTu-nun “Sənaye
iqtisadiyyatı və menecment” kafedrasının müdiri,
i.e.d.,prof.,Azərbaycan Dövlət Mükafatı Laueratı..
Xatirimdədir, keçən əsrin 60-cı illərinin ortalarında Azərbaycan
qəzetlərinin birində (qəzetin adı və tarixi yadımdan çıxıb)
Azərbaycanın məhşur bəstəkarı Fikrət Əmirov haqqında bir
məqalə çap olumuşdu.. Məqalədə bəstəkarın “Azərbaycan
Kapriçiyosu”na xeyli yer ayrılmışdı.  Bu əsər Londonun konsert
salonlarının birində ifa edildikdən sonra milliyətcə ingilis olan
musiqi tənqidçisi əsəri yüksək qiymətləndirərək, Azərbaycan
təbiətinin füsukarlığından, çəmənlərinin gözəlliyindən,  çaylarının
və bulaqlarının şırıltısından, insanlarının mülayimliyindən,
məğrurluğundan danışırdı.. Çıxışdan məmmun olan bəstəkar
tənqidçiyə belə bir sual verdi:-Siz Azərbaycanda olmusuz?
TƏNQİDÇİ-Yox..
BƏSTƏKAR-Bəs bunları hardan bilirsiz?
TƏNQİDÇİ-Məgər sizin musiqiniz bütün bunları demir?
Yuxarıda deyilənləri Firuzun ifasına da şamil etmək olar..
Firuzun ifası Xəzərin ləpələrini, “Tut ağacının” yarpaqlarının
həzin pıçıltısını, Buzovna qayalarının ətrafında toplanmış qızıl
qum dalğalarının (təəsüf ki, indi yoxdur) xışıltısını yadıma salır..
Firuz olduqca mülayim təbiətlidir, tarı da öz təbiətinə uyğun ifa
eləyir.. O, həssas barmağlarlı ilə tarın pərdələrində gəzişərkən
olduqca böyük ustalıqla pianodan fortoya keçir, melodiya coşur,
tüğyan edir, sonra yenə qeyri-adi bir peşəkarlıqla öz
zümzüməsinə qayıdır.. Hind filmlərinin birində “Badju Babra”
filmində deyilir:-“Sirrini musiqiyə vermə, musiqi sirr saxlamaz”.
Firuz öz istedadı və bacarığı, həssas ürəyi və barmaqları ilə
musiqimizin-muğam və mahnılarımızın sirrini xırdalıqlarla, təkcə
Azərbaycanın deyil, dünyanın musiqi-xüsusən muğam
sevənlərinə çatdırır..
Mən Firuzu yubileyi münasibəti ilə təbrik edir, ona və ailəsinə
can sağlığı, xoşbəxtlik, eyni zamanda daha böyük uğurlar
arzullayıram..
Novruz Aydəmirov
Tarzən və pedaqoq
Mən Firuza beş il Maştağadakı musiqi məktəbində, bir il də
konservatoriyada dərs demişəm.. Ona tarı tutmağı, tarla rəftar
eləməyi mən öyrətmişəm.. O musiqi məktəbinin birinci sinifində
oxuyanda cımisi on bir yaşı vardı. Arıq, çəlimsiz, sısqa bir uşaq
idi.. Amma çox həvəskar idi.. Vaxtından qabaq çox şeyləri
öyrənmək istəyirdi.. Bəzən buna nail olurdu da.. Çox zehinli, tez
qavrayan və çalışqan idi.. Onunla dərs keçmək zövq verirdi..
Çünki nə göstərirdin, demək olar ki, o dəqiqə götürürdü.. Artıq
üçüncü sinifdə yaşına uyğun olmayan əsərlər çalırdı.. Mən hiss
eləyirdim, bilirdim ki, o çox mahir bir ifaçı olacaq.. Ona görə də
ona həvəslə öyrədirdim.. İllər keçdi, Firuz tanınmağa, sevilməyə
başladı.. Hər dəfə onu məhşur xanəndələrlə birlikdə televiziya
ekranlarında görəndə ürəyim dağa dönürdü.. Çox fərəhlənirdim,
hətta gözlərim yaşarırdı.. Həm ona görə çox sevinirdim ki, o ilk
növbədə mənim yetişdirməmdi, həm də ona görə qurur hissi
keçirirdim ki, Firuz zaman-zaman misilsiz bir tarzənə çevrilirdi..
Onun sorağı xarici ölkələrdən gələndə isə sevincimin həddi-
hududu olmurdu.. İndi də belədir.. Bu gün Firuz bizim tar
sənətinin şahıdır.. Əgər əlimdə imkanım olsaydı onun başına
buna görə tac qoyardım.. Bu çalğı, bu ifa fövqəladə bir şeydir..
Tarı bu cür gözəl ifa eləmək bəlkə də insan imkanından
xaricdədir.. Amma Uca Yaradan Firuza  elə bir fitri istedad verib
ki, onun çalğısı daim mənim fikrimin, hissimin, duyğularımın
fövqündə dayanır.. İndi xəstəyəm, yatağdayam, canım ağrayır,
iynəylə, dərmanla yaşayıram.. Amma yenə də Firuzun ifasını
eşidəndə ifa bitənəcən xəstəliyim, ağrılarım, əzablarım yaddan
çıxır.. Mən Firuzla fəxr edirəm, qurur duyuram.. Açığı artıq onun
altmış yaşa çatmasına da nəsə heç inanmağım gəlmir..
Mən onu altmış illik yubileyi münasibətilə səmimi qəlbdən təbrik
eləyir, ona ailə səadəti, uzun ömür, ən şirin nemət olan can
sağlığı, həyatda və sənətdə yeni-yeni naliyyətlər arzulayıram..
Nazim Kazımov
A. Zeynallı adına Bakı musiqi kollecinin direktoru, əməkdar
incəsənət xadimi
Mən Firuzu artıq otuz beş ilə yaxındır ki, tanıyıram.. Biz onunla
birlikdə mənim indi müdir olduğum A.Zeynallı adına musiqi tədrisi
ocağında təhsil almışıq.. Etiraf eləməliyəm ki, Firuz elə o
vaxtdan həm xasiyyəti ilə, həm çalışqanlığı ilə, həm də öz yaşına
qətiyyən uyğun gəlməyən çalğısıyla hamıdan seçilirdi.. O vaxt
biz hələ demək olar ki, yeniyetmə idik.. Bəzən bir-biriylə
mübahisə eləyir, az qala dalaşırdıq da.. Firuzun isə heç vaxt, heç
kimlə sözü çəp gəlmirdi.. Çox qəribə də olsa, o hətta ipə-sapa
yatmayan, şıltaq tələbələrlə də çox mehriban idi.. Onlar da ona
xüsusi hörmət göstərir, onunla aralarında pərdə saxlayır, daha
doğrusu onu görəndə şıltağlıqlarını, ərköyünlüklərini yerə qoyub,
sakit, təmkinli, ciddi adama çevrilirdilər.. Bunun isə bir səbəbi
vardı.. Firuz öz ciddiliyi, çalışqanlığı, ədəb-ərkanı, qəliqə-
səhmanı və nizam-intizamı ilə onları tərbiyə edirdi.. O, heç vaxt
kimsənin xətrinə dəymir, kimsəni acılamırdı.. Heç kimə də yersiz
öyüd-nəsihət vermirdi.. Elə buna görə də hamı onun xətrini çox
istəyir, hörmətini saxlayırdı.. Bundan əlavə tar müəllimləri
Əlikram Hüseynov, Ceyran Haşımova da ona xüsusi hüsn-rəğbət
bəsləyirdilər..
İllər keçdi.. Firuzun iç dünyasında olan yüksək mənəvi
keyfiyyətlər özünü biruzə verdi.. Firuz həm mahir bir sənətkar
kimi, həm də nəcib sifətlərə malik olan bir insan kimi xalqın
sevimlisinə çevrildi..
Artıq vətənimizdə çox az adam tapılar ki, onun ifasından
yüksək zövq almasın, onu dinlədikcə dinləmək istəməsin..
Firuz artıq öz adını qızıl hərflərlə Azərbaycan musiqi tarixinə
yazmışdır..
Mən Firuz qardaşımı altmış yaşı münasibətilə səmimi qəlbdən
təbrik edir, ona ailə səadəti, dünyada ən şirin nemət olan
cansağlığı və naliyyətlər arzulayıram..
Vaqif Əbdülqasımov
Professor, əməkdar incəsənət xadimi
Hal-hazırda müasir tarzənlər içərisində öz dəsti-xətti ilə seçilən
xalq artisti, dossent Firuz Əliyevin də öz yeri var.. Musiqi
mədəniyyətimizin, xüsusilə milli instrumental ifaçılığın inkişaf
etdirilməsində əməyi olan sənətkarlardan biri də odur.. Onun bir
tarzən kimi muğamlarımızın təfsirində və xanəndələrimizin
müşayətindəki fəaliyyəti xüsusilə daha çox əhəmiyyət daşıyır..
Bununla yanaşı o, müəllimlik sahəsində də gözəçarpacaq
dərəcədə özünü göstərə bilmişdir..
Mən 1970-1975-ci illərdə Azərbaycan Dövlət
konservatoriyasında Firuz Əliyevin tar ixtisas fənni üzrə müəllimi
olmuşam.. Onu etiraf eləməliyəm ki, ilk illərdə bu “utancaq
oğlan” öz ifa tərzi ilə öz tələbə yoldaşlarından seşilirdi.. Xüsusilə
Azərbaycan bəstəkarlarının tar üçün yazılmış konsert, sonatina
və digər orijinal əsərlərin ifasında onun özünəməxsus
interpretasiya ifa üslubu həmişə seçilirdi və maraqla qarşılanırdı..
Bu ondan irəli gəlirdi ki, o tarın ifa xüsusiyyətlərini gözəl bilir və
onu öz daxili aləmi ilə tarazlaşdırmağı heyrətamiz dərəcədə
bacarırdı.. Bir hadisəni yada salmaq istərdim.. 1970-ci ildə
buraxılış imtəhanı zamanı bəstəkar, xalq artisti, professor
Süleyman Ələsgərovun yazdığı “Tar ilə xalq çalğı alətləri
orkestri” üçün I saylı konsertinin ifası müəllifin çox marağına
səbəb olmuşdu.. Hətta mənim yadımdadır ki, Firuzun ifasında
səsləndirilən bi konserti dinləyən Süleyman müəllim dedi ki,
“baxmayaraq ki, bu əsəri digər tarzənlər də çalıblar, ancaq sən
bunu onların hamısından yaxşı ifa edirsən.. Gəl bu əsəri mənim
sdirijorluğumla lentə yazaq”. Lakin təəsüflə qeyd etmək
istəyirəm ki, Firuz Süleyman müəllimin bu təklifini yerinə
yetirmədi..
İllər ötəndən sonra Firuzun ifası radio və televiziya ekranlarında
özünü göstərməyə başladı. Onun istər instrumental-muğam,
istərsə də xanəndələri müşayətindəki ifaçılığına nəzər yetirəndə
həmişə bir şeyə təəcüblənirəm ki, axı bu tarzən notlu əsərlərin
mahir ifaçısı idi, necə oldu ki, ancaq sırf muğam ifaçısı oldu..
Onu da deyim ki, Firuz oxuduğu dövrdə Konsevatoriyada
instrumental muğam fənni keçirilmirdi.. Mən bu barədə onun özü
ilə də dəfələrlə söhbət etmişdim.. Lakin faydası olmadı.. Çox
arzu edərdim ki, o tarda muğamla bərabər notlu əsərlər də ifa
eləsin..
Qeyd etdiyimiz kimi xalq artisti Firuz Əliyevin muğam ifaçılığında
özünəməxsus dəsti-xətti olan bir üslubu vardır. Buna görə də
onun muğam interpretasiyası heç bir tarzənin ifasına bənzəmir..
Muğam çalğısında həmişə yeni xallar, barmaq gəzişmələri,
melodik intonasiyalar və s.. kimi maraqlı və təzadlı işləmələr
movcuddur.. Onu da qeyd eləyim ki, bu tarzən əvvəlcədən
ölçülüb-biçilmiş muğam çalmır.. Çalacağı muğamı daxili
hissiyatdan irəli gələn barmaq və mizrablarla təfsir edir..
Firuz Əliyev muğam müşayətçisi kimi də tanınır.. Xüsusilə onun
xalq artisti, şöhrət ordenli görkəmli xanəndə Ağaxan
Abdullayevlə uzunmüddətli birgə işi daim çox maraqla qarşılanır..
Onu da qeyd eləyim ki, Ağaxan Abdullayevin muğam oxuma
sənətindəki yeni nəfəsləri, modulyasiyalı deyimləri, böyük ustalıq
tələb edən gedişləri və bu kimi maraqlı ifa xüsusiyyətləri Firuz
Əliyevin tar muğam ifaçılığına məncə öz təsirini göstərmişdir..
Firuz Əliyevin müəllimlik fəaliyyəti də yaradıcılığında böyük rol
oynamışdır.. Koservatoriyanın dossenti olmaqla instrumental
muğam fənni üzrə dərs aparır.. Yetişdirdiyi tarzənlər müxtəlif
müsabiqə və festivallarda, ansambl və orkestr kollektivlərində
geniş fəaliyyət göstərir..
Firuzun bu yaxınlarda anadan olmasının 60 ili tamam olur..
Ustad sənətkar bu yaşına baxmayaraq hələ də özünü gümrah,
cavan hiss edir.. Onun irəlidə hələ görəcək işləri çoxdur.. Mən bu
münasibətlə onu təbrik edir, yaradıcılıq müvəffəqiyyətləri
arzulayıram...
***
Razi Şükürov
Respublikanın xalq artisti
Mən ancaq o musiqiçiləri sevirəm ki, onun ürəyi olsun.. Çalanda
oxuyanda ürəklə çalsın, ürəklə oxusun.. Dinləyicilərin zövqünü
oxşaya bilsin, onları düşündürə bilsin, onların ruhuna sözün əsl
mənsanda qida verə bilsin.. Yoxsa elə quru-quru çalmaq-
oxumaq kimin nəyinə lazımdı? Vahid demişkən, musiqi qəm
dağıtmaq, zövq vermək üçündü, insanların əsəbləriylə
oynamaqdan ötrü deyil.. Bu baxımdan Firuz olduqca böyük zövq
verən bir musiqiçidi.. Firuzun çalğısı insanın daxili aləmini,
könlünü-gözünü işıqlandırır.. Mən Firuzla çox çalıb oxumuşam,
çox yollar getmişəm.. O mənim yanımda olanda mən çox
arxayın olmuşam, hətta arxayın olmaqdan başqa bilmişəm ki, o
öz eyibsiz, ləkəsiz, pak, təmiz və həddindən artıq şirin, həzin
çalğısıyla məni daha da həvəsə gətirəcək, oxuduğum musiqilər
daha da öz effektini artıracaq, daha əlvan, daha parlaq, daha
zəngin görünəcək..
Firuz çox böyük bir sənətkar olmaqla yanaşı, gözəl dost və mərd
bir yoldaşdı.. Bilmirəm yerinə düşər ya düşməz, Firuzda elə bir
xasiyyət var ki, bu musiqiçilərin əksəriyyətində yoxdu.. O hər bir
cəhətdən müsbət bir adamdı.. Mən bildiyim qədər onun heç bir
mənfi xüsusiyyəti yoxdu.. İnsanlığı da ifası kimi kamildi..
Mən dostum Firuzu altmış illik yubileyi münasibətilə təbrik
eləyirəm, ona möhkəm can sağlığı, uzun ömür, ailəsi, balaları,
nəvələri ilə bitrlikdə daimi səadət, işıq, nur, ruzi-bərəkət və
dayandığı zirvədən heç vaxt düşməməyi arzulayıram..
***
Sabir Əliyev
Opera-balet teatırının solisti, respublikanın əməkdar
artisti
Vüqar müəllim, gəl bir anlığa həm bəstələri həm də sözləri sənə
aid olan “Söz” və “Vahidim” mahnılarını və Firuzun hər iki
mahnıda möhtəşəm ifasını yadımıza salaq.. Açığı belə bir ifanı
tez-tez yuxumda eşidirdim.. Deməli bəzən royalar həqiqətən də
gerçəyə çevrilirmiş.. Şəxsən mən Firuzun ifasını dinləyəndə
tərki-dünya oluram.. Elə bil bu maddi aləmdən çıxıb, başqa bir
aləmə, ancaq gözəlliklərdən ibarət, əsrarəngiz bir aləmə
düşürəm.. Heç o aləmdən geri dönmək istəmirəm.. O elə bir
aləmdəki, orda nə yemək istəyirsən, nə içmək istəyirsən, nə
əsəbləşirsən, nə haqsızlıqlarla üzləşirsən, nə sənətə soxulmuş
əbləhlərin sırtıq sifətini görürsən.. Burda ancaq ülvi eşq, paklıq,
saflıq, ecazkarlıq var.. Bu aləmə məni Firuz aparır.. Öz ağacdan
düzəldilmiş çəkisi iki, üç kiloqramdan artıq olmayan tarının
vasitəsilə.. Gərək nə qədər fitri istedad olasan ki, bu cür
xarüqələr yaradasan.. Firuzun sənəti o qədər böyükdür ki, bunu
təsvir eləmək üçün gərək ya Füzuli olasan, ya da elə yenə Füzuli
olasan..
Vüqar müəllim, 2008-ci ilddə yanvarın 27-də Dünya
Azərbaycanlılarının Konqresi Rusiya Nümayəndiliyi Ostankino
Tele-Kral sarayında sənin yaradıcılıq gecən keçiriləndə Firuzun
necə fəğan eləməsini və o çaldıqca bütün saraydakıların ona nə
qədər heyranlıqla qulaq asmalarını mən heç vaxt unutmaram..
Bu həm sənin yaradıcılıq gecən idi, həm də böyük bir bayram
idi.. Bu Azərbaycan poeziyasının, Azərbaycan elminin,
Azərbaycan musiqisinin çox möhtəşəm bir bayramı idi.. Bu
bayramın səbəbkarı sən idin.. Sənin poeziyan, elm aləmində
göstərdiyin naliyyətlər, musiqi sahəsində gördüyün olduqca
müqəddəs işlər idi.. Fəqət bu bayramı  ziynətləndirəndən biri də
öz çalğısı ilə inanılmaz dərəcədə könülləri oxşamağı bacaran
Firuz Əliyev idi..
Mən bu virtouz sənətkarı altmış illik yubileyi münasibətilə
ürəkdən təbrik eləyirəm, ona dünyüda olan ən yaxşı şeyləri
arzulayıram...
***
Ağasəlim Abdullayev
Respublikanın xalq artisti, tarzən
Səmimiyyətlə etiraf eləmək istəyirəm ki, dostum, qardaşım və
sənəti ilə məni çox qane eləyən Firuz Əliyev haqqında söz
demək üçün çox həyəcan keçirirəm.. Artıq uzun illərdir ki, Firuz
qardaşımın tar sənətinin inkişafı üçün çox böyük xidmətləri
vardır.. Əgər poetik ifadə ilə desək Firuz ətri insanları yaxşı
mənada bihuş eləyən saysız-hesabsız qızılgüllər yetişdirən elə
bir bağbandır ki, bu qızılgüllərin ətrindən hər bir kəs böyük zövq
alır.. Açığını desəm mən Firuz haqqında söz deməyə çətinlik
çəkirəm.. Çünki gözəl ifadələr işlətməyə o qədər də səriştəm
yoxdu.. Firuz sənətə bütün varlığını verən sənətkarlardandı.. O
sənəti müqəddəs bilir.. Onda istedad və zəhmətin vəhdəti öz
ifadəsini tapıb.. O tarı ifa edərkən münasib formanı tapır, sonra
onu musiqi dili ilə ifa eləyir.. Onun ifası heç kimin ifasına
bənzəmir.. Bu isə sənətdə çox gözəl bir şeydi.. Firuz bizim tar
sənətimizi yüksəkliklərə qaldıran sənətkarlardandı.. Biz
sənətkarlar Firuzun və onun kimilərin qədrini bilməliyik.. Firuzun
sənətdə gördüyü hər bir iş “beş” qiymətə layiqdi.. İnsan kimi isə
o pərəstiş ediləcək qədər gözəl bir insandı.. Mənim ona çox
böyük hüsn-rəğbətim var..
Mən çox şadam ki, Firuzun əkiz oğlanlarından biri Əli, Asəf
Zeynallı adına konservatoriyada mənim sinifimdə oxuyur, daha
doğrusu mən ona tardan dərs deyirəm..
Mən inanıram ki, Əli atasının yolunu ləyaqətlə davam etdirəcək
və bizim tar sənəmizi layiqincəsinə yaşadacaqdır.. Mən Firuz
qardaşımı 60 illik yubileyi münasibətilə ürəkdən təbrik edir, ona
ailə səadəti, uzun ömür, can sağlığı və yeni-yeni naliyyətlər arzu
edirəm....
***
Mirnazim Əsədullayev
Respublikanın əməkdar artisti
Firuz mənim uşaqlıq dostumdu.. Sənətə də demək olar ki, bir
yerdə başlamışıq.. Bir yerdə öyrənmişik, bir yerdə çalmışıq, bir
yerdə hazırlaşmışıq, məşq eləmişik.. Fikrimiz-zikrimiz öyrənmək,
öyrənmək, yenə də öyrənmək olub.. Şübhəsiz ki, gecə-gündüz
çalışmaq, zəhmət çəkmək öz bəhrəsini verib.. Xalq tərəfindən
qiymətləndirilən, sevilən sənətkarlara çevrilmişik..
Deyirlər xalqın gözü tərəzidi.. Xalq yaxşıyla-pisi, ağla-qaranı
çox yaxşı seçib ayırır.. Mən uzun illərdir Firuzla bir yerdə xarici
ölkələrə qastrol səfərlərinə, Azərbaycanın cürbəcür bölgələrinə
konsertlər verməyə, tədbirlərdə iştirak eləməyə, el şənliklərinə,
toy mərasimlərinə gedirəm.. Onun ifasının hər yerdə nə qədər
bəyənildiyinin, sevildiyinin, qiymətləndirildiyinin  saysız-hesabsız
dəfə şahidi olmuşam.. Vüqar müəllim, bir neçə il bundan qabaq
Moskvada Dünya Azərbaycanlılarının konqrensi Rusiya
nümayəndiliyi Ostankino Tele-Kral sarayında sizin yaradıcılıq
gecəniz keçiriləndə Firuzun mən deyərdim sehli ifasının
qarşısında məclis iştirakçılarının yaxşı mənada necə diz
çökdüyünü mən ömrü boyu unuda bilmərəm.. O zaman məclisin
şahı siz idiz.. Firuz isə necə deyərlər şahın başındakı taca bəzək
vuran mahir bir zərgər idi..
Bəli, Firuz həqiqətən də öz sənətinin zərgəridir.. O musiqiyə,
muğama daim heyrətramiz bəzəklər, naxışlar vurur.. Onun naxış
vuran baqajı isə ölçüsüzdür.. O bir gün içərisində yüz dəfə “Şur”
çalsa, “Şur”a hər dəfə bir-birinə oxşamayan, lakin bir-birindən
gözəl saysız-hesabsız naxışlar vuracaq..
Mən böyük məmmuniyyətlə bildirirəm ki, Firuz mənim həm
sənətdə, həm də həyatda ən yaxın dostumdur.. Onun oğlu
Abbasa da A.Zeynallı adına musiqi kollecində kamançadan mən
dərs keçirəm.. Biz həm də Firuzla ailəvi dostuq..
Mən Firuz qardaşımı altmış illik yubileyi münasibətilə qəlbi-
candan təbrik edir, ona dünyada ən şirin nemət olan cansağlığı,
uzun ömür, ailə səadəti, daim xalqın sevimli sənətkarı olmağı,
dostluğdan heş vaxt əskik olmamağı və müvəffəqiyyətlər arzu
edirəm..
***
Arif Əsədullayev
Ü. Hacıbəyov adına Bakı musiqi akademiyasının
professoru.. Sənətşünaslıq namizədi..
Biz bir məhəllədə boya-başa çatmışıq.. Alilələrimiz də çox yaxın
olub.. Boş vaxtlarımızı həmişə birlikdə keçirərdik.. Mən, Firuz,
Qüdrətəli, Yusif və Yaşar.. Çox vaxt Firuz gilin evində
toplaşardıq.. Gecə yarısına kimi çalardıq.. Firuz çox vaxt tarı
sinəsinə basıb uzanan yerdə çalardı.. Əliabbas əmi,
Balacaxanım xala, Firuzun bacı və qardaşları bizim üçün hər
cürə şərait yaradardılar ki, biz ancaq musiqi ilə məşğul olaq..
Beləliklə bizim gələcəkdə bir musiqiçi kimi yetişməyimizdə bu
ocağın da böyük bir rolu olmuşdur..
İlk musiqi təhsilimizi Maştağadakı 10 saylı musiqi məktəbində
almışıq.. Sonra Asəf Zeynallı adına orta ixtisas musiqi
məktəbinə daxil olduq.. Nəhayət 1970-ci ildə Ü, Hacıbəyov
adına Azərbaycan Dövlət konservatoriyasına daxil olduq, 1975-ci
ildə oranı bitirdik.. Bu illər ərzində günlərimiz daima birlikdə
keçib..
Firuz Əiiyev.. Bu ad indi demək olar ki, bütün muğamsevərlərə
tanışdır.. Muğam ifaçılığında özünəməxsus ifa tərzi,  musiqi
duyumu ilə seçilən tar ifaçılarımız çox olub.. Bunlarda misal
olaraq Mirzə Sadıq Əsəd oğlu, Mirzə Fərəc Rzayev, Qurban
Pirimov, Mirzə Mənsur Mənsurov, Əhmədxan Bakıxanov,
Bəhram Mənsurov, Hacı Məmmədov, Əhsən Dadaşov, Həbib
Bayramov, Sərvər İbrahimimov, Məmmədağa Muradov, Əliağa
Quliyev, Zərif Qayıbov, Kamil Əhmədov, Ramiz Quliyev və
başqalarını göstərmək olar..
Adları qeyd olunan tar ifaçıları heç vaxt bir-birini
təkrarlamayıblar.. Hər ifaçının orijinal üslübü, öz dəsti-xətti olub..
Firuz da öz sələflərinin ifaçılığını təkrarlamağa heç vaxt səy
göstərməyib.. Əksinə bu gün ki, tar ifaçılarının bir qismi onu
yamsılamağa çalışırlar..
Firuz olduqca işgüzar, sənətinə məsuliyyətlə yanaşan, özünə
qarşı çox tələbkar bir insandır.. Eyni zamanda sənət dostlarının
naliyyətlərinə sevinməyi, kədərinə şərik olmağı bacaran
insandır.. O, sənətə, elmə, mədəniyyətə, isdedada düzgün
qiymət verə bilən, vətənini, xalqını, torpağını sözün əsl
mənasında ürəkdən sevən bir olduqca vətənpərvər bir
sənətkardır.. Kamillik dövrünü yaşayan Firuz qardaşıma uzun
ömür, möhkəm can sağlığı, yeni-yeni uğurlar və bol-bol ailə
sevincləri arzulayıram...
***
Arif Buzovnalı
Şair
FİRUZUN TARI...
Könül, duyğuların dənizindəyəm,
Şirin xatirələr açıb yelkənim,
Sevincə aparan qəm izindəyəm,
Tufanlardan keçir yolların sənin.
Qəlbimi titrədən hər dalğa səsi
Bir həsrət nəğməsi, hicran nəğməsi,
Bu yerdə dadıma çataydı barı,
Firuzun tarı...
Vüsal müjdəsindən dolaydı gözüm,
Səhər şəbnəm içən çiçəklər kimi,
Sahibin tapmaqçun sevdalı sözüm
Gəzəydi dünyanı küləklər kimi.
Gözümdə canlanan hər rəngli şəkil
Sözümə çatınca özür elə bil
Dilənsin, qaytarsın gedən baharı,
Firuzun tarı..
Hər insan şəfqətə, qayğıya möhtac,
Bəzən bir söz də edir kifayət,
Aşiqlər kimsədən istəməz əlac,
Bir azca etina, bir azca diqqət..
Yaxşılıq etməmək deyilmi asan,
Yamanlıq eyləyib qəlb sındırmaqdan?
Anlar könlümdəki bu dərd-qubarı,
Firuzun tarı..
Tarzən, bir az da Segahda gəziş,
Bitsin şikayətim, giley-güzarım.
Ürək anlatmağın yeri deyilmiş
Saxta baxışlara yox etibarım..
Ey segah, mən susdum, sən danış indi,
Göz yaşı mənimdi, gözlər sənindi,
Bu həzin anlara çəksin tumarı,
Firuzun tarı...
Mən də Firuz müəllimi altmış yaşı münasibətilə cani-dildən təbrik
eləyir, ona Allahdan bütün arzularına yetməyi arzulayıram...
***
Rüstəm Rüstəmov
Tibb elmləi doktoru, professor
Mənim Firuz müəllimlə tanışlığım XX əsrin 80-cı illərinə təsadüf
edir.. İlk dəfə bir toy məclisində onun tarda ifasını dinlədikdə
istər-istəməz məndə bu yanığlı səsin müəllifi ilə tanış olmaq
arzusu yarandı.. Toy məclisinin lap qızğın çağı idi.. Uca boylu, ağ
saçlı, yaşlı bir kişi ayağa qalxıb qarşısındakı adamları sınayırmış
kimi bir-bir nəzərdən keçirdi və mikrafona yaxınlaşdı. Salonda bir
anlığa sakitlik yarandı.. Mənimlə yanaşı əyləşmiş adamlar;-“Bu
adam buzovnalı professor Şamil Səmədzadədir, indi o Firizin
ifasından danışacaq”,-dedilər.. Həqiqətən də belə oldu o Firuzun
sənətindən söz açdı və onun dedikləri indiki kimi yadımdadır;
“Firuzun tarının səsi, qeybdən gələn səsə bənzəyir.. Bu səsi
dinlədikdə insan uşaqlıqda eşitdiyi ana laylasını, gəncliyində ilk
sevgisini xatırlayır.. Musiqini insanlar icad etmişlər.. Axan suyun
şırıltısı, quşların nəğməsi təbiətin səsidir.. Küləyin tərpətdiyi
yarpağların xışıltısı fonunda quşların, heyvanların çıxardığı
səslər ilk musiqi notlarına bənzəyir.. Diqqətlə fikir versəz görərsiz
ki, bunlar da müəyyən intervalla təkrar olunur, sonra isə
mürəkkəbləşərək melodiyaya çevrilir. Musiqinin təsiri sözün,
nitqin təsirindən daha güclüdür.. Hər şey musiqinin daxilindəki
səslə əlaqəlidir”...  Nə qədər gözəl danışırdı Şamil müəllim.. O
sözün əsl mənasında musiqinin fəlsəfi şərhini verirdi..  Onu belə
danışdıran isə şübhəsiz ki, Firuzun möcüzəli ifası isi.. Sonralar
tale elə gətirdi ki,  mənim Şamil müəllimlə, həm də Firuzla
münasibətim qırılmaz tellərlə bağlanıb, dostluğa çevrildi..
Məlumdur ki, Azərbaycanda fərdiliyi, özünəməxsusluğu, ifa
şirinliyi ilə seçilən və sənət zirvəsinə qalxan tarzənlər az
olmamışdır, elə indi də var.. Əgər bunların hamısını ümumi
anlaşma vasitəsilə, müəyyən meyarlarla cərgəyə düzmək
mümkün olsaydı, şübhəsiz ki, Firuz öndə gedənlərdən biri olardı.
Onun tarda ifa etdiyi muğam və ya xalq mahnılarının, təsniflərin,
bəstəkar mahnılarının, rənglərin, dəramədlərin ecazkar təbiəti,
xalların özünəməxsusluğu, onun hiss və duyğularının, ilhamının
təzahürüdü. Firuz tarın bitib-tükənməz xəzinəsiinin təbii
çalarlarını öz duyğularında yaşadaraq, olduqca orijinal ifa tərzi
yarada bilmişdir.. Hər hansı bir musiqi alətində müəyyən musiqi
parçasını ifa edərkən, klassik ifa tərzindən fərqli və fərdi xalların
yaranması, şübhəsiz ki, sənətkarın ifaçılıq dərəcəsindən başqa
onun bu sənəti nə dərəcə bilməsindən, zövq və
dünyagörüşündən asılıdır.  Firuzun ifası elə fərdiləşmişdir ki, onu
birbaşa seyr etmədən də, yüzlərlə ifasından seçmək
mümkündür. Çünki bu bədii icad səviyyəsinə yüksəlmiş ifa
tərzidir. Bəlkə də tarda bu ifanı müəyyən qəlibə salaraq işlətmək,
təkrar etmək mümkün olar.. Lakin bu qəm naləsini, kədər
gülşənini, sarı simin fəryadını təkrar etmək mümkün deyil.. Bir
məsələyə də toxunmağı vacib sayıram.. Firuz xalqın içindən
çıxmış sənətkardır.. O ğözünü yalnız səhnədə deyil, məişətdə
də, ictimai yerlərdə də musiqi mədəniyyətimizin daşıyıcısı kimi
aparır. Sadəlik, təbiilik, ünsiyyətdə olduğu hər bir adama hörmət
və diqqət onun çoxsaylı yüksək keyfiyyətlərindəndir. O, ətraf
aləmə gözəllikə ülviyyət və nəciblik yayan bir şəxsiyyətdir..
Daima təmkinli, nizam-intizamlı və gülərüzdür.. O, evdə də, öz
ailəsində də belədir...
Bu gün Firuz ömrünün ən müdrik çağlarını yaşayır. Öz yeni ifa
tərzini cilalandırır.. Bu yolda ona böyük yaradıcılıq uğurları
arzulayıram, eyni zamanda onu altmış yaşı münasibətilə ürəkdən
təbrik eləyir və ona öz ailəsi ilə birlikdə daimi səadət diləyirəm...
Xosrov Əyyub oğlu Məmmədov
Azərbaycan Texniki Universitetinin “Fizika” kafedrasının
dossenti, texnika elmləri namizədi
Yeniyetməliyimdən xalq mahnılarına, muğamlarımıza böyük
sevgim olub.. Yaşa dolduğca bu sevgi böyüyərək  muğamımızın
görkəmli ifaçılarına tərəf istiqamətlənib..  Aydın məsələdir ki,
muğam ifasında tar alətinin olduqca əhəmiyyətli yeri var.. Tarsız
muğam sanki qanadı qırılmış quşa bənzətir.. Ələlxüsus da
xanəndə oxuyarkən tarsız elə bil nəsə çatışmır.. Kamança çalan
nə qədər mahir bir usta olsa da, tarzən onun yanında olmayanda
sanki sıxıntı içinə düşür, nə qədər gözəl çalsa da, kamançanı
yandırıb-yaxsa da istəınilən dərəcədə obraz yarada bilmir.. Bu
bir növ bir aktyorun monoloq yox, dioloq söyləməsinə bənzəyir..
Yəni o cürə tarı əvəz eləyə bilmir.. Şox şükürlər olsun Allaha ki,
Azərbaycanda olduqca istedadlı, peşəkar və səriştəli tarzənlər
olub və indinin özündə də bunların sayı kifayət qədərdi.. Bu
tarzənləri isə iki qrupa bölmək olar..  Sola ifaçıları: Çox böyük
ustad tarzən Hacı Məmmədov, Azərbaycan tarını beynəlxalq
aləmdə ləyaqətlə təmsil edən Ramiz Quliyev və ən çətin klassik
əsərlərin öhdəsindən çox asanlıqla gələn Həmid Vəkilov və s..
Əlbəttə bu ifaçılar istənilən vaxt lazımi səviyyədə xanəndələri də
müşayət eləyiblər, lakin onların dəsti-xətti əsasən solo ifasıyla
bağlı olub və bu işdə də çox böyük nailiyyətlər əldə eləyiblər..
İkinci qrup tarzənlər isə müşayətçi tarzənlərdir..  Bunların
yaradıcılığı əsasən xanəndələri müşayət eləməklə bağlıdı..
Bunlara misal olaraq Əhmədxan Bakıxanovu, Bəhram
Mənsurovu, Əhsən Dadaşovu, Həbib Bayramovu, Sərvər
İbrahimovu və başqalarını gətirmək olar..  70-80-ci illərdə yeni
tarzənlər ordusu yaranmağa başladı.. Ağasəlim Abdullayev,
Möhlət Müslümov, Vamiq Məmmədəliyeb və başqaları.. Bunların
hərəsinin öz dəsti-xətti, öz üslubu var.. Onlar xanəndələri
olduqca peşəkar bir səviyyədə müşayət eləyə bilir, xanəndənin
rahat oxuması üçün öz çalğılarıyla olduqca münasib bir şərait
yarada bilirlər.. Bunların arasında Firuz Əliyev özünün olduqca
orijinal üslubu ilə, qeyri-adi ifa tərzi ilə lakonikliyilə, insanı
ehtizaza gətirən musiqi cümlələrini yığcam notlarda
yerləşdirməyilə fərqlənir..  Bu baxımdan Firuzun çalğısı belə
demək mümkündüsə poetik lövhələr üstündə qurulur.. Əgər
onun çalğısını pioeziyaya bənzətsək burda olduqca hikmətli və
mənalı misralara, bəhrlərə, rədiflərə, qafiyələrə və təşbihlərə rast
gələrik..  80-cı illərdə radio dalğalarında, televiziya ekranlarında
tez-tez Firuzu dinləyirdim.. Eyni zamanda onun toy şənliklərində
maqnitafon lentlərinə yazılan  ifalarına heyranlıqla qulaq
asırdım.. Həmin illərdə bir dəfə əvəzolunmaz muğam ustası,
mənim həmyerlim mərhum Yağub Məmmədovdan Firuz Əliyevin
sənəti və kimliyi haqqında məlumat aldım.. Öyrəndim ki, Firuz
Bakının Buzovna kəndindəndir.. Yağub müəllimlə, Firuz
haqqındakı fikirlərimiz demək olar ki, üst-üstə düşdü.. 1990-cı
ildə ailəmlə bağlı keçirilən ziyafətlərdə və mənim özümüm 40 illik
yubileyimdə Firuz Əliyev, Yağub Məmmədovla və Sabir
Novruzovla birlikdə iştirak elədi.. Həmin vaxtdan bizim ailəvi
dostluğuz başladı və indiyə qədər də davam edir.. Mənə elə gəlir
ki, tarı yaxşı çalmaq üçün insanın əli, ürəyi və beyni bir nöqtəyə
istiqamətlənməlidir.. Əks halda yaxşı effekt alınmaz... Bu
baxımdan Firuzun ruhu ilə cisminin arasında çox gözəl bir
harmoniya yaranır ki, o tarı ifa eləyərkən  cismini ruhuna
asanlıqla tabe eləyir və qəlbində tüğyan edən bitib-tükənməz
musiqi ahənglərini barmaqlarına köçürdür.. Məhz buna görə də
Firuzun ifası başqalarından əsaslı şəkildə fərqlənir və dinləyicini
heyran edir.. Firuz tarı necə çalırsa, maşını da o cür sürür,
insanlarla rəftarı da o qədər səmimidir.. Sənətə 90-cı illərdən bu
yana sənətə gəlmiş tarzənlər, məndən inciməsinlər, demək olar
ki, hamısı Firuzun xırdalıqlarını edirlər.. Əslində bu çox yaxşıdır..
Bu onu göstərir ki, Firuz artıq uzun illərdir ki, öz “məktəbini”
yaradıb.. Belə ki, bu məktəbdən təkcə onun əyani olaraq dərs
keçdiyi, tarın sirrlərini öyrətdiyi tələbələr bəhrələnmirlər, bu
məktəbdən Firuzun özüylə bilavasitə təmasda olmayan onlarla
tarzən olduqca lazımlı və vacib dərslər alırlar, bu da onların
gözəl bir tarzən kimi yetişməsi üçün çox gözəl imkan yaradır..
Təəsüfləndirici hal isə odur ki, bəzi tarzənlər nədənsə Firuzun
çalğısına qısqanclığla yanaşırlar.. Həmin yoldaşlara üzümü tutub
deyirəm:- “Həqiqət nazilər amma üzülməz”.. Ona görə də yaxşı
sənətə və sənətkara hörmət eləmək lazımdır ki, sizə də Allah və
xalq hörmət eləsin”! Tar sənətindən az-çox başı çıxan, duyan
isə hər kəs Firuz Əliyev sənətini sevir və qiymətləndirir.. Mən
Firuzu 60 illik yubileyi münasibəti ilə təbrik edir, ona uzun ömür,
can sağlığı, ailə səadəti, aydın səma, rahat yaşamaq
arzulamaqla yanaşı, yeni-yeni naliyyəıtlər diləyirəm...
Cavid Xaspoladov
Daxili İşlər Nazirliyi Mətbuat Xidmətinin rəis müavini-
“Mübariz keşikdə” qəzetinin redaktoru, polis polkovniki,
respublikanın əməkdar jurnalisti
O insan, xüsusilə də o sənət adamı xoşbəxtdir ki, istedadı kimi
mənəviyyatı da gözəl, mükəmməl olsun və bunlar bir-birini
tamamlasın.. Vay o gündən ki, tərəzinin iki gözündən biri
digərindən aşağı əyilsin.. Yəqin ki, elə həmin səbəbdən
xoşbəxtlərin sayı azdır və adama insan, şəxsiyyət deyilmir..
Xalq artistimiz, xalqın içindən çıxıb, əsl xalq adamı olan tarzən
Firuz Əliyev belə bəxti gətirən insanlardan, sənətkarlardandı..
Azərbaycan mədəniyyətini, mənəviyyatını ürəyində, sənətində
yaşadan, əzizləyən, qoruyan, onu hələ tanımayanlara
sevdirənFiruz müəllim həm də öz nümunəsi ilə gənclərimiz üçün
örnəkdir, bələdçidir..
Musiqi dünya içində əsrarəngiz, yalnız onu sevə bilənlərin
görə, yaşaya biləcəyi bir dünyadır.. Bizim dünyamız dəyişsə ölə,
yox ola bilərik.. Amma səs, ilahi musiqi əbədidir.. İlahi musiqi
İlahidən gəlir və ölümsüzdür.. Bu mənada əziz qardaşım,
görkəmli sənətkarımız Firuz müəllimin özünə, sənətinə, hətta
mizrabına belə həsəd aparıram-əbədi səsin, əbədi sözün
daşıyıcısı olmağı arzulayan milyonlardan biri kimi...
***
Üzeyir Muradov
Jurnalist-fotomüxbir
“Təşnə ürəklərin sərin bulağı”
Günlərin birində xidməti işimlə əsaqədar əvvəllər DİN-nin
tərkibində olan Baş Yanğın Təhlükəsizliyi və Qəza Xilasetmə
işləri Baş İdarəsinin Rəisi general-mayor Murad Hüseynovun
qəbuluna getmişdim. Qapıda məni çox gözlətməyən general tez
də içəri dəvət etdi.. Vacib işi olmasa da, sözüm təsili deyilsə bir
neçə dəqiqə gözləməyimi xahiş etdi.. Bu “Fasilə”nin səbəbini
anlamasam da mənim üçün göydəndüşmə oldu.. Televiziyada
xalq mahnıları verdilər.. Tar ustası Firuz Əliyev tarını tanış
havaların birinə kökləmişdi.. Mahnı bitən kimi kabinet sahibi
nəzakətlə məni yubatmağının səbəbini izah etdi:-“Mən Firuzun
ifasını çox sevirəm..O tarı danışdıra bilir.. Daha doğrusu bu həzin
sədanı aləmə yaymaqla insanı musiqinin cazibəsinə sala bilir..
Xalq musiqimizin nadir ifaçılarının tuta bildiyi xalları ilə insanı
ruhlandırmaq bacarığı var onda”.. Sözarası,-“Bütün yanğınları
söndürməyin bir yolu var, ürəyimin yanğısını da Firuzun çalğısı
ilə söndürürəm”,- buyurdu.. Bu sözlərdən elə bir ürəyim atlandı..
Xəyalımın qanadları məni zamanın pərdəsi arxasında qalmış
gəncliyimə apardı.. Yeniyetmə vaxtında Firuza öz tarımı verib,
özfəaliyyət ansamblına dəvət etdiyimi deyəndə, həmsöhbətim
marağını boğa bilmədi..
1960-cı illərin əvvəlləri idi.. Bakı Dövlət Universitetinin
coğrafiya fakültəsinin tələbəsi idim.. Hər axşam Buzovnadakı T.
Axundov adına Mədəniyyət evində fəaliyyət göstərən Xalq
Teatrının bədii özfəaliyyət kollektivində gedib tar çalırdım.. Artıq
neçə gün idi ki, sarıbəniz bir yeniyetmənin qapının arasından
bizə göz qoyub, diqqətlə izləməyi nəzərimdən qaçmamışdı..
Amma deyim ki, baxmaq  var, baxmaq da var da.. Bəlkə də elə
mənim rahatlığımı çəkən onun baxışlarındakı həsrət, yanğı idi..
Bu yeniyetmənin hisslərinin ötəri olub, olmamasını yoxlamaq
üçün növbəti dəfə o qapı ağzında peyda olanda içəri dəvət
etdim, kimliyini soruşdum və bildim ki, valideynləri çox hörmət
etdiyim kəndlilərimdi.. Tarımı ona uzadıb, simlərini istədiyi qədər
“danışdırmağa” verdim. O isə ehtiyatla götürdüyü bu musiqi
alətini əlində bir xeyli saxlayıb, simlərinə sığal çəkib, özümə
qaytardı.. Mən də Firuz adlı bu yeniyetməyə həmişə ürəklə içəri
keçib, məşqlərə baxa biləcəyini, hətta musiqi dərnəyinə yazıla
biləcəyini də deyib, məşqlərə başladım..
Həmin vaxtdan bir qədər ötmüşdü.. Daha dostlaşmışdıq.. Ara-
sıra məşğələrimizə gəlib, əvvəlki tək seyr edib gedirdi.. Günlərin
birində yolda rastlaşananda az qala məni muştuluqladı:- Musiqi
məktəbinə yazılmışam, tar sinifinə.. Elə maraqlıdı ki...
Elə həmin anda müşahidə etdiyim hisslərin  ötəri olmadığını,
musiqiyə, bu qədim milli alətimizə sevgisini görüb, xeyir-dua
verdim, görüb bildiklərimdən danışdım ki, həvəsini bir az da
artırım...
Universiteti bitirəndən sonra mərkəzi mətbuatda, o illərdə az
inkişaf eləmiş fotojurnalistika sahəsində fəaliyyətə başlamağımla
əlaqədar olaraq, o vaxt ki, musiqiyə meyli olan kəndimizin
cavanları üçün sənət məbədi sayılan ansambldan uzaqlaşdım..
Gecə yarıdan keçmiş evə qayıdır, tez-tez respublikamlızın şəhər
və rayonlarına, xarici ölkələrə ezamiyyətlərə gedirdim.. Günlərin
birində vaxt tapıb, xalq  teatrının məşqinə baş çəkəndə çox
sevindim.. Artıq ansamblda tarı Firuz Əliyev ifa edirdi..
Kollektivimizin üzvləri ondan çox razılıq edir, onun çox istedadlı
bir gənc kimi tez parlayacağından xəbər verirdilər.. Sonralar
Firuz Asəf zeynallı adına musiqi məktəbində təhsil aldı və el
şənlikləeinə dəvət olunmağa başladı..
El şənliyi demişkən, hərdən dəvətli olduğum kənddəki toy
məclislərinə gedəndə Firuz məni görən kimi ayağa qalxırdı. Düzü
onun bu təvəzökarlığını deyim, xətitr-hörmət saxlamağını deyim,
məni utandırırdı.. Odur ki, məclislərin birində məsələni zarafatla
yoluna qoymaq üçün ona yaxınlaşıb, yavaşca:- “Kişi, sən daha
oturmuş sənətkarsan ey, sənə tez-tez qalxmaq olmaz”,-dedim..
Zarafatımdakı incə ehyamı duyub, xeyli güldü..
İllər ötdükcə Firuz televiziya ekranlarında tez-tez görünür, ifası
efirdə səslənir, konsert proqramlıarı ilə ən böyük salonlarda çıxış
edirdi.. Köksünə sıxdığı tarı elə bil ürəyini oxuyurmuş kimi
dinləyiciyə nələr demir, nələr danışmırdı?!... İstər ayrı-ayrı
muğamlarımızın ifası zamanı, istərsə də xanəndələrimizi
müşayət edəndə onun ifasının kamilliyi məni çox sevindirirdi..
İndi aradan illər keçib.. Bir vaxtlar tara həsrətlə qapı
arxasından baxan yeniyetmə-sənət aləmində tanınmış sima,
respublikanın xalq artisti Firuz Əliyevin indi 60 yaşı tamam olur..
Mən bu münasibətlə öz köhnə dostuma, Firuza deyəsi bircə
sözüm qalıb.. Sən daha oturmuş yox, ustad sənətkarsan
qardaşım.. Milli musiqimizi dünyada tanıtmaqla sən
mədəniyyətimizə, incəsənətimizə dəyərli töhfələr vermisən..
Sevilən ifanla, musiqini dinlətmək məharətinlə könüllər fəth
etmisən.. Ona görə də bu gün mən səni harda olsan ayaq üstə
alqışlayır, yaradıcılığında, şəxsi həyatında məhsuldar aylar, illər,
unudulmaz, sevincli günlər arzulayıram...
***
Munis Şərifov
Kamança ifaçısı, respublikanın xalq artisti
Mən Firuzu uzun illərdir tanıyıram və dostluq edirəm.. Mən
mərhum İslam Rzayevin rəhbərlik etdiyi, Firuzun konsertmeysteri
olduğu ansmda faliyyətə başlayanda çox gənc idim.. Hələ o
qədər səriştəm yox idi.. Hər məşqdə Firuzdan nəsə öyrənirdim..
O, ansambılla məşq eləyəndə heç bir çətinlik çəkmirdi.
Ansamblda tək İslam müəllim oxumurdu.. Bəlkə də yüzlərlə həm
peşəkar, yəni artıq təcrübəsi olan, həm də gənc, hələ necə
deyərlər bişməmiş müğənnilər bizim ansambılla çıxış eləməyi
özlərinə şərəf bilirdilər.. Məhz firuzun sayəsində ansambıl
saysıq-hesabsız mahnını olduqca yüksək səviyyədə, hər bir
müğənninin arzu elədiyi şəkildə ifa eləyirdi.. Ən üzdə olan
müğənnilər də bizim ansambılla çıxış eləmək istəyirdilər.. Bunun
elə ən böyük səbəbkarı Firuz idi.. O həm xalq mahnılarını, həm
bəstəkar mahnılarını bütün elementləri ilə, bütün incəlijkləri ilə
bilirdi.. Firuzun üstünlüyü bir də onda idi ki, o Azərbaycan
musiqisinə yad nəfəsin girməsinə heç vaxt imkan vermirdi..
Deyirdi ki, müğənni o vaxt yad nəfəs işlədir ki, onun baqajı olmur,
daha doğrusu Azərbaycan musiqisinin incəliklərini bilmir.. Firuz
onlarla müğənniyə yad nəfəslər vurmağı tərgizdirib, onlara
özümüzün olduqca həzin, bulaqların şırıltısı kimi zümzüməli
melizmalarımızı öyrədib.. Bəzən müğənnilər yersiz zəngulə
vuranda Firuz məşqi saxlayıb ona deyirdi ki, zəngulə çox gözəl
şeydi, amma onu yerində gərək vurasan ki, dinləyici də zövq ala
bilsin.. Yerli-yersiz zəngulə vurmaq xörəyə həddindən çox duz
qatmaq kimi olur.. Amma zənguləni yerli-yerində işlədəndə çox
səliqəli alınır.. O, buna misal olaraq bizim klassiklərimizi, Cabbar
Qaryağdı oğlunu, Seyid Şuşinskini, Xan Şuşinskini, Zülfü
Adıgözəlovu, elə mərhum İslam müəllimin özünü, Əbülfət
Əliyevi, Əlibaba Məmmədovu, Yağub Məmmədovu, Arif
Babayevi, Ağaxan Abdullayevi, Alim Qasımovu və başqalarını
gətirdirdi.. Firuz həyatda olduğu kimi ansambılda da nizam-
intizamı çox sevirdi, həm də çox tələbkar idi.. Ona görə də bizim
ansambılın ifası belə gözəl alınırdı.. Mən Firuzdan çox şey
öyrənmişəm.. Mənim kamança sənətimdə müəllimim gözəl
kamança ustası Şəfiqə xanım Eyvazova olub.. Mən Şəfiqə
xanıma ömrü boyu minnətdaram..  Amma mənim bir kamança
çalan kimi püxtələşməyimdə Firuzun da xidməti var.. Biz onunlıa
birlikdə Dövlət tədbirlərində, konsertlərdə, el şənliklərində, toy-
düyünlərdə, eyni zamanda xarici ölkələrdə qastrollarda çox
olmuşuq.. Onun insanlığı, mədəniyyəti, kişiliyi, mərdliyi də
çalğısına bənzəyir.. O bütöv bir insandır.. Onda heç bir şey
yarımçıq deyil.. Onun yanında mən həmişə özümü rahat və
qayğısız hiss edirəm.. Biz lap təzəlikcə Novruz bayramı ilə
əlaqdar YUNESKO-nun xətti ilə keçirilən türk dilli xalqların
fesfivalından dönmüşük.. Həm Parisdə, həm də Strasburqda
çıxışlarımız olub. Gözəl xanım müğınnimiz Nuriyyə xanım
Hüseynova da bizimlə festivalda iştirak eləyirdi.. Bütün
çıxışlarımız çox uğurlu keçdi.. Yenə də Azərbaycan musiqisinin
zirvədə durduğunu böyük həvəslə nümayiş elətdirdik və həmişəki
kimi çox bəyənildik, çox tərifləndik.. Amma yenə başçımız, necə
deyərlər komandirimiz Firuz Əliyev idi.. O yenə tarı o qədər
peşəkarlıqla, o qədər məharətlə, ustalıqla ifa elədi ki, dəfələrlə
salondakıları Azərbaycan musiqisinin, Azərbaycan tarının
möcüzəsi qarşısında ayağa durmağa məcbur etdi.. İlk çıxışımız
YUNESKO-nun konsert salonunda oldu.. Bu salon üç min nəfər
tamaşaçı tutur.. Musiqiyə sərhəd yoxdu. Musiqi xalqlar araslında
ən gözəl sülh, mehribançılıq, əmin-amanlıq vasitəsidi. Musiqinin
dili ən humanist dildi.. Musiqi hamını dostluğa, qardaşlığa,
mehribançılığa, mərhəmətə çağırır.. Hamı bizim musiqinin
ecazına bürünmüşdü.. Fransanın musiqi mütəxəssisləri bizim
ifamızı inləyəndən sonra öz heyrətlərini gizlədə bilmədilər.. Bizim
musiqini dünyanın ən həzin, ən romantik, ən sevdalı musiqisi
adlandırdılar.. Firuzun ifasına isə qədər yüksək qiymət verdilər
ki, bunu dil ilə təsvir eləmək mümkün deyil.. Firuzla harda olursa
olaq, həmişə belə olub.. Vüqar müəllim, “Səbuhi” studyasının
sənin şerlərindən ibarət “Şer nəğmələşəndə” diskində Firuzun
ifası o qədər heyrətamizdi ki, bu diskə qulaq asan hər kəs həm
sənin şerlərində olan hikmətə, mənaya, poetikliyə, fəlsəfəyə,
həm də Firuzun fövqəladə çalğısına vurulurlar.. Mən sənin
televizyada 40 illik yubileyinlə bağlı gedən bir saatlıq verlişi
xatırlayıram.. Verlişi böyük alimimiz Hacı Basim Məmmədəliyev
aparırdı.. Orda da müşayətçi mən idim.. Orda da həm sənin
şerlərindən, həm də Firuzun ifasından doymaq olmurdu.. Bu
qəlblərə xoş duyğular saçan bir məəviyyat çeşməsini idi.. Mən
fəxr edirəm ki, uzun illərdir Firuzla həm sənət yoldaşlığı, həm də
həyat yoldaşlığı eləyirəm.. Firuz çox nəcib, əməlisaleh və pak bir
insan, əsl dost və gözəl ailə başçısıdır.. Mən Firuzu 60 illik
yubileyi münasibətilə səmimi qəlbdən təbrik edir, ona ən yaxşı
şeyləri, eyni zamanda uzun ömür, can sağlığı və ailə səadəti
arzulayıram! Onu bağrıma basıb opürəm!
İsmayıl Həmidov
Kamança ifaçısı, Respublikanın əməkdar artisti
Firuz Əliyev sözün həqiqi mənasında fitri isdedada malik
sənətkardır.. Onun ifasında qırıqlıq və ya natamamlıq görmək
mümkün deyil.. Onun ifası həmişə qabarıq şəkildə nəzərə
çarpır.. O öz gözəl ifası ilə xalqın rəğbətini və məhəbbətini
qazanmışdır.. Bəzən düşünürəm ki, bu müvəffəqiyyətin sirri
nədədir? Sonra isə öz sualımı belə cavablandırıram,-Onun
ifasında dərin məna, güclü təsir qüvvəsi vardır.. Hazırda istər
muğamımızı, istərsə də tar ifaçılığını Firuzsuz təsəvvür etmək
mümkün deyil.. Firuz öz fərdi xüsusiyyətlərinə malik bir
sənətkardır.. Sənətdə isə mənim fikrimcə ən başlıca cəhət
fərdilikdir.. Bu mühüm vəziyyət istedadın dərəcəsini, yaradıcılıq
axtarışlarının genişliyini müəyyən eləyən amillərdəndir.. Firuzun
ifası son dərəcə fərdidir, özünəməxsusdur.. Bu ifa səni öz
sehrinə salıb arxasıyca aparır, eyni zamanda güclü bir dəstək
verir.. Mən uzun illərdir Firuzla bir yerdəyəm.. Daha doğrusu
xanəndəsi Ağaxan Abdullayev kimi böyük bir sənətkar olan
muğam üçlüyündə birlikdə fəaliyyət göstəririk.. Dövlət
tədbirlərində, televiziya kanallarında birlikdə çıxış edirik..
Dəfələrlə xarici ölkələrdə qastrol səfərlərində də bir yerdə
olmuşuq.. Bir neçə il bundan əvvəl yaradılmış “Abşeron”
ansambılında da elə Firuzun özünün rəhbərliyi ilə bir yerdə
çalışırıq..Eyni zamanda el şənliklərində, toy düyünlərdə çox vaxt
bir yerdə oluruq.. Firuzla bir yerdə xanəndəni müşayət eləmək
mənə o qədər zövq verir ki, kamançanı əlimdən yerə qoymaq
istəmirəm.. Firuzun fantaziyası o qədər zəngindir ki, bəzən məni
heyrətə gətirir.. Düşünürəm ki, axı bir sənətçidə bu qədər də
güclü baqaj ola bilərmi ki, elə necə deyərlər bədahətən sayı-
hesabı olmayan lirik və şirin xallarla  dayanmadan dinləyicinin
zövqünü oxşaya bilsin? Sonra yenə də özüm-öz sualımı çox
sadə bir şəkildə cavablandırıram:- Bu muğam, bu musiqi xalqın
milli sərvətidir.. Bizim xalq isə çox zəngin mədəniyyətə malik bir
xalqdır.. Xalqın bu zəngin mədəniyyətini özünə qaytarmaq üçün
hər şeydən öncə xalqın özünün yaratdığı misilsiz xəzinədən
faydalanmaq lazımdır.. Firuz bu xəzinədən olduqca səmərəli
şəkildə faydalanmış bir sənətçidir.. Ona görə də necə deyərlər
balın üstünə bal töküb dinləyicini onun istədiyi qədər məmmun
edə bilir.. Firuz mənim bir kamança çalan kimi püxtələşməyimdə
də az xidmət göstərməyib.. Mən ondan çox şeylər öyrənmişəm..
Ömrü boyu da ona minnətdar olacağam.. Mən Firuz qardaşımı
60 illik yubileyi münasibətilə səmimi qəlbdən təbrik eləyir, ona
Uca aradandan ailə səadəti, uzun ömür, can sağlığı, firavanlıq
və yeni-yeni nəaliyyətlər diləyirəm...
***
Hacı Mirzə Ağabəyli
Respublikanın əməkdar artisti.. Azərbaycan Milli Dram
Teatrının aktyoru
Firuzun tara, muğama, ümumiyyətlə musiqi aləminə olan
məhəbbəti hələ kiçik yaşlarından mənimlə bir sinifdə oxuyanda
özqünü çox aydın bir surətdə biruzə verirdi.. Sinif rəhbərimiz
dərsdə boşluq yaranarkən Firuza deyirdi ki, götür tarı çal...
Firuzla mən toy şənliklərində, məclislərdə tez-tez rastlaşarıq,
onun tarının sarı simindən çıxan muğam naləsi, fəryadı altında
qəzəl, şer söyləmək insanı rqqətə gətirir.. Firuz özündən qabaqki
tar ifaçılarından öyrəndiklərini özünə uyğun tərzdə ifadə eləməyi
çox gözəl bacarır.. Onun ifası əvəzolunmazdır.. Firuzun ənm
gözəl xüsusiyyətlərindən biri də gözəl dost, gözəl insan
olmağıdır.. Firuz musiqini duyur, yaşayır və yaşadır.. Bəxtiyar
Vahabzadə çox gözəl deyib:
Yaşamaq yanmaqdır, yanasan gərək,
Həyatın mənsaı yalnız ondadır,
Şəm əgər yanmırsa yaşamır demək,
Onun yaşamağı yanmağındadır..
İncəsənət aləmində tək musiqi sahəsində yox, incəsənətlə
məşğul olan, istər aktyor, istər rejissor, istər dramaturq, fərqi
yoxdur, hamı Firuzun sənətinə, tarının ecazkar səsinə
vurğundur.. Çox əfsuslar olsun ki, bu gənc (O mənim aləmimdə
hələ də gəncdir) sənətkarın haqqında hələ də televiziya filmi
çəkilməyib.. Çox minnətdarlığımı bildirirəm Firz haqqındakı bu
kitabın müəlluifi, gözəl şair, alim, musiqi sahəsində bənzərsiz bir
dəsti-xətti olan, musiqini yaşadan, sevdirən dostum Vüqar
Əhmədə ki, Firuzun əməyini, zəhmətini qiymətləndirərək onun
yaradıcılığına kitab həsr edib..
Firuz, ən sonda sənə ürək sözümü deməyi özümə borc
bilirəm.. Firuz, bizim ömrümüz “Yetim gegah”ın qəmli sədaları
altında sona yetəcək.. Lakin sənin ifaçılıq məktəbində qoyduğun
dəsti-xətt daim əbədi yaşayacaq və təkrar olunmayacaq..
Əziz dostum, mehriban qəlb sirdaşım, sadə insan, böyük
sənətkar Firuz! Səni 60 illik yubileyin münasibəytilə təbrik edir,
sənə can sağlığı, uzun ömür arzulayır və barmağlarının sarı
simdən əskik olmamasını arzulayıram.. Nəhayət sözümü nakam
şair M. Müşfiqin ölməz poeziyasının həzin sətirləriylə bitirirəm:
Oxu tar, oxu tar, səni kim unudar....
***
Teymur Əmrah
Müğənni
Firuz müəllimin ifası mənə o qədər zövq verir ki, mən demək olar
ki, heç vaxt bunun təsirindən ayıla bilmirəm.. Onun ifası məndə
ən xoş və həzin duyğular oyadır.. Mən xasiyyətcə çox həlim bir
adam olduğum üçün Firuz müəllimin ifası  məni daha da
həlimləşdirir.. Mən bu ifanı eşidəndə o qədər duyğulanıram ki,
özümdən biixtiyar gözümdən yaş axır.. Bu ifa zatən mənim
dərdlərimə şərik olur, sanki mənim dərlərimi yüngülləşdirmək
üçün mənə ürək-dirək verir, bir qədər göz yaşı töküb
rahatlanmaqdan ötrü mənə inanılmaz dərəcədə kömək eləyir..
Hamı bilir ki, mən estrada-vokal müğənnisiyəm.. Muğam mənim
janrım deyil.. Lakin mən bir azərbaycanlı olduğum üçün, daha
doğrusu damarlarımdan azərbaycanlı qanı axdığı üçün,
muğamın pərəstişkarıyam.. Gözəl ifaçların ifasında muğama
qulaq asmaqdan doymuram.. Çünki muğam bizim canımızda,
qanımızdadı.. Muğam bizim həyatımızın obrazıdı.. Muğamsız
biz heç kimik, heç nəyik və məhz Firuz kimi virtouz sənətkarların
ifasında muğam xalqımızın qəlbinə hakim kəsilir.. Muğamı
Azərbaycansız, Azərbaycanı da muğamsız təsəvvür eləmək
mümkün deyil. Muğamı Firuz Əliyevsiz də təsəvvür eləmək
mümkün deyil.. Firuz müəllim bizim muğamımızı zirvələrə
qaldıran sənətkarlardandı.. Bizim muğamımız məhz Firuz Əliyev
kimi nəhənglərin sayəsində büyün dünya musiqisinin üzərinə işıq
saçıb..
Mən artıq sağlığında canlı klassikə çevrilmiş Firuz müəllimi
altımış illik yubileyi münasibətilə ürəkdən təbrik eləyirəm, ona
ailə səadəti və bütün yerdə qalan arzularına yetməyi
arzulayıram...
İbrahim Tatlısəs
Qardaş Türkiyənin ən ünlü sənətçilərindən biri
“Əfəndim canım kərdeşim..  Sənin güzəl  ifan bəni hayran etdi..
Bən zatən azəri muziyinin hayranıyım.. Zaman-zaman azəri
şarkıları da söylərim.. Ama Firuz bəyin ifası bir başkadır.. O tar
çalarkən o kadar zövk aldım ki, kəntimi belə unutdum və kafama-
kafama vurdum.. Büyük Haydar Əliyev na kadar güzəl söyləmiş..
“Biz bir millət iki dövlətiz”... Şimdi düşünürüm ki, bən həm
Türkiyənin, həm də Azərbaycanın ünlü bir sanatçısı olduğum
gibi, Firuz bəy də həm Azərbaycanın, həm də Türkiyənin ünlü bir
sənətçisidir”..
Füzuli Nəcəfov
“Barmaqları mizrablı dostum”
Mərhum müğənnimiz İslam Rzayev öz ansamblını yaradan
vaxtdan, ansamblın konsertmeysteri tarzən Abdulla Qurbani idi..
Etiraf eləmək lazımdır ki, pis musiqiçi deyildi.. Lakin muğam ifa
edərkən fars ahəngindən istifadə edir, hətta ansamblın ifa etdiyi
bütün musiqi nömrəlini, istər mahnı olsun, istər rəng, hər vəhclə
farslaşdrmağa çalışırdı.. Firuz Əliyev həmin ansambla rəhbərlik
eləyən gündən isə hər şey dəyişdi.. Ansamblın ifası yad
notlardan, yad xallardan təmizlənib, Azərbaycan musiqisinin
əvəzolunmaz çalarları ilə nəvalandı, ansambl şablon ifadan çıxıb
Azərbaycan musiqi dəryasının dərinliklərinə baş vurdu və hər bir
musiqi nömrəsini ayrı-ayrı ştrixlərlə, ayrı-ayrı detallarla ifa
eləməyə başladı.. Bu isə bilavasitə o vaxt cavan olmasına
baxmayaraq artqı ustad və olduqca peşakar bir sənətkara
çevrilmiş Firuz Əliyevin düzgün metodundan, Azərbaycan
musiqisinin incəliklərini dərindən bilməsindən, bütün xalq
mahnılarını və bəstəkar mahnılarını ən xırda elementlərinə qədər
bilməsindən irəli gəlirdi..
Firuz xanəndələri müşayət eləyəndə, onlar çox rahat oxuyurlar,
çünki o onları yaxşı duyur, nə eləmək istədiklərini dərhal anlayır
və xanəndənin hamar oxuması üçün hər cür şərait yaradır..
Firuzun xoşbəxtliyi ondadır ki, sənəti də gözəldi, insanlığı da..
Onda bir uşaq təmizliyi var.. İstər yaşlı olsun, istər gənc, mən
hələ bir adam görməmişəm ki, Firuzdan narazı olsun, haçansa
ondan incidiyini desin..
Firuz altmış yaşına yetsə də hələ gəncdir.. Allahdan arzu edirəm
ki, o gənclik təravəti ilə, gənclik eşqi ilə hələ uzun illər öz xalqı
qarşısında çıxış etsdin.. Barmaqları mizrabdan heç vaxt
doymasın...
***
Taleh Mirzəyev
(Dostu, Buzovna sakini)
Çox yaxşı dostdur.. Sənəti də ki, göz qabağındadır.. Vüqar
müəllim, ondan Moskvada, özüm təşkilatçısı olduğum bir
tədbirdə “Çahargah” eşitmişəm ki, qılıncdan necə qığılcım
çıxırsa, qəlbimə də elə od düşüb.. Bir dəfə Alim Qasımov
oxuyanda bu bir dənə “Bayatı-qacar” çaldı ki, heyrətdən
boğazım qurudu, ifası məni o qədər feyziyab elədi ki, neçə
dəqiqə özümə gələ bilmədim.. Belə tar çalmaq hər adama qismət
ola bilməz.. Bizdə çox peşəkar, güclü tarzənlər olub.. Mən
bunların adlarını çəkmirəm.. Onsuz da muğamla maraqlanan
adamlar hamısı onların adlarını əzbər bilir. İndi məsələ
burasındadır ki, Firuzun adı elə indidən onların adı ilə qoşa
çəkilir.. Bizim kənddə hamı onu sevir.. Təkcə bir sənətkar kimi
yox, elə bir insan kimi də.. Ona görə də kəndimizdə elə bvir
xeyir iş olmaz ki, Firuzsuz keçsin.. Özü də həmişə yuxarı başda
otuzdururlar.. O, bu hörmətə tək sənətiylə yox, böyük-kiçik yeri
bilməklə, təmiz və gözəl əxlaq sahibi olmaqla, ədəb-ərkanıyla,
ləyaqətiylə və xoş xasiyyətiylə nail olub.. Nə qədər kişi
xüsusiyyəti varsa, hamısı Firuzda cəmləşib.. Hələ indiyə qədər
Firuz bir adamın ürəyini sındırmayıb, hələ bir adam tanımıram
desin ki, mən Firuzdan incidim.. Çox əməlisalehdi Firuz, çox..
Özü də uşağlığından belə olub.. Başqa uşaqlar dəcəllik
eləyəndə, daşa-divara dırmaşanda bu tarı götürüb əlinə sənət
öyrənib.. Elə ona görə də mahir bir ustaya çevrilib.. Elə hamı öz
işində, peşəsində Firuz kimi olsaydı, bütün dünya gülə-çiçəyə
bürünərdi.. Hamı can deyib, can eşidərdi, nə müharibə olardı, nə
dağıdıcı silahlar olardı, nə adırsızlıq olardı, nə də cinayət.
Sənətkarlarında kı, sayı-hesabı bilinməzdi.. ..
Alıtmış yaşın mübarək olsun Firuz! Uğurların daha artıq olsun!
Balaların xoşbəxt olsun! Allah səni bütün arzularına yetirsin
inşallah!
Sözümü mərhum qəzəlxan Maarifin sözləri ilə bitirmək istəyirəm:
Hər gün gündəliyi varaqladıqca,
Hər andan, saatdan yazmaq istərəm...
***
Cəmşid Mirzəyev
(Dostu, Buzovna sakini)
Vüqar müəllim, gözəl xanəndəmiz Hacı Tələt Qasımov sizin
apardığınız bir tədbirdə, rəhmətlik Hacıbaba Hüseynovun 85
illiyində dedi ki, Hacıbaba ustad deyil, ustadı-əzəmdir.. Bu
sözləri Firuza da şamil eləmək olar.. Elə bir xanəndə yoxdur ki,
Firuz onu müşayət eləməsin.. Firuz öz doğma kəndi Buzovnada
məclislərdə, toylarda, başqa şənlik mərasimlərində çox iştirak
eləyib.. O, böyük səhnəyə Buzovnadan pərvazlanıb..
Firuz səsi olmayan xanəndəni də elə müşayət eləyib ki, hamı
elə bilib həmin xanəndənin səsi var.. Nəinki tarzənlərin, hətta bir
çox xanəndələrin peşəkar bir musiqiçi kimi yetişməsindəı Firuzun
xidmətləri var.. Firuz tarı o qədər gözəl, o qədər məharətlə, şirin,
həzin ifa edir ki, insan bütün dərdi-sərini unudur, sakitləşir,
rahatlanır.. Sanki o öz çalğısıyla adamın əsəblərinin üstünə su
çiləyir.. Nakam M, Müşfiq sanki elə Firuzun çalğısı üçün deyib:
Oxu tar, oxu tar, səni kim unudar,
Səsindən ən lətif şerlər dinləyim,
Nəğməni su kimi alışan ruhuma çiləyim..
Tar çöx gözəl alətdir.. Azərbaycan muğamını, musiqisini tarsız
təsəvvür eləmək mümkün deyil. Lakin tar cansız bir ağac
parçasıdır.. Bu cansız ağac parçasını ifa eləyənin göz nə qədər
istedadı, bacarığı, qabiliyyəti və bilgisi olmaldır ki, insnların
qəlbini, zövqünü oxşasın, bir sözlə tarı elə bir dillə dinlərdirsin ki,
hər kəs onun nə dediyini öz ruhu ilə duysun və bu nəvanın abi-
həvasına bürünsün..
Bizim ailəmizdə həmişə musiqiyə çox böyük məhəbbət olub..
Bir vaxtlar evimizə Vahid gəlib, Seyid gəlib.. Biz Firuzu da o
dahilərlə bir sırada sayırıq.. Rəhmətlik qardaşlarım Qüdrət də,
Saleh də Firuzu çox istəyirdilər..
Altmış yaşın çox mübarək Firuz.. O gün olsun yüz yaşın olsun..
Elə həmişə belə cavan, gümrah qalasan.. Uğurların, naliyyətlərin
bundan da artıq olsun.. Balalarınla, ailənlə, nəvələrinlə birlikdə
həmişə firavan yaşayasan.. Uca Yaradan nəzərini sənin və sənin
doğmalarının, yaxınlarının, dostlarının və bütün xalqının
üstündən əskik eləməsin..
***
Mətləb Babayev
Buzovna sakini (İş adamı)
Mən uzun illərdir Firuzun pərəstişkarıyam.. Onun ifalarının
məndə çox sayda kasetləri, diskləri var.. Mən demək olar ki, hər
gün Firuzun ifasına qulaq asıram və dinlədikcə doymuram.. İstər
onun xanəndələrlə birlikdə ifası olsun, istərsə də solo ifası, fərqi
yoxdur.. Artlıq onun çalğısını hər gün dinləmək mənim üçün bir
ruhi qidaya çevrilib.. Kim deyibsə ki, musiqi ruhun qidasıdır, çox
doğru buyurub.. İnsan yeməklə, suyla öz orqanizmini
qidalandırır.. Lakin ruhu da qidalandırmaq hökmən lazımdı..
Mənimsə ruhuma qida verən ən çox Firuzun ifasıdı.. Mən
Firuzun ifasını dinləyəndən sonra özümü çox yaxşı hiss eləyirəm
və xeyli gümrahlaşıram.. İşləməyə, calışmağa və ümumiyyətlə
bu həyatdan zövq almağa həvəsim birə beş artır..
Firuzun çalğısı yalnız muğam üstündə köklənib.. O nə ifa
eləyirsə, eləsin, dinləyicilərin ruhu üçün   muğamın təfsirini verir..
Mən onun ifasını  çox məclislərdə dinləmişəm və məclis
iştirakçılarının onun ifasına nə qədər valeh olduğunun hər zaman
şahidi olmuşam..
Vüqar müəllim, heç bir vax unuda bilməyəcəyim bir tarixçəni də
xatırlamağn yəqin indi əsl məqamıdır.. Neçə il bundan qabaq
Moskvada Tele-Kral sarayında sənin yaradıcılıq gecən
keçiriləndə mən saraydakı qonaqların Firuzun möcüzəli ifasına
müştaq olduqlarının şahiidi olmuşam.. Bu heyrətamiz ifa
qonaqları o qədər məftun eləmişdi ki, onların ruhu sanki
qanadlanıb uçurdu.. Onların Firuzun ifasından nə qədər böyük
zövq aldıqları, üzlərindən, gözlərindən, reyaksiyalarından,
hərəkətlərindən hiss olunurdu.. Firuz öz sehrli ifasıyla hamını
gözəllikdən və eşqdən ibarət olan  Azərbaycan musiqi
ümmanının intəhasızlıqlarına aparmışdı..
Firuz insan kimi də kamillik zirvəsinə yetmiş, ən yüksək mənəvi
keyfiyyətlərə malik olan bir insandı..
Mən Firuzu altmış illik yubileyi münasibəti ilə cani-dildən təbrik
edir, ona polad can sağlığı, yüz il ömür, daimi səadət və saysız
hesabsız naliyyətlər arzu edirəm...
***
Etibar Babayev
Xalq çalğı alətləri laborotoriyasının müdiri
Mən Firuzun kəndlisiyəm, buzovnalıyam.. Onu bir vaxtlar 19
nömrəli musiqi məktəbində bir yerdə işləmişik..  Onun həmin
musiqi məktəbində şagirdlərə necə ürəklə dərs keçdiyinin,
onların qayğısına qaldığının, onlara bir böyük qardaş, ata
nəvazişi göstərdiyinin demək olar ki, hər gün şahidi olmuşam..
Firuz çox sadə, mehriban, səmimi və təvəzökar bir insandır..
Sənəti necədirsə, özü də elədir..  Hər şey saf, hər şey təmiz.
Bir qədər də onun təkrarolunmaz sənəti barədə danışmaq
istəyirəm..  Ola bilər ki, hamının işlətdiyi ifadələri işlədim və
təkrara yol verim.. Amma yəqin məni qınamazsız desəm ki,
Firuzun ifası dahiyanədi.. Belə bir ifanı ancaq dahilər eləyə bilər..
Bu ifa, bu nəva, bu avaz başdan-başa Firuz dühasının
məhsuludu..  Buna başqa ad vermək olmaz..  Firuzu dinləyərkən
şəxsən mən özümü tamam başqa bir aləmdə hiss eləyirəm..
Onun çalğısı məni sonu olmayan olduqca romantik bir ümmana
aparır.. Mən burda firizim ifa etdiyi musiqinin ecazına bürünüb
uyquya dalıram və əsrarəngiz dünyadan qayıtmaq istəmirəm..
Nə yaxşı ki, rəhman və rahim olan Allah muğamı, musiqini və
onların Firuz kimi ifaçılarını yaradıb.. Əgər muğam, musiqi və
Firuz kimi ifaçılar olmasaydı, onda mən bilmirəm bizim həyat
tərzimiz, düşüncəmiz, anlayışımız necə olardı?
Firuzun ifası bizə ancaq və ancaq sevdalı duyğular və
gözəlliklər bəxş edir..
Mən dostum Firuz Əliyevi 60 yaşı münasibətiilə səmimi qəlbdən
təbrik edir, ona ailə səadəti, polad can sağlığı, uzun ömür və
yeni-yeni naliyyətlər arzulayıram..
***
Mövsüm Əhməd
Yazıçı-dramaturq
Çal Firuz, şal qardaş, baxıb geriyə,
Soyumu, kökümü xatırlayım mən,
Səhnələr canlansın gen yaddaşımda,
Gülüm, nəşələnim, həm ağlayım mən,
“Şur”,”Mahur”, “Humayun”, “Segah”, “Çahargah”,
Bizi çox sirrlərdən eyləsin agah,
Xəbər ver sən bizə qədim dünyadan,
Xəzər övladıtək, çıxaq dəryadan,
Bürünək Bakının küləkllərinə,
Dırmaşaq Qafqazın ətəklərinə,
Boylanıb Kəpəzin zirvəsindən biz,
Baxaq, necə imiş ulu Gəncəmiz,
Qarabağ, muğamın parlaq aynası,
Naxçıvan, Nuh yurdu, Nuhun binası,
Keçsin göz nündən kinolentitək,
Çox həqiqətləri öyrənək, bilək.
Hər mizrab, hər səda, hər avaz, hər səs,
Söyləsin qoy bizə tariximizi,
Xəbərdar eləsin dünyadan bizi,
Şamaxı, Qax, Qazax, Şəki, Lənkəran,
Zəngəzur, Qubadlı, Göyçə, Zəngilan,
Quba, Dərbənd, Təbriz, Borçalı, Zəncan,
Ərdəbil, Urmiya, Astara, Gilan,
Nəql etsin minləırlə bizə hekayət,
Çox-çox qədimlərə edək səyahət,
Niyə fəryad edir tarın nəvası?
Axı bütün bunun nədir mənası?
Söylə kimlər olub bizim babamız?
Nə işlə məşğulmuş yeddi arxamız?
Dulusçu, dəmirçi, nalbənd ya misgər,
Bənna, memar, nəqqaş, arabaçı, dülgər,
Bağban, dəyirmançı, əkinçi, rəncbər,
Naxırçı, ilxıçı, dəvəçi, çoban,
Filosüof, kimyagər, həkim ya loğman?
Dabbaq, əllaf, baqqal, çarvadar, tacir,
Hafiz, xəttat, alim, müəzzin, şair?
Tusi ulduzlardan gətirsin xəbər,
Xətai göstərsin cənglərdə hünər,
Nizami “Xəmsə”ni anlatsın bizə,
Xaqani “şinniyə” salsın əruza,
Əcəmi daşlara min bəzək vursun,
Nəsimi şeriylə min səhnə qursun,
Füzuli dönməsin Haqq sevdasından,
Vaqif oyanmasın eşq röyasından,
Seyd-Əzim bizlərə versin nəsihət,
Duyaq nə böyükmüş elmi-mərifət,
Ələsgər götürsün sazı əlinə,
İrfani şerlər söyləsin yenə,
Tarixlər söyləsin tarın sədası,
Bütün vətən geysin muğam libası...
Həqiqətən də Firuz Əliyev tar çalarkən bizə yüksək zövq
verməkdən əlavə, bizi dərindən düşünməyə, keçmişimizə
boylanmağa, yeddi-arxa dönənmizin kim olduğunu öyrənməyə
vadar edir.. Çünki bu olduqca möhtəşəm ifa sanki qədim
dövrlərdən süzülüb gəlir və bizə çox sayda rəvayətlər, hekayətlər
nəql eləyir.. Mənim fikrimcə Firuz Əliyev sənəti əlçatmaz bir
zirvədədir..  Belə ifaya gecə-gündüz tar çalmaqla nail olmaq
mümkün deyil.. Bu Allah vergisidir.. Mən otuz ildən artıqdır ki,
Firuz sənətinin pərəstiçkarıyam.. O televiziya ekranlarında çıxış
eləyərkən əlimdəki ən vacib işimi atıb dərhal onun ifasını
dinləməyə başlayıram və mənə elə gəlir ki, əgər bu ifanı
dinləməsəm, nəyisə itirmiş olacağam.. Ən əsası odur ki, mən
Firizu dinləyərkən Azərbaycan xalqının böyüklüyünü,
müdrikliyini, əyilməzliyini, eyni zamanda humanistliyini
həmişəkindən artıq duyuram və bu da məni çox fərəhləndirir..
Mən əvəzolunmaz tarzənimiz Firuzu altmış yaşı münasibəti ilə
səmimi qəlbdən təbrik eləyir, ona ailəsi ilə birlikdə daima firavan
olmağı arzu edirəm və uca Yaradandan onun ürəyindəki bütün
arzularının yerinə yetməyini diləyirəm..
Ay Firuz
Çalğında var həm möcüzə, həm vüqar,
“Əfsanəvi tarzən”- dedi Bəxtiyar,
Bu ifada hələ nələr, nələr var,
Altmış yaşın nə tez oldu ay Firuz..
Çalğının var həm ədvəsi, həm duzu,
“Segah”ına mən kəsərə min quzu,
Quzey-Güney, hamı sevir Firuzu,
Altmış yaşın nə tez oldu ay Firuz..
“Dilkeş”inlə ürəkləri ram etdin,
Sən “Şüştər”i qulaqlarda tam etdin,
Dünya gəzdin, Buzovnada şam etdin,
Altmış yaşın nə tez oldu ay Firuz..
Sağlığında sən bir məktəb yaratdın,
Öz adını ürəklərdə ucaltdın,
Ürəyini mizrabınla qocaltdın,
Altmış yaşın nə tez oldu ay Firuz..
Qoca tarı, cavan edib sevindin,
Bir kəs görməz sənətinlə öyündün,
Öz çalğına gözü yaşlı sevindin,
Altmış yaşın nə tez oldu ay Firuz..
Əkiz oğlun, həm dörd qızın ürəyin,
Analıarı oldu daim gərəyin,
Əvəzsizdir sənin böyük əməyin,
Altmış yaşın nə tez oldu ay Firuz...
Xanəndəyə ilham verir müşayət,
Sən çalanda oxuyurlar qiyamət,
Eləmisən bu dünyanı səyahət,
Altmış yaşın nə tez oldu ay Firuz...
Uca tutdun ustaların yolunu
Oxutmusan Hacbabanı, Qulunu,
Çox tarzənlər öyrəniblər yolunu,
Altmış yaşın nə tez oldu ay Firuz...
Hacı Tələt, Həcc Ağaxan, Həcc Arif,
Xanəndə Alim də edir çox tərif,
Gün gələr, rəhbər də eyləyər təltif,
Altmış yaşın nə tez oldu ay Firuz..
Hamı bilir çox çəkmisən zəhməti,
Dərdləşmisən ürəyində xəlvəti,
Əziz tutdun şair Vüqar Əhmədi,
Altmış yaşın nə tez oldu ay Firuz...
Firuz Əliyevin adı bu gün təkcə afişalarda, disklərdə, televiziya
verlişlərindən əlavə, daha böyük bir məna kəsb edir.. Onun adı,
yaradıcılığı, Azərbaycan musiqi sənətinin inkişafı tarixində bütöv
bir dövrdür..
Cansız tar Firuzun sehrli barmaqlarının təması ilə müxtəlif
emosional çalarlarda insan qəlbinin ülvi hisslərini, ən nəcib
duyğularını təlatümə gətirib kövrəldir, sevindirir, şadlandırır və
ruhlandırır.. İnsan qəlbinin zəruri tələbi, mənəvi qidası olan eşqi
Firuz öz tarı vasitəsilə gözəlliklə vəhdətdə alıb dinləyicilərinə
böyük səxavətlə bəxş eləyir..
Eşq səhnələri, sevda lövhələri, məhəbbət mənzərələri, gözəllik
təsvirləri bilavasitə Firuzun çalğısında öz əksini tapır və bütün
musiqisevərlərin çox aydın şəkildə başa düşəcəyi bir dildə
insanlarda dəruni hisslər oyadan məhəbbət romanları söyləyir..
Firuzun ifası əsrlərin dərinliyindən gələn olduqca lirik, təmkinli,
həzin, eyni zamanda aşiqanə bir ifadır.. Heç bir zaman
sevdasından usanmayan  böyük Füzuli eşq aləminə çox haqlı
olaraq öz adını yazmışdı:
Löhvi aləmdən yudum əşk ilə Məcnun adını,
Ey Füzuli, mən dəxi aləmdə bir ad eylərəm..
Bu gün Firuz da qəlbin cövhəri olan eşqdən doğan ecazkar
ifası ilə artıq sağlığında öz sənət abidəsini ucaltmış, aləmdə bir
ad qoymuşdur.. Mənə elə gəlir ki, nə qədər Azərbaycan varsa,
nə qədər həyat varsa, bu ad da olacaq və löhvi-aləmdən heç bir
zaman silinməyəcəkdir...
İSTİFADƏ OLUNMUŞ ƏDƏBİYYAT
I.Ayxan Nəbi.. Azərbaycan musiqi ifaçılarının I-ci Moskva şəhər
müsabiqəsi.. “Vaxt” qəzeti, mart 2005-ci il..
2.”Deyilən söz yadigardır”Bakı-“Yazıçı”-1987..
3.Əbdülqasımov V. “Azərbaycan tarı”, Bakı, “İşıq” 1989..
4.Əssar Təbrizi. “Mehr və Müştəri”, Bakı, “Yazıçı” 1988..
5.Əzimli F. “Azərbaycan xalq musiqisinin qısa lüğəti”. Bakı,
“Hərbi nəşriyyat”, 2000..
6.Əmirob F. “Musiqi səhifələri”, Bakı, “İşıq” 1978..
7.Əlizadə L. “Füzulinin gizli sözü” Bakı, 1990.
8.Əlizadə L. “Füzulini tədris edərkən”, Bakı, “İrşad” 1995.
9.Əliyev V.   “Muğam aşiqi” Bakı, “Nurlan” 2009..
I0.Əhmədov V, Nəbioğlu A. “Ürəyimdə oxuyuram” Bakı, 2003..
II.Əhmədov V. “Ağaxanın nəğməli dünyası”, “Açıq söz” qəzeti, 28
dekabr 1995-ci il..
I2.Əliyev  V. “Ürəyin hökmü ilə” “Vaxt” qəzeti, 15-21 iyul, 2001-ci
il.
I3.Əliağa Vahid. “Yüz bir qəzəl, min bir gözəl”, “Yazıçı”
nəşriyyatı, Bakı-1993..
I4.Əmirxanlı Z. “Televiziyada oxuyan Alim, düş aşağı Allah
xatirinə” “Azadlıq” qəzeti, 19 may, 1994-cü il..
15.Əhmədov M. “Muğam sənətimiz” “Muğam” Azərbaycan
“Muğam” Asossasiyasının elmi-kütləvi jurnalı.
16.Fərabi Ə. “Kitabül-musiqiyi-kəbir”. Qahirə, 1967, ərəb dilində..
17.Hacıbəov Ü. “Əsərləri” II cild, Bakı, Azərbaycan EA nəşriyyatı,
1965.
18.İmrani R. “Muğam tarixi” Bakı-“Elm” 1998.
19.İmrani R. “Azərbaycan musiqisi tarixi” Bakı-“Elm” 1999..
20.Qasımov T., Alim Nəbioğlu. “Mənsuriyyə yanğısı” Bakı-2005..
2I.Qasımova S. “Səslən tarım” “Azərbaycan” nəşriyyatı, Bakı-
1998.
22.Marağayi Ə. “Musiqi alətləri və onların növləri” “Qobustan”
jurnalı, nömrə I. Bakı, 1977, fars dilindən çevirəni M.Müsəddiq..
23.Marağayi Ə. “Məqasidil-əlham” Tehran 1344 (1966), fars
dilində..
24.Məhəmməd Füzuli.. “Əsərləri” I cild, Azərbaycan EA-nın
nəşriyyatı.
25.Məhəmməd Füzuli.. “Seçilmiş əsərləri” Azərbaycan Dövlət
Nəşriyyatı.
26.Məhəmməd Füzuli.. “Saqinamə” Divan..
27.Məhəmməd Füzuli. “Rindu-Zahid.. SSRİ EA-nın Şərqşünaslıq
insitutunun Leninqrad şöbəsi küliyyatı-“Füzuli”, şrift nömrə S
1924..
28.Mir Mövsüm Nəvvab Qarabaği..”Vüzuhül-Əqdam”. Bakı,
Orucov qardaşlarının elektrik mətbəəsi, 1913-cü il..
29.Misiroğlu Ə. “Hər sim bir dünyadır”. “Mədəniyyət” qəzeti, 20
yanvar 1992-ci il..
30.Məhərrəmova T. “Muğamın hər yerdə xiridarı var” “Kaspi”
qəzeti 30 sentyabr 2004-cü il..
31.Məhərrəmova T. “İndi müşayət olunmalı xanəndələr azdır”
“Kaspi” qəzeti 10 sentyabr, 2007-ci il..
32.Etibar.. “Məni Firuzdan ayıranın ürəyi parçalana” “Yeni
müsavat” qəzeti, 5 iyun 2001-ci il..
33.Tariyel Azərtürk. Muğam “Şumer” deyilən azəri türkünün milli
sərvətidir.. “Tariyel Vəli Əli” korporasiyası “Sietl”, ABŞ, 2001...
34.Ürməvi S. “Kitab əl-ədvar”, ərəb dilində...
