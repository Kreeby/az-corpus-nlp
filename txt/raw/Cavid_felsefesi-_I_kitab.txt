 
 
 
Səlahəddin XƏLILOV 
 
 
 
 
 
 
CAVİD FƏLSƏFƏSİ 
(1-ci kitab: «İblis»də fəlsəfi motivlər).  
 
 
Bakı, «Qanun», 1996, –112 səh. 
 
 
 
Ön söz:   ŞƏRRİN FİLOSOFU VƏ XEYRİN FƏLSƏFƏSİ… 
 
(Prof. Dr.Yaşar Qarayev) 
 
 Mütəfəkkir Cavidin ən fəlsəfi əsəri olan romantik «İblis» faciəsi bu vaxta qədər ən çox 
ədəbiyyatşünasların, bir də ədəbiyyat və teatr tənqidçilərinin diqqətini cəlb etmişdir. Klassik 
«İblis»şünaslığın tərkib hissəsi kimi daha sonra Cavid haqqında bizim milli səhnə təfəkkürünü – recissor 
fikrini fərqləndirib, ayrıca qeyd etmək olar. Bilavasitə fəlsəfi təhlilin predmetinə isə «İblis» Səlahəddin 
Xəlilovun oxuculara təqdim olunan bu kitabında ilk dəfədir ki, çevrilir. Görkəmli filosof-pedaqoq 
simasında tanınan S.Xəlilovun özü də bu əsərlə ilk dəfədir ki, həm də cavidşünas-filoloq kimi çıxış edir. 
Fəlsəfi qat bədii əsərdə həmişə mətnaltı qatdır, iç dünyadır, alt laydır. Bu laydan faciənin özü, 
onun bütün digər qatları və layları necə görünür?  
Xalis fəlsəfi təhlil, hər şeydən əvvəl, faciənin ideyaca müasirliyinin, mahiyyətcə daha çağdaş 
səslənməsinin xeyrinə mənalana bilmişdir. Hüseyn Cavidin özünün obrazı, ədəbi-elmi potreti yeni 
ucalıqdan və daha möhtəşəm ədəbi-estetik miqyasdan (iri plandan!) görünə bilmişdir. 
Maksimalist Cavid – şərri şər rəmzinin (İblisin!), xeyri Mələyin, mühiti isə müharibə şəraitinin 
gərginliyi timsalında daha dərin aça bildiyi kimi, bu kitabın filosof müəllifi də məhz fəlsəfi qatdan «İblis» 
əsərini axıra qədər açıqlaya bilmişdir.  
Əslində bu konkret halda və S.Xəlilovun konkret-fərdi üslubunda, fəlsəfə özü də 
ədəbiyyatşünaslığın davamı, növbəti məqamı və mərhələsi rolunda çıxış edir. «İblis» ətrafında bütün 
elmi-ədəbi mübahisələr bir yerə cəm olur, incələnir və dəyərləndirilir, bədii münaqişə, ideya və obrazlar 
haqqında ənənəvi qiymətlər fəlsəfi-estetik müəyyənlik kəsb edir. Ədəbiyyatşünaslığın düzgün ideyaları və 
qənaətləri isə fəlsəfi yekun və modelini tapmış olur.  
Səlahəddin Xəlilov məhz fəlsəfi baxım və görüm bucağından faciəyə yeni bir nəzər salır, «xaos 
nədir?» və «İblis kimdir?» – suallarına aydın və təravətli elmi cavablar verdiyi üçün məsələyə belə fəlsəfi 
baxış tarixi, məntiqi və estetik vurğunun sintezi kimi çoxtərəfli, tam və bütöv görünə bilir. 
Sintezi və tamlığı biz «İblis» əsərinin təhlili prosesində kəsişən və qovuşan qütblərin nizamında və 
səhmanında da – milli və dünya miqyasında fəlsəfi kontekstlərin arasında, tipologiya və müqayisələrdəki 
qarşılıqlı tamlıq və vəhdətin səviyyəsində də görürük. Kitabda «İblis» – İ.V.Hötenin «Faust», 
C.Q.Bayronun «Qabil», M.Y.Lermontovun «Demon», K.Marlonun «Doktor Faustun faciəli tarixi», 
F.M.Klingerin «Faust, onun həyatı, fəaliyyəti və cəhənnəmə atılması» əsərləri ilə vahid məcrada tədqiq 
olunur. 
Mərhəmət və vicdan, yoxsa qüvvət və əməl? – əsil dramatizmi zahiri hadisələr arasında deyil, 
daxili mahiyyətlər arasında axtaran müəllif bu sürəkli və davamlı sualda təzadı, dilemmanı yox,… 
qaynağı, çarpazı, vəhdəti qəbul edir, bu ideyaların hər ikisinin inkarı və eyni zamanda sintezi qərarına 
gəlir: «Əsərin əvvəlində mücərrəd şəkildə səslənən mərhəmət və vicdan fəlsəfəsi əsərin sonunda qüvvət və 
fəaliyyəti də ehtiva edərək, sosial mübarizə konsepsiyası səviyyəsinə yüksəlir. 
Doğrudan da faciənin finalı bu ideyaların hər ikisinin dialektik inkarından doğan üçüncü ide-
yanın ifadəsi və təsbiti ilə bitir: arxasında hikmət duran qüvvət və qüvvətə dayanan hikmət – ideal budur!  
Azərbaycanın müasir geopolitik, sosial və siyasi gerçəkliyi üçün bu ideya nə qədər müasirdir və 
əsərin özünün iç ideyası, fəlsəfi pafosu ilə təsdiq olunur:  
 
Lakin saparaq başqası eylərsə xəyanət, 
Seyr eyləyərək, həp baxa dursunmu şu millət?!  
 
 Yeni poetik fəlsəfənin rəhbər tutduğu yeni «qəm və mən», «güc və kamal» nisbəti kitabda çox 
dəqiq müəyyən edilmişdir. Təkcə «İblis»də yox, bütünlükdə XX yüzilliyin romantik şerində klassik bədii 
ənənənin (Füzulinin!) «Kim dərdlidirsə, o kamildir» devizini məhz Cavid dəyişmişdir: «Kim haqlıdırsa, o, 
güclüdür». 
 Kitabda başqa bir elmi müşahidə və fəlsəfi yekun da çox dəqiq və mənalıdır: xeyrin və şərin, 
nurun və zülmətin həm yerdə, həm də göydə mövqeyi və yeri, qüvvələr nisbəti eynidir! Bu artıq Şərrin 
filosofunun monoloqu yox, xeyrin fəlsəfəsinin şərhidir! «Nurla atəş qarşılaşırkən, nur zəif olsa da, atəş 
möhtəşəm olsa da, – nur atəşi ram edir. Nur bir məqsəd olaraq qalır və üstəlik atəşi öz vasitəsinə 
çevirərək, qüdrət və qüvvət kəsb edir». Odur ki, hətta İblis də sonda həqiqətə və işığa qalib gələ bilmir. 
Dünyada yalnız işıq mövcuddur, qaranlıq – işığın yoxluğu demək olduğu kimi, şər də ölən, yox 
olan xaosdan kosmosda qalan boşluğun izi kimi mövcuddur.  
Elə buna görə də tamamilə doğru olaraq müəllif cavidşünaslığın növbəti sürəkli ənənəsinə qarşı 
çıxır, «Faust»un «İblisə satılan insan» konsepsiyasını eynilə Caviddə də axtaran və tapan tənqidçilərlə 
prinsipial elmi mübahisədə haqlı və məntiqli görünə bilir: «…filosofluq səviyyəsinə yüksələn adam üçün 
daha İblis qarşısıalınmaz qüvvə deyil, İblis yalnız o zaman meydan oxuyur ki, o, öz mənəvi bütövlüyünün 
gücünə arxalana bilməsin. 
İblis naqis mühitə sığanların qismətidir». 
Cavid – məhz «Faust»a meydan oxuyan və «İblisə qalib gələn» İnsan konsepsiyası ilə yenidir, 
müasirdir və möhtəşəmdir. Kitabda bu ideya həm də Arif obrazına salınan yeni fəlsəfi işıqda xüsusilə 
aydın və qabarıq görünür. Səlahiddənin şərhində Arif iblis tipacından artıq tamamilə ayrılır və 
uzaqlaşdırılır. Bizim cavidşünaslıqda ilk dəfədir ki, Arifin bədii inkişafında üçüncü mərhələdən – Elxan 
mərhələsindən bu qədər geniş və arqumentli danışılır. Bununla müəllif həm Arifin, həm də 
cavidşünaslığın inkişafında mərhələlərin sayını artırır. 
Arifi İblisdən uzaqlaşdırıb Elxana yaxınlaşdıran bu mərhələ əslində Cavidin özünü də XX əsrin 
əvvəllərinin təzadlı və mürəkkəb axtarışlarından uzaqlaşdırıb, bizim yüzilliyin sonunun yeni əxlaq, yeni 
fəlsəfə və mənəviyyat ideallarına yaxınlaşdırır. Mən bu sonuncu cəhəti kitabın artıq xalis elmi-nəzəri 
qiymətini yox, üstəlik, həm də mənəvi-əxlaqi dəyərini artıran məziyyət hesab edirəm.  
 
 
Yaşar QARAYEV 
 
 
 
 
 
 
 
 
 
 
 
 
 
 
 
 
G İ R İ Ş 
 
Cavidin bütün əsərləri içərisində «İblis» qədər 
həyati və realist bir əsər yoxdur. 
             
A.ŞAİQ 
 
H.Cavidin «İblis» faciəsi onun başqa əsərlərinə nisbətən daha ardıcıl və hərtərəfli təhlil 
olunmuşdur. Bununla belə, «İblis» hələ tam «açılmamış» əsərdir. Bu da təbiidir. Əsər müxtəlif 
fikir və fikir çalarları ilə o qədər zəngindir ki, hər bir yeni tədqiqat zamanı nə isə yeni bir cəhət 
aşkar olunur. Digər tərəfdən də, məhz «İblis» faciəsi H.Cavidin bütün yaradıcılığı boyu 
tərənnüm etdiyi başlıca ideyanın təkamülündə ən dramatik, ən kritik məqamı ifadə edir. Deməli, 
faciənin necə başa düşülməsi, hansı planda şərh olunması ümumiyyətlə sənətkarın bütün 
yaradıcılığının düzgün mənalandırılması üçün də mühüm əhəmiyyətə malikdir. Lakin 
təəcüblüdür ki, H.Cavid yaradıcılığının və xüsusən «İblis» faciəsinin fəlsəfi məzmunu hamı 
tərəfindən etiraf edilsə də, əsər yalnız ədəbiyyatçılar və sənətşünaslar tərəfindən tədqiq olunmuş, 
xüsusi fəlsəfi təhlil obyektinə çevrilməmişdir. Əlbəttə, ədəbi tənqid öz imkanı dairəsində 
əsərdəki fəlsəfi problemlərə də münasibətini bildirmişdir. Təsadüfi deyil ki, H.Cavid 
yaradıcılığının öyrənilməsi ilə əsasən fəlsəfi tədqiqat vərdişi və səriştəsi olan görkəmli alimlər 
məşğul olmuş və olurlar. Lakin bununla belə, faciənin məhz fəlsəfi planda bir daha nəzərdən 
keçirilməsinə ehtiyac vardır. Əvvəla, əsərlə bağlı bəzi məsələlər bu günkü ədəbi tənqiddə bir-
birinə tam əks mövqelərdən izah olunur. Bunlar ilk növbədə əsərdəki başlıca konfliktlərin, əsas 
dramaturci xəttin müəyyənləşdirilməsi, habelə Arif, İblis və Elxan obrazlarına münasibət 
məsələsidir.  
İkincisi, «İblis» faciəsinin dünya ədəbiyyatında mövzu və fəlsəfi qayə etibarilə ona yaxın 
sayılan bir sıra məşhur nümunələrlə (İ.V.Hötenin «Faust», C.Q.Bayronun «Qabil», 
M.Y.Lermontovun «Demon», K.Marlonun «Doktor Faustun faciəli tarixi», F.M.Klingerin 
«Faust, onun həyatı, fəaliyyəti və cəhənnəmə atılması» və s.) müqayisəsi öz düzgün elmi şərhini 
tapmamışdır. Üçüncüsü və ən başlıcası isə, tam yekdilliklə söylənilən və ədəbi tənqiddə artıq 
qərarlaşmış olan fikirlərin bəziləri əsərin ideya istiqaməti ilə bir araya sığmır və hətta onunla tam 
ziddiyyət təşkil edir. Təəssüf ki, əsərin son səhnə qoyuluşu və bu mövzuda çəkilmiş televiziya 
tamaşası da bu cür nöqsanlı mövqeyə əsaslanır. Bunun səbəbini isə «İblis»in əsil fəlsəfi 
mahiyyətinin hələ də müəyyənləşdirilməməsində axtarmaq lazımdır.  
 
 
 
 
 
 
 
HƏQİQƏT VƏ GÜC  
 
 
Hər bir dram əsərinin tədqiqində olduğu kimi, «İblis»in tədqiqində də ədəbi tənqid 
faciənin əsas dramaturci  xəttinin, əsas konfliktlərin başlıca əksliklər və onlar arasındakı 
münasibətlərin öyrənilməsi məsələsinə biganə qalmamışdır. Lakin faciədə İblis obrazının çox 
qabarıq verilməsindəndirmi, digər (mütərəqqi) qüvvələrin potensial imkanlarının nəzərdən 
qaçırılmasındandırmı, yaxud nədəndirsə İblis obrazına münasibət və onun məqsəd və 
fəaliyyətinin işıqlandırılması (həm də improvizasiyalarla işıqlandırılması) məsələsi bir qayda 
olaraq ön plana keçmiş, onun tərəf-müqabili kiçildilmiş, bir növ təkhakimiyyətlilik yaranmışdır 
və nəticədə əsərin başlıca konfliktinin müəyyənləşdirilməsinə olan ehtiyac çox vaxt 
unudulmuşdur. 
Faciənin başlıca konflikti məsələsini xüsusi olaraq təhlil edən tədqiqatçılardan biri 
görkəmli cavidşünas M.C.Cəfərovdur. M.Cəfər «İblis»i müharibəyə qarşı yazılmış bir faciə kimi 
səciyyələndirir. Əsəri bu baxımdan təhlil edərkən tənqidçi müharibə aparan tərəflərin əsas 
nümayəndələrinin əsərdə iştirak etmədiyini bir növ irad kimi qeyd edir: «Müharibə əleyhinə 
yazılmış bu faciədə konflikt şəxsi münasibətlər çərçivəsində verilmişdir».1 Burada üz-üzə duran 
qüvvələr müharibəyə qoşulan qüvvələr, müxtəlif imperialist dövlətlər və onların nümayəndələri 
deyil, qardaşla qardaş, yoldaşla yoldaş, ərlə arvad və başqalarıdır».2   
Lakin nəzərə alsaq ki, H.Cavidin əsas məqsədi məhz müharibə əleyhinə əsər yazmaq 
olmamışdır, «İblis»in ideya səciyyəsi daha qlobal fəlsəfi problemlərlə bağlıdır, müharibə 
əleyhinə fikirlər əsərin əsas ideyasını müşayiət edən ideya çalarlarından yalnız biridir, onda 
akademik M.Cəfərin göstərdiyi cəhətlərin əsərdə nə üçün kifayət qədər işıqlandırılmadığı da 
aydınlaşmış olur. 
Daha konkret desək, əsərdə məqsəd İnsan-Dünya, İnsan-Mühit münasibətlərini təhlil 
etməkdən, naqis mühitdə ləyaqətli insan qarşısında duran problemləri aydınlaşdırmaqdan, 
həqiqətlə güc arasındakı optimal münasibəti müəyyənləşdirməkdən ibarətdir. 
Əsərdə hadisələr müharibə aparan ölkələrdə deyil, müharibədə iştirak etməyən, lakin 
onun mənfi nəticələrindən, törətdiyi fənalıqlardan kənar qala bilməyən ölkələrdə gedir. Müharibə 
obrazının müharibə meydanından kənarda yaradılması onun faciədə məqsəddən daha çox vasitə 
kimi çıxış etdiyini bir daha sübut edir. Belə ki, H.Cavid müharibə obrazını müharibənin özünü 
ifşa etməkdən başqa, daha iki məqsədlə əsərə daxil edir. Birincisi, müharibənin naqis mühitin 
eybəcərliklərini daha da kəskinləşdirməsinə istinad edərək, İnsanla ictimai mühit (İblis) 
arasındakı konflikti dərinləşdirmək məqsədilə. İkincisi, Həqiqət-Güc konfliktində gücə 
münasibətini daha konkret ifadə edə bilmək üçün.  
Beləliklə, müharibəni qlobal bir hadisə kimi təsvir və təhlil etmək, ölkələrarası və ya 
                                           
1 M.Djafar. Quseyn Djavid. B., «Glm», 1982, str. 88.   
2 M.Jəfər. Hüseyn Javid. B., Azərnəşr, 1960, səh. 114-115. 
siniflərarası miqyasda konfliktlərin bədii həllini vermək dramaturqun məramına daxil deyil. 
Əsərdə müharibə doğrudan da ailə-məişət miqyaslı münasibətlərin arxasından, ikinci planda 
görünür. H.Cavid dramaturgiyasının tədqiqatçısı, həm də səhnə təcəsümçüsü olan Mehdi 
Məmmədov pyesdə əyani surətdə şahidi olduğumuz hadisələrdən başqa – «ikinci xətdə, ümumi 
planda» rəsm edilən mənzərənin də olduğunu qeyd edərək yazır: «Bu mənzərəni biz çox vaxt 
qiyabi surətdə, səhnəarxası həyat kimi seyr edirik, lakin aşkar görürük. Bu, teatr sənətinin və 
dramaturgiyanın məqbul və münasib üsullarından biridir».3  
Lakin buradan qətiyyən belə nəticə çıxmır ki, əsərdəki konfliktlər şəxsi münasibətlər 
çərçivəsindədir. Əksinə, əslində ailə-məişət münasibətlərinin heç biri dramatik xətt səviyyəsinə 
qalxmır və əsərin faciəviliyi də, şübhəsiz ki, bu adamların bir-birinə münasibəti və hətta bir-
birini öldürməsi ilə bağlı deyildir. Mehdi Məmmədova görə, faciədəki başlıca konflikt şəxsi 
münasibətlərdə deyil, ikinci xətdə üzə çıxır: «Bu əsərdə üz-üzə dayanan qüvvələr, əlbəttə ki, 
yalnız qardaşla qardaş, yoldaşla yoldaş, ərlə arvad, sevənlər, yaxud sevilməyənlər deyil. Üz-üzə 
dayanan, baş-başa gələnlər həm də böyük ictimai qüvvələrdir, müharibəyə qoşulan ölkələrdir, 
müxtəlif imperialist dövlətləridir, müxtəlif dinlərdir və sonuncuların pyesdə iştirak edən 
nümayəndələridir».4     
Lakin diqqətlə yanaşıldıqda məlum olur ki, birinci xətdəki konflikt əsərdəki başlıca 
dramatizmi və əsərin ideya istiqamətini müəyyən etmədiyi kimi, ikinci xətdəki mübarizə də əsas 
planda verilmir və «müharibəyə qoşulan ölkələr, müxtəlif imperialist dövlətlər, müxtəlif dinlər» 
pyesdə bilavasitə və ya başlıca obrazlar vasitəsilə iştirak etmədiyindən, onlar arasındakı 
mübarizə sezilsə də, konflikt səviyyəsinə qalxmır, ciddi dramatik xarakter almır. İkinci xətdə 
aşkar görünən «dünyanın qarışıq işlərinin müdhiş mənzərəsidir»,5 lakin bu mənzərə 
differensiasiya olunmur, daxili əksliklərə bölünmür, əsasən fon kimi çıxış edir. Görünür, müəllif 
belə bir bölgüyə ehtiyac da duymamışdır, çünki bu, müəllifin əsas məqsədinə daxil deyildir. 
Dramaturqun «imperialist müharibələrini törədən əsas qüvvələri, imperialist burcuaziyanı və 
müharibəyə qarşı əsas tarixi qüvvəni, proletariatı və onun mübarizəsini»6 göstərməməsinin 
səbəbi də təkcə bu deyil ki, o dövrdə hadisələrin cərəyan etdiyi Şərq ölkələrində nə imperialist 
burcuaziya, nə də proletariat bir sinif kimi hələ formalaşmamışdı, həm də budur ki, müharibə 
problemi əsərin leytmotivini təşkil etmədiyindən müharibəni törədənləri ümumiləşdirilmiş 
şəkildə – o dövrün Şərq gerçəkliyi üçün xarakterik olan «şahlar, krallar, ulu xaqanlar» kimi 
təqdim etmək tamamilə kifayətdir.  
Beləliklə, nə şəxsi münasibətlər, nə də müharibə aparan imperialist dövlətlər arasındakı 
konflikt əsərdəki əsas dramatik xətti ifadə etmir. Əsas xətt, əsil dramatizm məhz mahiyyətlər 
arasındakı, ideyalar arasındakı mübarizədə axtarılmalıdır. Faciədə qarşılaşdırılan başlıca iki 
ideya tənqidçilərin çox haqlı olaraq qeyd etdikləri kimi, bir tərəfdən «ədalət, mərhəmət, vicdan» 
ideyası (Arif), digər tərəfdən fəaliyyət göstərmək – altun və silah gücünə arxalanaraq miskin 
nəfsə xidmət etmək (İblis) ideyasıdır.  
Lakin əsərdə məqsəd bu ideyalardan birinin qələbəsini, digərinin məğlubiyyətini 
göstərmək deyil; əsəri bu cür metafizik mövqedən mənalandırmağa çalışanlar düzgün nəticə 
hasil edə bilmirlər. Birinci ideyanın qələbəsini təsdiq etmək (məs., M.Əlioğlu) faciənin ümumən 
                                           
3 Mehdi Məmmədov. Javidanə sənətkar. – «Azərbayjan», 1982, № 11, səh. 46.  
4 Mehdi Məmmədov. Javidanə sənətkar. – «Azərbayjan», səh. 46.  
5 Mehdi Məmmədov. Javidanə sənətkar. – «Azərbayjan», səh. 46.  
6 M.Jəfər. Hüseyn Javid, Azərnəşr, 1960, səh. 127.  
nikbin olan ruhuna uyğun gəlsə də, onun bütün əsər boyu keçdiyi inkişaf yolunun sonrakı 
məqamlarını, Hegel terminalogiyası ilə desək, antitezis və sintez mərhələlərini nəzərə almadığı 
üçün tam uğurlu sayıla bilməz. İkinci ideyanın qələbəsini təsdiq etmək isə əsərin mütərəqqi və 
humanist ruhuna heç cür uyğun gəlmir. Bununla belə, ədəbi tənqiddə belə bir fikir əsasən 
qərarlaşmışdır ki, faciədə hər iki ideya, xüsusən, ikinci ideya vasitəsilə birinci ideya ifşa olunur. 
Birinci ideyanı məsxərəyə qoyan və ona qalib gələcəyinə şübhə etməyən İblisin mövqeyi az qala 
müəllifin öz mövqeyi kimi təqdim edilir. (M.Məmmədov, Ə.İbadoğlu, Ə.İsmayılov və s.).∗/  
Əslində isə faciədə bu iki ideyanın gərgin mübarizəsi onların hər ikisinin dialektik inkarı 
və eyni zamanda sintezi yolu ilə həll olunur. Əsərin əvvəlində mücərrəd şəkildə səslənən ümumi 
mərhəmət və vicdan fəlsəfəsi əsərin sonunda qüvvət və fəaliyyəti də ehtiva edərək sosial 
mübarizə konsepsiyası səviyyəsinə yüksəlir. 
Müəllif hər iki ideyaya eyni tənqidi münasibətlə yanaşmır. 
Müəllifin məqsədi İblisin kinayəli qəhqəhələri ilə Arifin mövqeyini ifşa etmək deyil. 
Əksinə, əsərdən hasil olan nəticələrdən biri budur ki, birinci ideya – «sülh, məhəbbət və ədalət» 
ideyası güclü rəqibi ilə mübarizədə qalib gəlmək üçün özlüyündə kifayət olmasa da, gözəl 
ideyadır, səmimidir, təmizdir. Bu məsələdə, bizcə, M.Əlioğlunun mövqeyi daha düzgündür: 
«İblis» faciəsində böyük sənətkarlıq qüdrəti ilə və xüsusi ardıcıllıqla təbliğ olunan «ümumi 
məhəbbət», «qardaşlıq», «vicdan və mərhəmət» fəlsəfəsi əslində H.Cavid romantizminin 
humanist təbiətini aşkar edən amillərdən biridir».7 M.Əlioğlu ilə yalnız bunda razılaşmamaq olar 
ki, o, həmin ideyanı «İblisin» əsas fəlsəfi ideyası hesab edir.8 Halbuki H.Cavid bu ideyada 
dayanmır, bu ideyadan başlayır!  
Birinci ideya özlüyündə gözəl olsa da, fəaliyyətsizdir, zəifdir, hadisələrin gedişinə heç bir 
təsir göstərə bilmir. 
İkinci ideya isə fəaliyyətdədir. O, meydan oxuyur. Çünki arzu olunanlardan deyil, 
gerçəklikdən çıxış edir. Hadisələr onun hökmü ilə baş verir. Hamı onunla hesablaşır. Çünki 
eybəcər də olsa, realdır, hakimdir. Lakin bu hakimiyyət ehtirası o dərəcədə güclüdür ki, birinci 
ideyanın hətta fəaliyyətsiz, yalnız arzu şəklində mövcudluğuna da dözmür, onu məhv etməyə 
çalışır, öz «üstünlüklərini, gücünü, qüdrətini» ona göstərmək istəyir, onu məsxərəyə qoyur… 
Lakin onu məhv etməyə çalışarkən özünə qəbir qazdığını duymur. Bilmir ki, həqiqət zahirən nə 
qədər zəif görünsə də, onu məhv etmək mümkün deyil. «Gücsüzsən və deməli, haqsızsan», – 
deyir və öz «haqq yolunu» zorla təlqin etmək istəyərkən əslində onu fəaliyyətə gətirmiş olur. 
Burada Hötenin «Faust» əsərindən Allahın Mefistofelə tapşırığı yada düşür:  
 
Dinclik axtarmaqdır insanın meyli, 
Səni yol yoldaşı etdim, coşasan  
Cırnadıb, narahat eyləyib xeyli, 
Onu yaradıcı işə qoşasan !  
 
 Elə bil ki, Mefistofel Faustu kabinədən çıxarıb bilavasitə maddi fəaliyyətə qoşmaq üçün 
göndəribmiş. Baxmayaraq ki, Mefistofelin də öz şəxsi niyyəti var, amma son nəticədə Allahın 
                                           
∗/ Bu ən çox onunla bağlıdır ki, İblisin mövqeyi ikinji ideyanı təsdiq etmək deyil, ifşa etmək mövqeyi kimi qəbul 
olunur. Bu jəhəti biz aşağıda ayrıja nəzərdən keçirəjəyik. 
7 Əlioğlu Məsud. Hüseyn Javidin romantizmi. B., Azərnəşr, 1975, səh. 160. 
8 Yenə orada. 
iradəsi həyata keçir. 
 H.Cavidin «İblis»ində isə insanı fəaliyyətə cəlb eləyən səma qüvvələri deyil. Bu 
məsələdə kontur-rol oynayan İblis də səma qüvvəsi olmayıb, hakim ictimai mühiti təmsil edir. 
Nə zaman ki, Arif daha mövcud ictimai mühitin passiv müşahidəçisi kimi qala bilmir, mühitin 
eybəcərlikləri onun istəyindən asılı olmayaraq şəxsi həyatına daxil olur, onda Arif istər-istəməz 
fəallaşır, hadisələrin real iştirakçısına çevrilir və bir müddət İblisin (hakim həyat tərzinin) təsiri 
altına düşsə də, nəticədə əlindəki silahı hakim mühitin özünə qarşı çevirəcəyinə şübhə yeri 
qalmır. 
 Əlbəttə, şər – İblis öz aləmində müəyyən qələbələrə nail olur (necə ki, Mefistofel artıq 
Faustu özününkü hesab edirdi), insanı müəyyən konkret cinayətlərə sürükləyə bilir, lakin onun 
daxilindəki həqiqət hissini öldürə bilmir, və əksinə, bu hiss – onun daşıyıcısı nəhayət həyata açıq 
gözlə baxmağı öyrənir, passiv şikayətçilik mövqeyi tutmaq və ya zora təslim olmaq əvəzinə, ona 
bir vasitə kimi yiyələnmək zərurətini dərk edir. 
 Beləliklə, ideyalar arasındakı gərgin mübarizə tərəflərdən hər hansı birinin qələbəsi ilə 
deyil, onların hər ikisinin dialektik inkarından doğan yeni bir ideyanın qələbəsi ilə bitir. Bu, 
həqiqət və gücün vəhdəti ideyasıdır. Bu həmin ideyadır ki, H.Cavidin sonrakı əsərlərində kitab 
və qılıncın vəhdəti şəklində davam etdirilir. Ayrılıqda hikmət, həqiqət və ayrılıqda güc, qüvvət 
deyil, hikmətə xidmət edən qüvvət, qüvvətə arxalanan hikmət tərənnüm edilir. 
 Ədəbi tənqiddə «ümumi məhəbbət, ədalət» ideyasının mütərəqqi cəhətlərini nəzərə 
almadan İblisin ona qarşı rişxəndlərinə haqq qazandırmaq və bunu müəllifin mövqeyi kimi 
qələmə vermək təşəbbüsü ilə yanaşı, müəllifin guya hər cür gücə, mübarizəyə qarşı çıxdığını 
iddia etmək təşəbbüsü də vardır. Məsələn, M.Əlioğlu yazır: «Əsərdə «həyat mübarizədən 
ibarətdir», «güclüsən, demək haqlısan» fikirlərinin tənqidinə geniş yer verilmişdir».9    
Faciədə «güclüsən, demək haqlısan» fikri doğrudan da tənqid olunur, lakin bu fikir 
«həyat mübarizədən ibarətdir» fikri ilə eyni tərtibli deyil. İkincidə hər şey mübarizənin 
məqsədindən asılıdır. Ali məqsəd uğrunda mübarizə əsərdə tənqid yox, təbliğ olunur. Məhz 
əsərdəki ictimai mübarizə ideyasını nəzərə alaraq A.Şaiq «ictimai nöqteyi-nəzərdən dram bir 
inqilabdan ibarətdir»10 – deyir. 
Y.Qarayev çox haqlı olaraq ümumən Cavid yaradıcılığında «iki güc, iki zor» 
konsepsiyası olduğunu qeyd edir, gücün hansı məqsədə xidmət etməsindən asılı olaraq şairin ona 
müxtəlif münasibət bəslədiyini göstərir. Gücə belə konkret münasibət «İblis» əsəri üçün də 
tamamilə səciyyəvidir. Burada Cavid heç də hər cür gücü deyil, yalnız «hikmətlə 
cilovlanmamış» (Horatsi), həqiqət cövhəri ilə pardaqlanmamış, ədalətə, haqq uğrunda 
mübarzəyə qarşı yönəldilmiş qaba, nadan gücü, zülm və bədbəxtlik səpən gücü inkar və ifşa edir. 
Yer üzərində ədaləti bərqərar etməyə yönəldilmiş gücü, həqiqət yolçularının gücünü isə, əksinə, 
təqdir və tərənnüm edir. 
Hətta müharibəyə münasibətdə də Cavid metafizik inkar mövqeyindən çıxış etmir. 
Nəticəsinə fərq qoymadan müharibənin qurtarmasına sevinən ərəb əskərinin aqibəti buna ən 
yaxşı sübutdur. H.Cavid ədalətsiz müharibənin əleyhdarıdır. Öz haqqını müdafiə etmək üçünsə 
lazım gəldikdə müharibəyə də hazır olmaq lazımdır:  
 
                                           
9 Məsud Əlioğlu. Göstərilən əsər, səh. 155.  
10 A.Şaiq. Əsərləri. IV jild, Bakı, 1977, səh. 187.   
Lakin saparaq başqası eylərsə xəyanət, 
Seyr eyləyərək həp baxa dursunmu şu millət?   
 
Sülh və müharibə məsələsinə bu cür mükəmməl, dialektik münasibət bu gün də olduqca 
aktual səslənir. 
Məhz bu baxımdan Cavid mücərrəd sülh tərəfdarlarından fərqlənir.  
Ədəbi tənqid, bir qayda olaraq «İblis»də müharibənin ifşa olunduğunu, sülhün isə 
tərənnüm olduğunu göstərir. Bu tamamilə doğrudur. Ancaq sülhü arzu və ya tərənnüm etmək 
azdır, ona nail olmağın yolunu da göstərmək lazımdır. Cavidin böyüklüyü və müasirliyi 
orasındadır ki, o bu yolu çox aydın müəyyən edir. Sülh yalnız o zaman bərqərar ola bilər ki, sülh 
tərəfdarları müharibə tərəfdarlarından güclü olsunlar. Nə qədər ki, azğın və sapqınlar var, nə 
qədər ki, imperiya, militarizm meydan oxuyur, mülhün keşiyində silahla dayanmaq lazımdır.   
 
 
 
 
 
ALLAH, İNSAN, YOXSA İCTİMAİ MÜHİT? 
(İblis obrazı haqqında) 
 
 
 Ədəbi tənqiddə «İblis» əsərinə ziddiyyətli münasibət həm də İblis obrazının əsərə məhz 
hansı məqsədlə daxil edilməsinin, onun spesifikasının müəyyənləşdirilməsi sahəsindəki 
çətinliklərlə bağlıdır. 
 İblis obrazına münasibət məsələsində, bir tərəfdən, bu obrazın mifoloci İblis və 
demonizm problemi ilə əlaqələrinin axtarılmasında, digər tərəfdən də, klassik ədəbiyyatdan 
məlum olan bir sıra İblis obrazları ilə müqayisələr zamanı yol verilən sərbəstlik və aludəçilik çox 
vaxt tədqiqatçıları konkret məntiqi təhlildən yayındırır, əsərin öz məzmun və ideyasından, 
uzaqlaşdırır, faciənin özünəməxsus, oricinal cəhətlərinin və spesifik ideya çalarlarının kölgədə 
qalmasına səbəb olur. 
 Bizcə, əsərin düzgün şərhi üçün İblis anlayışının tarixən necə meydana gəldiyini, min 
illərdən bəri ona münasibətin necə dəyişdiyini, müxtəlif dövrlərdə və konkret ictimai şəraitlərdə 
ədəbi əsərlərdə İblis obrazına müraciətin özünəməxsus cəhətlərini izləməkdən daha çox, məhz 
Cavid dövründə Azərbaycanda İblis anlayışının hansı mənada işlənildiyini müəyyənləşdirmək,∗/ 
və əgər bu mümkündürsə, müəllifin özünün «İblis» faciəsinə və İblis obrazına şəxsi münasibətini 
nəzərə almaq və nəhayət, əsərin öz məntiqi təhlilindən çıxış etmək daha məqsədəuyğundur.  
 H.Cavid irsinin fəlsəfi, ədəbi və mifoloci zəmin və ənənələr fonunda, müqayisəli şəkildə 
öyrənilməsi, əlbəttə, təqdirəlayiq hadisədir. Lakin əvvəlcə əsərin fəlsəfi-məntiqi təhlilini 
vermədən, onun əsas ideya istiqamətini və müəllif mövqeyini müəyyənləşdirmədən müqayisəli 
təhlilə keçmək uğurlu nəticə verə bilməz. (Tarixilik bir tədqiqat metodu kimi zəruri şərt olsa da, 
kafi deyil. Əsil elmi mövqe tarixi və məntiqinin vəhdətini tələb edir). 
Bizcə, İblis obrazının ədəbi tənqiddə taleyi məhz belə uğursuzluq nümunələrindən sayıla 
bilər. 
İblis obrazına ədəbi tənqiddəki müxtəlif münasibətləri ümumiləşdirsək və təsnif etsək, iki 
bir-birinə tamamilə əks olan mövqe ilə rastlaşmış olarıq: Bir mövqeyə görə, İblis şər qüvvələri 
ifadə edir və təbii ki, mənfi obrazdır. Digər mövqeyə görə, İblis şər qüvvələrin ittihamçısı və 
deməli, müsbət qəhrəman kimi çıxış edir. H.Cavidin «şər qüvvələrin» təbiəti və mənşəyi 
məsələsini necə həll etdiyinə dair də ədəbi tənqiddə fikir ayrılıqları olduğundan bu mövqelər hər 
biri öz növbəsində üç yerə bölünür. Birinci mövqeyə görə, ya şərin mənbəyi Allahdır və İblis 
Allahın törətdiyi cinayətlərin timsalıdır, ya şərin mənbəyi insandır və İblis insanın özündədir, ya 
da şərin mənbəyi naqis ictimai mühitdir və İblis bu mühitin timsalıdır. İkinci mövqeyə görə, İblis 
özü şərdən kənardadır və hadisələrə qiymət verərkən ya Allahı şərin yeganə mənbəyi və baisi 
                                           
∗/ Azərbayjanda İblis anlayışına ənənəvi münasibət onun şər timsalı kimi qiymətləndirməsidir. Xalq arasında İblisə 
inqilabçı kimi baxmaq meyli ağlabatmaz haldır. Bu meyl yalnız Qərb ədəbiyyatının bir qisim nümayəndələri üçün 
xarakterik olub Azərbayjan gerçəkliyinə yaddır.  
saymaqla onu ifşa edir, ya şəri insanın təbiəti ilə bağlayır və insanı ifşa edir, ya da ictimai mühiti 
şərin törədicisi kimi ittiham edir. Hər iki halda prinsipial fəlsəfi əhəmiyyəti olan məsələ şərin 
mənbəyinin Allahda, İnsanda, yoxsa ictimai mühitdə axtarılması məsələsidir. İblis obrazının 
şərin timsalı, yoxsa ittihamçısı olması isə daha çox dərəcədə bir ifadə, təsvir metodu olmaqla 
bədii sənətkarlıq məsələsidir. Lakin aşağıda görəcəyimiz kimi, bu ikinci cəhət də müəllifin 
fəlsəfi mövqeyinin düzgün açılması üçün ciddi əhəmiyyətə malikdir. 
Şərin təbiəti və mənbəyi, habelə İblis obrazının funksiyası haqqında müxtəlif fikirlərdən 
(yeri gəlmişkən qeyd edək ki, onlar bir-biri ilə tam ziddiyyət təşkil edir) hansının müəllif 
mövqeyini ifadə etdiyini müəyyənləşdirməyə çalışaq. Bu məqsədlə ədəbi tənqiddən götürülmüş 
konkret nümunələr əsasında bu fikirlərin hər birini ayrılıqda təhlil edək. 
 
 
 
Ədəbi tənqiddə birinci fikir:  “ŞƏRİN ƏSİL BAİSİ ALLAHDIR,  
İBLİS ONU İFŞA EDİR.» 
 
«Azərbaycan İblisi Allaha pənah aparan cahillərə, nadanlara qəhqəhə çəkir və onları başa 
salmağa çalışır ki, bəşəriyyəti qətlgaha çevirən elə imdad istədikləri o müdhiş qüvvədir».11 
«İblis qiyamı tanrının ədalət adı ilə səpdiyi toxumun yer üzündə verdiyi ədalətsizlik 
bəhrəsinə qarşı çevrilmişdir».12 
«İblis Ariflərin sadəlövhlüyünə qəhqəhə çəkir, Allaha bəşər faciəsinin səbəbkarı kimi 
baxır».13 
«Müəllifin ... ifşaçı və ittihamçı münasibəti daha çox İblis obrazında təzahür edir, onun 
əməlləri, onun dili ilə aşkarlanır». 
İblis «allahın ədalətsiz işlərini, dünyanın ədalətsiz qanunlar üstündə qərar tutduğunu və 
elə bunun üçün də qərarsız və rahatsız odduğunu onlara göstərir, bəzən istehza, bəzən qəzəblə 
ifşa edir».14 
«H.Cavid İxtiyar Şeyxin allaha qarşı olan münasibətini bildirir».15 
«İxtiyar Şeyx əvvəllər allahı rəhm edən, ədalətli, məzlumların pənahı kimi tanıyırdısa, 
ona səcdə edirdisə, artıq başına gələn müsibətlər sanki onu ayıldır və o, tanrıya qarşı, allah mər-
həmətinə bir istehza ilə rişxənd edir. İndi ona yeganə təsəlli allahdan intiqam almaqdır»16 və s. 
Allahı şərin baisi hesab etmək üçün əvvəlcə onun mövcudluğunu qəbul etmək lazımdır. 
Şərin əsil ictimai mənbəyini qoyub, göylərdə ona mənbə axtarmaq (hətta bu mənbəyi Allahda 
görmək belə) XIX əsrin əvvəlləri üçün (məsələn, Bayron) bir oricinallıq və cəsarət idisə, XX 
əsrin əvvəlləri üçün ya deyilənlərin təkrarı, ya da dövrün mütərəqqi fikir axınından geri qalmaq 
kimi qiymətləndirilməlidir. Əgər H.Cavid Qərb ədəbiyyatında dərin kök salmış və artıq 
ənənəviləşmiş bir ideyanı sadəcə olaraq təkrar etsəydi və ya hətta müəyyən dəyişikliklərlə və ən 
gözəl bədii formada təkrar etsəydi, bu, şairin nə böyüklüyündən, nə də filosofluğundan 
danışmağa əsas verərdi. Zira mütəfəkkir ədibin böyüklüyü birinci növbədə onun təsdiq və təbliğ 
                                           
11 Əcdər İsmayılov. Dünya romantizm ənənələri və Hüseyn Javid. Bakı, Yazıçı, 1983, səh. 79.   
12 Yenə orada, səh. 117. 
13 Yenə orada, səh. 152. 
14 M.Məmmədov. Javidanə sənətkar. – «Azərbayjan», 1982, № 11, səh. 46. 
15 Əbülfəz İbadoğlu. Hüseyn Javidin «İblis» fajiəsi. B., 1969, səh. 108.  
16 Ə.İbadoğlu. Göstərilən əsər, səh. 142. 
etdiyi ideyanın oricinallığı və böyüklüyü ilə müəyyən olunur. 
Əsərin əsas ideyasını kənarda qoyub İblisin, İxtiyar şeyxin və s. sözlərini heç bir əsas 
olmadan müəllifin adına yazdıqda faciənin ideya oricinallığı şübhə altına alınmış olur. 
Ədəbi tənqiddən gətirdiyimiz iqtibaslardan belə görünür ki, zülmün, şərin səbəbini Allah-
da axtarmaq müəllif mövqeyi kimi qiymətləndirilir. Digər tərəfdən də, İblis müsbət bir rol oyna-
yır və Allahın zülmünü ifşa edir. Bu heç də Allahın inkarı olmayıb, İblislə Allahın yerinin dəyiş-
dirilməsi deməkdir. Xeyirxahlığı İblisin, şəri isə Allahın adına yazmaq dini baxışlara qarşı bir 
sərbəstlik olsa da, onun mahiyyətinə heç bir xələl gətirmir. Şərin mənbəyi (habelə hətta xeyirin 
mənbəyi) yenə də göylərdə axtarılmış olur. Bu mövqedən çıxış edən tənqidçilərin K.Marksa 
istinad etməyə çalışması və onun məşhur «Göylərin tənqidi, beləliklə yerin tənqidinə çevrilir...» 
fikrini iqtibas gətirmələri isə, bizcə, özünü doğrultmur. Belə ki, əvvəla, K.Marks həmin fikri ta-
mamilə başqa kontekstdə və başqa mənada işlədir. İkincisi, Marksda söhbət «göylərin», ilahiyya-
tın tənqidindən gedir, şərin mənbəyini göylərdə axtarmaq və göylərə qarşı bu mənada mübarizə 
aparmaq isə başqa şeydir. Allaha qarşı kin bəsləmək və ya hətta ona təhqirlə müraciət etmək 
əslində onu təsdiq etməyin formalarından biridir. Allaha bu cür münasibət özlüyündə üsyan olsa 
da, ilahiyyatın təsir dairəsindən kənara çıxa bilməyənlərin, zəiflərin, cılızların üsyanıdır. 
H.Cavidin «İblisində" belə mövqedən çıxış edən obrazlar (İxtiyar şeyx) doğrudan da 
vardır. Lakin bu mövqe bütövlukdə "İblis" əsəri üçün də, onun müəllifi üçün də xarakterikdirmi? 
– Xeyr. Bu cür mövqe nə H.Cavidin «İblisinə», nə də Hötenin, Marlonun, Klingerin, 
Lermontovun və s. müvafiq əsərlərinə aid edilə bilməz. Bu mövqe olsa-olsa, Bayronun "Qabil" 
əsəri üçün xarakterikdir. Lakin bir əsər üçün üstünlük sayılan müəyyən cəhətin kafi əsas 
olmadan başqa əsərə şamil edilməsi nəinki onun qiymətini artırmaz, əksinə, onun haqqında səhv 
təsəvvür yaratmaqla yanaşı, qiymətini da aşağı salmış olar. 
Əgər Qabilin Allaha qarşı üsyanı Bayronun əsərinin leytmotivini təşkil edirsə və müəllif 
mövqeyinin ifadəsi kimi səslənirsə,∗/ İxtiyar şeyxin dedikləri epizodik bir obrazın mövqeyini 
ifadə edir və əsərdəki çox müxtəlif ideya çalarlarından yalnız biridir. Bundan başqa, bu mövqe 
əsərin əsas ideya istiqaməti ilə ziddiyyət təşkil edir və əslində müəllifin tənqid obyektlərindən və 
ya daha yüksək bir ideyanın formalaşmasına aparan yoldakı dayanacaqlardan, diskret keçid 
məqamlarından biridir. Zira ruhdan düşmüş İxtiyar şeyxin: 
 
Ah, köpürdükcə şu xain bəşər, 
Yer üzü daim qusacaq zülmü şər 
Məzbəhə dönmüş də bütün kainat, 
Qeyri çəkilməz şu müləvvəs  həyat. 
 
– deyən bədbin, nihilist, inkarçı mövqeyi ümumən mübarizəyə, həqiqət və gücün vəhdətinə 
səsləyən müəllif tərəfindən yalnız tənqid oluna bilər. İxtiyar şeyxin nəzərində dünya – allahdır və 
buna görədir ki, naqis ictimai mühitdə rastlaşdığı haqsızlıqlar onda Allaha qarşı kin yaradır və 
bu, butövlükdə dünyaya nifrətlə, tam bədbinlik mövqeyi ilə eyniləşir. 
Arifin, Elxanın və hətta İblisin mövqeyinə gəldikdə isə onların Allaha və dünyaya 
münasibəti Qabil və Lüsiferin münasibətindən tamamilə fərqlidir. Buna görə də, Bayronla hər 
                                           
∗/ Əslində Qabil əsərdə nə qədər mərkəzi sima olsa da, onun mövqeyini də müəllif mövqeyi kimi başa düşmək 
sonunjunu məhdudlaşdırman olardı. Əsərdən alınan ümumi təəssürat Qabilin və ya Lüsiferin dediklərindən daha çox 
şey ifadə edir.  
cür müqayisə heç də həmişə «İblisi» layiq olduğu səviyyəyə qaldırmır. Məsələn, Əcdər 
İsmayılov yazır: «Günahsız insan qanının axıdılmasında göylər səltənətini təqsirli bilən Elxanın 
etiraz səsi Qabilin tanrıya qarşı qaldırdığı qiyamla səsləşir».17 Əslində isə Elxan və onun çıxışı, 
üsyanı, fəaliyyəti Qabil və onun çıxışına, mövqeyinə nəzərən qat-tat yüksəkdədir. Başqa sözlə, 
Elxan ictimai etirazın daha yüksək formasını – ictimai mübarizəni təmsil edir. Elxan 
haqsızlıqların səbəbini göydə deyil, yerdə axtarır, xilas yolunu insanın özündə görür və İnsanın 
dünyanı necə idarə etməli olduğu haqqında düşünür. 
İblisin məqsədi Allahın timsalında dini, ilahiyyatı tənqid etmək deyil. İblisin Allahla 
mübarizəsi ənənəvi mübarizədir və bundan bədii əsərlərdə çox vaxt rəmz kimi istifadə olunur. 
İblisin rəmzi mənası dərk edildikdə, onun Allaha qarşı çıxışının da rəmzi mənası aydın 
olur. Bu rəmzilik xüsusən «Faust»un proloq hissəsində (Proloq - asimanda) Allah və 
Mefistofelin söhbətində, habelə əsərin finalında aşkar şəkildə təzahür edir. Allah və Mefistofel 
insanda «xeyir və şər başlanğıclarının» rəmzləri kimi təqdim edilir. Və təbiidir ki, proloqdakı 
söhbətdə Allah insandakı yaxşı cəhətləri, Mefistofel isə pis cəhətləri görür və hər biri bu 
cəhətlərin mütləqləşəcəyinə inanır və cəhd edir. 
 
Bəli, başdan-başa, tanrım, qan, qada... 
İnsanlar qəm, möhnət içindədir lap. – 
 
deyən Mefistofel onların tam miskin gələcəyinə şübhə etmir:  
 
O da, mənim əziz, istəkli xalam 
İlan tək torpaqda sürünəcəkdir, 
Bəli, acgözlüklə o, ümidvaram, 
Yerlərdə toz-torpaq sümürəcəkdir. 
 
Allah isə, əksinə, insan haqqında yüksək fikirdədir: O, –  
 
Şübhələr, zülmətlər dolu həyatda, 
Cəhd edir haqq yola çıxsın inadla, - 
 
deyir və insanın nurlu gələcəyinə inanır: 
 
Axtarır, zülmətdə hələ yol gedir,  
Nuru hümmətimlə kəşf edəcəkdir. 
 
Lakin Hötenin "Faust"unda Allah və Mefistofel rəmzlərinin arxasında hansı real 
qüvvələrin dayandığı aydın olmur. Ümumiyyətlə, müəllifin belə bir məqsədi yoxdur. Əsər ardıcıl 
romantizm mövqeyindən yazıldığından müəllifin məqsədi ümumiyyətlə Xeyir və Şərin 
mübarizəsini tərənnüm etməkdən, insan təbiətində xeyrinmi, yoxsa şərinmi üstünlük təşkil 
etdiyini göstərməkdən (habelə xeyrin ümumi və mücərrəd meyarını – əməli fəaliyyəti tərənnüm 
etməkdən) ibarətdir. Burada Xeyir və Şər insanın mənəvi aləminin iki əzəli və əbədi qütbü kimi 
göstərilir; onların gerçək həyati mənbələri isə axtarılmır və ya tapılmır.  
Realist romantizm üslubunda yazılan «İblis» əsərində isə məqsəd məhz bu mənbəyi 
                                           
17 Ə.İsmayılov. Göstərilən əsər, səh. 79. 
müəyyənləşdirmək və onu nişan verməkdən ibarətdir. Burada H.Cavidin qarşısında çox çətin bir 
məsələ durur: bir tərəfdən ənənəvi rəmziliyin şərtlərinə sadiq qalmaq, yeri gəldikcə Allah ilə 
İblis arasındakı əksliyə müraciət etmək, digər tərəfdən də Allahı ancaq xeyir rəmzi kimi 
verməkdən imtina etmək, onu həm də gücün, zorun rəmzi kimi təqdim etmək. 
Hötedə insan iki qütbün – Allah və Mefistofelin arasındadır və onun hansı səmtə meyl 
edəcəyi izlənilir. Burada insan nuru məhz Allahın hümməti ilə kəşf edir. Caviddə isə insan özü 
müstəqil  bir  qütbdür.  Digər qütbü isə  İblis təşkil  edir. Beləliklə, Caviddə İblis və Allah heç də 
eyni tərtibli obrazlar deyil. Allah hər iki qütbü ehtiva edən mürəkkəb, daxili ziddiyyətli vəhdət  
rəmzidir. Allah və İblis arasındakı ənənəvi əkslik saxlanılır, lakin bu, iki qütb arasındakı əkslik 
deyil, tam ilə hissə (yarımçıq) arasındakı əkslikdir. İnsan İblisə tapınanda, maddi dünyanın, 
mövcud ictimai mühitin ritminə daxil olub onun fəal ünsürünə çevriləndə, o da yarımçıq və naqis 
olur. İblis bütün əsər boyu bu yarımçığı qabartmaqla, maddi aktiv dünyanı, mənəviyyatsız 
dünyanı ön plana çəkməklə dünyanın o biri qütbünü, mənəvi dəyərləri, mələyə tapınan insanı 
kölgədə qoymağa çalışır. İblis Allahı heç də insan naminə deyil, özünü təsdiq etmək naminə, 
təkhakimiyyətlilik ehtirası ilə ifşa edir. İblis real ictimai qüvvələri təmsil etdiyinə görə, 
hadisələrin fəal iştirakçısıdır və ya bilavasitə subyekt olmasa da, müşayiətçisidir, şərait yaradan 
və təhrik edəndir. 
Düzdür, H.Cavid Xeyiri də hər halda rəmziləşdirmək üçün proloqda Mələk obrazından 
istafadə edir, lakin əsər başlandıqda onun insanla (Arif) eyniyyət təşkil etdiyi aydın olur. Buna 
görə də, əsərin əsas dramatik xətti İnsan-İblis (ictimai mühit) əksliyi ilə bağlıdır. Mələk obrazına 
müraciət isə, görünür, simmetriya, forma bütövlüyü naminədir. 
Hötenin «Faust» əsəri nəinki ümumiyyətlə dinin, Allah ideyasının əleyhinə yazılmayıb, 
burada hətta yuxarıda danışdığımız mənada Allaha qarşı üsyan da yoxdur. Bununla belə, bu əsər 
kilsə inkvizisiyasını tənqid etməklə (kilsənin mövqeyinə görə, elmi yaradıcılıqla məşğul olan, 
«ruhunu şeytana satan» Faust nəticə etibarilə – cəhənnəmə getməli idi, əsərin ifşa obyekti olmalı 
idi, yazıçı isə, əksinə, onu müdafiə edir) dinə qarşı mübarizədə müəyyən bir mərhələdir. 
Bayronun «Qabil»i, bu baxımdan, daha ardıcıldır. Təkcə müstəqillik və itaətsizliyin deyil, 
həm də idrakın və biliyin rəmzi olan Lüsiferin öz rəmzi əksliyi olan Allaha qarşı çıxışı ilk 
növbədə məhz insanları yaradıcı düşüncədən məhrum etməyə çalışan, kortəbii itaətə və 
miskinliyə sövq edən kilsə inkvizisiyasına qarşı mübarizədir. Bu mübarizə ümumiyyətlə Allaha, 
onun mövcudluğu ideyasına qarşı yox, elmin, biliyin əleyhinə çıxış edən, insanların heç olmasa 
öz yaradıcılıqları ilə sonsuzluğa, əbədiyyətə qovuşmalarına mane olan Allaha – kilsəyə qarşı 
mübarizədir. Müəllif Allahın adilliyi haqqındakı dini təsəvvürləri sarsıtsa da, yuxarıda 
göstərdiyimiz kimi, ilahiyyat çərçivəsindən tamamilə kənara çıxa bilmir. 
Əlbəttə, H.Cavidi də ümumən idealist şair hesab edənlərin nəzərində onun «bu cür» 
çıxışları uğurlu irəliləyişdir. Məsələn, Ə.İbadoğlu yazır: «H.Cavidin göylərə, dinlərə, təriqətlərə 
qarşı bu hücumunu müsbət bir hadisə kimi qiymətləndirmək olar. Şairin idealizmi tənqid etməsi, 
özü idealizm cəbhəsindən olsa da, mütərəqqi və demokratik mahiyyət daşıyırdı».18 
Əslində isə «İblis» əsəri H.Cavidin «idealizm cəbhəsindən çıxış etməsi» haqdakı qənaətə 
heç bir əsas vermir. İxtiyar şeyxin və əsərin əvvəlində Arifin tutduğu mövqelər idealist xarakter 
daşısa da, əsər özu ümumən materialist mövqedən yazılmışdır. Belə ki, başlıca ideyası insanların 
fərdi hərəkət və fəaliyyətinin, düşüncə, istək və amallarının (ictimai şüur) tam müstəqil xarakter 
                                           
18 Ə.İbadoğlu. Göstərilən əsər, səh. 49. 
daşımayıb mövcud mühitdən (ictimai varlıq) asılı olduğunu, habelə insanların azadlıq haqdakı 
düşüncələrinin maddi fəaliyyətlə birləşməsinin zəruriliyini açıb göstərmək olan bir əsər əslində 
tarixə materialist münasibətin mükəmməl nümunəsi sayılmalıdır. 
Digər tərəfdən də, «İblis»də materialist dünyagörüşü hazır, kənardan verilmiş bir təlim 
kimi təqdim olunmur. Əsərin qəhrəmanı Arif ardıcıl idealist mövqedən ardıcıl materializmədək 
bütün mövqe çalarlarını real həyati sarsıntılarla yaşayır. Düzdür, o, materializmi, həm də onun 
primitiv və bayağı formasını İblisdən öyrənir (Allahı atıb altun və qurşunu tutmaq), lakin 
hadisələrin sonrakı davamı göstərir ki, Arif altun və qurşun bataqlığından da çıxmaq, yalnız 
ideyadan, ya da yalnız maddilikdən bəhrələnməyin məhdudluğunu dərk etmək, əqidə 
müəyyənliyi, ideya saflığılı ilə maddi zəminin, real gücün vəhdətinə cəhd göstərmək 
əzmindədir). 
Beləliklə, «şərin əsil baisi Allahdır» ideyası H.Cavidin «İblis» faciəsi üçün səciyyəvi 
deyil. Əsər daha ciddi fəlsəfi qayəyə malikdir. 
 
 
Ədəbi tənqiddə ikinci fikir: «ŞƏR İNSANIN TƏBİƏTİNDƏDİR» 
 
Bu fikir özü də İblisə münasibətdən asılı olaraq iki yerə bölünə bilər: 
 a) İblis, doğrudan da, şərin timsalıdır, lakin əsil İblis elə insanın özüdür; 
 b) İblisin xeyirxah məqsədi vardır – o, insanları başa salır ki, şər onların öz təbiətindədir. 
Hər iki halda İblisə münasibət fərqli olsa da, insana münasibət eynidir və buna görə də, 
ədəbi tənqiddən gətirilən nümunələri bu baxımdan təsnif etməyəcəyik: 
- "İblis isə Arifi müxtəlif həyat yollarından keçirərək ona sübut edir ki, insanın yer 
üzündə çirkin əməllərinə səbəb onun öz vəhşi ehtirasları, nəfsidir.19 
- İblis "aşkar göstərir ki, cahandakı fəlakətlər, insanın başına gələn müsibətlər, faciələr 
onun (yəni İblisin) adına yazılsa da, əsl bais düşkünləşən və bəd əməllərə uyan insanın (yəni 
Arifin) özüdür.20 Arif isə ümumiyyətlə insanlığın rəmzidir: "Əsas hadisə İblisin Arif ilə (insanlıq 
ilə) toqquşmasından ibarətdir.21 
- "İblisin sübut etmək istədiyi fikir budur ki, Allahın yaratdığı insanlar şərin 
mənbəyidirlər."22 
- "H.Cavid belə bir nəticəyə gəlir ki, bütün fəlakətlərin :əbəbkarı olan əsil İblis həyatda 
mövcud olan insan-iblisdir."23 
 -"...dramaturq İblisin vasitəsilə həyatın mənfiliklərini, insan təbiətindəki pozğunluğu 
bütün çılpaqlığı ilə açıb göstərir".24 
 - “H.Cavid İblisin vasitəsilə insandakı məhəbbətin ən sonda nifrətə çevrilməsinə işarə 
edir."25 
 - "Şər "göylərdə", mistik aləmdə deyildir, insan təbiəti və insan iradəsi ilə bağlı bir 
                                           
19 M. Jəfər. Hüseyn Javid. B., 1960, səh. 120. 
20 M. Məmmədov. Çavidanə  sənətkar (I məqalə) - "Azərbayjan", 1982, №11, sək. 46. 
21 Yenə orada. 
22 Ə. İbadoğlu., Hüseyn Javidin «İblis» fajiəsi. B., 1969, səh. 40. 
23 Yenə orada, səh. 53. 
24 Yenə orada. Səh.55. 
25 Yenə orada, səh. 102. 
keyfiyyətdir."26 
 - "İblis insan təbiətini öyrənmək və araşdırmaq məqsədilə ciddi axtarışlar aparır və sübuta 
yetirməyə çalışır ki, bir-birinə uyuşmayan, daima təzad təşkil edən eybəcər və təmiz ehtirasların 
mənbəyi "sirli" bir varlıq olan insanın öz xislətidir."27 
 - "Təqsiri olmadığı halda günahlandırılan xəyalın, təsəvvürün yavrusu İblisə gəlincə, o, 
insanı öz əməllərinin səbəbkarı və əsil günahkarı kimi ittiham edir.”28 
 - "Nəfs insanda şərin əsasıdır."29 
 - "İblis özünü itirmiş insana həqiqəti göstərməyə çalışır və onu "nəfsi-ləimə" aludə olub, 
şəxsi istək ucundan qan tökməməyə, fəlakətə bais olmamağa səsləyir. İblis bu yerdə həyat 
mürəbbisi  kimi meydana çıxaraq özünü pisliklərə  qarşı  qoyur, insanın özünü özünə nişan 
verir."30 
- "Ancaq İblis insanı bir zaman qəlb narahatlığına gətirib çıxarsa belə, insan xilqəti, 
Çavidin inamına görə, İblisdən azad olmur, onu varlığından qova bilmir"31 və s. 
"İblis" faciəsinin məhz bu cür səciyyələndirilməsinə səbəb nədir? Bu mövqe müəllifin 
tənqid olunmasınamı, yoxsa ona haqq qazandırılmasınamı uyğundur? 
Ədəbi tənqiddən gətirilən yuxardakı iqtibasların kontekstindən belə məlum olur ki, 
tənqidçilər həmin mövqeyi Cavidin adına yazmaqla onu yüksək qiymətləndirdiklərini zənn 
edirlər. 
Hansı əsasa görə? Məgər "şər insanın təbiətindədir" ideyasının mürtəce mahiyyət 
daşıdığını görmək çoxmu çətindir? Bu, fəlsəfədə artıq qəti şəkildə müəyyənləşmiş olan elə aydın 
bir həqiqətdir ki, onun xüsusi izahına və ya bu haqda müzakirə açmağa ehtiyac görmürük. Şəri 
insanın öz təbiəti ilə bağlamaq antihumanist xarakter daşımaqdan başqa, həm də onun ictimai-
iqtisadi həyatla əlaqəsini inkar etmək deməkdir. 
Lakin əgər bu ideyanın mürtəce xarakteri aydındırsa, onda nə üçün tənqidçilər həmin 
ideyanı heç bir tərrəddüd etmədən, hətta bir məziyyət kimi Cavidin adına yazır və bu zaman onu 
məhz tənqid etmək lazım olduğunu unudurlar? Biz tənqidçilərin Cavidə münasibətdə xeyirxah 
niyyətinə şübhə etmirik. Lakin belə qüsurlu bir mövqeni heç bir təhlil və tərəddüd etmədən 
müəllifin adına çıxmağa məcbur edən nədir? 
Bizcə, tənqidçilərin bu yekdil qənaəti Cavidi "daha böyük bir ittihamdan" xilas etmək (?) 
təşşəbbüsü ilə bağlıdır. Belə ki, tədqiqatçıların məqsədi heç də məhz "şər insanın təbiətindədir" 
ideyasını deyil, "şərin mənbəyini mövhümi qüvvə olan İblisdə -göylərdə yox, real, maddi varlıq 
olan insanda axtarmaq" ideyasını təqdir etməkdir. Başqa sözlə, Cavidin idealist deyil, materialist 
mövqedə çıxış etdiyini göstərməkdir. Lakin ya ikinci fikrin birincini də özündə saxladığı 
nəzərdən qaçırılır, ya da çox ehtimal ki, onun mürtəce mahiyyətinə biganəlik göstərilir ("Hər 
halda materialist fikirdir!?).∗/ 
                                           
26 M. Əlioğlu. Göstərilən əsər, səh. 145. 
27 Yenə orada. 
28 Yenə orada, səh. 157. 
29 Ə. İsmayılov. Göstərilən əsər, səh. 92. 
30 Yenə orada, səh. 132. 
31 Yenə orada, səh. 155. 
∗/ Maraqlı burasıdır ki, bu mövqe yalnız ilk baxışdan materialist mövqe kimi görünür. Əslində '"şər insan 
mənəviyyatına təbiətən xasdır" fikri "şərin mənbəyi iblisdir" və "iblis mütləq ruh olduğuna və deməli, iblis 
hakimiyyəti qeyri-məhdud xarakter daşıdığına görə, o, həm də insanın içindədir" fikirlərinin toplanmasından da 
alına bilir və bu mə'nada daha ardıjıl və "mükəmməl" bir idealist konsepsiyanın ifadəsidir. Həmin fikir xeyrin də, 
şərin də mənbəyini ijtimai varlıqla əlaqələndirən materialist konsepsiya ilə daban-dabana ziddir. Beləliklə, ilk 
Bu məsələdə tənqidçilərdən yalnız Cəfər Cəfərov ardıcıl mövqe tutur və bir addım da 
irəli gedərək həmin mövqeyin qüsurlu olduğunu göstərir:"Ümumbəşəri bir mövzuda yazılmış bu 
faciə qanlı muharibələrə, ictimai ədalətsizliyə, mülkiyyət və dövlət münasibətlərindən doğan 
mənəvi eybəcərliklərə, qardaşı qardaş aleyhinə qaldıran ehtiraslara qarşı çevirmişdir. Lakin bu 
üsyankarlıq tarixi konkretlik xaricində təzahür etdiyindən mücərrəd bir şəkil alır və nəticədə 
bütün faciələrin səbəbi insanın fitrətində, iblis təbiətində axtarılır. Belə çıxır ki, dünyanı xəyanət 
və cinayət bürümüşdürsə, bunun banisi insanın təbiətən cinayətkar və xain olmasıdır; odur ki, 
sinfi mübarizə, inqilabi dəyişikliklər tamamilə əbəsdir, çünki insan öz təbiəti və mahiyyəti 
etibarilə tükənməz və məhvedilməz xüdbin bir ehtirasın quludur".32 
Özlüyündə aydındır ki, C.Cəfərovun mövqeyi həmin fikrə görə Cavidi təqdir etmək 
istəyənlərə nisbətən daha ciddi və daha elmi mövqedir. Lakin yalnız bir halda ki, "şər insanın 
təbiətindədir" fikrini Cavidin adına yazmaq məsələsində də eyni prinsipial mövqedən çıxış edilə 
idi. Halbuki yuxarıdakı iqtibasdan göründüyü kimi, tənqidçi həmin fikri birbaşa olaraq, 
özlüyündə məlum bir şey kimi söyləyir. Əsərdə isə belə bir müəyyənlik əsla yoxdur. Faciənin 
heç bir yerində, heç bir müsbət obrazın dili ilə müəllif buna bənzər fikir irəli sürmür. Lakin əgər 
həmin fikir əsərdən məntiqi nəticə kimi hasil olursa, onda bunu xüsusi təhlil yolu ilə isbata 
yetirmək lazımdır. C.Cəfərov isə, görünür, bu fikri bir sıra başqa tənqidçilər kimi, əsərin 
özündən deyil, hazır şəkildə ədəbi tənqiddən götürmüşdür. Bunu tənqidçinin "İblis" haqqında ilk 
məqalə barədə" qeydivdən də körmək olar: "...bu məqalədə əsər çox müsbət 
qiymətləndirilmişdir. Belə hesab edilmişdir ki, insanın başına gələn fəlakətlərə səbəb heç də 
mövhumi əqidələrin izah etdiyi kimi, gözəgörünməz şər qüvvələrin, İblsin əməli deyil, kralların 
və dərəbəylərin qanlı siyasəti, mülkiyyət davası, daha ümumi şəkildə deyilsə, insanın öz nəfsidir. 
Buna görə də, insanlar İblisi öz içərilərində, öz münasibətlərində aramalı və ona divan 
kəsməlidirlər”.33 Lakin getdikcə “İblis”ə tənqidi münasibət güclənmiş və onun müsbət 
cəhətlərinə baxmayaraq, ümumi fəlsəfi fikir etibarilə dolaşıq və müəyyən dərəcədə yanlış olduğu 
qənaətinə gəlinmişdir, hətta belə bir fikir də irəli sürülmüşdür ki, pyesin məfkurəvi cəhəti doğru 
və sağlam olmadığı kimi, tiplərinə verdiyi istiqamət də təzad, tərəddüd, şübhələrlə doludur.34 
Əgər bu parçadakı məntiqi ardıcıllığı izləsək, görərik ki, “daha ümumi şəkildə deyilsə…” keçidi 
əsassız və qüsurludur. Belə ki, “kralların və dəbəylərin qanlı siyasəti, mülkiyyət davası” başqa, 
“insanın öz nəfsi” isə tamam başqa şeydir və ikinci birincinin ümumiləşdirilməsindən alına 
bilməz. “Fəlakətlərin səbəbi… insanın öz nəfsi” olması fikri isə doğurdan da, məfkurəcə doğru 
və sağlam deyil. 60-cı illərdən sonra Cavidə münasibətini tədricən dəyişən ədəbi tənqid isə 
“İnsanın öz nəfsi” ideyasını bir daha (elmi-məntiqi əsaslarla) araşdırmaq əvəzinə, onu sözsüz 
qəbul edir və məfkurəcə doğru və sağlam kimi qələmə verir. 
                                                                                                                                        
baxışda nə qədər paradoksal görünsə də, tənqidçilər "şər insanın təbiətindədir" fikri ilə, əslində "Şərin mənbəyi 
məhz mövhumi iblisdir" fikrini inkar etməyib, mümkün hallardan biri kimi saxlamış olurlar. 
Prinsipial əhəmiyyəti olan hansı sözlərin işlənməsi yox, onların arxasında hansı mənaların durmasıdır. "Şər 
insanın təbiətindədir" deyənlər əslində mövhumi iblis üçün yer qoyurlar. Çünki məntiq əfsanəyə və dini rəvayətlərə 
görə maddi deyil, mənəvi hadisə (ölməz ruh) kimi qiymətləndirilən mövhumi iblisin maddi ijtimai mühitdə yox, 
məhz insan mənəviyyatında yerləşdirilməsinə yol verir. "Şərin mənbəyi İblisdir" - deyən Çavid isə İblis anlayışı 
altında ijtimai varlığı - hakim içtimai mühiti nəzərdə tutduğuna görə (bunu biz aşağıda bir daha göstərəjəyik) 
mövhumi iblis üçün lap əvvəldən heç bir yer qoymur. İblis anlayışının rəmzi mənası dərk edildikdə bütün ziddiyyət 
və anlaşılmazlıqlar aradan qalxır, mükəmməl bir materialist konsepsiyanın ardıjıl şərhi ilə qarşılaşırıq. 
32 J. Jəfərov. Azərbayjan dram teatrı (1873-1941). B., səh. 166. 
33 Jəfər Jəfərov. Əsərləri, I jild, B., 1968, səh.239. 
34 Yenə orada. 
 Biz ədəbi tənqidin möqeyindən danışdıqda əksəriyyət tərəfindən qəbul olunmuş və 
müəyyən mənada artıq qərarlaşmış fikirləri  nəzərdə  tutuqur. Lakin  bu  məsələdə  Yaşar  
Qarayevin “Faciə və qəhrəman" əsəri şəksiz istisna təşkil edir. Tənqidçi hələ 1965-ci ildə, 
yuxarıda nümunə gətirdiyimiz əsərlərin çoxu hələ çap  olunmazdan qabaq, elə bil əvvəlcədən 
onlara cavab olaraq yazırdı: "Şair heç vaxt fənanı, pisi təsvir edərək əylənmir, şəri insan fitrəti 
üçün təbii, doğma, labüd təbiət bilərək “şər bəşərə yaraşır”- demir. Əksinə, Cavid hər yerdə 
intihamçı və hər yerdə danlaqçı bir tənqidçidir. O, insanın qüsurunu yalnız ona görə təsvir edir 
ki, qüsurun insana yabançı olduğunu sübut etsin. Şər insan xisləti deyildir.35 Y.Qarayev Cavidin 
bu məsələdə tutduğu möqeyi onun başqa əsərindən – “Peyğəmdər”dən gətirdiyi misalla çox 
aydın və konkret şəkildə əks etdirir: "Fəlakət ona görə baş vermiş ki, insan öz təbiətinə xəyanət 
etmişdir. "Amili-şər" əsil  insan təbiəti üçün yabançıdır, yaddır və bir xəstəlik kimi kəsilib 
atılmalıdır: 
 
Xəstə bir üvə bənzər amili-şər 
Kəs də bulsun şəfa vüçudi bəşər"36 
 
 Bütün bu baxmayaraq, Y.Qarayev də həmin mövqeyi ardıcıl surətdə davam etdirmir, 
həqiqi xeyirxah insanı gerçəklik yox, şairin arzusu kimi qiymətləndirir: Cavidi dəhşətə getirən, 
bir filosof kimi sarsıdan da mövcud, «zalım» insan ilə şairin həqiqi insan təsəvvürü və arzusu 
arasındakı fərqdir. Odur ki, Cavid insanın qüsurunu fəryad edərək, yana-yana təsvir edir və 
nəticə etibarı ilə ifşaları da şairin ideallarına xidmət edir”.37 
Görünür buna görədir ki, sonrakı tənqid həmin mövqedə dayana bilməmiş, geri getmişdir. 
 “Şər insanın təbiətindədir” ideyasının “İblisə” nə dərəcədə xas olduğunu araşdırmazdan 
əvvəl, Qərbi Avropa ədəbiyyatında bu ideyanı doğrudan da ifadə edən, habelə İblis-Mefistofel 
obrazı ilə bilavasitə bağlı olan bəzi məşhur nümunələri yada salaq. 
 F.M. Klingerin “Faust, onun həyatı, fəaliyyəti və cəhənnəmə atılması” əsərində Faust 
müxtəlif ölkələrdəki dəhşətli qaydalarla tanış olaraq, ümumiyyətlə insan təbiətinin naqisliyi 
qənaətinə gəlir və ümidsizlik içərisində özünü İblisin hakimiyyətinə verir, İblisə satılır (bu 
qənaət o dövrün xristian aləmi üçün çox səciyyəvidir). Faust məğlub olur. Çünki iblis hər yerdə, 
o cümlədən insan mənəviyyatında hakimdir. Bu sonluq bədbin sonluqdur. Lakin, bununla belə, 
ədəbi tənqid əsərin əsasən müsbət səciyyəsini verir. Çünki burada mövcud cəmiyyət, ictimai 
mühit ifşa olunur. Düzdür, bu ifşa əsassız olaraq, ümumiyyətlə insanın ifşasına çevrilir, lakin, 
görünür, o dövr (XVIII əsr) üçün bu problemin sadəcə qoyuluşu da müəyyən irəliləyiş idi. 
 İblis-şər insan təbiətinin zəruri ünsürüdürmü, yoxsa insan iblis-şərdən uzaq ola bilərmi və 
hansı yolla? Məhz bu yolun tapılması, “çıxış yolu” məsələsi o dövrün ən ciddi fəlsəfi və ədəbi-
bədii axtarışlarının əsas məzmununu təşkil edir. 
 Bir qayda olaraq üç variant nəzərdən keçirilir: 
1. Allah ölmüşdür. Kim güclüdürsə o da haqlıdır. İnsan insan üçün canavardır. Əzilən yox, 
əzən olmaq lazımdır. 
2. Allaha qayıtmaq lazımdır. Səbr və təmkin… İnsan-xristian dünyanın bütün yükünü öz 
üzərində daşımalıdır. Bu, “Allah” ideyasının qələbə yoludur. 
                                           
35 Q. Yaşar. Fajiə və qəhrəman. Bakı, 1965, səh.111. 
36 Yenə orada. 
37 Yenə orada. 
3. İblisə təslim olmaq acizlikdir. Allaha qayıtmaq nicat vermir. Şər-iblislə deyil, üsyankar 
iblislə birləşməli, yaxud iblisə təslim olmamaq şərtilə ondan istifadə etməli, Allaha və 
bütün dünyaya meydan oxumalı, dünyanın, cəmiyyətin qoyduğu bütün 
məhdudiyyətlərdən yüksəkdə dayanmalı. – Bu, fövqəltəbii insanların, Prometeylərin 
(Faustların, hətta, daha realistik variantda Don Kixotların) təkbaşına mübarizə yoludur. 
Dördüncü variant, yeganə düzgün izah və əsil çıxış yolu isə göstərilmir. Fəlsəfədə olduğu 
kimi, ədəbiyyatda da şərin, eybəcərliyin səbəbini ictimai quruluşda axtarmaq zərurəti o vaxt hələ 
kəşf edilməmişdi. 
“Çıxış yolu” problemi F.M.Dostoyevskinin yaradıcılığı üçün də xarakterikdir. “Cinayət 
və cəza”da, “İdiot”da, ən çox isə “Karamazov qardaşları”nda - hər üç qardaşın mühakimələrində 
və həyat fəaliyyətlərində bu problemin həllinə təşəbbüs göstərilir. Xüsusən, İvan Fyodoroviçin 
öz ikinci məni kimi çıxış edən iblislə (“çert”) daxili mübarizəsi bu probemin ən kəskin 
qoyuluşdarından biridir. Lakin F. Dostoyevski bu məsələnin birqiymətli həllini vermir. 
Bu problemi bütün açıqlığı ilə, kəskin surətdə qoyduğuna görə və heç də həmişə 
birqiymətli həllini vermədiyinə görə (“Karamazov qardaşlarında”da bu problem açıq qalır) 
F.M.Dostoyevskinin də ədəbi tənqid taleyi mürəkkəb olmuşdur. Bir sıra tənqidçi və filosoflər 
onu nihilizma və nitsşeçiliyə görə tənqid etmiş, bəziləri isə tərifləmişlər. 
Bəs əslində necədir? Yazıçının ideya mövqeyi ilə həmin fəlsəfi cərəyanlar nə dərəcədə 
uyğundur? 
F.M.Dostoyevskinin mövqeyi daxili ziddiyyətlərə malikdir və onu qəti olaraq bu və ya 
digər cərəyanla bağlamaq düzgün olmazdı. Yazıçı "Gündəliyin" bir yerində yazır: "...şər 
insanlığın həkim-sosialistlərin zənn etdiklərinə nisbətən daha çox dərinliklərində gizlənilir və 
cəmiyyətin heç bir quruluşunda ondan qaçmaq olmaz...". "Gündəliyin" başqa yerində isə 
oxuyuruq: "Mən şərin insanların normal halı olmasına inanmaq istəmirəm və inana bilmirəm". 
Bu ziddiyyətlilik onun bədii əsərlərinə də xasdır. 
Bəzi tədqiqatçıların fikrinə görə, "Karamazov qardaşlarında” Dostoyevski qurtuluş  
yolunu Aleşa Karamazovun mövqeyində,  yəni yenidən Allah ideyasına qayıdılmasında görür 
(dini ekzistensializm). Bunu müəllifin qəti mövqeyi kimi qiymətləndirmək səhv olsa da, həmin 
"çıxış yolu" mümkün variantlardan biri (ikinci variant) kimi əsərdə, doğrudan da, təhlil olunur. 
Başqa sözlə, silahdan, gücdən yenə də Allaha qayıtmaq ideyası… 
«İblis»də isə ideya istiqaməti tam əksinədir. Mələkdən-silaha, gücə, oradan isə – həqiqət 
və gücün vəhdətinə!  
İ.V.Hötenin «Faust» əsərinin həmin problemə dair yazılmış digər əsərlərdən bir mühüm 
üstünlüyü də budur ki, burada insan iblisə qalib gəlir, yəni Faustun timsalında insanların şərə 
təbiətən meyli inkar edilir. 
«Xeyirxahlıq təbiidir, bədxahlıq isə sonradan özünə yer tapıb» fikri böyük L.N.Tolstoyun 
da yaradıcılıq devizlərindən biri olmuşdur. 
Bəs «İblis»də necə»? İnsan İblislə mübarizədə təslimmi olur? …Görünür, tənqidçilərin 
yuxarıdakı mövqeyinə «əsas verən» faciədə Arifin təkamülünün (daha doğrusu, dialektik 
inkişafının) üçüncü mərhələsinin aşkar şəkildə öz əksini tapmaması və Arifin guya İblisə təslim 
olması qənaətidir.  
Arif obrazı haqqında oxuyuruq:  
– «…Arif səbirlə, qan tökmədən bütün əziyyətlərə dözərək «xoşbəxt olmaq» arzularını 
ifadə etmişdir. Dramaturq məhz allaha inam, «sağır göylər»dən nicat gözlmək kimi xoş 
diləklərin carçılarını Arifin simasında ümumiləşdirmişdir».38 – Arifin inkişafında birinci mərhələ 
onun mahiyyəti ilə eyniləşdirilir.  
– «İblis Arifi cəmiyyətin tam mənada ən iyrənc və eybəcər bir məxluqu etməyə müvəffəq 
olur».39 – Arifin inkişafında ikinci mərhələ təhrif olunmaq və mütləqləşdirilməklə bərabər, həm 
də onun mahiyyəti ilə eyniləşdirilir. 
– «Faciədə Arif məkrə, hiyləgərliyə, təsvirə, xəyanətə və qətlə yol verirsə də, bunların 
günahını, səbəbini özündən kənarda, xarici mühitdə axtarır, özünü bu kimi naqis əməllərdən 
təcriddə hesab edir. O, inanmaq və təsdiq etmək istəmir ki, fənalıqlar, rəzil ehtiraslar həm də 
bilavasitə onun özü ilə bağlıdır. Bu səbəbdən də gücsüzləşir, iradəcə sarsılır və varlığı aşkar 
olmayan mövhumi bir qüvvəni – İblisi lənətləyir…»40 - Arifin inkişafındakı ikinci mərhələ təhrif 
olunmaqla bərabər, düşdüyü vəziyyətin səbəbini özündə axtarmalı olduğu söylənir, halbuki bu, 
inkişafın üçüncü mərhələsini istisna etmiş olardı. 
– «Faciənin digər aparıcı surəti – Arif də rəmzdir; zəkanın və vicdanın rəmzi. O, əqlin 
geniş hüdudları əhatə etdiyini, mənəvi təkamül və mərhəmətə nail olmaq yolu ilə insanın hər növ 
fənalıqlara qalib gələcəyi haqqındakı müddəanı təsdiqə yetirməyə çalışır».41 – Arifin 
inkişafındakı birinci mərhələ təqdir olunur. Lakin Arif həmin müddəanı təsdiqə yetirə bilmirsə, 
deməli məğlub olur; inkişaf tənəzzül məqamında tamamlanır. 
– «Müəllifin bir ittiham hədəfi də haqqı, həqiqəti, ədaləti allahdan nemət və kəramət kimi 
diləyən, yerdəki rəzaləti və onun səbəblərini görməyən, özünün maddi nəfsi, çirkin, şeytani 
ehtirasları qarşısında zəiflik göstərən insandır. Pyesdə belə insanın xətalı, fəlakətli zəifliyi, 
eybəcər keyfiyyətləri Arif obrazında təcəssüm tapmışdır».42 – Arifin inkişafındakı birinci 
mərhələ tənqid olunur. İkinci mərhələdə «əldə olunmuş» «eybəcər keyfiyyətlərin» səbəbi birinci 
mərhələdə –Arifə qabaqcadan xas olan mənəvi keyfiyyətlərdə axtarılır. Hər iki mərhələdə 
mütərəqqi cəhətlər tapılmadığından, inkişafın üçüncü mərhələsi istisna olunur. 
– «Arif sözdə xeyir axtarır, amma işdə ağlın, iradənin deyil, nəfsin sözünə baxdığı üçün 
şər törədir, xəyanətə, cinayətə bais olur, iblisləşir (kursiv mənimkidir – S.X.)»43 
– Arifin inkişafındakı ikinci mərhələ təhrif olunur və mütləqləşdirilir, birinci və ikinci 
mərhələlər Arifin eyni mahiyyətinin müxtəlif (sözdə və işdə) təzahürləri kimi qələmə verilir. Arif 
= iblis. Üçüncü mərhələ haqqında söz də ola bilməz. 
– «Mələk Arifin İblis Arifə çevrilməsi dövr və şərait üçün qanunauyğun idi. Cavid  bu 
ideal insanın daxili aləmində təbiətən mövcud pak, müqəddəs ehtirasın şəraitlə əlaqədar şər bir 
xislətlə əvəz edilməsini çox təbii və real psixoloci prosesdə əsaslandırmışdır».44 – Arifin 
inkişafındakı birinci mərhələdən ikinci mərhələyə keçidin qanunauyğun xarakteri göstərilir. 
Lakin ikinci mərhələ mütləqləşdirildiyindən üçüncüyə keçid istisna olunur.  
Q.Yaşar da Arifin inkişafındakı ikinci pillədə dayanır, insanın iblisləşməsindən, yerdəki 
iblislərdən danışır: «Demək, «insan – insanlığı unutmuşdur», bu insanlığı onun yadına salmaq 
lazımdır. Bu məqsədlə də Cavid insanın qüsurunu ən sərt boyalarla təsvir edir. Bununla o, 
insanda şəxsi ləyaqət duyğuları oyadır, onun bəşəri qüsurunu qıcıqlayır, özlərində şəri daşıyan 
                                           
38 Ə.İbadoğlu. Göstərilən əsər, səh. 96-97. 
39 Yenə orada, səh. 37. 
40 M.Əlioğlu. Hüseyn Javidin romantizmi. B., 1975, səh. 157. 
41 Yenə orada, səh. 145. 
42 Mehdi Məmmədov. Göstərilən əsər, səh. 46. 
43 Yenə orada. 
44 Əcdər İsmayılov. Göstərilən əsər, səh. 156. 
bütün insanları insanlar arasından yox etmək haqqında düşünmək ehtiyacı doğurur. İblis bu 
məqsədə ən yaxşı kömək edir. O, cinayət edən insanlara gülür, bundan həzz alır, insanın pis 
olduğunu ona sübut etməyə çalışır. İnsanın öz səhvini, öz qüsurunu başa düşdüyü yerdə İblisin 
rolu bitmiş olur. İblis Arifdəki mistik bir etiqadı, aldanışı puç etmək, yəni «müqəssir mən 
deyiləm, cinayət edən insanın özüdür» – demək istəyir. Sonda insanlar artıq bu həqiqətə 
inandıqları üçün İblisin qalmasına daha heç bir hacət opmur».45 İqtibas gətirdiyimiz bu 
nümunədə əslində iki fərqli fikir vardır. İlk hissədə «şəri daşıyan insanlar», ümumiyyətlə 
insandan fərqləndirilir, həm də İblis insanın xeyirxahı kimi deyil, onun səhvlərindən həzz alan 
bədxah qüvvə kimi təqdim edilir. İblis insana gülərkən eyni zamanda onu ayıltmış olur. Bütün 
bunlar doğrudur. Lakin İblisin funksiyası yalnız bununla məhdudlaşdırıldığından o, səhnəni 
nəticə etibarilə xeyirxah bir xidmətlə tərk etmiş hesab olunur. Digər tərəfdən də, tənqidçi İblisin 
«müqəssir mən deyiləm, cinayət edən insanın özüdür» fikrinə etirazını bildirmir. Ədəbi tənqid 
sonralar məhz bu mövqeyi faciənin əsas ideyası kimi «inkişaf etdirir». Halbuki ümumiyyətlə 
Q.Yaşar İblisi insana yol göstərən –bələdçi kimi təsvir etmir, əksinə, onun şər rəmzi olduğunu 
qeyd edir.46 Tənqidçi insanı şərin real daşıyıcısı kimi səciyyələndirməklə yanaşı (bunun 
təqsirkarı isə mövcud ictimai mühit, «naqis dünyadır»), həm də bu şərdən xilas yolunu dərk 
etməyə və buna nail olmağa qadir bir qüvvə kimi səciyyələndirir. Yəni insanın xilasını kənar bir 
qüvvədə – İblisdə axtarmaq deyil, insanın özündə axtarmaq mövqeyini üstün tutur. Bu mənada 
Q.Yaşar əsərin əsas ideyasını əks etdirməyə lap yaxınlaşır. Lakin buna ona görə nail ola bilmir 
ki, hakim ictimai mühitdəki şərin insanlara sirayətini mütləqləşdirir, insanın özünə diferensial 
münasibəti ardıcıl surətdə davam etdirmir və Arifin heç də tamamilə «itmədiyini», onun 
potensial qələbə imkanını nəzərə almır. 
  Beləliklə, ədəbi tənqid «İblis» əsərinin Arifin məğlubiyyəti və iblisləşməsi 
(inkvizisiyanın və buna uyğun olaraq Qərbi Avropa ədəbiyyatının ənənəvi termini ilə desək, 
ruhunu iblisə satması) ilə bitdiyi qənaətinə gəlir. Bu isə «şər insanın təbiətindədir» fikrini birinci 
«obyektiv» əsasıdır. 
  İkinci "obyektiv" əsas. İblisin insan haqqında dedikləridir (İblis isə guya müəllifin 
mövqeyini ifadə edir). 
İblis deyir: 
…bəllidir insandakı xislət;  
Sizlərdəki ülfət sonu vəhşət, 
Sizlərdəki şəfqət sonu nifrət,  
Sizlərdəki rəhmət sonu lənət... 
yaxud:  
İnsandakı nəfsi-şumə daim 
İblis olur ancaq olsa hakim. 
yaxud: 
Siz nə qədər məndən uzaqlaşsanız, 
Yer deyil, əflakə uçub qaçsanız, 
Qarşılaşıb birləşəriz daima,  
Ayrı deyil, çünki biriz daima. 
yaxud:  
Lakin məni təhqir edən ey əbləhü miskin! 
                                           
45 Q.Yaşar. Fajiə və qəhrəman, səh. 129. 
46 Yenə orada. 
Olduqca müsəllət sana, bil, nəfsi-ləimin, 
Pəncəmdə dəmadəm əzilib qıvrılacaqsın, 
Daim ayaq altında sönüb məhv olacaqsın. 
 
Buna bənzər fikirlər ayrı-ayrı konkret situasiyalarda, xüsusi emosional-psixodoci 
vəziyyətlərdə – bədbinlik məqamlarında digər iştirakçılar tərəfindən də söylənilir.  
İxtiyar deyir: 
 
Yüz, min deyil iblisz uyan... həp bəşəriyyət 
Etmiş bu gün ev yıxmağa, qan içməyə adət. 
yaxud: 
Yox kimsədə mərhəmətlə vicdan, 
İnsanlığı həp unutdu insan. 
yaxud: 
Ah, köpürdükcə şu xain bəşər, 
Yer üzü daim qusacaq zülmü şər. 
Məzbəhə dönmüş də bütün kainat, 
Qeyri çəkilməz şu müləvvəs həyat.  
Xavər deyir: 
İblisə uyub da əhli-aləm, 
Həp yer üzü qanlı, cümlə sərsəm… 
 
Hətta Arif belə xüsusi həyəcan və sarsıntı keçirərkən bu hissə qapılır: 
 
Yalnız deyil insanlara; vəhşilərə sorsan, 
Onlar belə insandakı vəhşiliyə heyran. 
 
«Şər insanın təbiətindədir» fikrinin Cavidə şamil edilməsinin üçüncü «əsası» – subyektiv 
səbəbi isə, yuxarıda artıq qeyd etdiyimiz kimi, dramaturqu «şərin mənbəyi İblisdir» fikrindən 
«xilas etmək» təşəbbüsdür. 
Lakin bizcə, Cavid yaradıcılığının tədqiqində məqsəd və əsas motiv ona haqq 
qazandırmaq, onu «xilas etmək» və s. bu kimi subyektiv meyllər ola bilməz – Cavidin buna 
ehtiyacı yoxdur.  
Məqsəd – əsl həqiqəti üzə çıxarmaq, əsərin həqiqi məntiqi təhlilini vermək, müəllif 
ideyasını olduğu kimi müəyyənləşdirməkdir.  
Əvvəlcə müqayisə üçün dünya ədəbi  tənqidinin «Faust»a və «Qabil»ə münasibətinə 
nəzər salaq.   
Faust adam öldürür, lakin qatil olmur; çünki bu təsadüfidir və ya Mefistofelin felidir. 
Sevgilisini atır, övladının taleyini unudur, lakin ləyaqətsiz sayılmır; çünki daha böyük məqsədlər 
naminə onları tərk etməyə məcbur idi. Mefistofellə (iblislə) əl-ələ verib hər cür eybəcər eyş-
işrətdə iştirak edir, amma yenə də hər cür eybəcərlikdən uzaq hesab olunur; çünki Faust bunları 
dünyanı öyrənmək naminə edir və s. 
Qabil ata-anasının üzünə ağ olur, onu sevən qardaşını öldürür, dünyada ilk ölüm 
hadisəsinin səbəbkarı olur, lakin tənqid onu ölməzlik uğrunda mübariz kimi təqdim edir, ona 
əməlinə görə yox, istəyinə görə, hadisəyə görə yox, mahiyyətə görə, təsadüfən (?!) əlindən çıxan 
xətaya görə yox, böyük ideallarına görə, üsyankarlıq, inqilabçılıq xislətinə görə qiymət verir, 
qatil kimi deyil, müsbət obraz kimi səciyyələndirir. 
Bəs Arifin tənqid taleyi bu baxımdan necədir?  
Arif çılğın vəziyyətdə, aşkar stress halında adam öldürərkən qeyd-şərtsiz peşəkar qatil 
kimi səciyyələndirilir, özünü itirdiyindən (keçid-istihalə dövrü!) mənəviyyatı ilə heç cür 
uyuşmayan hərəkətlər edərkən onun «caniyə», «ən eybəcər məxluqa» çevrilməsindən, 
«iblisləşməsindən» danışılır. 
Niyə? Nəyə görə «Faust»a, «Qabil»ə mahiyyət baxımından, «İblis»ə isə hadisəçilik 
baxımından qiymət verilməlidir?  
Bəlkə Cavid bu hadisələrin mahiyyətdən doğmadığını, daha doğrusu, Arifin deyil, 
mühitin mahiyyətindən irəli gəldiyini qabarıq şəkildə çatdıra bilməmişdir? Bəlkə burada 
sənətkarlıq nöqsanı vardır? Xeyr. Əksinə, Cavid elə bil bunu bilmiş kimi əsərin düzgün başa 
düşülməsinə nail olmaq üçün Arifin mənfi hərəkətlərini «çılğın», «sinirli», «son dərəcə həyəcanlı 
və «müztərib», «şaşqın», «sərxoşca qəhqəhə ilə» və s. bu kimi sözlərlə müşayiətdə verir, həmin 
məqamlarda Arifin öz təbii halından çıxmış olduğunu göstərir. («Faust»da isə belə izahlar 
yoxdur. Bu da təbiidir. Çılğınlıq, güclü ehtiras Şərq adamı üçün daha səciyyəvidir. Bu baxımdan 
son dərəcə ağıllı və soyuqqanlı Fausta buraxdığı səhvlərə görə bəraət qazandırmaq daha 
çətindir). Bu məqamda Arif elə bil ki, köhnə yatağından çıxmış, yeni yatağını isə tapmamış 
daşqın çay kimidir. 
«İblis»in təhlili zamanı buna xüsusi diqqət yetirilməlidir ki, Arif amalı, mövqeyi 
qabaqcadan bəlli olan və axıradək bu amala «sadiq qalan» stabil obraz kimi səciyyələndirilə 
bilməz. Onun hər hansı bir halını mütləqləşdirməyə çalışanlar qabaqcadan səhvə məhkumdurlar. 
Çünki Arif – prosesdir. Onun faciə boyu keçdiyi yolun əvvəli, ortası və axırı var. Arifi yalnız bu 
məqamların hamısını nəzərə almaqla səciyyələndirmək olar. Ən başlıcası isə prosesin, 
istiqamətinin düzgün müəyyənləşdirilməsidir. Yol öz hissələrinin sadəcə cəmi deyil, öz 
yolçusunu hara aparıb çıxarması ilə, istiqaməti ilə müəyyən olunur. 
«İblis» əsərində Arifin inkişaf yolunun son (üçüncü) həddi göstərilirmi? 
Doğurdan da, «Faust»dakından fərqli olaraq «İblis»də qəhrəmanın gəldiyi son qənaət və 
onun fəaliyyəti bilavasitə konkret hadisələrlə göstərilməmişdir. «Faust» əsəri insanın qələbəsi ilə 
bitir. Əgər «Faust» və «İblis»in təhkiyələri müqayisə olunarsa, onda ilk baxışda «İblis»in 
sonluğunun «Faust»un birinci hissəsinə uyğun gəldiyi zənn olunar. Belə ki, birinci hissə 
müəyyən mənada Mefistofelin qələbəsi ilə bitir. Faust bədbəxt və şaşqındır, vicdan əzabı çəkir, 
tərəddüd keçirir. İkinci hissə fantastik və mürrəkəbdir, lakin sonluqda Faust haqq yolunu – bəşəri 
fəaliyyəti, insanlıq üçün çalışmağı hər şeydən üstün tutur. Ən nəhayət, əsərin epiloqunda Faustun 
qələbəsi simvolik şəkildə – cənnətə keçmə səhnəsi ilə göstərilir. Bu aşkar tənqidçilərin işini xeyli 
asanlaşdırır. Belə bir sonluq «İblis»də də vardır. Deməli, «İblis»i «Faust»un yalnız birinci hissəsi 
ilə müqayisə etmək düzgün olmazdı. Lakin «İblis»dəki sonluq Arifi cənnətə köçürmür. («İblis» 
kimi realistik bir əsər üçün belə bir sonluq bağışlanmaz olardı). Əsər Arif üçün ən gərgin və 
faciəvi bir vəziyyətdə, ziddiyyətlərin kulminasiyasında bitir və belə təəssürat yarana bilər ki, 
Arifin inkişaf yolu öz tam əksini tapmamışdır, yarımçıq qalmışdır. Əslində isə belə deyil. 
Zirvəyə qalxdıqda dağın o biri üzü də göründüyü kimi, məhz əsərin finalında, hadisələrin 
kulminasiyasında Arifin həyatının üçüncü mərhələsi açıq-aşkar görünür. Arif daha artıq ədalət 
haqqındakı mücərrəd düşüncələrdən ayrılmış, həyatın acı və sərt həqiqəti ilə üz-üzə dayanmışdır. 
O, şərin əsil mənbəyini – İblisin ictimai mahiyyətini dərk etmiş və ona qarşı silahsız, gücsüz 
mübarizə aparmağın mümkün olmadığını başa düşmüşdür. Şaşqınlıq mərhələsində İblisin iradəsi 
ilə əlinə alıb işlətdiyi silahı Arif indi İblisin, eybəcər ictimai mühitin özünə qarşı çevirmək 
səviyyəsinə yüksəlmişdir. Əsərdə hətta silah da rəmz kimi çıxış edir və onun da keçdiyi inkişaf 
yolunu izləmək mümkündür; İbn Yəminin əlindəki silah, Arifin əlindəki silah və Elxanın 
əlindəki silah. Başqa cür şərh etsək, yəni məhz Arif-silah münasibətini izləsək, belə demək olar; 
Əvvəlcə Arif silahsızdır, silah yalnız İbn Yəminlərin əlindədir; sonrakı mərhələdə Arif də əlinə 
silah alır və onu məhz İbn Yəminlərin işlətdiyi kimi işlədir, lakin bu mövqe ona hakim kəsilə 
bilmir, daxilində hələ sönməmiş olan ədalət və insanpərvərlik hissi ilə toqquşaraq kəskin daxili 
mübarizəyə səbəb olur, həyatın, mühitin silah götürmək tələbi haqq, ədalət tələbi ilə birləşərək 
tamamilə yeni məzmun və məna kəsb edir. Arif silahının bu yeni məzmunu bilavasitə Elxanın 
fəaliyyətində özünü göstərir və axırıncı mərhələdə silah İbn Yəminlərin tərki-silah olunmasına, 
haqq-ədalət işinə xidmət edir. 
«Faust»da olduğu kimi, «İblis»də də məntiqi sonluqdan başqa, rəmzi sonluq da vardır. Bu 
əsərin ideyasının düzgün anlaşılması üçündür. Cavid rəmz kimi mələklərdən deyil, real insan 
obrazından istifadə etmişdir. Bu rəmz – Elxandır. Arif əsərin sonunda mövhumi cənnətə deyil, 
Elxanın hakim olduğu real ədalət dünyasına köçür. 
Arifin gələcəyi – həyat yolunun üçüncü mərhələsi bu rəmz vasitəsilə daha aşkar əks 
etdirilmişdir. Həm də Elxan obrazı və onunla bağlı səhnə faciənin ideya bütövlüyünü nikbin 
ruhunu daha qabarıq vermək üçün ən yaxşı vasitədir. 
Elxan – öz gücünü dərk etmiş və ona istinad edən həqiqətin – ictimai inqilabın rəmzidir. 
Elxanın rəmzi mənası nəzərdən qaçırıldıqda onu asanlıqla anarxist kimi, utopist kimi və hətta 
dindar kimi qələmə vermək mümkündür. Halbuki o, Faustdan fərqli olaraq dənizi qurutmaq və 
onun hesabına adamlara torpaq paylamaq kimi utopik fəaliyyətdə deyil, ictimai ədalətsizliyə 
qarşı çıxmaq və ədaləti güc vasitəsilə bərqərar etmək kimi real bir işlə məşğuldur.  
Təəssüf ki, Elxan obrazı ədəbi tənqiddə öz təhlilini tapmamışdır. Çox vaxt ona anarxist, 
xırda burcua nümayəndəsi (??), məhdud düşüncəli, mücərrəd arzularla yaşayan adam kimi 
baxılır.47    
Elxanın müsbət cəhətlərindən danışıldıqda isə müəllifin onu Ariflərə qarşı qoydğu zənn 
edilir.48 
Maraqlıdır ki, Elxan obrazına münasibət məsələsində 20-ci illərin tənqidi daha elmi 
mövqedə dayanmışdır. Əli Nazim Elxanı və Elxan hərəkatını «əsərin ən ziyadə həyati bir 
parçası» adlandırır.49 
Arif və Elxan obrazlarının və ümumiyyətlə, «İblis» faciəsinin əsərin özü ilə doğrudan 
səsləşən ən düzgün şərhi, bizcə, öz əksini A.Şaiqin 1925-ci ildə yazdığı «Cavidin «İblis» nam 
hailəsi haqqında duyğularım» adlı məqaləsində tapmışdır.   
Məhz A.Şaiq Arifin inkişafındakı ikinci mərhələni əsərin nəticəsi və ya müəllifin 
məqsədi kimi yox, keçid dövrü, onun öz termini ilə desək, istihalə dövrü kimi səciyyələndirmiş, 
ona inkişaf prosesində baxmışdır. Arifin «Get-gedə idealistlikdən uzaqlaşaraq realistliyə 
yaxınlaşdığını» qeyd etməklə, A.Şaiq onun inkişafında ilk addımın istiqamətini olduqca düzgün 
müəyyən etmişdir. (Təəssüf ki, sonralar ədəbi tənqid A.Şaiqin bu mövqeyini davam etdirmək 
əvəzinə, ondan uzaqlaşmışdır).  
A.Şaiq Elxanı Arifə qarşı qoyulmuş obraz yox, Arifin davamı hesab edir və bununla da 
                                           
47 Ə.İbadoğlu. Göstərilən əsər, səh. 118-120. 
48 Yenə orada, səh. 119. 
49 Əli Nazim. Seçilmiş əsərləri. B., Yazıçı, 1979, səh. 33. 
Arifin inkişafının üçüncü mərhələsini qəbul etmiş olur. O, habelə tamamilə haqlı olaraq, əsərin 
sonunda Arifin estafeti Elxana verməsini mübahisəli məsələ hesab edir: «Əsərin baş 
qəhrəmanlarından olan Arifin rolunu son pərdədə yeni bir qəhrəmana – Elxana vermək, hailənin 
əsas qanunlarına ziddir,  zənn edirəm;  çünki ilk pərdədən böyük iztirabla öz ideya  və məfkurəsi 
uğrunda çarpışan və böhranlı hallar keçirən Arifin müqəddəratı hər kəsi məşğul edir; hər kəs 
əsərin sonunda o çarpışmanın nəticəsini bəklər dururkən, birdən-birə onun fəaliyyətini qırmaq və 
fəal olaraq əsərin sonuna qədər iştirak etməmək hailənin əsas qayəsinə və tamaşaçılara qüvvətli 
təsir etməsinə mane olur. Halbuki, buna zəmin də hazırlanmış. Elxanın rolunu Arif oynamaqda 
heç bir maneə yox!.. Zatən ictimai nöqteyi nəzərdən dram bir inqilabdan ibarətdir demişdik. Get-
gedə idealistlikdən uzaqlaşaraq realistliyə yaxınlaşmaqda olan Arif o rolu kamalınca ifa edə 
bilərdi».50 Bizcə, A.Şaiqin faciə haqdakı bu yeganə iradı  çoxlu haqsız tənqidlərə və təhriflərə 
məruz qalmış «İblis» əsərinə tutulan iradlar içərisində ən çox elmi məzmun daşıyanı və ən 
dəyərlisidir. Çünki bu irad müəllif mövqeyinin təhrif olunmasından deyil, onun əsasən düzgün 
və dərin başa düşülməsindən irəli gəlir. Doğrudan da, əsərin sonunda Elxanın oynadığı rolu Arif 
özü oynasaydı, həm əsərin bədii təsir gücü şəksiz artardı, həm də Arif obrazının inkişaf yolu və 
mahiyyəti daha aydın şəkildə görünərdi ki, bu sonralar ədəbi tənqiddə yaranmış qüsurlu şərh 
meyllərinin qarşısını alardı. 
Bəs dramaturq nəyə görə bu aydın sonluğu seçməmiş və yenə də simvolikaya müraciət 
etməklə əsəri daha mürəkkəbləşdirmişdir? Məhz bu məsələdə müəllif fikrinin daha yeni çalarları 
aşkara çıxır. ...Düzdür, xalis romantik əsər çərçivəsində A.Şaiqin təklif etdiyi sonluq tamamilə 
mümkün idi, lakin, görünür, burada aydınlığı və sənətkarlıq məsələləri daha böyük bir ideyanın 
potensial qoyuluşuna güzəştə getməli olmuşdur. Nəticədə müəllif həm də çox realist cizgilərin 
saxlanmasına nail olmuşdur. Belə ki, Arifin Elxan vəziyyətinə keçirilməsi (onun inkişafının 
ikinci mərhələsindən üçüncü mərhələyə keçidin bədii təsviri) üçün hələ bir sıra real həyat 
lövhələri yaradılmalı idi. Bu isə səhnə üçün yazılmış  bir  əsərin həcm  məhdudiyyətinə  uyğun  
gəlməzdi.∗/ Təbiəti məlum olmayan sıçrayışlı keçid isə əsərin ümumən realist ruhuna xələl 
gətirərdi. Bundan başqa, Arifin real inkişaf yolu davam etdirilsəydi, o hara aparıb çıxarmalı idi? 
– Elxanamı? Müəllif Arifin gələcəyini məhz Elxan kimimi təsəvvür edir? 
Elxan rəmzdir. Elxan hakimiyyəti ictimai mühitdən ayrılmış, xüsusiləşmiş bir 
hakimiyyətdir və lokal, məhdud bir ərazini əhatə edir. Arif isə həyatın içindədir. O, ayrı-ayrı 
adamlara qarşı yox, bütövlükdə ictimai mühitin təzadlarına və ədalətsizliklərinə qarşı çıxır. Onun 
qələbəsi də yalnız ictimai inqilab sayəsində mümkün ola bilər. Bu inqilabın məhz necə bir 
inqilab olduğu əsərdən bilavasitə görünmür. Lakin bütün həyati cizgilərinə, realist ruhuna 
baxmayaraq, romantak üslubda yazılmış ümumbəşəri bir əsərdən belə bir konkretlik tələb etmək 
də düzgün olmazdı. «İblis»də tarix, məkan, zaman, insan, xeyir, şər ümumiləşdirildiyi kimi, 
inqilab da ümumiləşdirilmişdir. Faciədə ümumiyyətlə xeyirin şər üzərində qələbəsi tərənnüm 
                                           
50 Abdulla Şaiq. Əsərləri, dördünjü jild. Bakı, 1977, səh. 189. 
∗/ Burada "Faust" və "İblis"in müqayisəsində adətən nəzərdən qaçırılan belə bir jəhəti də yada salmaq lazımdır ki, 
"Faust" səhnə üçün yazılmadığından burada meydan genişdir və əsər hadisələrlə, bədii həyat lövhələri ilə daha 
zəngindir. "İblis"də isə zəruri həjm məhdudluğu vardır və səhnənin qoyduğu bu məhdudluq nətijəsində yaranmış 
boşluqları səhnənin öz böyük imkanları hesabına doldurmaq nəzərdə tutulur. Bu imkanlar isə birinji növbədə 
simvollardan və şərtiliklərdən (təkjə sözlər yox, həm də görünüş, hərəkətlər, rənglər, işıq kontrastları və s.) istifadə 
edilməsində və real həyat hadisələri və sözlərlə deyilə bilməyən fikirlərin rəmzi mənalarla çatdırılmasındadır. 
"İblis"in sənətkarlıq uğuru ən çox bu rəmzlərlə bağlıdır. Səhnə qoyuluşunda bu rəmzlər itirildikdə və yalnız 
hadisələrə istinad edildikdə isə tamaşa nəinki sənətkarlıq baxımından zəif təsir bağışlayır, habelə əsərin əsas 
ideyaları da kölgədə qalır və ya hətta öz əksliyinə çevrilir.  
olunur. Həm də şərin ictimai mahiyyəti aşkar edilir və ona qarşı mübarizənin də mücərrəd 
ideyalarla deyil, real ictimai-həyati qüvvələrlə aparılmalı olduğu göstərilir. Bu mübarizə 
insanların şüurluluq səviyyəsinin və ümumən mədəniyyətin inkişafına şərait yaradan, ədaləti, 
sülh və əmin-amanlığı bərqərar edən, güclünü haqlı yox, haqlını güclü edən bir cəmiyyət 
uğrunda mübarizədir. 
Doğrudur, oxucuya aşılanan inqilabi əhvali-ruhiyyə ümumi xarakter daşıyır. Lakin bu 
ümumi təsir əsərin yazıldığı dövrdəki Azərbaycan gerçəkliyi ilə birləşərkən konkretləşir və real 
ictimai məzmun kəsb edir. 
 
 
Ədəbi tənqiddə üçüncü fikir:  
«ŞƏRİN MƏNBƏYİ NAQİS İCTİMAİ MÜHİTDİR» 
 
Bu fikrin daşıdığı mühüm fəlsəfi və ictimai-siyasi yükü göstərmək üçün biz onu daha 
böyük miqyaslı bir fikrin – «naqis mühitin, ictimai quruluşun tənqid olunması» fikrinin 
variantlarından biri kimi nəzərdən keçirəcəyik. Faciədə ictimai mühitin ifşa olunması o dərəcədə 
aydın nəzərə çarpır ki, tədqiqatçıların əksəriyyəti bu cəhəti müqləq qeyd edir. Lakin ictimai 
mühit anlayışının necə başa düşülməsindən, onun insan və İblis anlayışları ilə nisbətinin necə 
dərk edilməsindən asılı olaraq bir sıra fikir ayrılıqları ortaya çıxır və müəllif mövqeyini obyektiv 
surətdə, həqiqətdə olduğu kimi müəyyənləşdirmək çətinləşir. 
İlk baxışda elə görünə bilər ki, bu fikir ayrılıqları yalnız forma çalarlarıdır, eyni bir 
mahiyyətin müxtəlif şərhləridir, əsas məsələ isə faciənin məhz ictimai mühitin ifşasına xidmət 
etdiyini göstərməkdir. Lakin bu yalnız ilk baxışdır. 
Biz yuxarıda «İblis»in ideya istiqamətini müəyyən edən əsas fikirləri təsnif edərkən, İblis 
obrazının şərin mənbəyi, yoxsa ittihamçısı kimi səciyyələndirilməsini sənətkarlıq məsələsi 
adlandırmışdıq. Lakin «İblis»in tənqid taleyinin tədqiqi göstərir ki, faciənin ideya həlli ilə 
sənətkarlıq həlli arasında qırılmaz bir vəhdət var və bu vəhdətdən kənara çıxdıqda, hər hansı 
obrazı (xüsusən, əsas obrazlardan biri olan İblisi) başqa cür yozduqda o qədər mürəkkəblik və 
dolaşıqlıq yaranır ki, eyni tənqidçinin, eyni əsərinin eyni səhifəsində bir-birinə zidd, bir-birini 
tamamilə inkar və istisna edən fikirlər adi bir hala çevrilir. Bundan başqa, İblis obrazının necə 
başa düşülməsindən asılı olaraq «ictimai mühitin ifşa edilməsi» faktının daşıdığı fəlsəfi və 
ictimai-siyasi məzmun da ciddi surətdə dəyişir. «İctimai mühitin tənqid olunması» fikri çox 
genişdir və fəlsəfi səpkili tədqiqat bu fikrin konkretləşdirilməsini tələb edir. Məsələ burasındadır 
ki, ictimai mühitin ifşa edilməsi onun məhz şərin mənbəyi kimi başa düşülməsinə dəlalət etmir. 
Bu da yəqin ondan irəli gəlir ki, ədəbi tənqid faciədə ictimai mühitin ifşa olunması faktını çox 
vaxt yuxarıda təhlil etdiyimiz birinci və ikinci fikirlərlə vəhdətdə verir və bu zaman faciənin əsas 
ideyası yenə də təhrif edilmiş olur. 
Mücərrədlikdən qaçmaq və ədəbi tənqidin mövqeyini daha aydın təqdim etmək üçün 
konkreq bölgü aparaq: 
a) İblis ictimai mühiti ifşa edir. O, şərin mənbəyi yox, ittihamçısıdır. (Şərin mənbəyi isə 
ya insan, ya da Allahdır). 
b) İctimai mühit ümumiyyətlə ifşa olunur. Lakin ictimai mühitin naqisliyinin səbəbi və 
ondan çıxış yolu haqqında heç bir konkretləşmə aparılmır. 
v) Şərin mənbəyi naqis ictimai mühitdir. İblis ictimai mühitin timsalıdır: deməli, həm də 
şərin rəmzi mənbəyidir. 
Bu konkret istiqamətlərdən hər birini ədəbi tənqiddən götürdüyümüz nümunələr əsasında 
təhlil edək. 
– «H.Cavidin İblisi oricinaldır. O, insanları heç bir cinayətə sürükləmir. Əksinə, ictimai 
quruluşun təbiətindən doğan fəlakətləri əyani olaraq sübut edir».51 
– «H.Cavid İblisi həm də insanların səadətinə hər vəchlə mane olan mürtəce qüvvələrə 
qarşı barışmaz bir mübariz, susmayan bir ifşaçı kimi kimi verir».52 
«...İblis bilavasitə bəşər övladı üçün daha fəc'i hadisələr yaradan ictimai qüvvələri ifşa 
edir...»53 
«Arif və onun həmfikirlərinə görə, İblis baş verən bütün cinayətlərin, eybəcərliklərin 
səbəbkarıdır. Əslində isə H.Cavidin İblisi ictimai mühitin, mövcud quruluşun qəbahətlərinin 
tənqid və ifşa olunmasına xldmət edən rəmzi surətdir».54 
«...A.Şaiqin İblis surəti faciədə "fənalıqların simvolu»dur fikri ilə razılaşmaq olmaz. 
Çünki İblis istehzalı qəhqəhələri ilə, kinayəli gülüşləri ilə müəyyən bir dövrü ittiham etmək 
dərəcəsinə qədər yüksəlir. Sanki H.Cavid İblisin bu kinayəli gülüşündə, istehzalı qəhqəhəsində 
zamanın, ictimai mühitin faciələrindən bilavasitə xəbərdar olan və fəci hadisələrdən çıxış yolu 
axtaran, lakin ümidsizlikdən pərişan olan insanın naləsini tərənnüm etmişdir».55 
«Cavidin İblisi bəşər nəslinə ulu əcdaddan qalma şər əməli göstərmək, onu yaradan 
maddi və mənəvi cəhətləri, ictimai-əxlaqi qanunları izah etmək, aydınlaşdırmaq və insanı bu 
xoşagəlməz əməldən uzaqlaşdırmaq istəyir».56 
«İblis Arifə ictimai eybəcərliklərdən xilas yolu göstərməyə çalışır…».57 
«Dövrə görə, demonik obrazlar hansı təlimlə özünü göstərirsə, göstərsin, onların hamısı 
ümumi bir ictimai-mənəvi nöqtədə birləşir; insan xilas yolunu yaranışdan mütiliyin düşməni olan 
üsyankar və asi ruhdan – iblisdən öyrənir».58 
«İblis intiqamı mənəvi-əxlaqi eybəcərliyə qarşı çevrilmiş İblis üsyanı səviyyəsinə 
yüksəlir. İblis qiyamı tanrının ədalət adı ilə səpdiyi toxumun yer üzündə verdiyi ədalətsizlik 
bəhrəsinə qarşı çevrilmişdir».59 
«İblis ictimai həyatın iblis təbiətini göstərmək üçün bilərəkdən hadisələri qarışdırır, bəzən 
də qana bais olur. O, həqiqətə çatmaq üçün faciələr törədir, yenisini yaratmaq üçün dağıdır, 
məhv edir. Bu, eybəcərliyin xərabələri üzərində paklıq, müqəddəslik heykəli yaratmağa can 
atmaq ehtirasıdır».60 
«İblis insanı öz-özünə dərk etdirəndən, bəşəriyyəti fəlakətə sürükləyən ictimai-siyasi 
iblisləri nişan verəndən sonra vəzifəsini bitmiş hesab edir və məmnun qəhqəhələrlə meydanı tərk 
edir. Cavid bununla bəşər faciəsinin ictimai səbəbini göstərməyə çalışır».61 
«İblis inkarında hakim qüvvəyə qarşı – ədalətsizliyə, bütün fəlakətlərə səbəb olan ictimai 
                                           
51 Ə.İbadoğlu. Göstərilən əsər, səh. 40. 
52 Ə.İbadoğlu. Göstərilən əsər, səh. 40. 
53 Yenə orada. 
54 Yenə orada, səh. 52. 
55 Yenə orada, səh. 54-55. 
56 Ə.İsmayılov. Göstərilən əsər, səh. 78. 
57 Yenə orada, səh. 95. 
58 Ə.İsmayılov. Göstərilən əsər, səh. 88. 
59 Yenə orada, səh. 117. 
60 Yenə orada, səh. 132. 
61 Yenə orada, səh. 133. 
quruluşa qarşı dövrün, zamanın üsyanı və inkarı öz əks-sədasını tapır. Bu nöqtədə Azərbaycan 
İblisi öz üsyankarlığı ilə qabaqcıl ictimai qüvvələrin fikri təcəssümü kimi, təslimçi alman 
şeytanından tam fərqlənir, sırf milli səciyyə daşıyır»62 və s.  
Bütün bu fikirləri yekunlaşdırsaq və daha aşkar şəkildə ifadə etsək, tənqidçilərin 
dediklərindən aşağıdakı qənaət hasil olur:  
– Mövcud ictimai mühit pisdir, naqisdir, eybəcərdir. Lakin bu eybəcərliyi aşkara çıxaran, 
insana açıb göstərən, onu tənqid edən və hətta ona qarşı mübarizə aparan insan deyil, İblisdir.∗/ 
Belə bir mənzərə alınır: ictimai mühit, quruluş, cəmiyyət insanı tamamilə eybəcərləşdirmiş, 
miskinləşdirmiş, cinayət və səfalətə sürükləmişdir. Hətta müqavimət göstərmək təşəbbüsü 
göstərən tək-tək adamlar (Arif və onun kimilər) da son nəticədə mühitin çirkabına batırlar. Arifin 
inkişafındakı ikinci pillə son pillə hesab olunur. Özü də bu cəhət o dərəcədə mütləqləşdirilir ki, 
artıq bundan heç bir çıxış yolu görünmür. (Hətta faciənin ümumən nikbin ruhunu qeyd edən 
A.Şaiq, Y.Qarayev də bəzən buna bənzər fikirlər söyləyirlər63 ki, sonrakı tənqidçilər məhz bu 
fikirləri seçib «inkişaf etdirmişlər»).  
Burada İblis insandan ayrılır, insana kömək əlini uzadan azman qüvvə kimi səciyyələnir. 
Bu zaman ifşaçı, ittihamçı, mübariz İblisin hansı real qüvvələri təmsil etməsi məsələsi açıq qalır 
və istər-istəməz o, mövhumi qüvvə ilə eyniləşmiş olur. («Eybi yoxdur, idealist şair və romantik 
əsər üçün hər şey mümkündür!!» – ??). 
Digər tərəfdən də, İblisin özü öz real analoquna, prototipinə dəfələrlə işarələr etdiyi üçün 
və bu, əsərdə açıq-aşkar sezildiyi üçün tədqiqatçılar İblisin ikinci mənasından danışmalı olurlar; 
vəziyyətdən çıxış üçün iki iblis fərziyyəsi ortaya atılır. İki iblisdən biri (görünür, məh mövhumi, 
mifoloci iblis) ittiham edir, ikincisi (görünür, «insan-iblis») ittiham hədəfidir. Əsərin sonunda 
mövhumi iblis çəkilib gedir, yerdə yalnız real iblislər, insan-iblislər qalır. (Halbuki əslində əsərin 
sonunda iblis xislətli adamlar güllələnir, yerdə yalnız insan adına qayiq olan insanlar qalır).      
 
 
a) «İBLİS İCTİMAİ MÜHİTİ İFŞA EDİR» 
 
İblisin insan üzərində yüksəldilməsi ideyası tənqidçiləri o dərəcədə aludə etmişdir ki, 
ictimai mühitin ifşası məsələsi də yaddan çıxmış və bütün diqqət məhz «insanın ifşa 
olunmasına» yönəldilmişdir. «İblis insanı ifşa edir», «İblis insanı öyrədir», «İblis insana kömək 
etmək istəyir» motivləri faciənin tədqiqanə həsr olunmuş əksər tədqiqat işlərinin mərkəzində 
dayanır. 
Bunu daha aydın göstərmək üçün yenə bir neçə nümunə göstərək: 
– «İblis isə Arifi müxtəlif həyat yollarından keçirərək ona sübut edir ki, insanın yer 
üzündə çirkin əməllərinə səbəb onun öz vəhşi ehtirasları, nəfsidir».64 
– «Təqsiri olmadığı halda günahlandırılan xəyalın, təsəvvürün yavrusu İblisə gəlincə o, 
insanı öz əməllərinin səbəbkarı və əsil günahkarı kimi ittiham edir».65 
                                           
62 Əcdər İsmayılov. Göstərilən əsər, səh. 152. 
∗/ Burada İblis ümumiyyətlə insana qarşı qoyulduğundan tənqidçilərin çox vaxt istinad etdikləri insan=iblis 
eyniyyətindən istifadə etmək olmaz. 
63 Bax, məsələn: A.Şaiq. Göstərilən əsər, səh. 183-191; Q.Yaşar. fajiə və qəhrəman., 1965, səh. 63. 
64 M.Jəfər. Göstərilən əsər. 
65 M.Əlioğlu. Göstərilən əsər, səh. 157. 
– «Mürəkkəb hadisələr və münasibətlərin güzgüsündə İblis acı həqiqətləri bütün 
çılpaqlığı ilə üzə çıxarıb insanlara göstərir». 
...Beləliklə, İblis obrazı fövqəltəbii quvvədən təbii qüvvəyə, simvoldan həqiqətə, 
şeytandan sanki insana çevrilir.66 Təəssüf ki, M.Məmmədov bu qüsurlu mövqeyi pyesin səhnə 
qoyuluşunda da əks etdirmişdir. Və nəticədə yeni nəsil səhnədə və televiziyada əsil "İblislə" 
deyil, ondan ideyaca köklü surətdə fərqli olan Mehdi Məmmədov konsepsiyası ilə tanış olur, 
İblis əvəzinə az qala müdrikləşən insan görür). 
– «İblis Arifə sübut etmək istəyir ki, yer üzündəki rəzalətlərin günahı İblisdə deyil, 
insanın özündədir».67 
– «Ümumiyyətlə, Mefistofel, Demon və İblis surətləri insanların mənəvi aləminə nüfuz 
edən, mənfi ehtirasları ifşa edən bir vasitədir».68  
«İblis özünü itirmiş insana həqiqəti göstərməyə çalışır və onu «nəfsi-ləimə» alüdə olub, 
şəxsi istək ucundan qan tökməməyə, fəlakətə bais olmamağa səsləyir. İblis bu yerdə həyat 
mürəbbisi kimi meydana çıxaraq özünü pisliklərə qarşı qoyur, insanın özünü özünə nişan 
verir».69 
«...Narahat zəkaya işıq vermək üçün İblis öz dəhşətlərilə köməyə gəlir. Dövrün, zamanın 
mürəkkəbliyini və ziddiyyətini özündə göstərən İblis qəhrəmanın həyatla uyuşmayan şəxsi 
keyfiyyətlərinin tənqidçisi, islahatçısı və onun mürəbbisi kimi təsvir edilir».70 
– «...Azərbaycan İblisi təkcə amansızlığı və dəhşətləri ilə deyil, habelə müdrikliyi, 
filosofluğu və humanistliyilə də həm ingilis, həm də alman şeytanından tam fərqlənir».71 
«Faciənin ekspozisiyasından İblisin işıqlı idealı, mübarizə məramı bəlli olur. O, işığı 
zülmətə təslim etmək üçün deyil, əksinə qaranlıqları aydınlaşdırmaq, özünü unutmuş insanın 
zülmətli gözlərinə işıq, soyuq qəlbinə atəş vermək, onu «atəşə – tapdırmaq» məqsədi izləyir».72 
– «İblis qəhqəhələri ancaq eybəcərliklə rastlaşan zaman eşidilir. Kamilliyə və gözəlliyə 
qəhqəhə çəkmək, insan müqəddəsliyinə xor baxmaq Cavid İblisinin təbiətinə yaddır. İblis bütün 
istedadını insanın xilasına, onun yaşayış tərzinin gözəlləşməsinə həsr etmişdir. Cavid 
qəhrəmanının amalı xalqı dərəbəylərin pəncəsindən xilas etmək, hərb allahlarını tanıdıb, 
eybəcərlərə nifrət oyatmaqdır, nəhayət insan həyatında sülhü, dostluğu təsdiqləməkdir».73  
– «İblis göylərdən enir və insanlara cinayətlərin əsil günahkarlarını, şərə uymuş əsil 
iblisləri göstərir».74  
Bu cür misalları çox gətirmək olar. Həm də, göründüyü kimi, ədəbi tənqiddə əvvəlcə 
ehtiyatla deyilən «İblis şər rəmzi olsa da, işıqlı cəhətlərdən də məhrum deyil» fikri, illər keçdikcə 
dərinləşmiş, faciənin özü unudulmuş, həmin fikir isə «İblisin insanların yoluna işıq saçması, 
onları azadlığa çıxarmaq cəhdləri» haqqında təfərrüatlı bir «nəzəriyyəyə» qədər davam 
etdirilmişdir. 
Lakin doğrudanmı, faciənin özündə İblisi müsbət qəhrəman kimi səciyyələndirmək meyli 
                                           
66 Mehdi Məmmədov. Göstərilən əsər, səh. 47. 
67 Ə.İbadoğlu. Göstərilən əsər, səh. 90. 
68 Yenə orada, səh. 40. 
69 Əcdər İsmayılov. Göstərilən əsər, səh. 132. 
70 Yenə orada, səh. 77. 
71 Yenə orada, səh. 78. 
72 Əcdər İsmayılov. Göstərilən əsər, səh. 65. 
73 Əcdər İsmayılov. Göstərilən əsər, səh. 215.  
74 Q.Yaşar. Göstərilən əsər, səh. 66. 
var? Doğrudanmı, müəllifin məqsədi:  
    
 Canlar yaxar, evlər yıxar insan…-   
 
deyən İblisin sözlərilə Arifin  
 
    Bir fəzilətsə öldürüb-ölmək, 
    Cavanlar bizdən əşrəf olsa gərək.- 
 
deyən mücərrəd (?) fəlsəfəsini tənqid etmək, onun çürüklüyünü (?) açıb göstərməkdir? İblisin 
insanlara, Arifin fikirlərinə istehzası müəllifin özününmü istehzasıdır? Doğrudanmı İblis Arifin 
və onun kimilərin – insanların, hətta bütövlükdə dövrün ittihamçısı səviyyəsinə yüksəlir?  
Bu mövqeyin bir növ əsaslandırılması üçün çox vaxt M.Arifin «İblisin kinayəli 
qəhqəhələri içərisində gözüaçıq və ağıllı insanın hıçqırıqlarını da eşitmək olurdu»75  – fikrinə 
istinad edildiyindən, bizcə, həmin fikrin xüsusi təhlilinə ehtiyac vardır. 
Şəxsən M.Arifin bu sözləri məhz hansı mənada söylədiyini müəyyənləşdirmək çətindir. 
Lakin bu fikir belə bir həqiqəti də ifadə edir ki, əsrdə bilavasitə deyilməsə də oxucuya çatan 
fikirlər (mətnaltı məzmun) olduğu kimi,  tələffüz olunmayan, bilavasitə sələndirilməyən, lakin 
həssas dinləyicinin eşitdiyi səslər də vardır. Deyilməyən fikirlər faciənin ümumi ideya 
istiqamətindən hasil olduğu kimi, səsləndirilməyən səslər də faciənin ümumi ahəngindən, 
intonasiya və pafosundan hasil olur. 
Bəs İblisin qəhqəhələri içərisində, bu qəhqəhələrlə yanaşı (!) eşidilən insan hıçqırıqları 
kimin səsidir?  
Məlumdur ki, ictimai mühit yekrəng deyil. Bütün istismarçı, antoqonist cəmiyyətlərdə 
olduğu kimi, təsvir olunan şəraitdə də mühit daxili ziddiyyətlərə malikdir və iki əsas qütbdən 
ibarətdir: hakim üsul-idarə, dövlət qanunları ilə müdafiə və mühafizə olunan fəal ictimai-iqtisadi 
münasibətlər – hakim mühit və müəyyən qisim adamların (əsasən zəhmətkeş kütlələr…) həyata 
keçirə bilməsələr də, uğursuz cəhdlər və zehniyyət şəklində yaşatdıqları (nəsildən nəslə 
ötürdükləri) məhkum (passiv, potensial…) mühit. 
Hakim mühitin timsalı olan İblis bütün dedikləri ilə, özündənrazı tövr və davranışı ilə və 
nəhayət, məmnun və istehzalı qəhqəhaləri ilə öz kücünü təsdiq etməyə, qaləbə əzmində 
olduğunu, yenilməzliyini göstərməyə çalışır.  Məhkum mühitin mövqeyi isə əsərin əvvəlində 
Arifin dili ilə ifadə və təsdiq olunur. Və bu zəif özünütəsdiq isə hakim mühitin təzyiqinə (İblisin 
təlqin etdiyi həyat yolunun cazibəsinə) axıradək tab gətirə bilmədiyindən həmin mühitin 
mövqeyi İblis özünütəsdiqinə bir reaksiya kimi mövhumi hıçqırıqlarla səslənir. Bu hıçqırıqları 
qeyri-müəyyən subyekt vasitəsilə, səssiz çatdıra bilmək sənətkar qüdrətinin, əsərin və onun 
səhnə qoyuluşunun (məhz M.Arifin bəhs etdiyi qoyuluşun) böyük bədii təsir gücünün 
təzahurüdür. Səhnələşdirmə zamanı buna nail olmadıqda isə İblisin özünü insan kimi, insana 
yanan insan kimi qələmə vermək və fənalıqları deyil, hıçqırıqları İblisin adına yazmaq və bunun 
üçün İblisin dəhşətlərini gizlətmək təşəbbüsü səhnə nailiyyəti yox, səhnə uğursuzluğu kimi, 
əsərin təhrif olunması kimi qiymətləndirilməlidir. 
Q.Yaşar əsər boyu davam edən qəhqəhə və hıçqırıqların genezisini çox düzgün şərh edir: 
                                           
75 M.Arif. Şərifzadə haqqında xatirələr. B., 1963, səh. 91. 
"hələ ilk səhnədən top-tüfəng partlayışları arasında İblis qəhqəhələri və mələyin fəryadı eşidilir. 
Birinci səs atəş gurultuları qədər möhkəm, ikinci səs yalvarış, xitab və şikayətdir. Birinci səs 
"canlar yaxan, evlər yıxan insan" – deyə təntənə edir, ikinci səs "iblisəmi uymuş bəşəriyyət" – 
deyə yalvarır və şikayət edir. Bu iki səs, iki fikir və iki əxlaqi baxış əsər boyu qarşılaşır...."76 
İblisin qəhqəhələri içərisində eşidilən hıçqırıqları da məhz mələk-Arif xəttinin səsi olması 
şübhəsizdir. Lakin bu ikinci səs-hıçqırqlar real surətdə əsərin axırınadək davam etmir, harada isə 
də mövhumi surətdə səslənir, həyatın özündə isə təkamül edir, dəyişir, nəhayət, öz əksliyinə - 
nikbinliyin təntənəsinə, güc və əzəmətin ifadəsinə çevrilir. Arifin inkişaf pillələrinə, Mələk Arif-
Elxan xəttinə uyğun olaraq əsərin sonunda  bu səs Elxan gülləsinin haqq səsi ilə əvəz olunur. 
 
b) «İCTİMAİ MÜHİT ÜMUMİYYƏTLƏ İFŞA OLUNUR» 
 
İblis ictimai mühitin ittihamçısı yox, ittihama xidmət edən vasitədir. Lakin ittihamçı insan 
da deyil. Əksinə, insan da ittiham olunur. İctimai mühitin ifşası, ümumiyyətlə şərin, şərə uymuş 
zamanın, dövrün, insanın, Allahın, göyün, yerin, dünyanın ifşası ilə eyniləşdirilir. Şər 
mütləqləşdirilir. Şərə qarşı dayanacaq və onu aradan qaldıracaq qüvvə isə nəzərdən qaçırılır, 
göstərilmir. 
Lakin İblisin şəri, onun mənbəyini aşkar etmək üçün bir vasitə kimi səciyyələndirilməsi 
faciənin düzgün, obyektiv şərhinə doğru bir irəliləyişdir. 
İblis ictimai mühitlə eyniləşdirilmir, onun təmsil etdiyi konkret sosial reallıq nəzərdən 
qaçırılır və buna görə də İblisə mücərrəd şər rəmzi kimi baxılır. İfşa obyekti isə çox vaxt məhz 
mövcud ictimai quruluş deyil, ümumiyyətlə şahlar, papaslar, dərəbəylər və s. olur: bu sonuncular 
çox vaxt ictimai quruluş və ictimai mühit kimi deyil – insan adı altında ümumiləşdirilir; "ictimai 
mühit pisdirsə insan da pisdir" ideyası rəhbər tutulduğundan ictimai mühitin ifşası asanlıqla 
insanın ifşasına keçir.77 
- Arif "fərdi arzusu ilə ictimai arzular arasında böyük bir ziddiyət görür. Arif ya o çirkin 
həyata uymalı, onun bu gün pislikləri və çamırlıqları içində surünməli, yaxud o qeydləri, o 
ayrılıqları qırıb parçalayaraq mühiti – istədiyi kimi dəyşdirməyi və istədiyi şəklə salmalı idi". 
..."O, mühiti ideya və qayəsinə müvafiq görmür, onu istədiyi kimi dəyişdirib, istədiyi kimi bir 
aləm yaratmaq iqtidarına da malik deyildir. Bu şərait onda acı bir hal oyadır.  O öz hissiyyatı və 
mühiti ilə çarpışır, hər şeyə üsyan və hər şeyi tənqid edir."78 (Burada ifşaçı İblis yox, insandır). 
 - "Hər fərdin səadət və fəlakəti məmləkət daxilindəki ictimai həyat quruluşuna bağlıdır. 
Arif həyata atılaraq ictimai məsələləri həll etməyə hələ hazır deyildir."79 
 - "Cavidcə İblis öz nəfsinə məğlub olan və yalnız özünü yaşatmaq üçün bəşəriyyəti və 
onun bir ailəsi olan millətləri zəhərləyən, hürriyyətinə, yaşamasına əngəl olan xain, xudbin 
adamcıqlar və millətlərdir. Elxanlar bu kimi iblisləri: xaxamları, papasları, şeyxləri və ibn-
yəminləri, hətta yaşamaq və yaşatmağa ləyaqət kəsb etməmiş cocuq və qadınları ortadan qaldıra 
bilsə də, insanlardakı nəfsi-şumu heç bir zaman qoparıb atmağa qədər olmayacaq. Fəna mühitdə 
yaşamış, fəna qüvvələri özündə məhv etməmiş insanlar yaşadıqca insanlar rifah və səadətə 
                                           
76 Q.Yaşar. fajiə və qəhrəman, səh. 125. 
77 Bax, məsələn: Jəfər Jəfərov. Azərbayjan dram tarixi, səh. 166. 
78 A.Şaiq. Əsərləri. IV jild, səh. 181.  
79 Yenə orada, Səh. 190. 
çıxamaz."80 (nəfsi-şum - şər mütləqləşdirilir). 
 - "Əgər Hötedə söhbət şərlə mübarizənin zəruriyyətindən, onu qiymətləndirməməyin 
təhlükəsindən, iblisanə qüvvələrin insan dünyasına və qəlbinə nüfuz etdiyi gizli yollardan, bu 
mübarizənin məğlubiyyətə məhkum olmamasından, ümid verənliyindən gedirsə, H.Cavidin 
dramında vəziyyət başqadır: şər artıq dünyada qəti şəkildə bərqərar olmuşdur."81 
 - "...İctimai həyatın naqisliklərini ifşa etmək üçün dramaturq İblisin özünü səhnəyə 
çıxardır."82 
- İblis Arifin "gözü önündəki pərdəni parçalamaq, həyatı ona olduğu kimi göstərmək və 
onu göylərdən, xəyal aləmlərindən yerə düşürmək, həyat və həqiqətin bütün çirkinliklərini, 
naqisliklərini ona duydurmaq və həyata daxil etmək istər."83 (Mövcud həyatın, həqiqətin 
(gerçəkliyin) çirkinliklərini göstərməkdə və Arifə duydurmaqda İblisin məqsədi onu ifşa etmək 
deyil. İblisin məqsədi bu eybəcər həyatın gerçəklik olduğunu, hakim olduğunu və yeganə 
məcburi yol olduğunu göstərmək, bu eybəcərliyin real gücünü təqdir, təsdiq və tərənnüm etmək, 
ondan uzaqlaşanları isə gücsüzlüyünə, acizliyinə (zira, yeganə güc mənbəyinə tapınmırlar) görə 
məsxərəyə qoymaqdır) . 
- "Müəllif... belə bir həqiqəti təsdiq edir ki, bəşəriyyətin əsrlər boyunca çəkdiyi 
əzabların, düşdüyü müsibətlərin, dünyada baş verən qanlı müharibələrin və s. fəlakətlərin səbəbi 
göylərdə deyil, yerdə, cəmiyyətin özündə, insanların şüurunda, insanların əməllərində və 
münasibətlərindədir."84 
- «H.Cavid də bu fikirdədir ki, fitrətən saf və nəcib olan insanı cəmiyyətin ədalətsiz 
qanunları mənən eybəcərləşdirir.»85 
-  "Faciənin əsas surətlərindən biri İblisdir. H.Cavidin bu surətdən bir vasitə kimi istifadə 
etmək məqsədi insanların eybəcərləşməsinə səbəb olan ictimai mühiti daha kəskin şəkildə tənqid 
və ifşa edə bilməkdir."86 
- "Dövrün mürtəce ictimai qüvvələri insanları İblis ruhunda tərbiyə etməyə çalışır."87 
- "Dramaturq konkret olaraq İblisin əyani göstərdiyi həyat sonra (?) belə qənaətə gəlir (?) 
ki, altun və silah olan yerdə insan mənliyinin təmizliyindən danışmaq olmaz, mühit insanları 
cinayətə sürükləyir. Bu hərəkətlər ehtiyacdan yox, zəruririyyətdən doğur."88 (Pis mühitdə 
insanların da pis olması zərurət kimi qiymətləndirilir. Faciədə insanlara və mühitə diferensial 
münasibət bəslənildiyi unudulur, şər mütləqləşdirilir. İblisin mövqeyi, onun dedikləri yeganə 
həqiqət kimi qəbul olunduqda, hətta dramaturqun da İblisdən öyrəndiyi fərz olunduqda şərin 
mütləqləşdirilməsi tamamilə təbiidir.) 
- "... dramaturq İblisin vasitəsilə həyatın mənfiliklərini, insan təbiətindəki pozğunluğu 
bütün çılpaqlığı ilə açıb göstərir."89 (İfşa edən İblis deyil, dramaturqdur. İblis yalnız vasitədir. 
Lakin həyatın mənfilikləri "insan təbiətindəki pozğunluqla" eyniləşdirildiyindən tənqidçinin 
həyat deyəndə ictimai quruluşu nəzərdə tutmadığı aydın olur. Əsərdə isə məhz ictimai quruluş 
                                           
80 Yenə orada, Səh. 191. 
81 Q.Əşar. Quseyn Djavid. B., 1982, str, 63. 
82 Yenə orada, Səh. 61. 
83 A. Şaiq. Göstərilən əsər, səh. 183. 
84 Mehdi Məmmədov. Göstərilən əsər, səh. 45. 
85Əbülfəz İbadoğlu. Göstərilən əsər, səh. 46. 
86 Yenə orada, Səh. 50. 
87 Yenə orada, Səh. 67. 
88 Əbülfəz İbadoğlu. Göstərilən əsər, səh. 66. 
89 Yenə orada, Səh. 55. 
nəzərdə tutulur.) 
- "Cavidin də, Bayronun da demonik ehtiraslı obrazların təcəssümündə hakimin 
ədalətsizliyinə, ictimai quruluşun mənfurluğuna, eybəcərləyinə qarşı münasibət çox aydın və 
kəskindir."90 (Lakin məhz ictimai quruluşa münasibət məsələsində "İblis" «Qabil»lə müqayisə 
olunmaqdan çox yüksəkdə durur. Belə ki, "Qabil" əsasən göy monarxiyasını və olsa-olsa, onun 
yer variantını - yerdəki təkhakimiyyətliliyi tənqid edir. Çavidin "İblis"ində isə, ümumiyyətlə 
ictimai zorakılıq və deməli, onun bütün növləri ifşa olunur.) 
- "Arifin monoloqu ictimai etiraz, haqsızlığa və zorakılığa üsyan pafosu ilə səslənir."91 
- "İblis" faciəsi – sosial sistemin, qanlı ədavət törədən, dünyanı fəlakətə sürükləyən, 
genosiddən çəkinməyən bütün pozğun sosial mexanizmin amansız ittihamıdır."92 
- "Şər" isə şairin əsərlərindən hər cür konkret aydınlıq və ictimai müəyyənlikdən 
məhrum, mücərrəd mənəvi bir keyfiyyət kimi təzahür edirdi. Şair bilavasitə ictimai gerçəklikdə 
də bir əxlaq həqiqəti axtarır, ictimai problemi də dərhal əxlaqi problemə çevirirdi."93 (Şairin 
ictimai gerçəklikdə də bir əxlaq həqaqəti axtarması doğrudur, lakin Cavidi sələflərinin çoxundan 
fərqləndirən cəhətlərdən biri məhz şəri konkret surətdə – mövcud ictimai quruluşla bağlı əks 
etdirməsidir.) 
- "Ümumiyyətlə, şərin əbədiliyi və deməli, şərlə mübarizənin əbədiliyi   ideyasını 
poeziyada romantik konsepsiyanın əsasında çox tez-tez görürük. "Dünyanın naqisliyi" ideyası 
burada həm də insanın naqisliyi şəklində özünü göstərir."94  (Əsərdə şərin mütləqləşdirildiyi və 
dünya ilə insanın eyniləşdirildiyi zənn olunur.) 
 Lakin bu son iqtibas Q. Yaşarın mövqeyini heç də eynilə əks etdirmir, zira tənqidçi çox 
vaxt bu qüsurlu mövqedən uzaqlaşır. Q.Yaşar, görünür, Cavid yaradıcılığının ümumi ruhunu, 
bütün yaradıcılığından keçən baş xətti, əsas motivləri düzgün hiss etdiyinə görə, bir sövq-təbii ilə 
Cavidin əslində nə demək istədiyini duyur və özünün ədəbi tənqidin ümumi tendensiyasından 
doğan fikirlərinə buna müvafiq təshih və düzəlişlər verir: "Lakin Cavidin insan əleyhinə 
ittihamları  arxasında da  hər yerdə və həmişə Cavidin insanın ləyaqəti haqqında idealları 
görünür."95 Q.Yaşar da ictimai mühitin, cəmiyyətin ifşasında İblis obrazının mühüm rolunu qeyd 
edir: "Hamıya məlum məşhur dini-əsatiri surət cəmiyyət və insan mənəviyyatında olan bütün 
rəzalətləri açıb ortalığa qoyan qüvvətli bədii vasitəyə çevrilir.96 Lakin tənqidçi tamamilə haqlı 
olaraq İblisi ifşaçı və ittihamçı kimi deyil (bu sözlər müsbət mənada səslənir, zira ifşaçı və 
ittihamçı müəllifin özüdür), ifşaya xidmət edən vasitə kimi səciyyələndirir. İblisin şərin ifşasında 
iştirak etməsi, vasitəçiliyi heç də onun şər simvolu olmasını istisna etmir: "Şair şər haqqında 
sözü ən şöhrətli şər simvolunun öz dili və təfəkkürü ilə deyir. Bu, yüksək ümumiləşdirmə və 
sərrast xarakterizələr üçün şairə ən yaxşı imkan yaradır."97 Burada tənqidçi İblisin 
ümumiləşdirici rolunu çox düzgün qiymətləndirir. Bu mumiləşdirmə isə olduqca ciddi fəlsəfi, 
ictimai-siyasi mənaya malikdir. 
Müəllifin məqsədi yaxşı adamlar və pis adamlar arasındakı mücərrəd mübarizəni 
                                           
90  Ə. İsmayılov. Göstərilən əsər, səh.114. 
91 Yenə orada, səh. 153. 
92 Q. Əşar. Quseyn Djavid. B., 1982, str. 53. 
93 Q.Yaşar. Fajiə və qəhrəman, səh. 110. 
94 Yenə orada, səh. 113. 
95 Yenə orada, səh.111. 
96 Q.Yəşar. Fajiə və qəhrəman, səh. 121. 
97 Yenə orada. 
göstərmək deyil. Belə mübarizə, demək olar ki, bütün dram əsərlərində tərənnüm olunur. 
"İblis"in fəlsəfiliyi isə orasındadır ki, naqis adamları naqis etmiş səbəb, mahiyyət aşkar edilir. 
Sənətkarlıq güçü isə orasındadır ki, bu mahiyyət özü ümumiləşmiş bir obraz kimi əsərə daxil 
edilir; ifşa obyekti olan ictimai quruluş səhnəyə çıxaraq özünü təsdiq etmək istəyərkən öz iç 
üzünü açmış olur. Müəllifin məqsədi naqis ictimai mühitin pis adamlar yetişdirməyə meylli 
olduğunu, lakin bu meylin hakimi-mütləq olmadığını, son nəticədə məğlubiyyətə məhkum 
olduğunu, insanın qaləbə əzmini göstərməkdir. 
 
 
c) «ŞƏRİN MƏNBƏYİ NAQİS İCTİMAİ MÜHİTDİR. İBLİS İCTİMAİ QURULUŞUN, HAKİM  
     İCTİMAİ MÜHİTİN TİMSALIDIR» 
 
- «İblis… müxtilif tiplərin məcmusudur, onda həm xain sərsərilər, həm papalar, həm 
krallar, həm mollalar, həm tacirlər, həm də bir çox başqa tiplər təcəssüm edir».98 
- Arifin «Keçilməkdə olduğu fəci hallar həyatda ictimai qurluşun mükəmməl 
olmasındadır. Hər fərdin səadət və fəlakəti məmləkət daxilindəki ictimai həyat qurluşuna 
bağlıdır».99 
- «İblis Arifə öz fikirlərini əyani şəkildə göstərmək üçün mövcud burcua-mülkədar 
quruluşunun bütün rəqabətlərini özündə təcəssüm etdirən rəmzi surətdir».100 (İblis doğrudan da, 
«mövcud» burcua-mülkədar qurluşunun bütün qəbahətlərini özündə təcəssüm etdirir. Lakin 
«Arifə öz fikirlərini əyani surətdə göstərmək» üçünmü? Bu, İblisin nəyinə lazımdır? Görünür, 
tənqidçi özünün «xilaskar İblis» haqqındakı fikirlərinə yer saxlamaq üçün belə yazır. Faciənin 
özündən isə belə çıxmır. Faciədə İblis Arifə təmsil etdiyi burcua-mülkədar quruluşun 
qəbahətlərini, naqisliyini yox, güc və «qüdrətini» göstərmək istəyir və bununla həm də öz 
mənfur təbiətini, iç üzünü də açmış olur). 
- «Dramaturq «iblis» məfhumunun əsil ictimai mənasını açmaq üçün həyatın doğurduğu 
rəzalətlərlə, eybəcərliklərlə onu təmasda verir və ariflərin təbiətinə nüfuz edən xarici amillərin 
mahiyyətini aydınlaşdırır».101 (bu fikir əsərin obyektiv təhlilindən irəli gəlir və Cavidin 
mövqeyini düzgün əks etdirir. Bircə bunu əlavə etmək lazımdır ki, xarici amillər ariflərin, 
ləyaqətli adamların təbiətinə deyil, hərəkətlərinə təsir edir; təsadüfi deyil ki, onlar məhz xarici 
amillərdir. Bunu nəzərə almadıqda əsərdə ictimai mühitə münasibət öz əksini əsasən düz tapsa 
da, insana münasibət təhrif olunduğundan faciənin ümumən nikbin ruhu unudulmuş olur və 
ictimai mübarizə ideyası kölgədə qalır). 
- «H.Cavid iki iblisi: uzun illərdən bəri beyinlərdə yaşayan dinin yaratdığı məvhumi 
iblislə, mürtəce ictimai qüvvələri təmsil edən real İblisi vəhdətdə vermişdir.»102 (Burada da 
faciənin obyektiv təhlilindən irəli gələn səmərəli fikir vardır. Lakin bir düzəlişlə: əsərdə iki iblis 
yoxdur. Ümumiyyətlə, heç bir real İblis yoxdur. Yalnız real ictimai mühit vardır. İblisdən, daha 
doğrusu, İblis mövhumundan isə məhz bu reallığın rəmzi, simvolu kimi istifadə edilmişdir). 
- «Faciənin dördüncü pərdəsində H. Cavid əsrlərdən bəri beyinlərdə yaşayan mövhumi 
                                           
98 Ə. Nazim. «İblis» haqqında.- «Kommunist» qəzeti, 20 noyabr, 1924-jü il 
99 A. Şaiq. Əsərləri. IV jild, səh. 190.   
100 Ə. İbadoğlu. Göstərilən əsər, səh, 68. 
101 Yenə orada, səh. 101. 
102 Ə. İbadoğlu. Göstərilən əsər, səh. 56. 
İblislə həyatda yaşayan İblisin, iblisləşmiş mühitin, daha konkret desək, müasir burcua-feodal 
cəmiyyətinin elə bil mühakiməsini qurur.»103(Tənqidçi burada İblisin real analoqunu, prototipini 
çox düzgün, konkret göstərir – burcua-feodal cəmiyyəti, o dövrün mürtəce ictimai quruluşu. 
Lakin yenə də iki iblis konsepsiyasına müraciət edilir ki, bu da müəllif mövqeyinin təhrifinə 
səbəb olur. Həmin cəmiyyəti mühakimə edən nəyə görə mövhumi İblis olmalı idi, məgər bunun 
üçün real qüvvələrin özündən istifadə etmək mümkün deyildimi? Məgər mövhumi İblisin əsərdə 
real bir qüvvə kimi iştirak etməsi və ona bu qədər məsul bir vəzifə tapşırılması faciənin ümumən 
realistik ruhuna zidd deyilmi? – Ziddir. Faciənin özündə bunu bənzər heç nə yoxdur. Daha 
doğrusu, olsa-olsa, yalnız zahiri bənzəyiş var və tənqidçilər məhz bu zahiriliyə istinad edirlər. 
Məsələn, Ə.İbadoğlu iqtibas gətirdiyimiz fikri belə davam etdirir: «İblis «Bir qüdrəti külliyə ki, 
aləm mana bədxah» deyərək, ona edilən hücumların nahaq olduğunu söyləyir. İblis haqlı olaraq 
deyir ki, mənsiz də zamanın, dövrün mürtəce ictimai qüvvələri insanları öz pəncəsində əzir».104 
Əsərdə İblisin son monoloqunda «Mənsiz də sizə rəhbərlik edən var…» misraları, doğrudan da, 
mövhumi İblisin real səbəbkardan – naqis ictimai mühitdən ayrıldığını göstərir, İblisin 
ikiləşməsinə bənzəyir. Sual oluna bilər ki, əgər İblis elə ictimai mühitin rəmzidirsə, ictimai 
mühiti – şərin əsil mənbəyini nişan vermək üçün bu son monoloqa – İblisin özünü hakim ictimai 
mühitdən, şərin real, maddi mənbəyindən, şər daşıyıcılardından ayırmasına ehtiyac olardımı? 
Bəli, görünür, müəllif buna ehtiyac hiss etmişdir. Bütün əsər boyu İblis hakim ictimai mühit 
rolunu ifa edir. Müəyyən fəlsəfi təfəkkür qabiliyyətinə malik oxucu iblis simvolunun arxasında 
dayanan real qüvvəni görür və hiss edir. Lakin. Bu geniş oxucu kütləsinə müyəssər olmaya da 
bilər. Görünür, yalnız buna görə müəllif əsərin sonunda şərin real ictimai mahiyyətinə bilavasitə 
müraciət etməyi zəruri saymışdır. İblisin maskasını götürmüş, yalnız bir vasitə kimi, rəmz kimi 
daxil edilmiş mövhumi İblis formasının ifadə etdiyi real məzmunu nişan vermişdir. Beləliklə, bu, 
oxucuya, tamaşaçıya kömək məqsədi ilə atılmış addımdır, rəmzi mənanın müəllif tərəfindən 
açılışıdır. Burada İblisin ikiləşməsinə, mövhumi İblisin də əsərdə iştirak etdiyinə  dəlalət edən 
heç nə yoxdur. 
«Əsrlərdən bəri beyinlərdə yaşayan mövhumi İblis» özü nəyə görə «yaranıb»  və heç bir 
real əsası yoxdursa, əsrlərdən bəri beyinlərdə necə yaşaya bilibdir? Burada belə bir müddəa da 
nəzərə alınmalıdır ki, mövhumi İblis haqqında təsəvvür sinifli cəmiyyət meydana gəldikdən 
sonra yaranmışdır və əslində məhz ictimai mühitin eybəcərliklərini «öz üzərinə götürmüş», 
müəyyən mənada obyektsiz və ya mücərrəd obyektli rəmz kimi çıxış etmişdir. Lakin bu rəmz 
uzun müddət məhz bir rəmz olaraq dərk edilməmiş, əsil ünvanı itirilmiş, bilərəkdən gizlədilmiş, 
saxtalaşdırılmışdır. Həyatın özündə, hakim ictimai mühitdə şər, zülm, eybəcərlik olmasaydı 
mövhumi İblis də beyinlərdə kök sala bilməzdi.  
H.Cavid də məhz həmin rəmzdən istifadə edir, lakin həqiqi ünvanı göstərmək şərtilə. Bu 
ünvan göylərdə axtarılmadığı kimi « insanın təbiətində» və ya hətta «şər təbiətli insanlarda» da 
axtarılmır. Droamaturq onu ictimai quruluşla, bu quruluşun xarakteri ilə bağlı olduğunu açıb 
göstərir. Bununla da «İblis» əsərində hətta İblis obrazından da bir rəmz kimi istifadə edir və 
ictimai mühit ifşa olunur. Habelə əssatiri İblisin də əsil yaranma səbəbləri ictimai kökləri aşkar 
edilir. 
                                           
103 Yenə orada, səh.67. 
104 Ə. İbadoğlu. Göstərilən əsər, səh.67. 
- «Dövrün mürtəce ictimai qüvvələri insanları iblis ruhunda tərbiyə etməyə çalışır».105 
(Təmamilə doğrudur; iblis ruhunda, yəni mürtəce ictimai qüvvələrin tələblərinə müvafiq olaraq. 
Lakin mürtəce qüvvələr buna nail ola bilərlərmi? …Əsil sual bundan ibarətdir.) 
- «Təbiətin bəşər övladı şər ehtirası deyil, mələk ülviliyi ilə doğulur. «İblis insan yoxdur, 
iblis şərait var» – mütəfəkkir şair ariflərin özlərinə xəyanəti və dönüklüyünü belə müqəddəs 
mələk təbiətinə xəyanət edəndə şər ona hakim olur. Bu zaman fəlakət baş verir».106 («İblis insan 
yoxdur, iblis şərait var» fikri əsərin obyektiv xarakteristikasına uyğun gəlir. Lakin insan nə üçün 
özünü unudur, nə üçün "öz müqəddəs mələk təbiətinə xəyanət" edir? Daha doğrusu, insan 
həqiqətənmi öz təbiətinə xəyanət edir, həqiqətənmi şər ona hakim kəsilir? Təəssuf ki, 
Ə.İsmayılov "iblis şərait" ideyasını inkişaf etdirmir və yenə də hər şeyi insanın xəyanəti ilə 
bağlayır, insanı günahkar sayır). 
- "Tamaşaçı Ariflə çiyin-çiyinə hərəkət edir, onun qəlb dialektikasının şahidi olur. Arif 
real ictimai hadisələrin fəlakət fırtınasından xilas yolu arayan narahat idrak kimi diqqəti cəlb 
edir."107 (Fəlakət fırtınasının törədicisi real ictimai hadisələrdir, daha doğrusu, ictimai quruluşun 
mürtəce xarakteridir. Arif bu fırtınadan xilas yolu arayır. Bunlar tamamilə doğrudur. Lakin bir 
addım da atılarsa, Arif xilas olmaq üçün fəlakət fırtınasından qaçsa da, istər-istəməz onunla 
qarşılaşır və fəlakətə düçar olur; yeganə, əsil xilas yolunun fırtınadan qaçmaq deyil, onun ictimai 
mənbəyini aramaq və əlində silah ona qarşı mübarizə aparmaq, onun ictimai kökünü kəsməkdən 
ibarət olduğunu dərk edir). 
Göründüyü kimi, əsərdə ictimai mühitin ifşası və İblisin rəmzi mənası haqqındakı 
fikirlər ardıcıl xarakter daşımır və vahid konsepsiya səviyyəsinə qaldırılmır. Biz yuxarıdakı 
iqtibaslarda faciəni az-çox dərəcədə obyektiv əks etdirən fikirləri seçdik. Belə fikirlər çox 
təəssüf ki, əsasən qüsurlu olan kontekstlərdən ayrı-ayrı cümlələr şəklində seçilmişdir. Çox vaxt 
isə, cümlələr özü də mürəkkəb olur, müxtəlif konsepsiyalardan parçaları əhatə edir və bizcə, bu 
mürəkkəb kombinasiyalardan sağlam fikirləri seçib ayırmağa ehtiyac vardır. Məsələn, 
Ə.İbadoğlu yazır: İblis "Arifə sübüt etmək istəyir ki, yer üzərindəki rəzalətlərin günahı İblisdə 
deyil, insanın özündədir. İblislik, şərarət cəmiyyətin pozduğu zəif iradəli insanın öz təbiətindədir 
və bu təbiəti insanda formalaşdıran cəmiyyətdir, mühitdir." Burada ilk fikirlər bizim yuxarıda 
artıq tənqid etdiyimiz "şər insann təbiətindədir" ideyasını xatırlatsa da, son hissədə şərin 
(mənbəyi cəmiyyət  və  ictimai mühitlə bağlanır. Düzdür, tənqidçi mühitlə yanaşı insanın özünü, 
insan nəfsini də şərin mənbəyi hesab edir: "İblis Arifə isbat etməyə çalışır ki, insan təbiətinin 
dəyişməsində başlıca amil bir tərəfdən ictimai mühitdirsə, digər tərəfdən insanların öz 
nəfsidir."108 (Nəfs isə mahiyyət etibarilə mövhumi iblisə ekvivalentdir; - iblisin insan , qəlbinə  
girməsi - mücərrəd  nəfs  sözünü başqa cür izah etmək mümkün deyildir). Bununla belə, ictimai 
mühitin ədalətsizliklərin səbəbi və ya heç olmazsa səbəblərindən biri kimi izah olunması əsərin 
obyektiv şərhinə, həqiqətə doğru bir addımdır. 
"Mövcud ictimai quruluş, cəmiyyət insanı pozur" – ideyası ədəbi tənqiddə geniş 
yayılmamışdır: "H.Cavid mövcud quruluşun təsiri nəticəsində alçalan, eybəcərləşən insanın 
faciəsini göstərir."109 Əsərin bu cür şərhi 20-ci illərin tənqidində də geniş yer tutmuşdur. Lakin 
                                           
105 Yenə orada. 
106 İsmayılov. Göstərilən əsər, səh.156. 
107 Yenə orada, səh. 157. 
108 Yenə orada, səh. 55. 
109 Yenə orad, səh. 67. 
bu fikir mütləqləşdirilən kimi bir sıra ciddi etiraz sualları ortaya çıxır. Bunlardan biri belədir: 
Əgər pis mühit insanı pis edirsə, onda nə üçün həmin mühitdə püxtələşmiş olan Arif əsərin 
əvvəlində hələ ədalətli və xeyirxah kimi təqdim olunur? Məhz bu suala cavab tapa bilmədiyinə 
görə M.S.Kirmanşahlı bu "anlaşılmazlığı" faciəyə irad kimi qeyd edir: Müəllifin məqsədi 
"...mühitin pozğunluğu, pak ruhları da murdarladığını göstərməkdirsə, o zaman Arifdən başqa, 
pyesin bütün tiplərini İblis (kinli ruh) yaratmalı idi. Arifi isə ağıllı və xülyapərəst deyil, on altı, 
on yeddi yaşlarında sadədil, həyatdan  bixəbər, ana himayəsindən yeni çıxaraq mühitə birinci 
qədəmini qoyan bir cavan yaratmalı idi ki, get-gedə əxlaqının pozulmasından mühitin özü İblis 
olduğu nəzərə çarpmış olaydı."110 Hələ 1925-ci ilin aprelində yazılmış bu fikri bir irad kimi 
nəzərdən keçirməzdən qabaq qeyd edək ki, o, müəllifin sağlığında "İblis"ə münasibətin çox 
mühüm bir cəhətini əks etdirir. 
Tənqidçi nəyə etiraz edir? O, "mühitin insanları pozması" ideyasındakı daxili ziddiyyəti 
göstərməyə çalışır. Deməli, həmin ideya faciə haqqında ictimai rəy kimi artıq var imiş. "Mühitin 
insanları pozması" isə başqa sözlə deyilərsə, əsərdə həmin mühitin ifşa olunması deməkdir. 
İnsanların yox, mühitin! Bu isə əsərin əsas motivlərindən birini çox düzgün əks etdirən bir 
fikirdir. 
Höte "Faust" haqqında ayrıca heç nə yazmazsa da, onun dedikləri dostu və köməkçisi 
Ekkerman tərəfindən toplanmış və saxlanmamışdır∗/. Cavidin öz əsəri haqqında dedikləri isə 
saxlanmışdır. Lakin müəllifin şəxsi mövqeyi 20-ci illərin ədəbi tənqidinə təsir etməyə bilməzdi. 
Heç olmazsa həmin mövqeyə reaksiyalardan, etiraz və iradlardan çıxış edərək bu mövqeyin bəzi 
ştrixlərini sezmək mümkündür. M.S.Kirmanşahlının yuxarıda iqtibas gətirdiyimiz fikri, bizcə, 
məhz bu baxımdan qiymətlidir. Təsadüfi deyil ki, İblis obrazının mənfi planda səciyyəsinə, 
İblisin cəmiyyətdəki eybəcərliklərin və cəmiyyətin mürtəce nümayəndələrinin 
ümumiləşdirilməsi olması, əsərdə mühitin ifşa edilməsi, ictimai mühitin insanı pozmaq meyli, 
insanın mühitə qarşı çıxması və s. bu kimi obyektiv şərhlərə Ə.Nazim, A.Şaiq və s.-in 
məqalalərində son illərdə Cavid və "İblis" haqqında yazılmış kitablardakına nisbətən daha çox 
rast gəlmək mümkündür. Həmin dövrdə tədqiqatçılar "İblis"in əsil fəlsəfi şərhini verə bilməsələr 
də (görünür, proletkultçuluq meylləri buna mane olmuşdur), faciəyə münasibətin istiqaməti 
əsasən düzgün olmuşdur. Əsərin obyektiv təhlilindən irəli gələn bir sıra məsələlər öz düzgün 
elmi həllini tapmasa da, hər halda düzgün qoyulmuşdur. O vaxt "İblis" əsərində qoyulan fəlsəfi 
problemlərin aşkar şəkildə izah edilə bilməməsi də tamamilə təbiidir. "İblis" kimi zəngin ideya 
çalarlarına, mürəkkəb fəlsəfi kontekstə malik bir əsəri açmaq üçün ədəbi tənqid özü müəyyən 
inkişaf yolu keçməli idi. Görünür, bu da qanunauyğundur ki, ədəbi tənqid əvvəlcə şərhini verə 
bilmədiyi həmin problem və suallardan uzaqlaşmış, əsəri tamamilə başqa səpkidə izah etməyə 
çalışmışdır. Lakin müəyyən nailiyyətlər əldə etməklə yanaşı əsərin əsas ideya istiqamətindən 
xeyli uzaqlaşmışdır. (İblis obrazını müsbət qəhrəman kimi qaləmə vermək meyli "İblis"şünaslığı 
uğursuz nəticələrə gətirmişdir). Halbuki, bu gün hər cür ifrat meyllərdən azad olmuş ədəbi tənqid 
yenidən faciənin əsas ideya istiqamətinin şərhinə və bununla bağlı problemlərə qayıtmaq və o 
vaxt qoyulmuş suallara cavab vermək əzmindədir. 
İndi isə M.S. Kirmanşahlının yuxarıda nümunə gətirilən iradının təhlilinə qayıdaq. 
Əvvəlcə qeyd edək ki, tənqidçinin sualı müəyyən məntiqi əsaslara malikdi və yəqin buna görədir 
                                           
110 M.S. Kirmanşahlı. "İblis".--Kommunist" qözeti, 9 aprel, 1925-ji il. 
∗/ Bax: Gkkerman. Razqavorı s Qete. M. , 1971. 
ki, həmin sual ədəbi tənqiddə sonralar da irəli sürülmüşdür. Bu məntiqi əsas ondan ibarətdir ki, 
min illərdən bəri alimlərin pedaqoqların birqiymətli həll edə bilmədikləri bir məsələni, insan-
mühit problemini M.S.Kirmanşahlı sadələşdirir, Con Lokkun «ağ lövhə» nəzəriyyəsini və ya bu 
qəbildən olan başqa nəzəriyyələri rəhbər tutaraq mühitin insana təsirini birtərəfli mütləqləşdirir 
və Caviddən də, görünür, bunu gözləyir. Lakin Caviddə məsələnin qoyuluşu da, həlli də başqa 
cürdür. Əgər pedaqogikada mübahisələr mikromühitlə insan arasındakı münasibəti əhatə edirsə, 
fəlsəfədə və Caviddə söhbət makromühitdən - ictimai quruluşdan, beynəlxalq miqyasda   və   
ölkə  miqyasında   ictimai   vəziyyət   və onun konkret təzahürlərindən, müxtəlif insanların, həm 
də müxtəlif sosial mövqeyə malik insanların ictimai hadisələrə münasibətindən və yaşadıqları 
mühitdəki dəyişikliklərə uyğunlaşıb uyğunlaşa bilməmələrindən, mövcud ictimai quruluşla 
razılaşıb razılaşa bilməmələrindən, ictimai mübarizə zərurətindən gedir. Düzdür, insan-mühit 
(mikromühit) problemi baxılan daha geniş problemin tərkib hissələrindən biridir, və bu məsələdə 
də Cavid metafizik mövqedən çıxış  etmir, yəni yalnız  mühitin insana təsirindən danışmır, in-
san-mühit qarşılıqlı təsirindən danışmır, insan-mühit qarşılıqlı təsirini bu prosesin bütün 
mürəkkəbliyi, zənginliyi ilə nəzərdən keçirir. İnsan mikromühit münasibətində qarşılıqlı təsirdə 
olan tərəflərdən biri kimi, insanı səciyyələndirən ən çox irsiyyətdir – irsən ona xas olan key-
fiyyətlərdir. İnsan-cəmiyyət (makromühit) münasibətində isə insan bir tərəf kimi həm də sosial 
prizmada nəzərdən keçirilməlidir, çünki onun ictimai mənşəyi, həyat tərzi, əməli fəaliyyəti və s. 
onun həyatda tutduğu mövqeyə və həyata münasibətinə təsir göstərir və ya onları müəyyən edir. 
İnsan-cəmiyyət münasibətində mikromühit aralıq bir mərhələ kimi iştirak edir və 
müəyyən nisbi müstəqilliyə malikdir. 
Mürtəce ictimai quruluş şəraitində də insan öz ləyaqətini hər halda saxlamış olan ailədən 
çıxmaqla yanaşı, namuslu, zəhmətkeş adamlar içərisində öz halal əməyi ilə yaşaya bilər və bu 
mənada irsiyyətlə bərabər, mikromühit də onun kamil bir insan kimi yetişməsinə səbəb olar. 
Lakin belə bir şəraitdə insan da, onun daxil olduğu mikromühit də cəmiyyətlə, mürtəce ictimai 
quruluşla ziddiyyətdə olur və hakim ictimai mühit bu cür mikromühitlərə təzyiq göstərir, onların 
nisbi müstəqilliklərini yox etməyə, öz tələblərinə uyğunlaşdırmağa çalışır. Digər tərəfdən də, 
artıq bir şəxsiyyət kimi formalaşmış, müəyyən şəxsi mövqeyə məxsusi dünyagörüşünə 
yiyələnmiş, özünü və yaşadığı cəmiyyəti, onun iç üzünü dərk etmiş möhkəm xarakterli insan 
onunla həmahəng olan mikromühit bundan sonra dəyişilsə də, daha dəyişmir (və ya bu 
dəyişilmənin istiqaməti başqa olur), öz şəxsi mövqeyini (və deməli, bütün özükimilərin 
mövqeyini) hakim ictimai mühitə qarşı qoyur. 
Bizim istər-istəməz sadələşdirdiyimiz, əslində isə daha mürəkkəb olan ictimai 
münasibətlər sistemində∗/ "pis mühit pis insan yaradır" tezisinin nə dərəcədə bəsit və birtərəfli 
olduğu aydınlaşır. Cəmiyyəti, ictimai mühiti ilk dəfə olaraq elmi surətdə əks etdirən marksizm 
fəlsəfəsinin incəliklərini, K.Marksın "Feyerbax haqqındakı tezislər"indəki perspektiv 
konsepsiyaları (xüsusən üçüncü tezisi) mükəmməl surətdə mənimsəmədən (bu aspekt fəlsəfi 
ədəbiyyatda da hələ kifayət qədər işıqlandırılmamışdır) "İblis"dəki insan-mühit konsepsiyasını 
da şərh etmək mümkün deyil. 
Cavidin çox dərin və zəngin fəlsəfi konsepsiyasını obyektiv gerçəkliyin daxili 
                                           
∗/ Bu ijtimai münasibətlər sistemi daha konkret, daha elmi və aydın şəkildə yalnız tarixi materializmin ijtimai-
iqisadi formasiya, sinif, şəxsiyyət, tarixi şəxsiyyət, xalq kütlələri, bazis, üstqurum və s. kateqoriya və 
istilahları ilə izah oluna bilər. Burada isə həmin gerçəkliyi Javid romantizminin, habelə ədəbi tənqidin 
dilinə müvafiq olaraq şərh etməyi üstun tuturuq. 
ziddiyyətlərindən sərfnəzər olunmuş birtərəfli, səthi müddəalarla şərh etmək cəhdlərinin 
uğursuzluğu tamamilə təbiidir. Cavid əsərlərindəki ideyaları müəyyən məhdud dairədə 
axtarmaq, onu hökmən köhnə stereotiplərə uyğunlaşdırmaq, böyük mətləblərin kiçik qəliblərə 
sığmayan hissələrini kəsib atmaq meyli isə yalnız təəssüf hissi doğurur. 
Mürəkkəb ictimai münasibətlər güzgüsündə Arifin taleyi İblisin növbəti qurbanı kimi 
deyil, tamamilə başqa cür əks olunur. Burada Cavidin məqsədi «mühitin pozğunluğunun pak 
ruhları da murdarladığını» göstərmək deyil. Bu çox az olardı. Çünki fəlsəfədə bu artıq çoxdan 
keçilmiş, arxada qalmış mərhələdir. Cavidin məqsədi mühitin pozğunluğuna, naqis ictimai 
quruluşun saxta təntənəsinə (faciədə) bu meyl İblisin qəhqəhələri ilə ifadə olunur) qarşı dura 
biləcək insani qüvvəni (nəticə etibarilə həm də mütərəqqi ictimai qüvvəni), onun formalaşması 
prosesini, bu prosesin dialektik xarakterini açıb göstərməkdir. Bu dialektik inkişaf yolunda 
insanın ictimai mühitin çirkabına daxil olması (əslində bu çirkabla üzləşməsi) yalnız bir 
məqamdır. Bu məqamın mütləqləşdirilməsi tədqiqatçıları əsərdən uzaqlaşdırır. Məsələnin 
gerçəlikdə olduğu kimi, bütün mürəkkəbliyi ilə qoyuluşu isə əksinə, əsərin əsas ideyasının 
açılışına, o cümlədən, «mühitin öz İblis olduğunu» göstərməyə daha çox imkan yaradır. 
«Mühitin özü İblis olduğunu» göstərmək üçün «bir cavanın getdikcə əxlaqının 
pozulmasını» göstərməyə ehtiyac yoxdur, mübarizə prosesində mühitin iblis mahiyyəti daha çox 
aşkar olunur. Dayanıb dünyanın (mühitin) insanı necə dəyişdirəcəyini gözləmək – bu, passiv 
mövqedir. Faciədə hadisələrin qoyuluşu və gedişi Kirmanşahlının göstərdiyi bu mövqeyə, 
doğrudan da, uyğun gəlmir. Dünya insanı dəyişdirənə qədər insanda baş verən təbəddülatların 
necə bir dönüş aldığını və onun dünyanı dəyişdirmək yoluna necə qədəm qoyduğunu göstərmək 
– müəllifin əsil məqsədi budur. Faciədə hadisələrin sonrakı gedişi izlənməsə də, ən böhranlı 
məqam – keçid prosesi yüksək bədii ustalıqla əks etdirilmişdir. 
20-ci illərin ədəbi tənqidindən başqa bir nümunəni nəzərdən keçirək. Xəlil İbrahim 
yazır: «Əvvəla, Cavidin ümdə fikri İblis yoxdur və bu işlərin heç birisindən İblisin xəbəri 
yoxdur, demək ikən, nədənsə… əsas fikrinin xilafinə olaraq, isbat etdirmiş oluyor ki, o 
cinayətlərə məhz İblis bais oldu».111 Müəllifin faciədə məhz nəyi isbat etdiyini tənqidçi burada 
çox düzgün göstərir. Lakin, təəssüf ki, bunu irad kimi qeyd edir. Cavid əsərdə nəyi isbat edirsə, 
ümdə fikri də elə ondan ibarətdir. Tənqidçinin öz şəxsi mülahizəsini qeyd-şərtsiz ümdə fikir 
hesab etməsi isə tamamilə əsassızdır. 
Hər hansı bir şeyin yoxluğunu göstərməyin ən yaxşı üsulu onu heç xatırlamamaqdır. 
Belə isə, «iblis yoxdur» fikrini demək üçün əsas qəhrəmanlarından biri İblis olan xüsusi əsər 
yazmağa, sonra isə onun yoxluğunu göstərməyə nə dərəcədə lüzum var idi?  
Mövhumi iblisin həqiqətdə olub-olmaması məsələsini ön plana çəkmək meyli təkcə Xəlil 
İbrahimə xas olmayıb, müasir ədəbi tənqiddə də geniş yayılmışdır. Halbuki, bir ağızdan «Cavid 
idealistdir» və «yenə də göylərdən yazır» – deyən fəlsəfədən uzaq fəlsəfəçiləri – bir qrup 
qaragüruhçunu əmin etmək, «arxayınlaşdırmaq" üçün əsərin bütün ideyasını belə çeynənmiş bir 
məsələyə müncər etmək nə qədər naqis cəhət olsa da, "qaragüruhçular" artıq yox ikən, həmin 
mövqedən tutub durmaq daha acınacaqlıdır. 
Cavid doğrudan da, isbat edir ki, cinayətlərə məhz İblis baisdir. Lakin əsas fikrinin xila-
fına olaraq yox, əsas fikrini bir daha ifadə etmək, ona ardıcıl surətdə yaxınlaşmaq üçün. Zira Ca-
vidin ümdə məqsədi "İblis yoxdur və bu işlərin heç birindən İblisin xəbəri yoxdur" fikrindən iba-
                                           
111 X.İbrahim. «İblis» haqqında. – «Kommunist» qəzeti, 16 oktyabr, 1924-jü il. 
rət deyil, ümdə məqsəd - inayətlərin səbəbini İblisdə - hakim ictimai mühitdə axtarmaq və insanı 
bu həqiqəti dərk etmək səviyyəsinə yüksəltməkdir. Real İblisin məzmunu aşkar edildikdə isə, 
mövhumi iblis ideyasının puçluğu yolüstü olaraq, özlüyündə aydın bir şey kimi göstərilmiş olur. 
Q. Yaşarın İblis obrazına verdiyi xarakteristika İblisin məhz ictimai mühiti təmsil 
etdiyini çox yaxşı göstərir: "...Cavidin pyesində İblis şər törətməkdən daha çox, insanın daxili 
həyatının katalizatorudur; nəticədə insan fəallaşır, özünü realizə edir və öz hərəkətlərində əxlaq 
normaları ilə, etik tələblərlə heç də həmişə hesablaşmır."112 İblis, doğrudan da, özü şər törətmir, 
yəni bilavasitə subyekt rolunda çıxış etmir.∗/ İblis şər üçün yalnız şərait yaradır. 
Bütün   ictimai   hadisələr   ayrı-ayrı   adamların   fəaliyyətindən hasil  olur və  bilavasitə 
subyekt həmişə insandır. Əsas məsalə insanı məhz bu və ya digər fəaliyyətə təhrik edən, həm 
maddi, həm mənəvi-psixoloci özül olan mühiti, şəraiti, katalizatoru açıb göstərməkdir. Belə bir 
ümumiləşmiş katalizator isə ictimai mühitdən başqa heç nə ola bilməz və əsərdə bu fikir öz bədii 
ifadəsini çox gözəl tapmışdır. 
Naqis ictimai mühitin insanları naqis əməllərə təhrik etməsi özünü simvolik olaraq İblisin 
məhz bu cəhətində göstərir: harada cinayət varsa, orada İblis yuxarı başdadır, lakin cinayəti icra 
edən İblis özü deyil. (Əks təqdirdə, konkret bir subyekt olmaqla İblis insanlaşardı və sadəcə 
olaraq, mənfi bir insan obrazına çevrilərdi - necə ki, bəzi tənqidçilər bunu göstərməyə çalışırlar, - 
onda İblis fəlsəfi ümumi səviyyəsindən bədii ümumi səviyyəsinə enərdi və faciənin fəlsəfi 
məzmunu gölkədə qalardı). 
İblis obrazına verilən başqa obyektiv səciyyələr də, onun ictimai mühiqlə, doğrudan da, 
çox gözəl səsləşdiyini, həmahəng olduğunu, simvolun obyekti adekvat əks etdirdiyini göstərir. 
C.Cabbarlı İblis obrazını belə səciyyələndirir: "O hər bir şeyi, geçmiş-gələcəyi, olmuş-olacağı 
bilir, hər bir cinayətdə iştirak edir, cismani bir vicuddan daha çox, mənəvi bir qüvvədir."113 İblis 
hər şeyi ona görə bilir ki, bütün hadisələr onun iştirakı ilə gedir, onsuz heç bir gələcək hadisənin 
rüşeymi qoyula bilməz, o hadisələri istiqamətləndirir, nəyə isə şərait yaradır, bir sözlə, hakim 
ictimai mühitdən tam ayrılmış heç nə yoxdur. İblis ona görə "hər bir cinayətdə iştirak edir" ki, bu 
cinayətlərin əsil səbəbkarı, onlara şərant yaradan, insanı cinayətlərə sürükləyən İblisin özüdür - 
naqis ictimai mühitdir. 
Lakin C. Cabbarlı nəyə görə İblisi "cismani bir vicuddan daha çox, mənəvi bir qüvvə" 
hesab edir? Birincisi, cismani vicud olmaq İblisi hadisələrin bilavasitə subyekti edərdi - əsərdə 
isə buna bənzər heç nə yoxdur. İkincisi, əgər İblis cismani bir vicud kimi qəbul edilərsə, 
insandan başqa heç bir real varlıq kimi təsəvvür oluna bilməzdi - əsərdə isə İblis insandan fərqli 
bir mahiyyətdir. İblisin məzmunu, rolu, funksiyası bilavasitə subyektdən, fərdi cismani varlıq-
dan, insandan tamamilə fərqlənir. C. Cabbarlı bu cəhəti çox gözəl hiss etmişdir. İblis insanların 
zehniyyətinə, hissiyatına, iradəsinə təsir edir, öz gücü, "qüdrəti" ilə gözləri qamaşdırır, insanların 
şəxsi güclərinə inamı qırmağa, onları mənən eybəcərləşdirməyə, naqis ictimai mühitin tələbləri-
nə uyğunlaşdırmağa çalışır. "Mənəvi qüvvə" burada əslində "mənəviyyata təsir edən qüvvə"dir. 
Doğrudan da, ictimai mühit insanlara onların mənəviyyatına təsir etməkdən başqa daha necə tə-
sir edə bilər? İnsanların fiziki, bioloci varlığına, zahirinə təsir çox dolayısı yollarla mümkündür. 
                                           
112Q. Əşar. Quseyn Djavid. Baku - 1982, str. 62.  
∗/ "İblis"i "Faust"dan fərqləndirən ilk baxışda formal, lakin əslində çox jiddi fərqlərdən biri də budur ki, 
Mefistofel özü də çox vaxt bilavasitə subyekt kimi çıxış edir və fərdiləşir. İblis isə nəmişə yalnız simvoldur, 
yalnız ümumidir. Yəni fərdləri, insanları deyil, jəmiyyəti ifadə edir. 
1131 Jim. "İblis"in son quruluşu. - "Kommunist" qəzeti, 12 aprel 1925-ji il. 
Müəyyən ictimai varlıq müəyyən (özünə uyğun) ictimai şüur yaradır. Sonradan hər bir 
fərdin şüuruna ictimai varlıqla yanaşı, artıq ona qədər formalaşmış olan ictimai şüur da təsir 
göstərir. Bu mənada ictimai mühit həm də mənəvi komponenti əhatə edir. Lakin hər halda C. 
Cabbarlı İblisin həm də maddi qüvvələrin ifadəsi olduğunu, bu mənəvi qüvvənin arxasında bir 
cismanilik dayanmasa da, bir maddilik - ictimai varlıq dayandığını qeyd etsə idi, obrazın 
səciyyəsi daha bütöv olardı və mahiyyəti də müəyyənləşərdi. Bu son addım da, heç şübhəsiz ki, 
C. Cabbarlı kimi böyük fəlsəfi təfəkkür sahibinin imkanı daxilində idi. Lakin təəssüf ki, burada 
o, "İblisin məqsəd və kimliyini əsərə toxunmaq istəmədiyimiz üçün göstərmirik", - deyir və 
məsələ açıq qalır. 
Bununla belə, C. Cabbarlının tamaşaya dair qeydləri əsərin özü haqqında da, xüsusən 
İblis obrazı haqqında çox şey deyir. İblisin düzgün səhnə səciyyəsi, onun əks etdirdiyi obyektin, 
ifadə etdiyi real qüvvənin müəyyənləşdirilməsi üçün çox vacibdir; forma müəyyənliyi 
məzmunun da müəyyənləşdirilməsinə imkan yaradır. 
Ayrıca bir adam, hakim mühitin hər hansı bir nümayəndəsi deyil, bütövlükdə hakim 
ictimai mühitin özü səhnəyə çıxırsa, o özünü necə aparmalı, nə kimi bir formaya malik 
olmalıdır? Bu sualın cavabı faciənin özündə dəfələrlə İblisin öz dili ilə verilmişdir. 
C.Cabbarlı məhz əsərin özünə, İblisin dediklərinə əsaslanaraq onun formasını belə 
xarakterizə edir: "Belə bir qüvvəni, səhnədə... tənbəl gedişlər, danışıqlar, ölgün hərəkətlər ilə 
təsvir etmək heç də doğru deyildir... "İblis"in İblisi ...alıcı, çevik, qurnaz, bir dəqiqə rahat 
duramaz, bütün dünyanı dolaşar, basılmaz, yenilməz bir qüdrəti-külliyyə, ...xüsusilə, atəş olan 
və doğrudan da düşdüyü yeri yandıran, qanları qaynadan, fikirləri oynadan, hissləri, duyğuları 
qızdıran (kursiv bizimkidir - S.X.) bir od ikən onu soyuducu, dondurucu və əsasən buz və 
soyuqluq təsviri üçün işlədilən mavi bir boyada göstərmək yerli bir şey deyildir."114 
 İblis özü haqqında deyir: 
 
Dağ, daş, uçurum, dəniz və orman 
                Əngəl olamaz önümdə bir an, 
Bir şəhpər açıb da nagihani, 
Mən teyy edərim bütün cahani. 
 
Bu səciyyə onun, doğrudan da, cismani vicud olmadığını göstərir, əks təqdirdə o, məkan 
müəyyənliyinə malik olmalı idi. Hər cür məkan məhdudluğundan kənar olmaq isə, bir tərəfdən, 
İblis məfhumunun zəruri forma tələblərinə, digər tərəfdən də, onun əks etdirdiyi məzmuna 
tamamilə uyğun gəlir. "İblis"in yazıldığı ərəfədə feodal-burcua ictimai münasibətləri, demək olar 
ki, bütün dünyada bərqərar idi və buna görə də, İblis üçün sərhəd yox idi; o, feodal istibdadı 
altında inləyən bütün Şərq ölkələri üçün, həm də təkcə Şərq deyil, habelə Qərb ölkələri, bütün 
imperialist dairələr üçün səciyyəvi olan bir qüvvədir. Bu baxımdan, "Şərqdə abid oluram, 
Qərbdə rahib" sözləri İblisin coğrafi səciyyəsini daha konkret surətdə əks etdirir. 
İblisin fənalıqların simvolumu, yoxsa "insan səadəti uğrunda barışmayan mübarizmi" 
olması da onun öz sözlərindən daha yaxşı aydın olur: 
 
Hər din ilə, məzhəblə, siyasətlə cahanda  
Hər fırtına qopmuşsa, əvət mən varım onda. 
                                           
114 «Kommunist» qəzeti, 12 aprel 1925-ji il.  
Hər yerdə ki, vardır əzəmət, qəhr ilə dəhşət, 
Hakimdir o yerlərdə şu qarşındakı xilqət.  
yaxud: 
Bir qazi olub, gah edirəm fitnələr icad, 
Bir mürşüd olub, gah edirəm aləmi bərbad; 
Bəzən oluram bir papa! Cənnət satıram mən, 
İsa dirilib gəlsə də qorxar qəzəbimdən. 
 
Əgər belədirsə, nəyə görə ədəbi tənqiddə İblisin öz dediklərinin əksinə olaraq, onu 
fənalıqlardan sığorta etmək, təmizə çıxarmaq meylləri vardır? Bəlkə, ona görə ki, İblisin özü 
haqqında dedikləri ziddiyyətlidir, o, çox vaxt özünü tərifləyir, gücü-qüdrəti ilə öyünür: 
 
Əvət, İblis, o böyük sənətkar 
Həm yapar, həm də yıxar, qüdrəti var. 
Yaxud: 
İblis, o böyük qüdrət, o atəşli müəmma... 
Yaxud: 
İblis... O böyük ad nə qədər calibi-heyrət.  
Hər ölkədə, hər dildə anılmaqda o şöhrət. 
 
Bu cür nümunələri nəzərdən geçirən Q.Yaşar yazır:"...Elə bil ki, İblis öz-özünə 
vurulmuşdur. O, həmişə özü haqqında üçüncü şəxsdə danışır."115 Doğrudan da, belədir. Heç 
yerdə bir sözü iki olmayan, istədiyinə mütləq nail olan, çoxlarını ən etibarlı qula çevirən, tək-tük 
kənarda qalanları da mütləq qul edəcəyinə qəti əmin olan İblis nə üçün də özünə vurulmasın? 
İblisdəki özündənrazılıq onun özünütəsdiqinin birinci əlamətidir. 
Lakin məgər İblis özünü öz xeyirxah əməllərinə görəmi tərifləyir? Cinayətlər törətdiyini 
deyəndə isə özünü ifşa etməkmi istəyir? Xeyr! İblis elə məhz öz cinayətləri ilə öyünür, çünki 
onun nəzərində cinayət törədə bilmək özü də bir qüdrətdir. İblisin nəzərində yeganə mötəbər bir 
şey varsa, o da gücdür, nə yolla olur-olsun istədiyinə çatmaqdır. Mövcud ictimai mühitdə bu 
"nailiyyətlərə" çatmağın yolu isə zülm və kapitalın rəmzi olan qurşun və altundan başlanır. İblis 
insanları məhz bu yola dəvət edir.  
Yuxarıda artıq göstərdiyimiz kimi, ədəbi tənqid çox vaxt İblisin bu xidmətini xeyirxah bir 
əməl kimi qiyməqləndirir. Guya İblis bununla insanlara mibarizə təlimi öyrətmək istəyir. 
Bir sözlə, ədəbi tənqiddə İblisi müsbət qəhrəman, xilaskar, azadlıq uğrunda mübariz, 
müdrik insan kimi qələmə vermək cəhdləri, görünür, məhz İblisin bu "xidmətləri" ilə bağlıdır. 
"İblis insanı öyrədir, İblis insanın gözünü açır, İblis insanı real həyata daxil edir..." Lakin nə 
üçün? İblisin insana öyrətdiyi nədir? İblis insanın gözünü açaraq ona nə göstərmək istəyir? 
İblisin insanı daxil etdiyi həyat necə həyatdır? 
İblis öz "xilaskar" əlini Arifə uzadaraq deyir: 
 
Baxdım, əziyor ruhunu həp qeydi-əsarət,  
Gəldim edəyim ta səni hürriyyətə dəvət. 
Baxdım, səni məhv etmədə min dürlü xəyalət, 
Gəldim verəyim qəlbinə bir nuri-həqaqət. 
                                           
115 Q.Yaşar. Fajiə və qəhrəman, səh. 131.  
 
Lakin İblisin insanı dəvət etdiyi hürriyyət necə hürriyyətdir, anlatmaq istədiyi həqiqətdə 
nur əlaməti doğrudan da varmı? İblis, doğrudan da həqiqət aşiqidir, lakin Q.Yaşarın qeyd etdiyi 
kimi, o, qara həqiqətlər və müdhiş həqiqətlər aşiqidir.116 O, təmsil etdiyi cəmiyyətin, ictimai 
quruluşun həqiqətlərini tərənnüm edir. Bu həqiqət, bu gerçəklik isə insan üçün – əsil insan üçün 
dözülməzdir. Bu həqiqət insanı və ali, nəcib hissləri təsdiq edən əsil böyük həqiqətin 
gizlədilməsi, şərin, yarımçıqlığın, şikəst mənəviyyatın yeganə həqiqət kimi qələmə verilməsidir. 
Bu həqiqət zorakılğın təsdiqidir. 
Arif sanki bunları bildiyi üçün İblisi rədi edir: 
 
Hürriyyətə əsla məni sən irdirəməzsin, 
Bir zülmət ikən nuri-həqiqət verəməzsin. 
 
Bir az sonra hadisələrin gedişi İblisin, doğrudan da, nurdan çox-çox uzaq olduğunu isbata 
yetirir, onun nur deyil atəşi tərənnüm etməsi aşkar olunur. İblis Arifi "xilas" etmək üçün real 
fəaliyyətə başlayır, əlindəki tapanca və bir kisə altunu ona uzadaraq deyir: 
 
Al bunları... bas bağrına, Arif, eyi saxla! 
Bunlar edəcək etsə, nəhayət səni məsud,  
Al. İştə bu atəş, bu da ən sevgili məbud!  
(tapançanı bir kərrə havaya boşaldaraq) 
Al! İştə bu atəşlə gəlir qəlbinə qüvvət...  
 
Burada İblisin bayaq "Gəldim verəyim qalbinə bir nuri-həqiqət" deyərkən, hansı nurdan 
danışdığı açıq-aşkar görünür. 
İblis dünyadakı vəhşətlərdən qaçan, bir növ tərki-dünyalıq mövqeyi tutan insanı həyata 
daxil edir. Lakin bu həyat eybəcər həyatdır, cinayətlərlə doludur. İblis insana həyatın məntiqini, 
bu həyatda nailiyyətlərin açarını, üsulunu öyrədir, lakin bu həyata qarşı çıxmaq, onunla mübarizə 
etmək üçün yox. İblis bunu heç ağlına da gətirmir. 
İblis, doğrudan da, realistdir, habelə ağlı və biliyi ilə seçilir və bu mənada, doğrudan da, 
Lüsiferi və Mefistofeli xatırladır. Qabili və Faustu ən çox cəlb edən bu mövhumi qüvvənin 
qeyri-adi və qeyri-məhdud biliyidir. Hətta M.Y. Lermontovun Demonu da sevdiyi qıza 
məhəbbəti müqabilində idrak vəd edir: 
 
Acım əvəzində sənə tamamən 
İdrakın ən dərin sirlərini mən.117 
 
Bütün İblislərə xas olan ağıl, bilik Cavidin İblisi üçün də yad deyil. Lakin simvolun özü 
üçün bu dərəcədə xarakterik olan bu cəhət onun əks etdirdiyi obyektə də uyğun gəlirmi? - 
Tamamilə. 
Bu mənada A.Şaiq ingilis imperializminin fitnə-fəsadlarını, müstəmləkə siyasətini də 
İblis rəmzi kimi izah etməkdə tamamən haqlıdır. Zira fitnə-fəsad da əslində ağlın törəməsidir. 
Rəqibin zəif cəhətlərindən məharətlə istafadə etmək üçün də ağıl lazımdır. Azlığın çoxluq 
                                           
116 Q.Yaşar. fagiə və qəhrəman. səh. 131. 
117 M.Y. Lermantov. Əsərləri, II jild, Bakı-1964, səh. 398. 
üzərində hakimiyyətini hələ bir qədər də qoruyub saxlamaq üçün təkcə güc deyil, həm də ağıl 
lazımdır. Bu cəhətlər İblisə doğrudan da xasdır və yəqin buna görədir ki, A.Şaiq yazır: "İblis 
kəskin ağla və sarsılmaz iradəyə malikdir... O bütün qüvvətini və hərarətini ağıl və 
mühakimədən alır."118 
Digər tərəfdən də, burcua cəmiyyəti hələ yaranışdan elm və texnikanın nailiyyətlərinə 
arxalanmış, bundan öz niyyəti üçün, istismarı gücləndirməyin bir vasitəsi kimi istifadə etmişdir. 
Hər iki baxımdan, İblisin ağıl və fərasət sahibi olması onun hakim ictimai mühiti təmsil 
etməsinə nəinki zidd gəlmir, əksinə, bu fikri bir daha təsdiq edir. 
İblis məhz öz ağlı ilə insan üzərində yüksəlməyə çalışır, ona məsləhətlər verir, həyat 
həqiqətlərini "öyrədir". 
Lakin İblisin özündənrazı olmasının səbəbləri heç də yalnız onun həm güclü, həm də 
ağıllı olması deyil. Əksinə, əsil səbəb onun həyat həqiqətlərini heç də axıra qədər dərk edə 
bilməməsi, yalnız özünə faydalı olanları bilməklə kifayətlənməsidir. İblis ona görə özündən 
razıdır ki, çox gözəl bildiyi cari "həyat həqiqətlərinin" əslində müvəqqəti olduğunu və bir gün öz 
yerini əsil həqiqətə verəcəyini bilir. 
İnsan cari həyatı pis bilir, ən çox ona görə ki, onun arzu və ümidləri ilə, insani 
keyfiyyətləri ilə mövcud həyat arasında uyğunsuzluq var, İnsanın məntiqi ilə həyatın məntiqi 
üst-üstə düşmür. İblis isə həmin həyatı ona görə yaxşı bilir ki, həyat hələ onun məntiqinə uyğun 
şəkildə dövran edir, Şekspirin məşhur sonetində deyildiyi kimi, eybəcərlik gözəllik üzərində, 
nadanlıq kamillik üzərində qələbə qazanır. Lakin İblisin ağlı ali hisslərlə birləşmədiyindən zəka 
səviyyəsinə də yüksəlmir. Həyatı çox gözəl bildiyini zənn edir, insanların bütün fəlsəfələrindən 
xəbərdar olduğunu düşünür: 
 
Xilqətdəki hər məsələ, hər nöqteyi-mövhum,  
Hər fəlsəfə, hər məzhəbü məslək mana məlum 
 
– deyir, lakin həyatda və insan mənəviyyatında onun üçün qaranlıq olan elə potensial qüvvələr 
var ki, onlar reallaşdıqda İblisin bildikləri alt-üst olur, daha özünü doğrultmur. 
Bu mənada, Cavidin İblisi öz idrak qabiliyyətinə görə də klassik Avropa ədəbiyyatındakı 
İblislərdən fərqlənir, real bir qüvvə olmaqla qeyri-məhdud idrak qabiliyyətindən məhrumdur. 
Onun bilikləri təmsil etdiyi cəmiyyətdəki hakim dünyagörüşünü ifadə edir: ilk baxışda nə qədər 
realistik görünsə də, əslində gerçəkliyi düzgün əks etdirə bilmir, çünki metafizik xarakter daşıyır, 
dünyanın, cəmiyyətin müəyyən bir real məqamını mütləqləşdirir, həyatdakı daxili ziddiyyətləri 
lazımınca qiymətləndirə bilmir, onun hansı istiqamətdə inkişaf etdiyini görmür. O ya həyatı 
dərindən bilmədiyinə görə, ya da dərindən bilmək ona sərf etmədiyinə görə zülmün, şərin 
mənbəyini Allahın iradəsi ilə, yaxud insan mənəviyyatının ayrılmaz tərkib hissəsi kimi, insanın 
təbiəti ilə izah etməyə çalışır və insanların özünü də məhz bu cür düşünməyə sövq edir. O, 
özünün bu mövqeyini real həyat səhnələri vasitəsi ilə isbata yetirməyə çalışır. Bu mövqe isə o 
dövrkü cəmiyyətin, hakim üsul-idarənin mövqeyidir və onun mənafeyinə tamamilə uyğundur. 
Məqsəd – insanı ictimai mübarizədən yayındırmaqdır; zülmün mənbəyi ya Allahla, ya insanın 
özü ilə bağlıdırsa o, kimə qarşı və necə mübarizə aparacaqdır?.. 
Faciə İblisin düşüncələrinin əsassızlığını və onun mövqeyinin heç də İblisin özünün 
                                           
118 A. Şaiq. Göstərilən əsər, səh. 187. 
düşündüyü qədər möhkəm olmadığını göstərir. Əzab və işgəncə vermək, cismani ölümə bais 
olmaq nisbətən asan şeydir. Lakin İblis başlıca məqsədinə – İnsanı (insanların seçilmiş 
nümayəndəsi olan Arifi) mənən öldürməyə, onu öz sadiq qulu etməyə nail olmur. 
Əsərin ideya istiqaməti elədir ki, buradakı ümumi romantik ruh, rəmziliklər də buna 
şərait yaradır ki, məhz kimin cismən öldüyü və ya hələ nəfəs aldığı prinsipial rol oynamır; 
prinsipial məsələ kimin mənən ölü və ya mənən sağ olması məsələsidir. 
Lap son səhnəyə qədər İblis qəti əmin idi ki, onun hakim olduğu mühitdə hamı ölüdür. 
İnsanlar ölü olduğuna görə də, İblis özünü  qüdrəti-külliyyə hesab edirdi. Konkretlik üçün 
müəllif İblisin bu mövqeyini onun öz dili ilə də ifadə etmişdir.  
 
"Dərdimiz möhlik imiş, çarəsi yox"... 
 "Ölülərdən ölülər feyz alacaq!" - 
 
– deyə İblis mənən ölü olanları cismani ölülərdən fərqləndirmirdi. Xəstə qadının dediyi 
"dərdimiz möhlik imiş, çarəsi yox" sözlərini isə İblis tamam başqa mənada təkrar edir. O, mənən 
ölüləri daha çox dərəcədə çarəsiz hesab edir, çünki öz gücünə hələ də arxayındır. Arifi daha bir 
cinayətin icraçısı edəcəyini bilir, onu həmişəlik olaraq çirkab dünyasına atacağını, Arifin bir 
daha geri qayıdacağını bilməyəcəyini güman edir. İblisin bu mətləbini çox gözəl tutan A.Şaiq 
yazır: "İblis Arifin girmiş olduğu bu çirkin və adi həyatdan peşman olaraq çəkiləcəyindən 
qorxur. Onu həyatın ağır zəncirləri ilə bağlamaq, bir daha öz ideal aləminə dönməmək üçün 
böyük cinayətlər törətdirməyə, həyatın dərin, çıxılmaz çirkabları içində sürüklədərək onun bütün 
fənalıqlarına bulaşdırmağa hazırlaşır..."119 
Mənəviyyatında hələ müəyyən işıq, nur olan adamları da mənən öldürmək üçün əlindən 
gələn bütün fənalıqları həyata keçirdikdən sonra İblis məğrur qəh-qəhələrlə Arifə müraciət edib 
deyir: 
 
Bir zamanlar cəbərut aləminə 
Həp uçar, həp öyünürdün də, bu nə? 
Vurulub bir qıza pabus oldun, 
Xırsız oldun, meyə mənus oldun. 
Haqqı, vicdanı buraxdın, getdin. 
 
(ixtiyar getdiyi tərəfə işarətlə) 
 
O səfilin qızını məhv etdin.  
Tökülən qanlara həp düşman ikən, 
Oldun öz qardaşının qatili sən. 
 
Lakin İblis insan mənəviyyatındakı zəif, əslində isə yalnız ilk baxışda zəif olan nurun 
qüdrətindən xəbərsizdir. Sən demə, insandakı insani başlanğıcı tamamilə məhv etmək mümkün 
deyil. Bıçaq sümüyə dirənəndə nə kimi möcüzələr yarandığını İblis hələ bilmir... 
Nurla atəş qarşılaşarkən, nur zərif olsa da, atəş möhtəşəm olsa da – nur atəşi ram edir. 
Nur bir məqsəd olaraq qalır və üstəlik atəşi öz vasitəsinə çevirərək qüdrət və qüvvət kəsb edir. 
İblisin məntiq kitabında bu bölmə o vaxta qədər hələ yazılmamış olduğundan, onun 
                                           
119 A.Şaiq. Göstərilən əsər, səh. 186. 
gözlədiyinin xilafına olaraq sağlam mənəviyyatlar son nəticədə ölmür, əksinə, ölmüş zənn 
olunanlar da dirilir. 
"Məntiq" pozulur, aləm bir-birinə qarışır, dünya rəqs edir. 
Faciənin sonluğundakı rəqs səhnəsi də əsərdəki rəmzlərdən biridir. Bu səhnə hadisələrin 
gedişinə heç də təsadüfən daxil edilməyib və onun çox ciddi ictimai-siyasi və fəlsəfi mənası 
vardır. 
Ölülərin rəqsi ilə başlanan bu səhnə tədricən real məzmun kəsb edir, dünyanın bütün 
təzadlı ünsürləri qarşı-qarşıya gələrək rəqs edir və bu mərhələni ən çox İblis hiss edir, çünki bu 
dəfə rəqs edən (oynayan, laxlayan) onun təmsil etdiyi hakim ictimai mühitin özüdür. 
Arifin gözündə dünyanın rəqs etməsi əslində onun mənəvi aləmində gedən təbəddülatları 
– onun "qəflət yuxusundan" oyanmasının, silkələnməsinin nəticəsidir. Bu rəqsi ətrafdakılar da 
hiss edir, çünki onların hamısı sarsılır, hamı böhran keçirir, dünyaya əvvəlki donuq, ölgün 
baxışlarını dəyişirlər. 
İblis də dünyanın rəqs etdiyini görür və hiss edir. Lakin onun bu rəqsə münasibəti və bu 
rəqsdə iştirakı tamam başqa mənaya malikdir. İblis silkələnib ayıldığı üçün deyil (o, həmişə 
ayıqdır), ayağının altı silkələndiyi üçün dünyanı rəqsdə görür. İblis üzərində dayandığı möhkəm 
özülün artıq laxladığını, dünyanın əvvəlki nisbi sabit ahənginin pozulduğunu, hakim ictimai 
mühitin qoyduğu qayda-qanunların çürüdüyünü hiss edir və dünyanın rəqsini öz faciəsi kimi 
dərk edir (özünü o yerə qoymasa da!..). 
Təsadüfi deyil ki, rəqs səhnəsinin ardınca İblisə ümumi hücum başlanır: 
- Qəhr olmalı, məhv olmalı İblis. 
Hadisələrin gedişi prosesində Arifdəki çılğınlıq, nəhayət İblisə keçir... 
Arif əvvəlcə dünya haqqındakı təsəvvürləri ilə dünyanın özü arasındakı uyğunsuzluqlarla 
qarşılaşdıqca çılğınlaşır, lakin mürəkkəb həyat keşməkeşlərindən keçdikcə, onun iç üzünü 
yaxından gördükcə nəzərlərinə bir aydınlıq gəlir. İblis üçün isə bu proses tərsinə gedir. Əvvəlcə, 
o, dünyaya çox yaxşı bələddir; hər şeyi bilir, çünki bütün hadisələr onun qoyduğu yolla, onun 
təmsil etdiyi qayda-qanuna uyğun şəkildə gedir. O, bu yolun mütləqliyinə, hamı üçün zəruri 
olduğuna qəti şəkildə əmindir. Həyatda bu zərurətə, bu qüvvətə qarşı dura biləcək ikinci bir real 
qüvvə görmür. İnsanların "sadəlövh" arzu və "xəyallarına" isə ciddi bir şey kimi baxmır, onlara 
istehza ilə yanaşır. "Səhv" yola uyanları "xilas etmək" istəyir, onları real, "qüdrətli", qara həqiqət 
yoluna dəvət edir. Lakin hadisələrin gedişi başqa nəticələrə gətirəndə, pak arzularla yaşayan 
adamlar naqis həyata qədəm qoysa da, onun yolu ilə getməyəndə, gedə bilməyəndə və yeni 
yollar axtaranda, silaha qurşansa da, son nəticədə onun özünə qarşı çıxanda artıq İblisin dünya 
haqqındakı əvvəlki mütləq təsəvvürləri daha özünü doğrultmur. Əvvəl insanlara bələdçilik edən, 
dondan-dona girən, öz iç üzünü məharətlə gizlədən və həmişə istədiyinə çatan İblis indi daha 
hakimi-müqləq deyil, indi onun ən sadiq qullarını sıraya düzüb güllələyirlər, indi onu hamı 
tanıyır və o, maskasını atmalı olur. 
...Və belə məqamda İblis özü çılğınlıq vəziyyətinə düşür. Təsadüfi deyil ki, son 
monoloqunu söyləyən İblisin halını müəllif "gah istehzalı və məğrur, gah çılğın və qorxunc 
qəhqəhələrlə" – deyə şərh edir. Məmnun qəhqəhələrlə səhnəyə çıxan İblis istehzalı və məğrur 
qəhqəhələrlə öz "qüdrətini" nümayiş etdirir və nəhayət, istədiyinə nail ola bilməyəndə çılğın 
qəhqəhələrlə səhnəni tərk edir. 
İblisin son monoloqunda özünə verdiyi səciyyə onun ümumiləşmiş məzmununu bir daha 
təsdiq edir: İblis nədir? 
- Cümlə xəyanətlərə bais…  
Ya hər kəsə xain olan insan nədir ? 
- İblis ! 
 
"Cümlə xəyanətlərə" ayrı-ayrı adamlar və ya yanlız adamlar bais ola bilməz. Belə bir 
"qüdrəti-külliyyə" yalnız bütövlükdə hakim ictimai mühit – İblis ola bilər. Biz bu məsələni 
yuxarıda artıq təhlil etmişik. 
Bəs "hər kəsə xain olan insanın" "iblis" adlandırılması necə izah oluna bilər? Yaxud bu 
iki "iblis" sözünün rəmzi mənası eynidirmi? 
- Yox! "İblis nədir?" sualı faciədəki İblis obrazına aiddir. Burada simvolun əks etdirdiyi 
məzmun konkretdir, ünvanı məlumdur. Müəyyən qisim insanlar (məhz İblisə uyanlar, hakim 
ictimai mühitin sadiq nümayəndələri) "iblis" adlandırılarkən isə həmin məfhumdan yenə də 
simvol kimi – ümumiyyətlə şər daşıyıcısı mənasında istifadə edilmişdir. Böyük hərflə "İblis" 
(İblis obrazı) və kiçik hərflə "iblis" (İblisin "qulları") onların ifadə etdikləri real qüvvələrin 
qarşılıqlı münasibət və nisbətini biz yuxarıda ümumi planda nəzərdən keçirmişik. Lakin əsərin 
finalında "iblis" simvolunun hər iki ümumilik dərəcəsinin bir daha xatırladılması faciədə bir yox, 
iki dramatik xətt olduğunu, başlıca ideyanın əslində iki nisbi müstəqil yolla inkişaf etdirildiyini 
və mənzil başında – açılış məqamında birləşdiyini göstərən mühüm n ö q t ə d i r. Bu iki yol, bir 
tərəfdən, İnsan-İblis (mütərəqqi qüvvələr və mürtəce ictimai quruluş) konfliktinin, digər tə-
rəfdən isə İnsan-İnsan∗/ (Zəka - Nəfs) konfliktinin təkamülü ilə bağlıdır. 
Bir qayda olaraq, ədəbi tənqiddə bu iki dramatik xətdən gah biri, gah da o birisi öz əksini 
tapır, bu xətlər arasındakı əlaqə və vəhdət isə göstərilmir. Halbuki müəllifin əsas məqsədlərindən 
biri bu iki xəttin eyniyyətini, insanın daxili, mənəvi ziddiyyətlərinin onun ictimai həyatı ilə, 
xarici ziddiyyətlərlə qırılmaz vəhdətini göstərməkdən ibarətdir. 
Burada istər-istəməz Q. Yaşarın bir fikri yada düşür: "Şair bilavasitə ictimai gerçəklikdə 
də bir əxlaq həqiqəti axtarır, ictimai problemi də dərhal əxlaqi problemə çevirirdi"120. Bu, 
məsələnin məhz bir tərəfidir. İkinci tərəf isə əxlaqi problemlərin də ictimai problemlər 
kontekstində, onunla vəhdətdə şərh olunması, həyatın bütün mürəkkəbliyi və zənginliyi ilə 
nəzərdən keçirilməsidir. (Görünür, həyata belə realist münasibət, eyni zamanda həm yüksək 
fəlsəfi ümumiləşdirmə, həm də yüksək bədii konkretləşdirmə   yalnız   romantik   üslubun   
hüdudsuz   imkanları sayəsində öz əksini tapa bilərmiş!). 
İkinci xətt insanın öz daxilində gedən mənəvi prosesləri ifadə edir. Bu xətt ilk dəfə 
qabarıq şəkildə A. Şaiqin yuxarıda dəfələrlə müraciət etdiyimiz məqaləsində ağıl və qəlbin 
münasibəti və mübarizəsi şəklində qoyulmuşdur. Sonrakı tədqiqatçılar içərisində Məsud Əlioğlu 
bu aspektə daha çox yer vermiş və əslində faciəni yalnız bu xətt əsasında izah etməyə 
çalışmışdır. M. Əlioğlu insanın hissə qapılmasını, nəfsi-ləimi onun fəlakətlərinin əsas səbəbi 
sayır və insanın ağıl və zəka hesabına öz nəfsinə qalib gəlməsini çıxış yolu hesab edir (Daha 
doğrusu, faciədən belə çıxdığını yazır). 
Bu mövqe birinci xətdən, əsərin əsas konfliktindən təcrid olunmuş halda şərh 
edildiyindən bəzi ifratlara gətirir; yuxarıda artıq əsassız olduğunu göstərdiyimiz "şər insanın 
                                           
∗/ Biz İnsan-İnsan dedikdə neç də iki müxtəlif insan arasındakı ziddiyyəti nəzərdə tutmuruq. Əsərdəki ideyalar fərdi 
münasibətlər səviyyəsindən qat-qat yüksəkdə durur. İnsan-İnsan dedikdə eyni bir insanın, daha doğrusu, 
ümumiyyətlə İnsanın daxili, mənəvi ziddiyyətləri nəzərdə tutulur. 
120Q.Yaşar. Fajiə və qəhrəman, səh. 110.   
təbiətindədir" qənaəti ilə nəticələnir. 
Bununla belə, həmin mövqe tamamilə atılarsa, yəni ikinci dramatik xətt nəzərdən 
qaçırılarsa faciədəki ideya zənginliyi özünün tam ifadəsini tapa bilməz. 
İblisin son monoloqunda həmin aspekt açıq-aşkar şəkildə qoyulmuşdur: 
 
Lakin məni təhqir edən ey əbləhü miskin! 
Olduqca müsəllət sana, bil, nəfsi-ləimin,  
Pəncəmdə dəmadəm əzilib qavrılacaqsın, 
Daim ayaq altında sönüb məhv olacaqsın. 
 
İblis öz mürtəce hakimiyyətini əbədi və mütləq bir şey kimi qələmə vermək üçün, insan 
qəlbinə də hakim olduğunu, buna görə də, şərin kökünü kəsməyin prinsipial surətdə qeyri-
mümkün olduğunu göstərməyə çalışır. 
İblisin dili ilə deyilən sözlərin heç də müəllif mövqeyi olmadığını biz artıq yuxarıda 
göstərmişik. Lakin son monoloq bu baxımdan müəyyən özünəməxsusluğa malikdir. Belə ki, bu 
monoloqla müəllif İblisin maskasını üzündən götürür, simvollar aradan qalxır və yalnız gerçəklik 
qalır. 
Son monoloq şərin əsil ictimai mənbəyini göstərməklə kifayətlənmir.  Burada həm də 
insanın özünü dərk etməsi, nəfsi-ləimə qalib gəlməsi, hakim ictimai mühitdən fərqlənmək və ona 
qarşı çıxmaq üçün lazım olan kamillik səviyyəsinə yüksəlməsi də zəruri bir şərt kimi irəli 
sürülür. (Burada göstərilən iki aspekt istər-istəməz ictimai inqilabın obyektin və subyektin 
şərtlərini xatırladır; bir tərəfdən ictimai mühitin eybəcərliyinin artması, digər tərfdən də insan 
şüurunun inkişafı, onun tədricən cəmiyyəti dərk etməsi insanın hakim mühitə qarşı çıxışlarına 
təkan verən iki mühüm amil kimi ön plana çəkilir). 
İnsan öz həyati maraqlarına, arzu və amallarına uyğun gəlməyən hakim ictimai mühitə 
qarşı çıxarkən onun iç üzünə yaxşı bələd olmaqla bərabər, özünü də öyrənməli, öz daxilində bir 
növ xarici mühitin nümayəndəsi, tərəfdarı, "sazişçisi" olan nəfsi-ləimi - belə mühitdə o, mütləq 
baş qaldırmağa çalışır – aşkar etməli, ona qarşı mübarizə aparmalı, onu boğmalıdır. Zira İblisin 
ən kəskin silahı "ağacı qurd içindən yeyər" hikmətindən məharətlə istifadə etməsidir. Bu silahı 
korşaltmadan ona qalib gəlmək mümkün deyil. 
 
 
 
 
 
 
 
 
«İBLİS» VƏ DÜNYA ƏDƏBİ-FƏLSƏFİ FİKRİ 
 
Hüseyn Cavidin «İblis»i heç də 
Hötenin «Faust»undan geri qalmır. Ancaq 
biz belə inciləri lazımi qədər qiymətləndirə 
bilmirik. 
                                                                                  Heydər ƏLİYEV 
 
H.Cavidin "İblis" pyesi dünya ədəbiyyatında əsrlərdən bəri davam edən İnsan-İblis 
dialoqunun, mübarizəsinin yeni, parlaq, yüksək bir səhfəsidir. 
Faciə qarşılaşdırılan başlıca ideyalar bir tərəfdən "ədalət, mərhəmət, vicdan" ideyası 
(Arif), digər tərəfdən altun və silah gücünə arxalanaraq miskin nəfsə xidmət etmək (İblis) 
ideyasıdır. Müəllifin məqsədi bu ideyalardan birinin qələbəsini, digərinin məğlubiyyətini 
göstərmək deyil; əsəri bu cür birtərəfli mənalandırmağa çalışanlar düzgün nəticə hasil edə 
bilmirlər. Birinci ideyanın qələbəsini təsdiq etmək faciənin ümumən nikbin olan ruhuna uyğun 
gəlsə də, İnsanın bütün əsər boyu keçdiyi inkişaf yolunun sonrakı məqamlarını, Hegel 
terminalogiyası ilə desək, antitezis və sintez mərhələlərini nəzərə almadığı üçün tam uğurlu 
sayıla bilməz. İkinci ideyanın qələbəsini təsdiq etmək isə əsərin mütərəqqi və humanist ruhuna 
heç cür uyğun gəlmir. 
Faciədə bu iki ideyanın gərgin mübarizəsi onların hər ikisinin dialektik inkarı və eyni 
zamanda sintezi yolu ilə həll olunur. Əsərin əvvəlində mücərrəd şəkildə səslənən ümumi 
mərhəmət və vicdan fəlsəfəsi əsərin sonunda qüvvət və fəaliyyəti də ehtiva edərək sosial 
mübarizə konsepsiyası səviyyəsinə yüksəlir. 
Müəllif hər iki ideyaya eyni tənqidi münasibətlə yanaşmır. Müəllifin məqsədi İblisin 
kinayəli qəhqəhələri ilə Arifin mövqeyini ifşa etmək deyil. Əksinə, əsərdən hasil olan 
nəticələrdən biri budur ki, birinci ideya - "sülh, məhəbbət və ədalət ideyası güclü rəqibi ilə 
mübarizədə qalib gəlmək üçün özlüyündə kifayət olmasa da, gözəl ideyadır, səmimidir, təmizdir. 
Lakin o nə qədər gözəl olsa da, fəaliyyətsizdir, zəifdir, hadisələrin gedişinə heç bir təsir göstərə 
bilmir. 
İkinci ideya isə fəaliyyətdədir. O, meydan oxuyur. Çünki arzulardan deyil, gerçəklikdən 
çıxış edir. Hadisələr onun hökmü ilə baş verir. Hamı onunla hesablaşır. Çünki eybəcər də olsa, 
realdır, hakimdir. Lakin bu hakimiyyət ehtirası o dərəcədə güclüdür ki, birinci ideyanın hətta 
fəaliyyətsiz, yalnız arzu şəklində mövcudluğuna da dözmür, onu məhv etməyə çalışır, öz 
"üstünlüklərini, gücünü, qüdrətini" ona göstərmək istəyir, onu məsxərəyə qoyur... Lakin onu 
məhv etməyə çalışarkən özünə qəbir qazdığını duymur. Bilmir ki, həqiqət zahirən nə qədər zəif 
görünsə də, onu məhv etmək mümkün deyil. "Gücsüzsən və deməli, haqsızsan", - deyir və öz 
"haqq yolunu" zorla təlqin etmək istəyərkən əslində onu fəaliyyətə gətirmiş olur. Burada 
Hötenin "Faust" əsərindən Allahın Mefistofelə tapşırığı yada düşür: 
 
 Dinclik axtarmaqdır insanın meyli, 
 Səni yol yoldaşı etdim, coşasan  
Cırnadıb, narahat eləyib xeyli, 
Onu yaradıcı işə qoşasan! 
 
Elə bil ki, Mefistofel Faustu kabinədən çıxarıb bilavasitə maddi fəaliyyətə qoşmaq üçün 
göndəriribmiş. Baxmayaraq ki, Mefistofelin öz şəxsi niyyəti də var, amma son nəticədə Allahın 
iradəsi həyata keçir. 
H.Cavidin "İblis"ində isə insanı fəaliyyətə cəlb eləyən səma qüvvələri deyil. Bu məsələdə 
kontur-rol oynayan İblis də səma qüvvəsi olmayıb, hakim ictimai mühiti təmsil edir. Nə zaman 
ki, Arif daha mövcud ictimai mühitin passiv müşahidəçisi kimi qala bilmir, mühitin eybəcər-
likləri onun istəyindən asılı olmayaraq şəxsi həyatına daxil olur, onda Arif istər-istəməz fəallaşır, 
hadisələrin real iştirakçısına çevrilir və bir müddət İblisin (hakim həyat tərzinin) təsiri altına 
düşsə də, nəticədə əlindəki silahı hakim mühitin özünə qarşı çevirəcəyinə şübhə yeri qalmır. 
Əlbəttə, şər - İblis öz aləmində müəyyən qələbələrə nail olur (necə ki, Mefistofel artıq 
Faustu özününkü hesab edirdi), insanı müəyyən konkret cinayətlərə sürükləyə bilir, lakin onun 
daxilindəki həqiqət hissini öldürə bilmir və əksinə, bu hiss - onun daşıyıcısı, nəhayət, həyata 
açıq gözlə baxmağı öyrənir, passiv şikayətçilik mövqeyi tutmaq və ya zora təslim olmaq 
əvəzinə, ona bir vasitə kimi yiyələnmək zərurətini dərk edir, 
Beləliklə, ideyalar arasındakı gərgin mübarizə tərəflərdən hər hansı birinin qələbəsi ilə 
deyil, onların hər ikisinin dialektik inkarından doğan yeni bir ideyanın qələbəsi ilə bitir. Bu, 
həqiqət və gücün vəhdəti ideyasıdır. Bu həmin ideyadır ki, H.Cavidin sonrakı əsərlərində kitab 
və qılıncın vəhdəti şəklində davam etdirilir. Ayrılıqda hikmət, həqiqət və ayrılıqda küc, qüvvət 
deyil, hikmətə xidmət edən qüvvət, qüvvətə arxalanan hikmət tərənnüm edilir. 
Gücə belə konkret münasibət "İblis" əsəri üçün də tamamilə səciyyəvidir. Burada Cavid 
heç də hər cür gücü deyil, yalnız "hikmətlə cilovlanmamış" (Horatsi), həqiqət cövhəri ilə 
pardaqlanmamış, ədalətə, haqq uğrunda mübarizəyə qarşı yönəldilmiş qaba, nadan gücü, zülm 
və bədbəxtlik səpən gücü inkar və ifşa edir. Yer üzərində ədaləti bərqərar etməyə yönəldilmiş 
gücü, həqiqət yolçularının gücünü isə, əksinə, təqdir və tərənnüm edir. 
İblis obrazına münasibət məsələsində, bir tərəfdən, bu obrazın mifoloci İblis və 
demonizm problemi ilə əlaqələrinin axtarılmasında, digər tərəfdən də, klassik ədəbiyyatdan 
məlum olan bir sıra İblis obrazları ilə müqayisələr zamanı yol verilən sərbəstlik və aludəçilik 
çox vaxt tədqiqatçıları konkret məntiqi təhlildən yayındırır, əsərin öz məzmun və ideyasından 
uzaqlaşdırır, faciənin özünəməxsus, oricinal cəhətlərinin və spesifik ideya çalarlarının kölgədə 
qalmasına səbəb olur. 
Bizcə, əsərin düzgün şərhi üçün İblis anlayışının tarixən necə meydana gəldiyini, min 
illərdən bəri ona münasibətin necə dəyişdiyini, müxtəlif dövrlərdə və konkret ictimai şəraitlərdə 
ədəbi əsərlərdə İblis obrazına müraciətin özünəməxsus cəhətlərini izləməkdən daha çox, məhz 
Cavid dövründə Azərbaycanda İblis anlayışının hansı mənada işlənildiyini müəyyənləşdirmək∗/ 
və, əgər bu mümkündürsə, müəllifin özünün "İblis" faciəsinə və İblis obrazına şəxsi münasibətini 
nəzərə almaq və nəhayət, əsərin öz məntiqi təhlilindən çıxış etmək daha məqsədəuyğundur. 
H.Cavid irsinin fəlsəfi, ədəbi və mifoloci zəmin və ənənələr fonunda, müqayisəli şəkildə 
öyrənilməsi, əlbəttə, təqdirəlayiq hadisədir. Lakin əvvəlcə əsərin fəlsəfi-məntiqi təhlilini 
vermədən, onun əsas ideya istiqamətini və müəllif mövqeyini müəyyənləşdirmədən müqayisəli 
təhlilə keçmək uğurlu nəticə verə bilməz. Bizcə, İblis obrazının ədəbi tənqiddə taleyi məhz belə 
uğursuzluq nümunələrindən sayıla bilər. 
İblis obrazına ədəbi tənqiddəki müxtəlif münasibətləri ümumiləşdirsək və təsnif etsək, iki 
bir-birinə tamamilə əks olan mövqe ilə rastlaşmış olarıq: bir mevqeyə görə, İblis şər qüvvələri 
ifadə edir və təbii ki, mənfi obrazdır. Digər mövqeyə görə, İblis şər qüvvələrin ittihamçısı və 
deməli, müsbət qəhrəman kimi çıxış edir. H.Cavidin "şər qüvvələrin" təbiəti və mənşəyi 
məsələsini necə həll etdiyinə dair də ədəbi tənqiddə fikir ayrılıqları olduğundan bu mövqelər hər 
biri öz növbəsində üç yerə bölünür. Birinci mövqeyə görə, ya şərin mənbəyi Allahdır və İblis 
Allahın törətdiyi cinayətlərin timsalıdır, ya şərin mənbəyi insandır və İblis insanın özündədir, ya 
da şərin mənbəyi naqis ictimai mühitdir və İblis bu mühitin timsalıdır. İkinci mövqeyə görə, İblis 
özü şərdən kənardadır və hadisələrə qiymət verərkən ya Allahı şərin yeganə mənbəyi və baisi 
saymaqla onu ifşa edir, ya şəri insanın təbiəti ilə bağlayır və insanı ifşa edir, ya da ictimai mühiti 
şərin törədicisi kimi ittiham edir. Hər iki halda prinsipial fəlsəfi əhəmiyyəti  olan məsələ şərin 
mənbəyinin Allahda, İnsanda, yoxsa ictimai mühitdə axtarılması məsələsidir.  İblis  obrazının 
şərin timsalı, yoxsa ittihamçısı olması isə daha çox dərəcədə bir ifadə, təsvir metodu olmaqla 
bədii sənətkarlıq məsələsidir. Lakin aşağıda görəcəyimiz kimi, bu ikinci cəhət də müəllifin 
fəlsəfi mövqeyinin düzgün açılması üçün ciddi əhəmiyyətə malikdir. Allahı şərin baisi hesab 
etmək üçün əvvəlcə onun mövcudluğunu qəbul etmək lazımdır. Şərin əsil ictimai mənbəyini 
                                           
∗/ Azərbayjanda İblis anlayışına ənənəvi münasibət onun şər timsalı kimi qiymətləndirilməsidir. Xalq arasında İblisə 
inqilabçı kimi baxmaq meyli ağlabatmaz haldır. Bu meyl yalnız Qərb ədəbiyyatının bir qisim nümayəndələri üçün 
xarakterik olub Azərbayjan gerçəkliyinə yaddır. 
qoyub, göylərdə ona mənbə axtarmaq (hətta bu mənbəyi Allahda görmək belə) XIX əsrin 
əvvəlləri üçün (məsələn, Bayron) bir oricinallıq və cəsarət idisə, XX əsrin əvvəlləri üçün ya 
deyilənlərin təkrarı, ya da dövrün mütərəqqi fikir axınından geri qalmaq kimi 
qiymətləndirilməlidir. Əgər H.Cavid Qərb ədəbiyyatında dərin kök salmış və artıq ənənəviləşmiş 
bir ideyanı sadəcə olaraq təkrar etsəydi və ya hətta müəyyən dəyişikliklərlə və ən gözəl bədii 
formada təkrar etsəydi, bu, şairin nə böyüklüyündən, nə də filosofluğundan danışmağa əsas 
verərdi. Zira, mütəfəkkir ədibin böyüklüyü birinci növbədə onun təsdiq və təbliğ etdiyi ideyanın 
oricinallığı və böyüklüyü ilə müəyyən olunur. 
Əsərin əsas ideyasını kənarda qoyub İblisin, İxtiyar şeyxin və s. sözlərini heç bir əsas 
olmadan müəllifin adına yazdıqda faciənin ideya oricinallığı şübhə altına alınmış olur. 
Ədəbi tənqiddə zülmün, şərin səbəbini Allahda axtarmaq müəllif mövqeyi kimi qiymət-
ləndirilir. Digər tərəfdən də, guya İblis müsbət bir rol oynayır və Allahın zülmünü ifşa edir. 
H.Cavidin "İblisində" belə mövqedən çıxış edən obrazlar (İxtiyar şeyx) doğrudan da 
vardır, lakin bu mövqe bütövlükdə "İblis" əsəri üçün də, onun müəllifi üçün də səciyyəvidirmi? - 
Xeyr. Bu cür mövqe nə H.Cavidin "İblisinə", nə də Hötenin, Marlonun, Klinkerin, Lermontovun 
və s. müvafiq əsərlərinə aid edilə bilməz. Bu mövqe olsa-olsa, Bayronun "Qabil" əsəri üçün 
səciyyəvidir. Lakin bir əsər üçün üstünlük sayılan müəyyən cəhətin kafi əsas olmadan başqa 
əsərə şamil edilməsi nəinki onun qiymətini artırmaz, əksinə, onun haqqında səhv təsəvvür 
yaratmaqla yanaşı, qiymətini da aşağı salmış olar. 
 Əgər Qabilin Allaha qarşı üsyanı Bayronun asərinin leytmotivini təşkil edirsə və müəllif 
mövqeyinin ifadəsi kimi səslənirsə∗/, İxtiyar şeyxin dedikləri epizodik bir obrazın mövqeyini 
ifadə edir və əsərdəki çox müxtəlif ideya çalarlarından yalnız biridir. Bundan başqa, bu mövqe 
əsərin əsas ideya istiqaməti ilə ziddiyyət təşkil edir və əslində müəllifin tənqid obyektlərindən və 
ya daha yüksək bir ideyanın formalaşmasına aparan yoldakı məntəqələrdən, diskret keçid 
məqamlarından biridir. Zira, ruhdan düşmüş İxtiyar şeyxin: 
 
Ah, göpurdukcə şu xain bəşər, 
Yer üzü daim qusacaq zülmü şər 
Məzhəbə dönmüş də bütün kainat, 
Qeyri çəkilməz şu müləvvəs həyat. 
 
- deyən bədbin, nihilist, inkarçı mövqeyi ümumən mübarizəyə, həqiqət və gücün vəhdətinə 
səsləyən müəllif tərəfindən yalnız tənqid oluna bilər. İxtiyar şeyxin nəzərində dünya - allahdır və 
buna görədir ki, naqis ictimai mühitdə rastlaşdığı haqsızlıqlar onda Allaha qarşı kin yaradır və 
                                           
∗/ Əslində Qabil əsərdə nə qədər mərkəzi sima olsa da, onun mövqeyini də müəllif mövqeyi kimi başa düşmək 
sonunjunu məhdudlaşdırmaq olardı. Əsərdən alınan ümumi təəssürat Qabilin və ya Lüsiferin dediklərindən daha çox 
şey ifadə edir. 
bu, bütövlükdə dünyaya nifrətlə, tam bədbinlik mövqeyi ilə eyniləşir. 
Arifin, Elxanın və hətta İblisin mövqeyinə gəldikdə isə onların Allaha və dünyaya 
münasibəti Qabil və Lüsiferin münasibətindən tamamilə fərqlidir. Buna görə də, Bayronla hər 
cür müqayisə heç də həmişə "İblisi" layiq olduğu səviyyəyə qaldırmır. Elxan və onun çıxışı, 
üsyanı, fəaliyyəti Qabil və onun çıxışına, mövqeyinə nəzərən qat-qat yüksəkdədir. Başqa sözlə, 
Elxan ictimai etirazın daha yüksək formasını - ictimai mübarizəni təmsil edir. Elxan 
haqsızlıqların səbəbini göydə deyil, yerdə axtarır, xilas yolunu insanın özündə görür və İnsanın 
dünyanı necə idarə etməli olduğu haqqında düşünür. 
İblisin məqsədi Allahın timsalında dini, ilahiyyatı tənqid etmək deyil. İblisin Allahla 
mübarizəsi ənənəvi mübarizədir və bundan bədii əsərlərdə çox vaxt rəmz kimi istifadə olunur. 
İblisin rəmzi mənası dərk edildikdə, onun Allaha qarşı çıxışının da rəmzi mənası aydın 
olur. Bu rəmzilik xüsusən "Faust"un proloq hissəsində (asimanda) Allah və Mefistofelin 
söhbətində, habelə əsərin finalında aşkar şəkildə təzahür edir. Allah və Mefistofel insanda "xeyir 
və şər başlanğıclarının" rəmzləri kimi təqdim edilir. Və təbiidir ki, proloqdakı söhbətdə Allah 
insandakı yaxşı cəhətləri, Mefistofel isə pis cəhətləri görür və hər biri bu cəhətlərin 
mütləqləşəcəyinə inanır və cəhd edir. 
 
Bəli, başdan-başa, tanrım, qan, qada... 
 İnsanlar qəm, möhnət içindədir lap. 
 
deyən  Mefistofel  onların  tam  miskin  gələcəyinə şübhə etmir: 
O da, mənim əziz, istəkli xalam  
İlan tək torpaqda sürünəcəkdir, 
 Bəli, acgözlüklə o, ümidvaram,  
Yerlərdə toz-torpaq sümürəcəkdir. 
 
Allah isə, əksinə, insan haqqında yüksək fikirdədir: o, - 
Şübhələr, zülmətlər dolu həyatda, 
Cəhd edir haqq yola çıxsın inadla,- 
 
- deyir və insanın nurlu gələcəyinə inanır: 
Axtarır, zülmətdə hələ yol gedir, 
 Nuru hümmətimlə kəşf edəcəkdir. 
 
Lakin Hötenin "Faust"unda Allah və Mefistofel rəmzlərinin arxasında hansı real 
qüvvələrin dayandığı aydın olmur. Ümumiyyətlə, müəllifin belə bir məqsədi yoxdur.  Əsər 
ardıcıl romantizm mövqeyindən yazıldığından müəllifin məqsədi ümumiyyətlə Xeyir və Şərin 
mübarizəsini tərənnüm etməkdən, insan   təbiətində   xeyrinmi,  yoxsa   şərinmi   üstünlük təşkil 
etdiyini göstərməkdən (Habelə xeyrin ümumi və müCərrəd me'yarını - əməli fəaliyyəti tərənnüm 
etməkdən) ibarətdir. Burada Xeyir və Şər insanın mənəvi aləminin iki əzəli və əbədi qütbü kimi 
göstərilir; onların gerçək həyati mənbələri isə axtarılmır və ya tapılmır. 
Realist romantizm üslubunda yazılan "İblis" əsərində isə məqsəd məhz bu mənbəyi 
müəyyənləşdirmək və onu nişan verməkdən ibarətdir. Burada H.Cavidin qarşısında çox çətin bir 
məsələ durur: bir tərəfdən ənənəvi rəmziliyin şərtlərinə sadiq qalmaq, yeri gəldikcə Allah ilə 
İblis arasındakı əksliyə müraciət etmək, digər tərəfdən də Allahı ancaq xeyir rəmzi kimi 
verməkdən imtina etmək, onu həm də gücün, zorun rəmzi kimi təqdim etmək. 
Hötedə insan iki qütbün – Allah və Mefistofelin arasındadır və onun hansı səmtə meyl 
edəcəyi izlənilir. Burada insan nuru məhz Allahın hümməti ilə kəşf edir. Caviddə isə insan özü 
müstəqil bir qütbdür. Digər qütbü isə İblis təşkil edir. Beləliklə, Caviddə İblis və Allah heç də 
eyni tərtibli obrazlar deyil. Allah hər iki qütbü ehtiva edən mürəkkəb, daxili ziddiyyətli vəhdət 
rəmzidir. Allah və İblis arasındakı ənənəvi əkslik saxlanılır, lakin bu, iki qütb arasındakı əkslik 
deyil, tam ilə hissə (yarımçıq) arasındakı əkslikdir. İnsan İblisə tapınanda, maddi dünyanın, möv-
cud ictimai mühitin  ritminə daxil olub onun fəal ünsürünə çevriləndə, o da yarımçıq və naqis 
olur. İblis bütün əsər boyu bu yarımçığı qabartmaqla, maddi aktiv dünyanı, mənəviyyatsız dün-
yanı ön plana çəkməklə dünyanın o biri qutbünü, mənəvi dəyərləri, mələyə tapınan insanı kölgə-
də qoymağa çalışır. İblis Allahı heç də insan naminə deyil, özünü təsdiq etmək naminə, tək haki-
miyyətlilik ehtirası ilə ifşa edir. İblis real ictimai qüvvələri təmsil etdiyinə görə, hadisələrin fəal 
iştirakçısıdır və ya bilavasitə subyekt olmasa da, müşayiətçisidir, şərait yaradan və təhrik 
edəndir. 
Düzdür, H.Cavid Xeyiri də hər halda rəmziləşdirmək üçün proloqda Mələk obrazından 
istifadə edir, lakin əsər başlandıqda onun insanla (Arif) eyniyyət təşkil etdiyi aydın olur. Buna 
görə də, əsərin əsas dramatik xətti İnsan-İblis (ictimai mühit) əksliyi ilə bağlıdır. Mələk obrazına 
müraciət isə, görünür, simmetriya, forma bütövlüyü naminədir. 
Hötenin "Faust" əsəri nəinki ümumiyyətlə dinin, Allah ideyasının əleyhinə yazılmayıb, 
burada hətta yuxarıda danışdığımız mənada Allaha qarşı üsyan da yoxdur. Bununla belə, bu əsər 
kilsə inkvizisiyasını tənqid etməklə (kilsənin mövqeyinə görə, elmi yaradıcılıqla məşğul olan, 
"ruhunu şeytana satan" Faust nəticə etibarilə cəhənnəmə getməli idi, əsərin ifşa obyekti olmalı 
idi, yazıçı isə, əksinə, onu müdafiə edir) dinə qarşı mübarizədə müəyyən bir mərhələdir. 
Bayronun "Qabil"i, bu baxımdan, daha ardıcıldır.   Təkcə  müstəqillik və    itaətsizliyin  
deyil, həm də idrakın və biliyin rəmzi olan Lüsiferin öz rəmzi əksliyi olan Allaha qarşı çıxışı ilk 
növbədə məhz insanları yaradıcı düşüncədən məhrum etməyə çalışan, kortəbii itaətə və 
miskinliyə sövq edən kilsə inkvizisiyasına qarşı mübarizədir. Bu mübarizə ümumiyyətlə Allaha, 
onun mövcudluğu ideyasına qarşı yox, elmin, biliyin əleyhinə çıxış edən, insanların heç olmasa 
öz yaradıcılıqları ilə sonsuzluğa, əbədiyyətə qovuşmalarına mane olan Allaha -  kilsəyə qarşı 
mübarizədir. Müəllif Allahın adilliyi haqqındakı dini təsəvvürləri sarsıtsa da, yuxarıda 
göstərdiyimiz kimi, ilahiyyət çərçivəsindən tamamilə kənara çıxa bilmir. 
Əslində isə "İblis" əsəri H.Cavidin "idealizm cəbhəsindən çıxış etməsi" haqdakı qənaətə 
heç bir əsas vermir. İxtiyar şeyxin və əsərin əvvəlində Arifin tutduğu mövqelər idealist xarakter 
daşısa da, əsər özü ümumən materialist mövqedən yazılmışdır. Belə ki, başlıca ideyası insanların 
fərdi hərəkət və fəaliyyətinin, düşüncə, istək və amallarının (ictimai şüur) tam müstəqil xarakter 
daşımayıb mövcud mühitdən (ictimai varlıq) asılı olduğunu, habelə insanların azadlıq haqdakı 
düşüncələrinin fəaliyyətlə birləşməsinin zəruriliyini açıb göstərmək olan bir əsər əslində tarixə 
materialist münasibətin mükəmməl nümunəsi sayılmalıdır.  
Digər tərəfdən də, "İblis"də materiatast dünyagörüşü hazır, kənardan verilmiş bir təlim 
kimi təqdim olunmur. Əsərin qəhrəmanı Arif ardıcıl idealist mövqedən ardıcıl materializmədək 
bütün mövqe çalarlarını real həyati sarsıntılarla yaşayır. Düzdür, o, materializmi, həm də onun 
primitiv və bayağı formasını İblisdən öyrənir (Allahı atıb altun və qurşunu tutmaq), lakin 
hadisələrin sonrakı davamı göstərir ki, Arif altun və qurşun bataqlığından da çıxmaq, yalnız 
ideyadan, ya da yalnız maddilikdən bəhrələnməyin məhdudluğunu dərk etmək, əqidə 
müəyyənliyi, ideya saflığı ilə maddi zəminin, real gücün vəhdətinə cəhd göstərmək əzmindədir). 
Beləliklə, "şərin əsil baisi Allahdır" ideyası H.Cavidin "İblis" faciəsi üçün səciyyəvi 
deyil. Əsər daha ciddi fəlsəfi qayəyə malikdir. 
Geniş yayılmış olan digər bir fikir -"Şər insanın təbiətindədir" ideyasının "İblisə" nə 
dərəcədə xas olduğunu araşdırmazdan əvvəl, Qərbi Avropa ədəbiyyatında bu ideyanı doğrudan 
da ifadə edən, habelə İblis-Mefistofel obrazı ilə bilavasitə bağlı olan bəzi məşhur nümunələri 
yada salaq. 
F.M.Klingerin "Faust, onun həyatı, fəaliyyəti və cəhənnəmə atılması" əsərində Faust 
müxtəlif ölkələrdəki dəhşətli qaydalarla tanış olaraq, ümumiyyətlə, insan təbiətinin naqisliyi 
qənaətinə gəlir və ümidsizlik içərisində özünü İblisin hakimiyyətinə verir, İblisə satılır (bu 
qənaət o dövrün xristian   aləmi   üçün   çox   səciyyəvidir).   Faust   məğlub olur. Çünki iblis hər 
yerdə, o cümlədən insan mənəviyyatında hakimdir. Bu sonluq bədbin sonluqdur. Lakin, bununla 
belə, ədəbi tənqid əsərin əsasən müsbət səciyyəsini verir. Çünki burada mövcud cəmiyyət, 
ictimai mühit ifşa olunur. Düzdür, bu ifşa əsassız olaraq, ümumiyyətlə insanın ifşasına çevrilir, 
lakin, görünür, o dövr (XVIII əsr) üçün bu problemin sadəcə qoyuluşu da müəyyən irəliləyiş idi. 
İblis-şər insan təbiətinin zəruri ünsürüdürmü, yoxsa insan iblis-şərdən uzaq ola bilərmi 
və hansı yolla? Məhz bu yolun tapılması, "çıxış yolu" məsələsi o dövrün ən ciddi fəlsəfi və 
ədəbi-bədii axtarışlarının əsas məzmununu təşkil edir. 
Dünya ədəbiyyatında bir qayda olaraq üç variant nəzərdən keçirilir:  
Dünya ədəbiyyatında bir qayda olaraq üç variant nəzərdən keçirilir: 
1. Allah ölmüşdür. Kim güclüdürsə, o da haqlıdır. İnsan insan üçün canavardır. Əzilən 
yox, əzən olmaq lazımdır. - Bu, "iblisin" qələbə yoludur. 
2. Allaha qayıtmaq lazımdır. Səbr və təmkin... İnsan-xristian dünyanın bütün yükünü öz 
üzərində daşımalıdır. Bu, "Allah" ideyasının qələbə yoludur. 
3. İblisə təslim olmaq acizlikdir. Allaha qayıtmaq nicat vermir. Şər - iblislə deyil, 
üsyankar iblislə  birləşməli,  yaxud   iblisə  təslim   olmamaq şərtilə ondan istifadə etməli, Allaha 
və bütün dünyaya meydan oxumalı, dünyanın, cəmiyyətin qoyduqu bütün məhdudiyyətlərdən 
yüksəkdə dayanmalı. - Bu, fövqəltəbii insanların, Prometeylərin (Faustların, hətta, daha realistik 
variantda Don Kixotların) təkbaşına mübarizə yoludur. 
 Dördüncü variant, yeganə düzgün izah və əsil çıxış yolu isə göstərilmir.  Fəlsəfədə 
olduğu kimi, ədəbiyyatda da şərin, eybəcərliyin səbəbini ictimai quruluşda axtarmaq zərurəti o 
vaxt hələ kəşf edilməmişdi. 
"Çıxış yolu" problemi F.M.Dostoyevskinin yaradıcılığı üçün də səciyyəvidir. "Cinayət və 
cəza"-da, "İdiot"da, ən çox isə "Karamazov qardaşları"nda - hər üç qardaşın mühakimələrində və 
həyat fəaliyyətlərində bu problemin həllinə təşəbbüs göstərilir. Xüsusən, İvan Fyodoroviçin öz 
ikinci məni kimi çıxış edən iblislə ("çert'') daxili mübarizəsi bu problemin ən kəskin 
qoyuluşlarından biridir. Lakin F.Dostoyevski bu məsələnin birqiymətli həllini vermir. 
Bu problemi bütün açıqlığı ilə, kəskin surətdə qoyduğuna görə və heç də həmişə 
birqiymətli həllini vermədiyinə görə ("Karamazov qardaşların'')da bu problem açıq qalır) 
F.M.Dostoyevskinin də ədəbi tənqid taleyi mürəkkəb olmuşdur. Bir sıra tənqidçi və filosoflar 
onu nihilizmə və nitsşeçiliyə görə tənqid etmiş, bəziləri isə tərifləmişlər. 
Bəs əslində necədir? Yazıçının ideya mövqeyi ilə həmin fəlsəfi cərəyanlar nə dərəcədə 
uyğundur? 
F.M.Dostoyevskinin mövqeyi daxili ziddiyyətlərə malikdir və onu qəti olaraq bu və ya 
digər cərəyanla bağlamaq düzgün olmazdı. Yazıçı "Gündəliyinin" bir yerində yazır: "...şər 
insanlığın hakim-sosialistlərin zənn etdiklərinə nisbətən daha çox dərinliklərində gizlənilir və 
cəmiyyətin heç bir quruluşunda ondan qaçmaq olmaz...". "Gündəliyin" başqa yerində isə 
oxuyuruq: "Mən şərin insanların normal halı olmasına inanmaq istəmirəm və inana bilmirəm". 
Bu ziddiyyətlilik onun bədii əsərlərinə də xasdır. 
Bəzi tədqiqatçıların fikrinə görə, "Karamazov qardaşlarında" Dostoyevski qurtuluş 
yolunu Aleşa Karamazovun mövqeyində, yəni yenidən Allah ideyasına qayıdılmasında görür 
(dini ekzistensializm). Bunu müəllifin qəti mövqeyi kimi qiymətləndirmək səhv olsa da, həmin 
"çıxış  yolu" mümkün variantlardan biri (ikinci variant) kimi əsərdə, doğrudan da, təhlil olunur. 
Başqa sözlə, silahdan, gücdən yenə də Allaha qayıtmaq ideyası... 
"İblis"də isə ideya istiqaməti tam əksinədir. Mələkdən - silaha, gücə, oradan isə - həqiqət 
və gücün vəhdətinə! 
İ.V.Hötenin "Faust" əsərinin həmin problemə dair yazılmış digər əsərlərdən bir mühüm 
üstünlüyü də budur ki, burada insan iblisə qalib gəlir, yəni Faustun timsalında  insanların  şərə  
təbiətən meyli inkar edilir. 
"Xeyirxahlıq təbiidir, bədxahlıq isə sonradan özünə yer tapıb" fikri böyük L.N.Tolstoyun 
da yaradıcılıq devizlərindən biri olmuşdur. Bəs "İblis"də necə? İnsan İblislə mübarizədə təslimmi 
olur? ...Görünür, bir sıra tənqidçilərin belə mevqeyinə "əsas verən" faciədə Arifin təkamülünün 
(daha doğrusu, dialektik inkişafının) üçüncü mərhə-ləsinin aşkar şəkildə öz əksini tapmaması və 
Arifin guya İblisə təslim olması qənaətidir. 
Ədəbi tənqid "İblis" əsərinin Arifin məğlubiyyəti və iblisləşməsi (inkvizisiyanın və buna 
uyğun olaraq Qərbi Avropa ədəbiyyatının ənənəvi termini ilə desək, ruhunu iblisə satması) ilə 
bitdiyi qənaətinə gəlir. Bu isə "şər insanın təbiətindədir" fikrinin birinci "obyektiv" əsasıdır. 
İkinci "obyektiv" əsas İblisin insan haqqında dedikləridir (İblis isə guya müəllifin 
mövqeyini ifadə edir). 
İblis deyir: 
...Bəllidir insandakı xislət; 
Sizlərdəki ülfət sonu vəhşət, 
Sizlərdəki şəfqət sonu nifrət, 
Sizlərdəki rəhmət sonu lənət... 
yaxud: 
İnsandakı nəfsi-şumə daim 
İblis olur ancaq olsa hakim. 
yaxud: 
Siz nə qədər məndən uzaqlaşsanız, 
Yer deyil, əflakə uçub qaçsanız, 
Qarşılaşıb birləşəriz daima, 
Ayrı deyil, çünki biriz daima. 
yaxud: 
Lakin məni təhqir edən ey əbləhü miskin! 
Olduqca müsəllət sana, bil, nəfsiləimin, 
Pəncəmdə dəmadəm əzilib qıvrılacaqsan, 
Daim ayaq altında sönub məhv olacaqsan. 
 
Buna bənzər fikirlər ayrı-ayrı konkret situasiyalarda, xüsusi emosional-psixoloci 
vəziyyətlərdə - bədbinlik məqamlarında digər iştirakçılar tərəfindən də söylənilir. 
İxtiyar deyir: 
Yüz, min deyil iblisə uyan...həp bəşəriyyət 
Etmiş bu gün ev yıxmağa, qan içməyə adət. 
 
yaxud: 
Yox kimsədə mərhəmətlə vicdan, 
İnsanlığı  həp unutdu insan. 
 
Xavər deyir: 
İblisə uyub da əhli-aləm, 
Həp yer üzüqanlı, cümlə sərsəm... 
 
Hətta Arif belə xüsusi həyəcan və sarsıntı keçirərkən bu hissə qapılır: 
Yalnız deyil insanlara; vəhşilərə sorsan, 
Onlar belə insandakı vəhşiliyə heyran. 
 
"Şər insanın təbiətindədir" fikrinin Cavidə şamil edilməsinin üçüncü "əsası" - subyektiv 
səbəbi isə, yuxarıda artıq qeyd etdiyimiz kimi, dramaturqu "şərin mənbəyi İblisdir" fikrindən 
"xilas etmək" təşəbbüsüdür. 
 Lakin, bizcə, Cavid yaradıcılığının tədqiqində məqsəd və əsas motiv ona haqq 
qazandırmaq, onu "xilas etmək" və s. bu kimi subyektiv meyllər ola bilməz - Cavidin buna 
ehtiyacı yoxdur. 
Məqsəd - əsl həqiqəti üzə çıxarmaq, əsərin həqiqi məntiqi təhlilini vermək, müəllif 
ideyasını olduğu kimi müəyyənləşdirməkdir. 
Əvvəlcə müqayisə üçün dünya ədəbi tənqidinin "Faust"a və "Qabil"ə münasibətinə nəzər 
salaq. 
Faust adam öldürür, lakin qatil olmur; çünki bu təsadüfidir və ya Mefistofelin felidir. 
Sevgilisini atır, övladının taleyini unudur, lakin ləyaqətsiz sayılmır; çünki daha böyük məqsədlər 
naminə onları tərk etməyə məcbur idi. Mefistofellə (iblislə) əl-ələ verib hər cür eybəcər eyş-
işrətdə iştirak edir, amma yenə də hər cür eybəcərlikdən uzaq hesab olunur; çünki Faust bunları 
dünyanı öyrənmək naminə edir və s. 
Qabil ata-anasının üzünə ağ olur, onu sevən qardaşını öldürür, dünyada ilk ölüm 
hadisəsinin səbəbkarı olur, lakin tənqid onu ölməzlik uğrunda mübariz kimi təqdim edir, ona 
əməlinə görə yox, istəyinə görə, hadisəyə görə yox, mahiyyətə görə, təsadüfən (?!) əlindən 
çıxan xətaya görə yox, böyük ideallarına görə, üsyankarlıq, inqilabçılıq xislətinə görə qiymət 
verir, qatil kimi deyil, müsbət obraz kimi səciyyələndirir. 
Bəs Arifin tənqid taleyi bu baxımdan necədir? 
Arif çılğın vəziyyətdə, aşkar stress halında, adam öldürərkən, qeyd-şərtsiz, peşəkar qatil 
kimi səciyyələndirilir, özünü itirdiyindən (keçid-istihalə dövrü!) mənəviyyatı ilə heç cür 
uyuşmayan hərəkətlər edərkən onun "caniyə", "ən eybəcər məxluqa" çevrilməsindən, 
"iblisləşməsindən" danışılır. 
Niyə? Nəyə görə "Faust"a, "Qabil"ə mahiyyət baxımından, "İblis"ə isə hadisəçilik 
baxımından qiymət verilməlidir? 
Bəlkə Cavid bu hadisələrin Arifin deyil, mühitin mahiyyətindən irəli gəldiyini qabarıq 
şəkildə çatdıra bilməmişdir? Bəlkə burada sənətkarlıq  nöqsanı vardır? Xeyr. Əksinə, Cavid elə 
bil bunu bilmiş  kimi  əsərin  düzgün   başa  düşülməsinə nail olmaq üçün Arifin mənfi 
hərəkətlərini "çılğın", "sinirli", "son dərəcə həyəcanlı və müztərib", "şaşqın". "sərxoşca qəhqəhə 
ilə" və s. bu kimi sözlərlə müşayiətdə verir, həmin məqamlarda Arifin öz təbii halından çıxmış 
olduğunu göstərir. ("Faust"-da isə belə izahlar yoxdur. Bu da təbiidir. Çılğınlıq güclü ehtiras 
Şərq adamı üçün daha səciyyəvidir. Bu baxımdan son dərəcə ağıllı və soyuqqanlı Fausta 
buraxdığı səhvlərə görə bəraət qazandırmaq çətindir). Bu məqamda Arif elə bil ki, köhnə 
yatağından çıxmış, yeni yatağını isə tapmamış daşqın  çay kimidir. 
"İblis"in təhlili zamanı buna xüsusi diqqət yetirilməlidir ki, Arif amalı, mövqeyi 
qabaqcadan bəlli olan və axıradək bu amala "sadiq qalan" stabil obraz kimi səciyyələndirilə 
bilməz. Onun hər hansı bir halını mütləqləşdirməyə çalışanlar qabaqcadan məhkumdurlar. Çünki 
Arif - prosesdir. Onun keçdiyi yolun əvvəli, ortası və axırı var. Arifi yalnız bu məqamların 
hamısını nəzərə almaqda səciyyələndirmək olar. Ən başlıcası isə prosesin istiqamətinin düzgün 
müəyyənləşdirilməsidir. Yol öz hissələrinin sadəcə cəmi deyil, öz yolçusunu hara aparıb 
çıxarması ilə, istiqaməti ilə müəyyən olunur. 
"İblis"  əsərində  Arifin  inkişaf yolunun son (üçüncü) həddi göstərilirmi? 
Doğrudan da, "Faust"dakından fərqli olaraq "İblis"də qəhrəmanın gəldiyi son qənaət və 
onun fəaliyyəti bilavasitə konkret hadisələrlə göstəril-məmişdir. "Faust" əsəri insanın qələbəsi ilə 
bitir. Əgər "Faust" və "İblis"in təhkiyələri müqayisə olunarsa, onda ilk baxışda "İblis"in 
sonluğunun "Faust"un birinci hissəsinə uyğun gəldiyi zənn olunar. Belə ki, birinci hissə 
müəyyən mənada Mefistofelin qələbəsi ilə bitir. Faust bədbəxt və şaşqındır, vicdan əzabı çəkir, 
tərəddüd keçirir. İkinci hissə xeyli fantastik və mürrəkəbdir, lakin sonluqda Faust haqq yolunu 
tapır - bəşəri fəaliyyəti, insanlıq üçün çalışmağı hər şeydən üstün tutur. Ən nəhayət, əsərin 
epiloqunda Faustun qələbəsi simvolik şəkildə - cənnətə köçmə səhnəsi ilə göstərilir. Bu aş-kar 
sonluq tənqidçilərin işini xeyli asanlaşdırır. 
Belə bir sonluq "İblis"də də vardır. Deməli, "İblis"i "Faust"un yalnız birinci hissəsi ilə 
müqayisə etmək düzgün olmazdı. Lakin "İblis"dəki sonluq Arifi cənnətə köçürmür. ("İblis" kimi 
realistik bir əsər üçün belə bir sonluq bağışlanmaz olardı). Əsər Arif üçün ən gərgin və faciəvi 
bir vəziyyətdə, ziddiyyətlərin kulminasiyasında bitir və belə təəssürat yarana bilər ki, Arifin 
inkişaf yolu öz tam əksini tapmamışdır, yarımçıq qalmışdır. Əslində isə belə deyil. Zirvəyə 
qalxdıqda dağın o biri üzü də göründüyü kimi, məhz əsərin finalında, hadisələrin 
kulminasiyasında Arifin həyatının üçüncü mərhələsi aşkar görünür. Arif daha artıq ədalət 
haqqındakı mücərrəd düşüncələrdən ayrılmış, həyatın sərt həqiqəti ilə üz-üzə dayanmışdır. O, 
şərin əsil mənbəyini - İblisin ictimai mahiyyətini dərk etmiş və ona qarşı silahsız, gücsüz 
mübarizə aparmağın mümkün olmadığını başa düşmüşdür. Şaşqınlıq mərhələsində İblisin iradəsi 
ilə əlinə alıb işlətdiyi silahı Arif indi İblisin, eybəcər ictimai mühitin ozünə qarşı çevirmək 
səviyyəsinə yüksəlmişdir. Əsərdə hətta silah da rəmz kimi çıxış edir və onun da keçdiyi inkişaf 
yolunu izləmək mümkündür; İbn Yəminin əlindəki silah, Arifin əlindəki silah və Elxanın 
əlindəki silah. Başqa cür şərh etsək, yəni məhz Arif-silah münasibətini izləsək, belə demək olar; 
əvvəlcə Arif silahsızdır, silah yalnız İbn Yəminlərin əlindədir; sonrakı mərhələdə Arif də əlinə 
silah alır və onu məhz İbn Yəminlərin işlətdiyi kimi işlədir, lakin bu mövqe ona hakim kəsilə 
bilmir, daxilində hələ sönməmiş olan ədalət və insanpərvərlik hissi ilə toqquşaraq, kəskin mənəvi 
mübarizəyə səbəb olur; həyatın, mühitin silah götürmək tələbi haqq, ədalət tələbi ilə birləşərək 
tamamilə yeni məzmun və məna kəsb edir. Arif silahının bu yeni məzmunu bilavasitə Elxanın 
fəaliyyətində özünü göstərir və axırıncı mərhələdə silah İbn   Yəminlərin   tərki-silah 
olunmasına,   haqq-ədalət işinə xidmət edir. 
"Faust"da olduğu kimi, "İblis"də də məntiqi sonluqdan başqa, rəmzi sonluq da vardır. Bu 
əsərin ideyasının düzgün anlaşılması üçündür. Cavid rəmz kimi mələklərdən deyil, real insan 
obrazından istifadə etmişdir. Bu rəmz - Elxandır. Arif əsərin sonunda mövhumi cənnətə deyil, 
Elxanın hakim olduğu real ədalət dünyasına köçür. 
Arifin gələcəyi - həyat yolunun üçüncü mərhələsi bu rəmz vasitəsilə daha aşkar əks 
etdirilmişdir. Həm də Elxan obrazı və onunla bağlı səhnə fa-ciənin ideya bütövlüyünü, nikbin 
ruhunu daha qabarıq vermək üçün ən yaxşı vasitədir, 
Elxan - öz gücünü dərk etmiş və gücə istinad edən həqiqətin - ictimai inqilabın rəmzidir. 
Elxanın rəmzi mənası nəzərdən qaçırıldıqda onu asanlıqla anarxist kimi, utopist kimi və hətta 
dindar kimi qələmə vermək mümkündür. Halbuki o, Faustdan fərqli olaraq, dənizi qurutmaq və 
onun hesabına adamlara torpaq paylamaq kimi utopik fəaliyyətlə deyil, ictimai ədalətsizliyə 
qarşı çıxmaq və ədaləti güc vasitəsilə bərqərar etmək kimi real bir işlə məşğuldur. 
İblis dünyadakı vəhşətlərdən qaçan, bir növ tərki-dünyalıq mövqeyi tutan insanı həyata 
daxil edir. Lakin bu həyat eybəcər həyatdır, cinayətlərlə doludur. İblis insana həyatın məntiqini, 
bu həyatda nailiyyətlərin açarını, üsulunu öyrədir, lakin bu həyata qarşı çıxmaq, onunla 
mübarizə etmək üçün yox. İblis bunu heç ağlına da gətirmir. 
İblis, doğrudan da, realistdir, habelə ağlı və biliyi ilə seçilir və bu mənada, doğrudan da, 
Lüsiferi və Mefistofeli xatırladır. Qabili və Faustu ən çox cəlb edən bu mövhumi qüvvənin qeyri-
adi və qeyri-məhdud biliyidir. Hətta M.Y.Lermontovun Demonu da sevdiyi qıza məhəbbəti 
müqabilində idrak vəd edir: 
Açım əvəzində sənə tamamən 
 İdrakın ən dərin sirlərini mən.121 
 
Bütün İblislərə xas olan ağıl, bilik Cavidin İblisi üçün də yad deyil. Lakin simvolun özü 
üçün bu dərəcədə xarakterik olan bu cəhət onun əks etdirdiyi obyektə də uyğun gəlirmi? - 
                                           
121 M.Y. Lermontov. Əsərləri, IIjild, Bakı, 1964, səh. 398. 
Tamamilə. 
Bu mənada A. Şaiq ingilis imperializminin fitnə-fəsadlarını, müstəmləkə siyasətini də 
İblis rəmzi  kimi  izah  etməkdə tamamən  haqlıdır.   Zira, fitnə-fəsad da əslində ağlın 
törəməsidir. Rəqabin zəif cəhətlərindən məharətlə istifadə etmək üçün də ağıl lazımdır.  Azlıqın 
çoxluq üzərində hakimiyyətini hələ bir qədər də qoruyub saxlamaq üçün təkcə güc deyil, həm də 
ağıl lazımdır. Bu cəhətlər İblisə doğrudan da xasdır və yəqin buna görədir ki, A.Şaiq yazır: "İblis 
kəskin ağla və sarsılmaz iradəyə malikdir… O, bütün qüvvətini və hərarətini ağıl və 
mühakimədən alır."122  
 Digər tərəfdən də, burcua cəmiyyəti hələ yaranışdan elm texnikann nailiyyətlərinə 
arxalanmış, bundan öz niyyəti üçün, iqtisadi hakimiyyəti gücləndirməyin bir vasitəsi kimi 
istifadə etmişdir. Hər iki baxımdan, İblisin ağıl və fərasət sahibi olmas onun hakim ictimai 
mühiti təmsil etməsinə nəinki zidd gəlmir, əksinə, bu fikri bir daha təsdiq edir. 
 İblis məhz öz ağlı ilə insan üzərində yüksəlməyə çalışır, ona məsləhətlər verir, həyat 
həqiqətlərini «öyrədir». 
 Lakin İblisin özündənrazı olmasının səbəbləri heç də yalnız onun həm güclü, həm də 
ağıll olması deyil. Əksinə, əsil səbəb həyat həqiqətlərini heç də axra qədər dərk edə bilməməsi, 
yalnz özünə faydalı olanları bilməklə kifayətlənməsidir. İblis ona görə özündən razdr ki, çox 
gözəl bildiyi cari «həyat həqiqətlərinin» əslində müvəqqəti olduğunu və bir gün öz yerini 
həqiqətə verəcəyini bilmir. 
 İnsan cari həyatı pis bilir, ən çox ona görə ki, onun arzu və ümidləri ilə, insanın 
keyfiyyətləri ilə mövcud həyat arasındı uyğunsuzluq var, İnsanın məntiqi ilə həyatn məntiqi üst-
üstə düşmür. İblis isə həmin həyatı ona görə yaxşı bilir ki, həyat hələ onun məntiqnə uyğun 
şəkildə dövran edir, Şekspirin məşhur sonetində deyildiyi kimi, eybəcərlik gözəllik üzərində, 
nadanlıq kamillik üzərində qələbə qazanr. Lakin İblisin ağlı ali hisslərlə birləşmədiyindən zəka 
səviyyəsinə də yüksəlmir. Həyat çox gözəl bildiyini zənn edir, insanların bütün fəlsəfələrindən 
xəbərdar olduğunu düşünür: 
Xilqətdəki hər məsələ, nöqteyi-mövhum, 
Hər fəlsəfə, hər məzhəbü məslək mana məlum. 
 
- deyir, lakin həyatda və insan mənəviyyatında onun üçün qaranlıq olan elə potensial qüvvələr 
var ki, onlar reallaşdıqda İblisin bildikləri alt-üst olur, daha özünü doğrultmur. 
 Bu mənada, Cavidin İblisi öz idrak qabiliyyətinə görə də klassik Avropa ədəbiyyatındakı 
İblislərdən fərqlənir, real bir qüvvə olmaqla qeyri-məhdud idrak qabiliyyətindən məhrumdur. 
Onun bilikləri məhz təmsil etdiyi cəmiyyətdəki hakim dünyagörüşü  ifadə edir və ilk baxışda nə 
qədər realistik görünsə də, əslində gerçəkliyi düzgün əks etdirə bilmir, çünki metafizik xarakter 
                                           
122 A. Şaiq. Əsərləri, IV jild, səh. 187. 
daşıyır, dünyanın, cəmiyyətin müəyyən bir real məqamını mütləqləşdirir, həyatdakı daxili 
ziddiyyətləri lazımınca qiymətləndirə bilmir, onun hansı itiqamətdə inkişaf etdiyini görmür. O, 
ya həyatı dərindən bilmədiyinə görə, ya da dərindən bilmək ona sərf etmədiyinə görə zülmün, 
şərin mənbəyini Allahın iradəsi ilə, yaxud insan mənəviyyatının ayrılmaz tərkib hissəsi kimi, 
insanın təbiəti ilə izah etməyə çalışır və insanların özünü də məhz bu cür düşünməyə sövq edir. 
O, özünün bu mövqeyini real həyat səhnələri vasitəsi ilə isbata yetirməyə çalışır. Bu mövqe isə o 
dövrkü cəmiyyətin, hakim üsul-idarənin mövqeyidir və onun mənafeyinə tamamilə uyğundur. 
Məqsəd - insanı ictimai mübarizədən yayındırmaqdır; zülmün mənbəyi ya Allahla, ya insanın 
özü ilə bağlıdırsa o, kimə qarşı və necə mübarizə aparacaqdır?.. 
Faciə İblisin düşüncələrinin əsassızlığını və onun mövqeyinin heç də İblisin özünün 
düşündüyü qədər möhkəm olmadığını göstərir. Əzab və işgəncə vermək, cismani ölümə bais 
olmaq nisbətən asan şeydir. Lakin İblis başlıca məqsədinə - İnsanı (insanların seçilmiş 
nümayəndəsi olan Arifi) mənən öldürməyə, onu öz sadiq qulu etməyə nail olmur.  
Əsərin ideya istiqaməti elədir ki, buradakı ümumi romantik ruh, rəmziliklər də buna 
şərait yaradır ki, məhz kimin cismən öldüyü və ya hələ nəfəs addığı prinsipial rol oynamır; 
prinsipial məsələ kimin mənən ölü və ya mənən sağ olması məsələsidir. 
 
 
 
 
 
«İBLİS»  FƏLSƏFƏSİ  –  İNSAN  FƏLSƏFƏSİ 
 
 
H.Cavidin bütün yaradıcılığı boyu təqdim etdiyi fəlsəfi konseptual sistemin ana xətti 
"İblis" əsərində vahid dramatik xətdə konsentrik şəkildə ifadə olunmuşdur. 
Əsərin fəlsəfi məzmununa müraciət etməzdən əvvəl ümumiyyətlə İblis-İnsan 
probleminin müxtəlif çalarlarına diqqət yetirək. 
Ən çox yayılmış baxışlardan biri Xeyrin də, Şərin də, Allanın da, İblisin də insanın öz 
qəlbində, öz içərisində axtarılması cəhdidir. İfrat Şərq təfəkkürünün məhsulu olan bu baxış 
insanı qüdrəti-külliyyə hesab etmək, "mənəm Allah" iddiasına haqq qazandırmaq, dünyanın 
bütün problemlərini kamil hökmdar, kamil insan axtarışları ilə həll etmək mövqeyini əsas tutur. 
İnsanı onun fövqündə olan Allahdan və İblisdən asılı vəziyyətdə təqdim edən baxış isə 
tam əks qütb təşkil edir. Qərb təfəkkürü insanı deyil, cəmiyyəti mütləqləşdirir və insan onun 
qəbul etdiyi hüquq normalarına, qayda-qanunlara əməl etməli olan nizamlı bir sakit vətəndaş 
kimi təqdim olunur. Bir tərəfdən bu normaların, qaydaların yaradılmasında, qərarlaşmasında 
iştirak edən (məhz iştirak edən, yaradıcı isə cəmiyyətdir) insan, digər tərəfdən onlara qeyd-
şərtsiz əməl etməklə, vətəndaş intizamı ilə fərqlənir. 
Biz Şərq və Qərb təfəkküründə idealı ilk dəfə qabarıq şəkildə Caviddə, məhz "İblis" 
əsərində görürük. 
Əsərin əks etdirdiyi dövr və şəraitdə insanlar həqiqətən cəmiyyətdən asılı vəziyyətə 
düşmüşdü. Cəmiyyət isə Xeyri yox, Şəri – İblisin təcəssümünə çevirmişdi. 
İblis qəti əmin idi ki, onun hakim olduğu mühitdə hamı ölüdür. İnsanlar ölü olduğuna 
görə də, İblis özünü qüdrəti-külliyyə hesab edirdi. Konkretlik üçün müəllif İblisin bu mövqeyini 
onun öz dili ilə də ifadə edir. 
"Ölülərdən ölülər feyz alacaq!" – deyə İblis mənən ölü olanları cismani ölülərdən 
fərqləndirmirdi. Xəstə qadının dediyi "dərdimiz möhlik imiş, çarəsi yox" sözlərini isə İblis 
tamam başqa mənada təkrar edir. 0, mənən ölüləri daha çox dərəcədə çarəsiz hesab edir, çünki öz 
gücünə hələ də arxayındır. Arifi daha bir cinayətin icraçısı edəcəyini bilir, onu həmişəlik olaraq 
çirkab dünyasına atacağını, Arifin bir daha geri qayıda bilməyəcəyini güman edir. İblisin bu 
mətləbini çox gözəl tutan A.Şaiq yazır: "İblis Arifin girmiş olduğu bu çirkin və adi həyatdan 
peşman olaraq çəkiləcəyindən qorxur. Onu həyatın ağır zəncirləri ilə bağlamaq, bir daha öz ideal 
aləminə dönməmək üçün böyük cinayətlər törətdirməyə, həyatın dərin, çıxılmaz çirkabları içində 
sürüklədərək onun bütün fənalıqlarına bulaşdırmağa hazırlaşır..." 
Mənəviyyatında hələ müəyyən işıq, nur olan adamları da mənən öldürmək üçün əlindən 
gələn bütün fənalıqları həyata keçirdikdən sonra İblis məğrur qəhqəhələrlə Arifə müraciət edib 
deyir: 
Bir zamanlar cəbərut aləminə  
Həp uçar, həp öyünürdün də, bu nə? 
Vurulub bir qıza pabus oldun, 
Xırsız oldun, meyə mənus oldun. 
Haqqı, vicdanı buraxdın, getdin. 
O səfilin qızını məhv etdin. 
Tökülən qanlara həp düşman ikən, 
Oldun öz qardaşının qatili sən. 
 
Lakin İblis insan mənəviyyatındakı zəif, əslində isə yalnız ilk baxışda zəif olan nurun 
qüdrətindən xəbərsizdir. Sən demə, insandakı insani başlanğıcı tamamilə məhv etmək mümkün 
deyil. Bıçaq sümüyə dirənəndə nə kimi möcüzələr yarandığını İblis hələ bilmir... 
Nurla atəş qarşılaşarkən, nur zərif olsa da, atəş möhtəşəm olsa da - nur atəşi ram edir. 
Nur bir məqsəd olaraq qalır və üstəlik atəşi öz vasitəsinə çevirərək qüdrət və qüvvət kəsb edir. 
İblisin məntiq kitabında bu bölmə o vaxta qədər hələ yazılmamış olduğundan, onun 
gözlədiyinin xilafına olaraq sağlam mənəviyyatlar son nəticədə ölmür, əksinə, ölmüş zənn 
olunanlar da dirilir. 
"Məntiq" pozulur, aləm bir-birinə qarışır, dünya rəqs edir. 
Faciənin sonluğundakı rəqs səhnəsi də əsərdəki rəmzlərdən biridir. Bu səhnə hadisələrin 
gedişinə heç də təsadüfən daxil edilməyib və onun çox ciddi ictimai-siyasi və fəlsəfi mənası 
vardır. 
Ölülərin rəqsi ilə başlanan bu səhnə tədricən real məzmun kəsb edir, dünyanın bütün 
təzadlı ünsürləri qarşı-qarşıya gələrək rəqs edir və bu mərhələni ən çox İblis hiss edir, çünki bu 
dəfə rəqs edən (oynayan, laxlayan) onun təmsil etdiyi hakim ictimai mühitin özüdür. 
Arifin gözündə dünyanın rəqs etməsi əslində onun mənəvi aləmində gedən təbəddülatları 
– onun "qəflət yuxusundan" oyanmasının, silkələnməsinin nəticəsidir. Bu rəqsi ətrafdakılar da 
hiss edir, çünki onların hamısı sarsılır, hamı böhran keçirir, dünyaya əvvəlki donuq, ölgün 
baxışlarını dəyişirlər. 
İblis də dünyanın rəqs etdiyini görür və hiss edir. Lakin onun bu rəqsə münasibəti və bu 
rəqsdə iştirakı tamam başqa mənaya malikdir. İblis silkələnib ayıldığı üçün deyil (o, həmişə 
ayıqdır), ayağının altı silkələndiyi üçün dünyanı rəqsdə görür. İblis üzərində dayandığı möhkəm 
özülün artıq laxladığını, dünyanın əvvəlki nisbi sabit ahənginin pozulduğunu, hakim ictimai 
mühitin qoyduğu qayda-qanunların çürüdüyünü hiss edir və dünyanın rəqsini öz faciəsi kimi 
dərk edir (özünü o yerə qoymasa da!...). 
Təsadüfi deyil ki, rəqs səhnəsinin ardınca İblisə ümumi hücum başlanır: 
- Qəhr olmalı, məhv olmalı İblis. 
Hadisələrin gedişi prosesində Arifdəki çılğınlıq, nəhayət İblisə keçir... 
Arif əvvəlcə dünya haqqındakı təsəvvürləri ilə dünyanın özü arasındakı uyğunsuzluqlarla 
qarşılaşdıqca çılğınlaşır. Lakin mürəkkəb həyat keşmə-keşlərindən keçdikcə, onun iç üzünü 
yaxından gördükcə nəzərlərinə bir aydınlıq gəlir. İblis üçün isə bu proses tərsinə gedir. Əvvəlcə, 
o, dünyaya çox yaxşı bələddir; hər şeyi bilir, çünki bütün hadisələr onun qoyduğu yolla, onun 
təmsil etdiyi qayda-qanuna uyğun şəkildə gedir. O, bu yolun mütləqliyinə, hamı üçün zəruri 
olduğuna qəti şəkildə əmindir. Həyatda bu zərurətə, bu qüvvətə qarşı dura biləcək ikinci bir real 
qüvvə görmür. İnsanların "sadəlövh" arzu və "xəyallarına" isə ciddi bir şey kimi baxmır, onlara 
istehza ilə yanaşır. "Səhv" yola uyanları "xilas etmək" istəyir, onları real, "qüdrətli", qara həqiqət 
yoluna dəvət edir. Lakin hadisələrin gedişi başqa nəticələrə gətirəndə, pak arzularla yaşayan 
adamlar naqis həyata qədəm qoysa da, onun yolu ilə getməyəndə, gedə bilməyəndə və yeni 
yollar axtaranda, silaha qurşansa da, son nəticədə onun özünə qarşı çıxanda artıq İblisin dünya 
haqqındakı əvvəlki mütləq təsəvvürləri daha özünü doğrultmur. Əvvəl insanlara bələdçilik edən, 
dondan-dona girən, öz iç üzünü məharətlə gizlədən və həmişə istədiyinə çatan İblis indi daha 
hakimi-mütləq deyil, indi onun ən sadiq qullarını sıraya düzüb güllələyirlər, indi onu hamı 
tanıyır və o, maskasını atmalı olur. 
...Və belə məqamda İblis özü çılğınlıq vəziyyətinə düşür. Təsadüfi deyil ki, son 
monoloqunu söyləyən İblisin halını müəllif "gah istehzalı və məğrur, gah çılğın və qorxunc 
qəhqəhələrlə", – deyə şərh edir. Məmnun qəhqəhələrlə səhnəyə çıxan İblis istehzalı və məğrur 
qəhqəhələrlə öz "qüdrətini" nümayiş etdirir və nəhayət, istədiyinə nail ola bilməyəndə çılğın 
qəhqəhələrlə səhnəni tərk edir. 
İblisin son monoloqunda özünə verdiyi səciyyə onun ümumiləşmiş məzmununu bir daha 
təsdiq edir: 
İblis nədir? 
Cümlə xəyanətlərə bais 
Ya hər kəsə xain olan insan nədir? 
İblis! 
 
"Cümlə xəyanətlərə" ayrı-ayrı adamlar və ya yanlız adamlar bais ola bilməz. Belə bir 
"qüdrəti-külliyyə" yalnız bütövlükdə hakim ictimai mühit – İblis ola bilər. 
Bəs "hər kəsə xain olan insanın" "iblis" adlandırılması necə izah oluna bilər? Yaxud bu 
iki "iblis" sözünün rəmzi mənası eynidirmi? 
- Yox! "İblis nədir?" sualı faciədəki İblis obrazına aiddir. Burada simvolun əks etdirdiyi 
məzmun konkretdir, ünvanı məlumdur. Müəyyən qisim insanlar (məhz İblisə uyanlar, hakim 
ictimai mühitin sadiq nümayəndələri) "iblis" addandırılarkən isə həmin məfhumdan yenə də 
simvol kimi – ümumiyyətlə, şər daşıyıcısı mənasıda istifadə edilmişdir. Böyük hərflə "İblis" 
(İblis obrazı) və kiçik hərflə "iblis" (İblisin "qulları") anlayışlarını, onların ifadə etdikləri real 
qüvvələrin qarşılıqlı münasibət və nisbətini biz yuxarıda ümumi planda nəzərdən keçirmişik. 
Lakin əsərin finalında "iblis" simvolunun hər iki ümumilik dərəcəsinin bir daha xatırladılması 
faciədə bir yox, iki dramatik xətt odduğunu, başlıca ideyanın əslində iki nisbi müstəqil yolla 
inkişaf etdirildiyini və mənzil başında – açılış məqamında birləşdiyini göstərən mühüm nöqtədir. 
Bu iki yol, bir tərəfdən, İnsan-İblis (mütərəqqi qüvvələr və mürtəce ictimai quruluş) konfliktinin, 
digər tərəfdən isə İnsan-İnsan∗/ (Zəka - Nəfs) konfliktinin təkamülü ilə bağlıdır. 
Bir qayda olaraq, ədəbi tənqiddə bu iki dramatik xətdən gah biri, gah da o birisi öz əksini 
tapır, bu xətlər arasındakı əlaqə və vəhdət isə göstərilmir. Halbuki müəllifin əsas məqsədlərindən 
biri bu iki xəttin eyniyyətini, insanın daxili, mənəvi ziddiyyətlərinin onun ictimai həyatı ilə, 
xarici ziddiyyətlərlə qırılmaz vəhdətini göstərməkdən ibarətdir. 
İnsanların daxili aləmini, buradakı ziddiyyətləri, əksliklərin mübarizəsini daha əyani 
təsvir etmək üçün müəllif obrazları şərti olaraq – yalnız bədii təxəyyülün məhsulu ola biləcək bir 
yolla iki yerə bölür. İnsanın mənəvi aləmi parçalanır və eybəcər ictimai mühitin insanlarda 
formalaşdırmış olduğu mənfi cəhətlər ayrıca bir iştirakçıya - məlum əfsanələrə görə bu cəhətlərin 
rəmzi olan İblisə şamil edilir. Bununla müəllif dialektik təfəkkür üçün zəruri olan "vahidin ikiyə 
bölünməsi və onun bir-birinə zidd hissələrinin dərk olunması" (Hegel) tələbinin ödənilməsinə 
özünəməxsus bədii ustalıqla nail olmuşdur. 
İblis hadisələrin müstəqil bir iştirakçısı deyil, naqis ictimai mühitin və bu mühitdə 
yaşayan müəyyən insanların özününküləşdirmiş olduğu ictimai təbiətli şər qüvvələrin ifadəsidir. 
Pislik, şər kənardan, hansı isə mövhumi qüvvə vasitəsilə daxil edilmir, o, ictimai hadisələrin öz 
daxili məntiqindən, habelə bu hadisələrdə iştirak edən adamların dünyagörüşündəki, 
mənəviyyatındakı natamamlıqdan, mövcud ictimai mühitdəki qüsurların insan tərbiyəsinə mənfi 
təsirindən bir nəticə kimi hasil olur. 
İblis müxtəlif qiyafətlərdə müxtəlif adamlarla söhbət edir. Lakin İblislə söhbət insanların 
ictimai mühitlə ünsiyyəti olmaqdan başqa, həm də nəcib hisslərin qaba duyğularla mübarizəsi, 
insanın öz ikinci, qüsurlu Məni ilə qarşılaşmasıdır. Xalqın qoruyub-yaşatdığı, nəsildən nəslə 
ötürdüyü və inkişaf etdirdiyi ali mənəvi keyfiyyətlərin ictimai mühitdəki nöqsanlarla, onların 
                                           
∗/ Biz İnsan-İnsan dedikdə heç də iki müxtəlif insan arasındakı ziddiyyəti nəzərdə tutmuruq. Əsərdəki ideyalar fərdi 
münasibətlər səviyyəsindən qat-qat yüksəkdə durur. İnsan-İnsan dedikdə eyni bir insanın, daha doğrusu, 
ümumiyyətlə İnsanın daxili, mənəvi ziddiyyətləri nəzərdə tutulur.  
insan daxili aləmindəki inikası ilə qarşılaşmasıdır. 
İblisin fövqəltəbii mahiyyətli ayrıca varlıq deyil, müəyyən ictimai-iqtisadi şəraiti və belə 
şəraitdə insan mənəviyyatında təzahür edən mənfi keyfiyyətlərin təcəssümü olması və naqis 
mühit daxilində insanın daim İblislə qarşılaşmasının labüdlüyü əsərin özündə İblisin dili ilə belə 
söylənilir: 
Siz nə qədər məndən uzaqlaşsanız, 
Yer deyil əflakə uçub qaçsanız, 
Qarşılaşıb birləşəriz daima, 
Ayrı deyil, çünki  biriz  daima. 
 
Bu birlik həm əksliklərin vəhdətindən, insana məxsus mənəvi keyfiyyətlərin antinomik 
təbiətindən, həm də insanın mövcud ictimai mühitdən ayrıla bilmədikdə, onun nöqsanlarını da 
labüd surətdə özündə daşıması faktından irəli gəlir. 
"İblis"də cərəyan edən hadisələr elə bir tarixi dövrə, şəraitə təsadüf edir ki, bu zaman 
mövcud üsuli-idarənin, ictimai quruluşun digər naqislikləri ilə yanaşı uzun sürən müharibə 
insanların əsəblərini tarıma çəkir, qayda-qanun nəzarəti daha da zəifləyir, adam öldürmək su 
içmək kimi bir şey olur, rəzil və xainlərin varlanması, kef çəkməsi, hakim mövqe əldə etməsi 
üçün əlverişli şərait yaranır, aclıq və səfalətin yayılması altun hökmranlığını daha da gücləndirir. 
İblis insan mənəviyyatını miskinləşdirmək, onu mühitin passiv əlavəsinə çevirmək 
vasitələrinin; altun və qurşunun, maddi nəşə və zorakılığın timsalıdır. İnsanda öz gücünə, 
həqiqətin, xeyirin gücünə inamsızlıq yaradan və onu kənardan kömək axtarmağa vadar edən – 
onu qurşuna saran qüvvədir. 
İblisin fərdi və ictimai mahiyyəti onun son monoloqunda belə ifadə olunur: 
Mənsiz də, əmin ol, sizə rəhbərlik edən var: 
Qan püskürən, atəş sovuran kinli krallar, 
Şahlar, ulu xaqanlar, o çılğın dərəbəklər, 
Altun və qadın düşkunü divanə bəbəklər. 
 
Kralların, şahların "püskürdüyü" müharibənin müdafiəçisi, onların miras qoyduğu 
ictimai mühitin ən bariz və miskin nümayəndəsi İbn Yəmindir. "Altun və qadın düşkünü divanə 
bəbəklər" də ən çox ona məxsusdur. İblis İbn Yəminin içindədir, varlığındadır. Lakin İbn 
Yəminin həyatı da, ölümü də adidən adidir, onda heç bir mənəvi mübarizə, heç bir dramatizm 
yoxdur. Dramatizm ona görə yoxdur ki, burada təkhakimiyyətlilik var: İbn Yəminin daxili 
aləmində İblisə qarşı dura biləcək və İblisin mübarizə aparmalı olduğu ikinci qüvvə yoxdur. 
Mübarizə müəyyən mənada hakim ictimai münasibətlərin, mühitin fövqündə dayanmaq 
istəyən, namus və ləyaqətlə yaşamağa çalışan Ariflə onu mühitin çirkabına sürükləmək istəyən 
İblis arasında daha kəskin gedir. Bir qədər sadələşdirdikdə bu mübarizə insan ilə mühit 
arasındakı mübarizədir. 
Arifin taleyi ilə tanış olduqda təbii bir sual ortaya çıxır. İctimai mühitdən kənarda, onun 
fövqündə dayanmaq ümumiyyətlə mümkündürmü? İnsan özü naqis mühitdə ola-ola bu mühitə 
qarşı çıxa bilərmi? Mühitin təqdir etdiyini inkar edə bilərmi? Bəlkə elə mövcud ictimai mühit 
şəraitində İblisin qələbəsi zəruridir, ona qarşı mübarizə əbəsdir? Axı məlum müddəaya görə, 
insan ictimai mühitin məhsuludur. 
Bu doğrudur. Lakin mövcud üsuli-idarə və siyasətlə şərtlənən hakim mühitdən başqa 
xalqın əsrlərdən bəri yetirib yaşatdığı, nəsildən nəslə ötürdüyü sağlam mənəviyyat da vardır. Bu 
mənəviyyatı özündə gəzdirən insan hakim mühitdən daha zəngindir. Məhz buna görə də insan 
eyni zamanda mühiti, şəraiti dəyişdirən, "tərbiyə verənin özünə (mühit) də tərbiyə verən" 
(Marks) qüvvədir. Böyük hərflə İnsan məhz lazım gəldikdə naqis mühitin fövqündə durmağı, 
ona qarşı mübarizə aparmağı və özü ilə həmagəng olan yeni mühit yaratmağı bacaran insandır. 
Əlbəttə, bu mübarizədə qalib gəlmək çətindir. Naqis, kəsirli ictimai mühitdə – müharibələrə sövq 
edən, altunlara hakimiyyət verən, məhəbbətin tapdanılmasına yol açan bir mühitdə insan çirkli 
dəryada üzən təmiz qayıqdakı kimidir; müvazinət azca pozulduğu təqdirdə çirkli sular insanı öz 
ağuşuna ala bilər. 
"İblis"də tərənnüm olunan müvazinət zəka ilə xarakterin, hiss ilə ağılın, ehtiras ilə 
təmkinin, əqidə ilə iradənin müvazinətidir, onların ahəngdar vəhdətidir. Bu vəhdət qırıldıqda, 
müvazinət pozulduqda İblisin insan mənəviyyatına daxil olması üçün, yaxud mühitin təlqin 
etdiyi mənfur cəhətlərin təzahürü üçün şərait yaranmış olur. 
Nə qədər ki, Arifin mənəvi aləmində ahəng pozulmamışdı, o, İblisi daxilinə buraxmır, 
onun açdığı qapılardan - altun və qurşun qapılarından keçmirdi. Elə ki, Arif fərdi məhəbbəti 
yolunda mühitin mənfur maneələrinə rast gələrək, onlara qarşı dayanmaq əvəzinə onlarla sazişə 
girir, elə ki, məhəbbət öz ecazkar, ruhani xarakterini dəyişib eqoist xarakter alır, ağıl hissə, 
təmkin ehtirasa güzəştə gedir, xarakter və iradə zəka və ideyanı tamamlaya bilmir, onda Arif 
İblisin açdığı rakı (şərab) qapısından keçir və dumanlanmış Məni tərəfindən heç bir müqavimətə 
rast gəlməyərək, altun və qurşun dünyasına daxil olur. 
Arifin düşdüyü halı İblis belə mənalandırır: 
Vurulub bir qıza pabus oldun, 
Xırsız oldun, meyə mənus oldun. 
 
Əslində isə Arifi İblisə uymağa məcbur edən məhəbbət deyil, bu məhəbbətin təmkin və 
iradə ilə tamamlanmaması, yarımçıq və eqoist xarakter daşımasıdır. Zira, məhəbbət insanı 
alçaltmalı deyil, yüksəltməlidir. Arifi alçaldan isə onun öz gözəl məqsədinə çatmaq üçün istifadə 
etdiyi eybəcər yollardır. Bu yollar Arifin yaşadığı mühitdə salınmış yollardır. Bu yollarla altuna 
çatmaq olar, lakin qarşılıqlı məhəbbətə, vüsala çatmaq olmaz. 
Rənanı da yanılmağa vadar edən, İbn Yəminlərin arxasınca sürükləyən tək bir mənəvi 
keyfiyyətin – qisas hissinin mənəviyyatın ümumi ahəngindən ayrılaraq mütləqləşməsi, bütün 
başqa hissləri, hətta məhəbbət hissini də gölgədə qoymasıdır. Qisas hissi o dərəcədə mütləqləşir 
ki, Rənanın hətta ailə qurmaq meyarı da məhəbbət yox, qisas olur: 
Bulsa hər kim babamın qatilini,  
Bil ki, məmnun edər ancaq o məni. 
 
Fərdi qisasçılıq hissi Rənanın yeganə həyat amalına çevrilməsəydi, fərdi məhəbbət Arifin 
digər insani keyfiyyətlərini pərdələməsəydi, İblis onların dünyasına nüfuz edə bilməzdi. 
Mühit nə qədər eybəcər olursa olsun, İblis nə qədər güclü olursa olsun, insan öz şəxsi 
mənəvi dünyasında zəiflik göstərməsə, səhvə yol verməsə məğlub olmaz. İblisə yol açan belə 
səhvlərdən biri müəyyən bir fərdi hissin mütləqləşməsidir, hər hansı bir mənəvi keyfiyyətin, 
duyğunun, ehtirasın ölçü həddini keçərək öz əksliyinə çevrilməsi, insanın əqidə və amalına zidd 
mahiyyət kəsb etməsidir. Bu baxımdan, müəllif insanın mənəvi aləmində əksliklərin vəhdəti və 
mübarizəsi problemini qabarıq şəkildə qoymuş, insanın İblislə mübarizəsinin yalnız xarici 
ziddiyyət məqamını deyil, həm də daxili ziddiyyət məqamlarını müvəffəqiyyətlə, yüksək bədii 
ustalıqla əks etdirə bilmişdir. 
Əsərdən həm də belə bir məntiqi nəticə hasil olur ki, insan öz daxili aləmini dərk 
etmədən mühiti dərk edə bilməz və ona qarşı dayana bilməz. Kamil mənəviyyata malik olmadan 
mühitin təzyiqinə tab gətirə bilməz. Fərdi hisslərin məhdud dairəsini keçib, onları ümumbəşəri 
hisslərlə tamamlaya bilməsə, fəlsəfi baxımdan mənalandırmaq səviyyəsinə yüksələ bilməsə 
çirkli mühitdə saf qala bilməz. 
Hamlet ona görə filosofdur ki, o, fərdi qisasçılıq hissindən yüksəkdə dayanır, kiminsə 
eybəcərliyi arxasında bu eybəcərliyi doğuran naqis mühiti - dünyanı görür və tək əmisini deyil, 
bütövlükdə, həmin naqis dünyanı özünə düşmən sayır. Bununla belə, Hamlet bu naqisliklərin 
əsil səbəbini və ona qarşı mübarizə yolunu tapa bilmir. 
H.Cavidin qəhrəmanları isə inkişaf prosesindədirlər. Onlar əvvəlcə İblisi yaxına 
buraxmaq istəmir, hakim mühitin tələblərindən, real həyatdan uzaq qaçırlar. İblisin - hakim 
mühitin eybəcərliyini hiss etsələr də, dərk etmir, fəal mövqedə dayana bilmirlər. Sonra real 
həyata daxil olur, fərdi hisslərə uyur və özləri də bilmədən eybəcər mühitin çirkabına bulaşırlar 
(inkar məqamı). Daha sonra isə öz səhvlərini dərk edir, İblisin mahiyyətini anlayır və onu rədd 
edir (inkarı inkar məqamı). Lakin bu inkişaf asanlıqla, öz-özünə həyata keçməyib, gərgin daxili 
mübarizənin, mürəkkəb dramatik hadisələrin nəticəsi kimi ortaya çıxır. Burada biz həyat 
hadisələrində, mənəvi prosesdə inkarı inkarın bariz nümunəsi ilə rastlaşırıq. Deməli, H.Cavidin 
qəhrəmanları sadəcə təkamül yolu deyil, dialektik inkişaf yolu keçirlər. 
Əsərin sonunda Arif onu bədbəxt edən səbəbi anlayır. İnsanın öz bədbəxtliyini, xüsusən 
bu bədbəxtliyin səbəbini – əsil səbəbini, ictimai səbəbi dərk etməsi isə artıq filosofluqdur. 
Həyatın ən müdhiş acılarını dadmış olan, mühitin iç üzünü bilavasitə öz bədbəxt 
taleyinin timsalında görən və bütün bunları dərk edən, filosofluq səviyyəsinə yüksələn adam 
üçün daha İblis qarşısıalınmaz qüvvə deyil, İblis yalnız o zaman meydan oxuyur ki, insan öz 
mənəvi bütövlüyünün gücünə arxalana bilməsin. 
İblis zəiflərin qismətidir. 
İblis oz fərdi hisslərini mütləqləşdirən, öz fərdi faciələrini ictimai faciə fonunda görə 
bilməyənlərin qismətidir. 
İblis naqis mühitə sığanların qismətidir. 
H.Cavidin İblisi əfsanəvi, dini rəvayətdəki İblisə yalnız zahirən bənzəyir; İblis harada 
desən orada peyda ola bilir, hansı dona istəsə girə bilir. Lakin bu cəhət təkcə simvoliklik xatirinə 
olmayıb, təkcə hadisələrin qırılmazlığını – təhkiyənin bütövlüyünü təmin etmək üçün olmayıb, 
həm də çox ciddi fəlsəfi  və ictimai-siyasi mənanı ifadə edir. Belə ki, eyni İblisin müxtəlif 
təzahürləri əslində eyni eybəcər mühitin müxtəlif eybəcər hadisələr doğurduğunu göstərir. Naqis 
ictimai mühitdə, "qüvvətə və altuna tabe dünyada" İblisə yalnız bir yerdə  və bir dəfə deyil, 
addımbaşı rast gəlmək mümkündür. Belə dünyada İblis özünü evindəki kimi hiss edir. Bu 
dünyanın hörmətli nümayəndəsi də, nurani qocası da İblisdir. İblis yalnız o zaman eybəcər və 
dəhşətli görünür ki, insanlarda bu eybəcərliyin əks qütbü – nəcib hisslər təzahür etsin, habelə 
onlar bu eybəcərliyin mahiyyətini dərk etsinlər və hadisələrə bu yeni mövqedən –kamillik 
zirvəsindən qiymət verilsin. İnsanlar mühitin açdığı qapılardan keçməyəndə, ona qarşı çıxanda 
İblis də öz niqabını atmalı olur, öz rəngində, öz donunda görünür. Məsələn, nə vaxt ki, Arif hələ 
mühitdən fərqlənirdi, altuna və müharibəyə nifrət edirdi, rakının dadını bilmirdi, İblisi seçə 
bilirdi və ondan uzaq qaçırdı. Lakin elə ki, Arif hissə qapılıb öz iradəsini unudur, artıq İblisi seçə 
bilmir və onun əlini öpür, onu sahibi-kəramət adlandırır. Çünki artıq Arif özü zahirən mühitdən 
seçilmir, onun çirkabına bulanmışdır. Altuna uymuş, qurşuna istinad etmişdir. Sevgilisinə 
çatmış, lakin onun qəlbini həmişəlik olaraq qırmışdır, qardaşına çatmış, lakin onu həmişəlik 
olaraq məhv etmişdir. O elə bir vüsala çatmışdır ki, bu vüsal ona səadət gətirmək əvəzinə, yalnız 
işgəncə verə bilər. 
İblisin məqsədi də budur. O, insanları sadəcə olaraq ölümə sürükləmir. Bu, az pislik 
olardı. O, insanların mənəviyyatını öldürməyə çalışır. Yeri gəldikdə İblis insanları hətta 
ölümdən (şərəfli ölümdən) xilas edir, lakin əvvəlcə onları mühitin çirkabına sürükləmək üçün. 
İblisin məqsədi Xavərin və ya Vasifin ölümünə bais olmaq deyil. İblisin məqsədi Arifi 
qatil etməkdir. Mühit ondan uzaqlaşmaq istəyənləri sevmir. Əlinə fürsət düşən kimi onlardan 
qisas alır. İblis də belə edir - fürsət düşən kimi Arifdən qisas alır. Lakin bunu İblisin qələbəsi 
kimi başa düşmək, əsəri bədbin ruhlu əsər kimi qiymətləndirmək düzgün olmazdı. Əsərin 
sonluğuna diqqətlə yanaşıldıqda aydın olur ki, Arif rəzillik etməkdən daha çox zəiflik 
göstərmişdir, onun əsəbləri böyük gərginliyə – mühitin güclü təzqiyi ilə öz güclü ehtirası 
arasındakı kontrastdan doğan gərginliyə tab gətirməmişdir. Arifin qəbahətləri düşünülmüş 
qəbahət deyil. Nəticəsi göz qabağında olan real, maddi hadisə olsalar da, mənəvi dəyişilmənin 
nəticəsi sayıla bilməzlər. Burada zərurətdən daha çox təsadüf rol oynayır. Əgər Arifin ani 
sarsıntıları geri qaytarılması mümkün olmayan nəticələrə gətirməsəydi, o, yəqin ki, bu dərəcədə 
bədbəxt olmazdı (Oxucu bunu hiss edir və ona nifrət yox, təəssüf duyğusu ilə yanaşır). 
Arif məğlub olmur, bədbəxt olur. 
Eybəcər mühitdə həmişə eybəcər adamlarla yanaşı bədbəxt adamlar da olur. Bədbəxtlər 
haradasa mühitin çirkabına batan, lakin çirkabdakı həyatdan həzz ala bilməyən, məhz çirkabda 
olduqlarını başa düşən adamlardır. İbn Yəminlər bədbəxt deyillər. Onlar öz miskin həyatlarından 
həzz alırlar. Onlar mənəviyyatsız adamlardır, mənəvi zəlillərdir. Yalnız mənəviyyatı olanlar 
bədbəxt ola bilərlər – mənəviyyatın ahəngi pozularkən. Yalnız əqidəsi olanlar bədbəxt ola 
bilərlər – öz əqidələrinə zidd hərəkət etmiş olarkən. 
Əgər əsərin sonunda Arifi bədbəxt kimi görə biliriksə, deməli, o, naqis mühitə (İblisə) 
təslim olmamış, onun qurbanı olmuşdur. Arifin faciəsi onu kiçiltmir, əksinə, onun gələcək 
mübarizəsinə inam yaradır. 
Lakin Arif məğlub olsa idi belə, bu, İblisin tam qələbəsi sayıla bilməzdi. Çünki əsərdə 
Ariflərdən başqa, Elxanlar da var. Onlarınsa məqsədi yalnız İblisə uymamaqdan ibarət deyil, 
həm də ona qarşı mübarizə aparmaq, onun daşıyıcılarını məhv etməkdir. 
Əgər İblis qələbə çalmalı olsaydı, İbn Yəmin öldürülməməli idi, çünki onun ölümü 
İblisin fəaliyyət proqramına daxil deyil. Çünki təsvir olunan mühitdə İbn Yəminlər ölmürlər, 
əksinə, qol-budaq atırlar. Lakin əsərdən böyük ictimai-siyasi əhəmiyyəti olan belə bir qənaət də 
hasil olur ki, İblisin qoyduğu yolun yolçuları, İblisliyi özündə saxlayanlar - şər qüvvələr məhvə 
məhkumdurlar. İblis hakimiyyəti mütləq hakimiyyət deyil. İblis hakimiyyəti ilə yanaşı, xalq 
oğlu Elxanın da hakimiyyəti var. Burada İbn Yəmin və onun kimi həris və bədxah adamlara heç 
bir güzəşt yoxdur. Bir az əvvəl dövlətin, qanun "keşikçilərinin" ittihamından altun gücünə xilas 
olan İbn Yəmin indi daha heç nə ilə xilas ola bilmir. Çünki Elxan divanı altuna - rüşvətə tabe 
deyil. Qurşuna, zorakılığa ümid etməyin də mənası yoxdur. Çünki Elxan güclüdür. Burada 
yeganə meyar var. O da ədalətdir. Təbii olaraq belə çıxır ki, burada İblisə yer olmamalıdır. Belə 
də olur. Bu mühitdə İblis daha başqa donda qala bilmir, hamı onun iç üzünü görür və ona 
lənətlər yağdırır. İblisə qarşı ümumi hücum başlanır və İblis Yerin dibinə çəkilməli olur. 
Əsərdə İblisə qarşı mübarizənin iki yolu təlqin olunur. Birinci yol naqis mühitin 
fövqündə durmağı, bunun üçün isə filosofluq səviyyəsinə yüksəlməyi, ikinci yol naqis mühitlə 
vuruşmağı, bunun üçün isə silaha sarılmağı tələb edir. Birinci yol fərdi-mənəvi qələbəyə, ikinci 
yol ictimai-maddi qələbəyə aparır. 
Əsərin sonunda Arifin yeni mənəvi mövqedən – inqalabçı-filosof mövqeyindən çıxışı - son 
monoloqu verilməmişdir və bu ilk baxışda əsəri yarımçıq göstərir. Bu, bəlkə də əsərin yazıldığı 
tarixi şəraitlə bağlıdır. Lakin Arif danışmasa da, həssas oxucu onu eşidir. Arifin son monoloqu 
hadisələrin məntiqi davamından, onların inkişaf dialektikasından çıxır. Bütün əsər boyu izlənilən 
mənəvi prosesin bu qanunauyğun yekunu artıq oxucunun öz daxilində səslənir. Bu monoloq 
əsərin sonunda iştirakçıların da daxilində səslənir və onlarda mühitin eybəcərliklərinə qarşı dərin 
nifrət hissi, mübariz ruh yaranır. Onların hamılıqla İblisə hücum etməsi mövcud mühitə qarşı 
mübarizənin simvolu kimi səslənir. 
 
 
 
 
M Ü N D Ə R İ C A T 
 
 
Ön Söz:   Şərrin filosofu və xeyrin fəlsəfəsi… .............................................................................2 
G i r i ş ............................................................................................................................................4 
Həqiqət və güc ................................................................................................................................5 
Allah, insan, yoxsa ictimai mühit? .............................................................................................10 
Ədəbi tənqiddə birinci fikir:  “şərin əsil baisi Allahdir, İblis Onu ifşa edir» ........................11 
Ədəbi tənqiddə ikinci fikir: «şər insanin təbiətindədir» .......................................................15 
Ədəbi tənqiddə üçüncü fikir: «Şərin mənbəyi naqis ictimai mühitdir» ................................26 
A) «İblis ictimai mühiti ifşa edir».......................................................................................28 
B) «İctimai mühit ümumiyyətlə ifşa olunur» .....................................................................31 
C) «Şərin mənbəyi naqis ictimai mühitdir. iblis ictimai quruluşun, hakim ictimai 
mühitin timsalidir» ..............................................................................................................34 
«İblis» və dünya ədəbi-fəlsəfi fikri .............................................................................................49 
«İblis»  fəlsəfəsi  –  insan  fəlsəfəsi..............................................................................................63 
 
 
 
