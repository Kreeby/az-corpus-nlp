 1 
 
NAZİM CƏFƏROV 
 
 
 
 
MİLLİ – İCTİMAİ 
FİKİR 
TARİXİMİZDƏN 
 
14– FEVRAL, 1917 
 
 
 
 
 
 
 
 
 
 
 
 
 
 
 
 
 
 
 
AZƏRBAYCAN DÖVLƏT NƏŞRİYYATI 
 
BAKI – 1993 
 2 
BBK 9 (C.42) 
C 77 
 
 
 
Rəyçi tarix elmləri namizədi 
Nəsib Nəsibzadə 
       
Redaktoru 
Sədaqət Cabbarova 
Rəssamı 
Kirman Abdinov 
 
 
 
 
 
 
 
 
Cəfərov N.  
C 77   Milli – ictimai fikir tariximizdən (1914- fevral 1917) B.: Azərnəşr, 
1993. 80 səh.  
 
Kitabda qaldırılan məsələlərə indiyədək elmi ədəbiyyatda istənilən 
səviyyədə yer verilməmişdir. Burada M.Ə.Rəsulzadə, Y.Vəzirov, Ö.Faiq və o 
dövrün bir çox görkəmli şəxsiyyətlərinin ictimai – siyasi görüşləri araşdırılır. 
Ümumiyyətlə, 1914 – 1917-ci illərdə Azərbaycan ictimai fikrində hökm sürən ayrı 
– ayrı cərəyanlar bütün rəngarəngliyi və ziddiyyəti ilə əsərdə öz əksini tapmışdır.    
 
 
 
 
 
C 0301040200 – 116     22 – 93                                         BBK 9 (C. 42)  
    M – 651 (07) - 93 
   
ISBN 5 – 552 – 01323 – 9                                               Azərnəşr, 1993. 
 
  
 
 3 
Ö N   S Ö Z 
Birinci dünya müharibəsi illərində Azərbaycanda ictimai-siyasi mühit 
ziddiyyətli idi. Çarizmin 1905-1907-ci illərdə xalq kütlələrinin inqilabi 
çıxışlarından sonra islahatlar keçirəcəyi, xalqa demokratik azadlıqlar verəcəyi 
barədə elan etmiş olduğu vədlər kağız üzərində qaldı. Bundan başqa, müharibə 
əhalinin güzəranını daha da pisləşdirdi. Əhalinin əksəriyyəti yarıac, yarıtox dolanır, 
ərzaq qıtlığı və bahalıq getdikcə fəlakətli hal alırdı.        
 Azərbaycanda yerli camaat yalnız maddi çətinliklərlə üzləşmir, həm də 
çarizmin müstəmləkəçilik siyasəti nəticəsində təqiblərə, milli və dini ayrı-seçkiliyə 
məruz qalırdı. Bu cür mürəkkəb və ziddiyyətli şərait Azərbaycanda milli-ictimai 
fikrin fəallaşmasına güclü təsir göstərirdi. Azərbaycan ziyalılarında milliazadlıq 
ideyaları formalaşır, onların çarizmin müstəmləkəçilik siyasətinə qarşı etirazları 
gündən-günə güclənirdi.      
 Azərbaycan ziyalıları ilk növbədə qarşılarına xalqın gözünü açmaq, onda 
milli mənlik şüurunu formalaşdırmaq məqsədini qoymuşdular. Onlar çarizmin 
güzəştlərindən istifadə edərək qəzetlər və jurnallar çap etməyə, zəhmətkeş 
kütlələrin savadını artırmağa, dünyagörüşünü genişləndirməyə çalışırdılar. 
Mətbuatın bu işdə müstəsna əhəmiyyəti vardı və xalqın ictimai həyatında böyük rol 
oynayırdı. Mətbuat hər şeydən əvvəl o dövrdə ictimai rəyi formalaşdıran yeganə 
kütləvi informasiya vasitəsi idi. Məlum olduğu kimi Azərbaycan mətbuatının 
əsasını Həsən bəy Zərdabi hələ 1875-ci ildə qoymuşdu. Lakin çarizm 
azərbaycanlıların, daha dəqiq ifadə ilə desək, Qafqaz türklərinin oyanmasından, 
maariflənməsindən qorxuya düşmüş və müxtəlif yollara əl ataraq Həsən bəy 
Zərdabinin açdığı ―Əkinçi‖ qəzetini tezliklə qapatmışdı. Nəhayət, 1905-ci ildə, 
Rusiya-Yaponiya müharibəsində çarizm məğlubiyyətə uğrayandan sonra 
azərbaycanlılar mətbuat üzü görmüşdülər. Mütləqiyyətin zəifləməsi, ictimai-siyasi 
həyatdakı bəzi güzəştlər mətbuatın gur inkişafına səbəb olmuşdu.   
 Azərbaycan Respublikası Siyasi partiyalar və ictimai hərəkatlar Mərkəzi 
Dövlət Arxivində, Azərbaycan Respublikası Elmlər Akademiyası Əlyazmalar 
İnstitutunun və M. F. Axundov adına Dövlət Kitabxanasının arxivlərində 
çalışarkən, tədqiq etdiyimiz dövrdə Azərbaycanda çıxmış aşağıdakı qəzet və 
jurnalların saylarına rast gəldik: ―Açıq söz‖, ―İqbal‖, ―Yeni iqbal‖, ―Bəsirət‖ 
qəzetləri, ―Dirilik‖, ―Şəlalə‖, ―Qurtuluş‖, ―Babayi-Əmir‖, ―Molla Nəsrəddin‖, 
―Ləklək‖ jurnalları. Yeri gəlmişkən qeyd edək ki, təqdim etdiyimiz siyahını tam 
hesab etmək fikrindən uzağıq.     
 Adını sadaladığımız mətbu orqanlarını öz fikirlərini oxucuya çatdırmaq 
tərzinə görə iki qrupa ayırmaq olar: ciddi və məzhəkəçi. Yusif Vəzirov (Yusif 
Vəzir Çəmənzəminli) birinciləri tikən, ikinciləri isə dağıdan mətbuat adlandırırdı. 
O, bu iki mətbuat orqanı arasındakı nisbətin bərabər olmasına xüsusi əhəmiyyət 
verirdi. Əks halda mətbuatdan kömək ummaq faydasız olardı.  
 ―Molla Nəsrəddin‖, ―Babayi - Əmir‖ və ―Ləklək‖ məzhəkə jurnalları idi. 
 4 
Onlar səhifələrində əsas etibarilə maarif məsələsini qaldırırdılar. Bundan başqa 
qadın hüquqları uğrunda da ardıcıl mübarizə aparırdılar. Qadınlara həqarətlə 
baxanları satira atəşinə tuturdular. ―Molla Nəsrəddin‖ məcmuəsi qaldırdığı 
məsələləri daha kəskin qoyurdu. Bir qayda olaraq mövcud problemlərin kökünü 
cəhalətdə, nadanlıqda, savadsızlıqda axtarırdı. Bununla belə, jurnal çarizmin 
yeritdiyi müstəmləkəçilik siyasətinə qarşı da müxtəlif üsul və vasitələrlə öz 
etirazını bildirirdi. ―Babayi - Əmir‖ və ―Ləklək‖ jurnalları isə nisbətən mötədil 
mövqe tutur, çox vaxt maarif məsələlərindəki çatışmazlıq və nöqsanları tənqid 
etməklə kifayətlənirdilər.       
 ―Açıq söz‖ qəzeti, ―Dirilik‖ və ―Qurtuluş‖ jurnalları isə millətçilik – 
türkçülük xətti tutmuşdular. ―Açıq söz‖ qəzeti o illərdə gizli fəaliyyət göstərən 
―Müsavat‖ partiyasının orqanı idi və bu  təşkilatın ideyalarını yayırdı. ―Açıq söz‖ 
qəzetinin 1915-ci il 2 oktyabr tarixli 1-ci sayında Məhəmməd Əmin Rəsulzadənin 
―Tutduğumuz yol‖ məqaləsi buna sübutdur. Məqalədəki fikirlərlə ―Müsavat‖ 
partiyasının ideologiyası arasında bir uyğunluq vardı. 1911-ci ildə yaranmış 
―Müsavat‖ partiyasının ideologiyasında 1913- 1914 –cü illərdə kəskin dönüş əmələ 
gəlmişdi. Partiya əvvəllər daha çox təbliğ etdiyi islamçılıqdan millətçiliyə və 
türkçülüyə keçmişdi. Bu kəskin dönüşə M.Ə.Rəsulzadə səbəb olmuşdu. ―Dirilik‖ 
məcmuəsinin  ilk on sayında millətçilik ideyaları geniş şəkildə təbliğ olunmuşdu. 
M.Ə.Rəsulzadə bu saylarda özünün məşhur ―Milli dirilik‖ silsilə məqalələrini çap 
etdirmişdi. O, bu məqalələrdə milli dirçəliş konsepsiyasının əsaslarını işləmiş və 
milli istiqlal fikrini irəli sürmüşdü. Sonralar məcmuənin kəsəri azalmış və 
M.Ə.Rəsulzadənin adı məcmuənin səhifələrində görünməmişdi. Çox güman ki, 
buna səbəb senzor olmuşdu.       
 ―İqbal‖ və ―Yeni iqbal‖ qəzetlərində də millətçilik, türkçülük ideyası 
təbliğ olunurdu. Qəzetlərin səhifələrində M.Ə.Rəsulzadənin, Ö.Faiqin, 
Y.Vəzirovun və başqalarının milli ruhlu məqalələri çap olunurdu.   
 Türkcənin osmanlı şivəsilə çıxan ―Şəlalə‖ məcmuəsi bir sıra cəhətinə görə 
böyük maraq doğurur. ―Şəlalə‖ məcmuəsi sırf elmi, fəlsəfi bir məcmuə idi. 
Səhifələrində əsasən elmi və fəlsəfi – dini məqalələr çap etdirirdi. Türkcənin 
osmanlı şivəsini yorulmadan təbliğ edirdi. Bir növ məşhur ―Füyüzat‖ məcmuəsinin 
ənənəsini davam etdirirdi. Çünki dili, üslubu və təqib etdiyi məsləkləri arasında bir 
ümumilik, oxşarlıq hökm sürürdü.      
 Gərgin axtarışdan sonra ―Bəsirət‖ qəzetinin tədqiq etdiyimiz dövrə aid 
cəmi 1-2 sayını əldə etdik. Bununla belə, qəzetin 1917-ci və 1920 –ci illərdə çıxan 
sayları belə bir fikir yürütməyə əsas verir ki, bir sıra tərəddüd və ziddiyyətlərinə 
baxmayaraq, ―Bəsirət‖ qəzeti daha çox bolşeviklərin mövqeyinə tərəfdar çıxmışdır. 
 Birinci dünya müharibəsi illərində Azərbaycan ziyalılarını ən çox məşğul 
edən problem sosial tərəqqi problemi idi. Sosial tərəqqi problemi xüsusi şəraitdə 
milli tərəqqi problemi ilə qovuşurdu. Azərbaycan xalqı çarizmin əsarəti altında 
inləyən məhkum millət olduğuna görə qarşıda duran başlıca vəzifə, təbii ki, 
 5 
yeridilən müstəmləkəçilik siyasətinin ağır nəticələrinin təsirini mümkün qədər 
azaltmaq, xalqın soykökünə qayıtmaq, onun milli ruhunu qoruyub saxlamaq və 
inkişaf etdirməkdən ibarət idi.     
 M.Ə.Rəsulzadə milli tərəqqini sosial tərəqqinin əsası hesab edirdi. Başqa 
sözlə desək, bu və ya digər xalq sosial sahədə azadlıq əldə etməzdən əvvəl özü 
azad olmalı, milli istiqlala çatmalıdır. Ona görə ki, məhkum xalq, məhkum millət 
heç bir zaman sosial azadlığa, demokratiyaya nail ola bilməz. Səbəb də budur ki, 
məhkum millətin ixtiyarı heç vaxt özündə olmur. Onun taleyini digər hakim 
millətin nümayəndəsi həll edir. Hakim millətin nümayəndəsi isə təbiidir ki, bu 
zaman mənsub olduğu millətin mənafeyini əsas tutur. Beləliklə, millilik, milli 
istiqlal M.Ə.Rəsulzadənin nəzəri baxışlarının özəyini təşkil edir. Yeri gəlmişkən 
qeyd edək ki, dünya müsəlmanlarını vahid islam bayrağı altında birləşdirib onları 
müstəmləkəçiliyə qarşı mübarizəyə səsləyən görkəmli dini və siyasi xadim Şeyx 
Cəmaləddin Əfqaninin (1838 - 1887) fikirləri M.Ə.Rəsulzadənin nəzəri baxışlarına 
ciddi şəkildə təsir etmişdir. Digər ziyalılar – Y.Vəzirov, Ö.Faiq və başqaları 
millətin maariflənməsi, savadlanması üçün əllərindən gələni edirdilər. Bəri başdan 
onu deyək ki, yuxarıda adlarını sadaladığımız şəxslərin dünyagörüşündə sonralar 
baş vermiş müəyyən dəyişikliklər tədqiqatda öz əksini tapmamışdır. Biz bu 
şəxslərin ancaq məhdud dövrdə, 1914 – fevral 1917-ci illərdə formalaşan fikirlərini 
əsas götürmüşük.           
 Tədqiq edilən dövrdə ictimai fikrin formalaşmasında müəyyən rol 
oynamış bolşeviklər sosial tərəqqini sinfi mübarizə ilə, ictimai inqilablarla 
əlaqələndirirdilər. Onlar bir qayda olaraq milliliyin əleyhinə çıxır, cəmiyyətdəki 
münaqişələrin, ziddiyətlərin kökünü cəmiyyətin maddi həyatındakı ziddiyətlə, yəni 
məhsuldar qüvvələrin inkişafı ilə, istehsal münasibətlərinin inkişafındakı 
uyğunsuzluq ilə izah edirdilər. Onların fikrincə, əgər məhsuldar qüvvələr sürətlə 
inkişaf edirsə, hər an, hər dəqiqə təkmilləşirsə, istehsal münasibətləri yubanır və 
nəticədə məhsuldar qüvvələrin inkişafının qarşısını alır. Odur ki, ictimai inqilablar 
baş verir və bu inqilabların sayəsində istehsal münasibətləri məhsuldar qüvvələrin 
inkişafına uyğunlaşır.       
 Mirzə Bala Məmmədzadənin Berlində nəşr olunmuş ―Milli Azərbaycan 
hərəkatı‖ (1938) əsərinə istinadən demək olar ki, XX əsrin əvvəllərində 
Azərbaycanda üç ictimai-siyasi cərəyan var idi: mühafizəkar, liberal və inqilabçı. 
Mühafizəkarlara, əsasən, din xadimləri aid edilir. Çarizm din xadimlərinin əli ilə 
milli demokratik hərəkatı boğmağa çalışır, din xadimlərini tovlayıb millətçilərin 
üzərinə qaldırırdı. Digər tərəfdən din xadimlərinin özlərinin millətçilərə qarşı 
amansız mövqe tutmaları bu siyasəti həyata keçirməyə xeyli dərəcədə kömək 
edirdi. Onların fikrincə, milli hərəkat islam dünyasının parçalanmasına səbəb 
olurdu. Liberallara gəlincə, Azərbaycan liberalları rus liberalları ilə əlbir hərəkət 
edirdilər. Rus liberalları Azərbaycanın muxtariyyətini tanımaq istəməyəndə 
onlardan ayrılmışdılar. Azərbaycan liberallarına görkəmli ictimai və dövlət xadimi 
 6 
Əlimərdan bəy Topçubaşov başçılıq edirdi. Liberallar mövcud quruluşa qarşı 
mötədil mövqe tutmuşdular. Mövcud qayda-qanundan kənara çıxmırdılar. 1917-ci 
ildən sonra rus liberallarının Azərbaycan xalqına qarşı qərəzkar mövqeyinə etiraz 
əlaməti kimi onlarla əlaqələrini kəsmiş və müsavatçılara qoşulmuşdular. 
 İnqilabçılar əsasən gənclərdən ibarət idi. Onlar Azərbaycan xalqının 
azadlığı uğrunda dönmədən mübarizə aparırdılar. Azərbaycan inqilabçıları və 
yaxud Mirzə Bala Məmmədzadənin təbirilə desək, Azərbaycan istiqlalçıları öncə 
rus istiqlalçıları ilə birgə çıxış edirdilər. Sonra onların arasında parçalanma baş 
verdi. M. Ə. Rəsulzadə başda olmaqla bir çox vətənpərvər onlardan ayrıldı. Rus 
inqilabçılarından onları fərqləndirən əsas cəhət bu idi ki, onlar milliliyi, milli 
istiqlalı ön plana çəkirdilər. Rus inqilabçıları isə milliliyə əhəmiyyət verməyib 
sinfiliyi, sinfi mübarizəni özlərinə başlıca məqsəd sayırdılar.   
 Yuxarıda gördüyümüz kimi, sosial tərəqqi probleminə Azərbaycanda ayrı-
ayrı partiyalar və təşkilatlar müxtəlif cür yanaşırdılar. Bizim fikrimizcə, sosial 
tərəqqi problemindən danışarkən daha çox konkretliyə istinad etmək lazımdır. 
Başqa sözlə desək, sosial tərəqqidən mücərrəd şəkildə danışmaq düzgün olmazdı. 
Sosial tərəqqi ayrı-ayrı xalqların həyatındakı müsbət dəyişikliklərin şüurdakı 
əksidir. Xalqı isə tarixən iki qrupa ayırmaq olar: məhkum və hakim. İstiqlaliyyət 
əldə edib sərbəst yaşamaq hüququ qazanmış xalqlarda sosial tərəqqi prosesi də 
azad və demokratik ruhda gedir. Məhkum xalqlarda isə ictimai hadisələrin təbii 
axarı pozulur. Yəni hakim xalq məhkum xalqın iradəsini zorlayıb öz mənafeyinə 
uyğunlaşdırır və nəticədə məhkum xalqın inkişafı süni yolla yubadılır.  
 Bizə elə gəlir ki, Azərbaycan xalqı göstərilən dövrdə məhkum xalqlar 
sırasına daxil idi və çarizmin amansız müstəmləkəçilik zülmünə məruz qalır, milli 
hüquqları daim tapdalanırdı. Belə bir şəraitdə xalqımızda milli mənlik şüurunu 
oyadıb onu öz milli hüquqları uğrunda fəal mübarizəyə cəlb etmək daha vacib bir 
vəzifə kimi qarşıda dururdu. Öz millətini azad və müstəqil görmək istəyən 
Azərbaycan ziyalıları məhz belə hərəkət edir və bu yolda qarşılarına çıxan hər çür 
müstəmləkəçilik maneələrini qətiyyətlə dəf etməyə çalışırdılar.  
 İndiyə qədər sosial tərəqqiyə həsr olunmuş kitab, kitabça və məqalələrdə 
daha çox bolşeviklərin mövqeyində duran xadimlərin fikirləri işıqlandırılmış və 
yerli-yersiz təriflənmişdir. Sosial tərəqqiyə milli mənafedən yanaşmış bir çox 
Azərbaycan ziyalısının bu gün ilə həmahəng səsləşən qiymətli fikirləri isə yasaq 
edilmiş, imkan düşdükcə onlara ―millətçi‖ damğası vurulmaqla yabançı baxışlar 
kimi xalqdan gizlədilmişdir. Yaxud ən yaxşı halda bu fikirlər yalnız xalqa zidd 
―əksinqilabi‖ mövqeləri ―sübuta‖ yetirmək üçün iqtibas kimi verilib. 70 il ərzində 
təşəkkül tapmış belə qeyri-normal vəziyyətin aradan qaldırılması üçün kiçicik də 
olsa səy göstərmək naminə biz indiyədək qadağaya məruz qalmış müəlliflərin 
fikirlərinə daha çox müraciət etməyi düzgün saymışıq. Sosial tərəqqi hər şeydən 
əvvəl millətlərin azad və xoşbəxt yaşamasıdır. Hər bir millət inamla bu məqsədə 
doğru getməlidir.      
 7 
  I F Ə S İ L 
 
SOSİAL  AZADLIQ  PROBLEMİ 
 
Yuxarıda deyildiyi kimi, bəzi  Azərbaycan ziyalıları ilk növbədə azlıqda 
qalan xalqları əsarətdə saxlayan mövcud siyasi quruluşu devirmək deyil, onu bir 
qədər mülayimləşdirmək tələbi ilə çıxış edirdilər, çünki çarizm ictimai inkişafın 
qarşısını alır, demokratik hərəkatı boğur, millətlər arasına təfriqə salırdı. Çarizm 
azadfikirli adamları xüsusi amansızlıqla təqib edirdi. Rusiyada tərəqqi ancaq 
müstəbid rejimin məhvi, onun demokratik siyasi quruluşla əvəz edilməsi yolu ilə 
mümkün idi. Bütün xalqların başlıca düşməni mövcud siyasi quruluş, çar 
hakimiyyəti idi.       
 Təbii ki, Azərbaycanda birinci dünya müharibəsi illərində sosial azadlıq 
problemi haqqında başqa cür düşünənlər də vardı. Onlar bu problemə müxtəlif 
səmtlərdən yanaşırdılar. Azərbaycan xalqının düşdüyü çıxılmaz siyasi vəziyyətlə 
əlaqədar olaraq sosial tərəqqi problemi, onların fikrincə, yuxarıda deyildiyi kimi, 
milli tərəqqi problemi ilə qovuşub vəhdət təşkil edirdi.   
 Bir çox Azərbaycan ziyalıları çarizmin mətbuat sahəsindəki 
güzəştlərindən faydalanaraq millətin tərəqqisinə kömək edən amillərdən birinin 
sosial azadlıq olduğunu bildirirdilər. ―Azadlıq‖ kəlməsi mütləqiyyət quruluşunun 
düşməni olduğuna görə çar məmurları ondan yenə də oddan qorxan kimi 
qorxurdular. Bu barədə ―Müsabiqə‖ məqaləsində (―Dirilik‖ məcmuəsi, 1915, № 
12) yazılmışdı: ―Halbuki, 9 – 10 il bundan irəliyə qədər hürriyyətin mənən nə 
olduğunu yanə dursun, bir kağız üstündə yazılmış kəlməsini də görən yox idi‖. 
 İndisə ―Dirilik‖ məcmuəsi cəsarətə gəlib hətta aşağıdakı misraları dərc edə 
bilərdi:         
     ―Dağılması bizə ol məbədin səadətdir,  
                                Təkəllüm olmaz içində kəlami-hürriyyət. 
                       Xərab olub da dağılsın binadən, allahım! 
                                       O kişvər ki, yox onda nizami-hürriyyət‖.  
  (“Dirilik” məcmuəsi, 1915, №  12). 
         
   Lakin bu azadlıqlar əvvəla aldadıcı idi, çünki səhifələrində milli istiqlal və 
milli tərəqqi ilə bağlı kəskin, dolğun məqalələr dərc edən ―Dirilik‖ məcmuəsi on 
altıncı sayından sonra cərimələnmiş və sonra onun səhifələrindən milli qayəli 
məqalələr tamamilə yoxa çıxmışdır. Əgər on altıncı sayadək M. Ə. Rəsulzadə 
mütəmadi olaraq ―Dirilik‖ məcmuəsində çap olunurdusa, on altıncı nömrədən 
sonra bu məcmuənin səhifələrində M. Ə. Rəsulzadənin imzasına rast gəlmirik. Bu 
baxımdan 1915-ci ildə ―Açıq söz‖ qəzetinin yeddinci sayındakı bir məlumat 
diqqəti cəlb edir: ―Qafqaz əsgəri dairəsinin baş rəisi Bakıda nəşr olunan iki həftəlik 
 8 
―Dirilik‖ məcmuəsinin iyunun əvvəlində 16-cı sayında ―Rus imperatoru Pyotr 
Kəbirin vəsiyyətnaməsi‖ sərlövhəsilə nəşr etdiyi məqaləsini 1914-cü ildə avqustun 
21-də verilmiş qərardadi-icbariyyə müğayir görüb məcmuənin müdirini 200 manat 
cərimə etmiş. Müdir cəriməni verə bilmədiyi halda 6 gün həbsə oturulmalıdır‖ 
(―Açıq söz‖ qəzeti, 1915, № 7).      
 M. Ə. Rəsulzadənin fikrincə, çarizmi bəzi güzəştlərə getməyə Rusiya – 
Yaponiya müharibəsi vadar etmişdir. Müharibə, necə deyərlər, mütləqiyyət 
quruluşunun çürük əsaslarını laxlatmışdır. Siyasi quruluş aldığı zərbədən 
sağalanacan, özünü ələ alanacan müəyyən vaxt keçməli idi, əks təqdirdə xalqın 
narazılığı artıb hökmdarı taxt-tacdan sala bilərdi. Əlbəttə, M. Ə. Rəsulzadə o 
dövrdə fikirlərini açıq şərh etməmişdi, sadəcə olaraq mətləbi üstüörtülü şəkildə 
anlatmağa çalışmışdı. O yazırdı: ―Tam bundan on il əvvəl bu günkü bir gün idi. 
Bətənimiz Rusiya keçirməkdə olduğu böyük imtahanların kiçik bir mislini 
keçirmiş və xarici düşmənlə çəkişdikdən sonra daxili bəzən islahat əsasının elanını 
lazım görmüşdü‖ (―Açıq söz‖ qəzeti, 1915, № 13).    
 Ümumiyyətlə, Məhəmməd Əmin Rəsulzadə 1914-1917-ci illərdə olduqca 
məhsuldar işləmiş, ictimai həyatın bu və ya digər sahəsinə aid çoxlu məqalə 
yazmışdır. Tədqiq etdiyimiz dövrdə mətbuat səhifələrində onun imzasına 
dolğunluğu, qaldırdığı məsələnin kəskinliyi və vacibliyi ilə seçilirdi. Baxışlarındakı 
ardıcıllıq, bütövlük və dərin mühakimə dərhal nəzərə çarpırdı. M. Ə. Rəsulzadə 
XX əsrin millətlər əsri olduğunu deyir və milli tərəqqiyə, milli dirçəlişə hər şeydən 
çox diqqət yetirirdi. ―Açıq söz‖ qəzetində çap olunmuş məqaləsində yazırdı: 
―Dəhşətlərinə şahid olduğumuz böyük müharibə böyük bir həqiqəti-əsrimizin 
milliyyət əsri olduğunu isbat etdi‖ (―Açıq söz‖ qəzeti, 1915, № `). 
 Digər məqaləsində isə həmin fikrini inkişaf etdirərək Azərbaycan xalqının 
həyatına müncər etmişdir. Cəhalətdə və qəflətdə yatan xalqın müqəddəratını milli 
ruhlu gəncliyin nə qədər müsbət təsir göstərəcəyini söyləmişdir: ―Zəmanəmiz 
milliyət əsridir. Milli bir ruh və məslək sahibi olan gənclik cəhalətdə və qəflətdə 
yaşayan millətimizin xilaskar qurdurur‖ (“Qurtuluş” məcmuəsi, 1915 № 1).  
 Deyildiyi kimi birinci dünya müharibəsi illərində Azərbaycanda əhalinin 
vəziyyəti acınacaqlı idi, camaat yoxsulluq içində yaşayırdı. Kəndlilərin vəziyyəti 
xüsusilə dözülməz idi. Kəndlilər sanki unudulmuşdu. Hamı diqqətini Bakıya, 
Bakının neftinə vermiş, Azərbaycanın digər yerləri isə yaddan çıxmışdı. Lakin o 
dövrdə Azərbaycan kəndlilərinin həyatı ilə, məişəti ilə maraqlanan mütərəqqi 
fikirli adamlar da tapılırdı. Onlardan birisi – Hüseyn Mirzə Camalov ―Xalqa 
doğru‖ məqaləsində kəndlilərin acınacaqlı həyatını görüb yazırdı: ―Əgər cənub və 
şimali Qafqaziyanın bir çox köylərini (kəndlərini) dolaşarsan, qəlbə toxunacaq 
lövhələrə təsadüf edəcəyik. Yoxsulluq ədəbi-intizam, möhtac qocalar, ixtiyarlar, 
tənbəl və cahil cavanlar, məhsuldar torpaqlar, ayaqyalın, əlində dəyənək qoyun, 
qaramal gözətçiləri cocuqlar, uşaqlar görəcəyiz...‖ (―Açıq söz‖ qəzeti, 1916, № 85).
 Azərbaycanın bir sıra qabaqcıl ziyalıları xalqını bu cür dözülməz şəraitdən 
 9 
qurtarmaq üçün çarələr arayıb axtarırdılar. Onlar, şübhəsiz ki, radikal tədbirlər 
görülməsini tələb edən bolşeviklərə nisbətən daha liberal mötədil mövqe 
tuturdular. Onlardan bəziləri xalqın səadətini sosial azadlıqda, milli istiqlalda 
görürdü, lakin bolşeviklər kimi hamını mövcud quruluşu devirməyə səsləmirdilər. 
Onlar fikirlərini zəmanəyə uyğunlaşdırıb müəyyən həddən kənara çıxmırdılar. 
Başqa sözlə desək, çarizmin müstəmləkəçi hakimiyyət orqanları ilə birbaşa 
münaqişəyə girmək istəmirdilər.      
 Ömər Faiq Nemanzadə çarizmin milli ayrı-seçkilik siyasətinə qarşı, milli 
azlıqların mənafeyi əleyhinə yönəldilmiş böyük dövlətçilik siyasətinə qarşı özünün 
haqq səsini ucaldırdı. O, ―Milli məsələlərimizin vəqtimi?‖ adlı silsilə 
məqalələrində xalqı üçün, milləti üçün vacib məsələləri bütün kəskinliyi ilə 
qaldırırdı. Ziyalıları, xalqın elmi-bilikli şəxslərini haqq işi uğrunda mübarizədən 
çəkinməməyə çağırırdı, mövcud çətinlikləri, müşkülləri ört-basdır etmək əvəzinə 
aşkarlaşdırmağa dəvət edirdi.     
 Ömər Faiq yazırdı: ―Bəli, biz Rusiya türklərinin də özümüzə görə ictimai, 
siyasi arzularımız var. Bu arzuları böyük və qəbul olunmayacaq bir şey 
sanmayınız. Biz artıq bir zad istəmiyoruz! İstədigimiz budur ki, bizə də insanlıq 
hüququ verilsin. Biz də Rusiyanın hüquqlu təbəəsi cərgəsinə keçəlim. Ögey övlad 
yerində tutulmulayım. Hökumətin ümumi qanunlarından din və millət 
edilsin(‖Açıq söz‖ qəzeti, 1915, № 31).    
 Yuxarıda göründüyü kimi, hörmətli şair fikirlərini bir qədər cilovlayır: 
milli istiqlaldan deyil, milli istiqlala gedən yolun ilk pilləsindən söhbət açır, 
insanlıq hüququndan, ―Rusiyanın hüquqlu təbəəsi cərgəsinə‖ keçməkdən danışırdı. 
Qanunların ədalətsizliyinə qarşı etiraz edir, dünya azadlığı və vicdan azadlığı 
ideyasını irəli sürürdü.       
 Ömər Faiq Nemanzadə həmin məqaləsində daha sonra yazırdı: 
―Yürəgimizdə kini neçün gizlədəlim, hüquqsuzluğumuz yüzündən idareyi-
ruhaniyyələrimiz, milli məktəblərimiz, dilimiz, milli , vəqflərimiz ağlanacaq bir 
halətdə olarsa, bu idarələrin, bu amillərin fikir və tərbiyəsi altında yaşayan cəmaət 
əcəba nə halda olar?‖ Şair mütləqiyyətin milli zülmünü yumşaq ifadələrlə oxucuya 
çatdırır və xalqın tərəqqipərvər nümayəndələrini bu zülmü əks etdirməyə çağırır. 
Əlbəttə, o bununla çarizmin əleyhinə çıxmır, sadəcə olaraq xalqın dərdinin mətbuat 
vasitəsilə hökumət dairələrinin nəzərinə çatdırılmasını istəyir. Guya Azərbaycan 
xalqı ona görə zülm içində yaşayır ki, hökumət dairələri bundan xəbərsizdirlər. 
―Ehtiyaclarımız, əlbəttə, hökumətin qərarı ilə əmələ gələcəkdir. O halda 
istədiklərimizi, ehtiyaclarımızı neçün açıqca bildirmələyim?‖ (―Açıq söz‖ qəzeti, 
1915, № 32).       
 Bununla belə həmin məqalədəcə hökumətin xalqın dərdinə şərik 
çıxacağına bir qədər şübhə ilə yanaşır, lakin buna baxmayaraq fikrindən əl çəkmir, 
heç olmasa xalqın gözünü açacaqlarından, camaatın fikrini öz dərdinə çarə 
axtarmağa tərəf çevirə biləcəklərindən bəhs edir. ―Bizim dərdimizi bilmək 
 10 
istəməsələr belə, biz gərək fürsət axtarıb vəqt-vəqt bildirəlim, qulaqları dolduralım. 
Bir vəqt olar, əlbəttə, zamanın, halın icabı ilə bu dərdlər qəbul olunar. Zəmanəmiz 
özgə zəmanədir. Bizə ancaq çalışmaq, ən əvvəl öz cəmaətimizi tutacağımız işdən 
xəbərdar etmək, onu alışdırmaq lazımdır.      
 Cəmaətimizin fikrini hər şeydən əvvəl öz dərdinə tərəf çevirəlim.‖ 
 Ömər Faiq yuxarıdakı sətirləri yazarkən və ―zəmanə özgə zəmanədir‖, 
―bir vəqt olar, əlbəttə, zamanın, halın icabı ilə bu dərdlər qəbul olunar‖ deməklə 
yəqin ki, ölkədə genişlənməkdə olan inqilabi prosesi nəzərdə tutur və cəmiyyətin 
daim irəlilədiyini, qabağa getdiyini söyləyir, ictimai inkişafa dərin inam bəsləyir. 
Əlbəttə, bu hələ o demək deyildir ki, o, marksizm nəzəriyyəsinin əqidəli 
ardıcıllarından biri idi. Xeyr, sadəcə olaraq həmin məqalədə yeritdiyi fikirlə 
marksizm nəzəriyyəsi bir nöqtədə qovuşur. Onun dünya görüşündəki müəyyən 
hallar bu təlimin bəzi müddəaları ilə üst-üstə düşür. Biz burada ilk növbədə, əlbəttə 
ictimai inkişafla əlaqədar məsələni nəzərdə tuturuq.    
 Yuxarıda deyildiyi kimi, çarizm xalqlara nəinki azadlıq vermək fikrində 
deyildi, hətta azadlıq sözünün özündən də oddan qorxan kimi qorxurdu, onun 
azadlıq mübarizlərini xüsusi amansızlıqla təqib etməsi də buradan irəli 
gəlirdi.Əlbəttə, dövlət cəmiyyətə bəzi güzəştlər etmişdi, mətbuat yaxın keçmişlə 
müqayisədə nisbətən ―azad‖ idi, ziyalılar, mütərəqqi baxışlı şəxslər fikirlərini 
mətbuat səhifələrində nisbətən sərbəst şərh edə bilirdilər. Lakin müəyyən həddi 
gözləməyən məqalələri senzura o dəqiqə qadağan edirdi. O cür məqalələr, xüsusilə 
imperiyanın mənafeyinə azacıq da olsa, xələl gətirə biləcək məqalələr heç vaxt işıq 
üzü görmürdü.        
 Dövlət ilk növbədə milli azadlıq ideyalarının təbliğinə və yayılmasına hər 
vasitə ilə mane olurdu. Bir qədər özünü sərbəst aparan şəxslər, fikirlərini 
cilovlamayan, milliliyə qapılan ziyalılar dərhal cəzalandırılırdılar. Bayaq deyildiyi 
kimi, mətbuatda müəyyən hədd icbari qaydada gözlənirdi, o həddi aşan şəxs 
hakimiyyət orqanlarının dəyənəyini dərhal kürəyində hiss edirdi.  
 1914-1915-ci illərdə olduqca məhsuldar işləmiş Məhəmməd Əmin 
Rəsulzadə əsasən milli səciyyəli kəskin ruhlu məqalələr yazmışdır. Xalqın milli 
şüurunu oyatmağa səy göstərmiş, milli dirçəlişə can atmışdı. Onun bu illərdə ―Açıq 
söz‖ qəzetində çıxmış ―Bugünkü günlər‖, ―Müsəlman ünas cəmiyyəti-xeyriyyəsi‖, 
―Tutduğumuz  yol‖, ―Qurtuluş‖ və ―Dirilik‖ məcmuəsində nəşr olunmuş ―Milli 
dirilik‖ adlı silsilə məqalələrini göstərmək olar. O, Qars və Ərdəhan qaçqınlarına 
maddi yardım etmək üçün həyata keçirilən tədbirlərdə də fəal iştirak etmiş, bu 
məqsədlə 1915-ci il mayın 7-ə təyin olunmuş ―Qardaş günü‖ adlı xeyriyyə 
tədbirində əhalini fəal iştirak etməyə çağırmışdır: ―Sabah (pəncşənbə günü) 
cəmiyyəti-xeyriyyə tərəfindən oğlanlı-qızlı cavanlar əllərində ianə cübələri, 
sinələrində ―Qardaş köməgi‖ həmayalı olduğu halda, Bakının küçələrinə yayılacaq, 
Qars və Ərdəhan səmtlərində fəlakətə uğrayan müsəlman qaçqınlar üçün kömək 
istəyəcəklərdir‖ (Yeni iqbal” qəzeti, 1915, № 8).     
 11 
 Bütün bunlar çar hakimiyyəti orqanlarının nəzərindən qaçmamış və o, 
tezliklə həbs edilmişdi. Bu  munasibətlə ―Bəsirət‖ qəzetində aşağıdakı məlumata 
rast gəlirik: ―Təqribən bir ay yarım bundan əvvəl tovqif edilmiş olan ―Yeni iqbal‖ 
qəzetinin sər mühərriri Məhəmməd Əmin Rəsulzadə cənabları tovqif edilmişdi. 
Neçə gün əqdəm mumiəleyh həbsdən azad edilmişdir. Hələlik mühərrir əfəndi 
bağda vəqt keçirir. Təkrar Bakı mətbuatında işləyüb işləməyəcəgi məlum degildir‖ 
(―Bəsirət‖ qəzeti, 1915, № 53).      
 M. Ə. Rəsulzadə təqiblərdən qorxmayıb müharibədən zərər çəkmiş 
müsəlmanlar faidəsinə çıxarılan ―Qardaş köməgi‖ adlı məcmuənin nəşrində də 
başlıca rol oynamışdır. ―Yeni iqbal‖ qəzetində verilən elan bu mənada böyük 
maraq doğurur. ―Hərbzədə müsəlmanlar faidəsinə çıxarılacaq ―Qardaş köməgi‖ 
məcmuəsinə göndəriləcək məqalələr yanvar ayının 25-ə qədər göndərilməli idi. Bu 
günə qədər əksər iştirakları gözlənilən mühərrirlərdən məqalələr alınmamışdır... 
Məqalələr, əvvəlcə elan olunduğu kimi, ―Açıq söz‖ idarəsində qomision rəisi cənab 
Məhəmməd Əmin Rəsulzadə ünvanına göndərilməlidir‖ (―Yeni iqbal‖ qəzeti, 1917, 
№ 524).         
 Göründüyü kimi, müharibə və iqtisadi həyatın pisləşməsi mütləqiyyətin 
başını qatsa da, o, milli ruhlu ziyalıların fəaliyyətini nəzarət altında saxlamağa vaxt 
tapırdı.         
 1914-1917-ci illərdə M. Ə. Rəsulzadənin çoxsaylı məqalələri içində 
―Dirilik‖ məcmuəsində çıxan ―Milli dirilik‖ adlı silsilə məqalələri qoyulmuş 
məsələlərin ictimai əhəmiyyəti baxımnıdan daha çox diqqətimizi cəlb etmişdir. 
Məqalələrdə milli dirçəlişin yolları ətraflı şəkildə araşdırılmış, mövcud siyasi 
quruluşun verdiyi imkanlar çərçivəsində və bəlkə bundan da bir qədər geniş 
səviyyədə şərh olunmuşdur.      
 Məsələn, məqalədə deyilir: ―Milli istiqlal-ələxüsus millətlərə 
xüsusiyyətlərinin mühafizəsini təmin edən istiqlal daima bəşəriyyətə saheyi-
mədəniyyətdə yeni və əsli bir taqım ibdalar, ixtiralar nəvidindədir ki, mədəniyyəti-
bəşəriyyə dediyimiz şey də bu ibdaət və ixtiraların məcmuyundan ibarəli bir 
yekundur (―Dirilik‖ məcmuəsi, 1914, № 2).     
 Milli azadlıq ideyası burada dünya mədəniyyəti baxımından əsaslandırılır. 
Yəni dünya mədəniyyətinin zənginliyi üçün ayrı-ayrı millətlər siyasi cəhətdən azad 
olmalıdır, əks halda inkişaf, tərəqqi mümkün deyil. Bir millət digər millətə təzyiq 
etməməlidir. Bir millət digər milləti əsarətdə saxlamamalıdır, çünki milli istiqlalın 
sayəsində bəşəriyyətdə yeni-yeni ixtiralar, yeni-yeni kəşflər edilir, qiymətli əsərlər 
yazılır. Bir sözlə, dünya milli istiqlaldan yalnız qazanır. Həmin məqalədə daha 
sonra oxuyuruq: ―Heç şübhə yoxdur ki, dünyanın milliyyətlərə bölünərək qərar 
tutması mədəniyyəti-bəşəriyyə nöqteyi-nəzərindən bir zaiddir. Millətlərdəki 
bənliklik ədəmi-istiqlalı və onlardakı zatı xasiyyətlərin başqalarının xasiyyətləri 
içində münhəll olması bu zaidləri heç şübhə yox ki, mübəddəl bir naqis edir‖. 
 Dünyanın millətlərə bölünməsi təbiidir, həm millət müstəqil surətdə 
 12 
inkişaf edərək bəşər mədəniyyətinə öz payını, öz töhfəsini verir. Millətlərin 
əsarətdə saxlanması, milli mənliklərin məhvi, hər şeydən əvvəl, bəşəriyyətə 
ziyandır. Milli azadlıq təkcə o millətin özünə deyil, həm də bütün dünyaya, dünya 
mədəniyyətinə faydalıdır. M. Ə. Rəsulzadə sosial tərəqqini maddi və mənəvi 
olmaqla iki yerə bölür. Çox güman ki, mənəvi tərəqqi deyəndə, o hər şeydən öncə 
milli özünüdərki və milli özünüdərkin zirvəsi sayılan milli istiqlalı nəzərdə 
tutmuşdur. Odur ki, əvvəlcə mənəviyyat zəngin olmalıdır, yəni milli şüur 
yetkinləşib püstələşməlidir. Burada mənəvi tərəqqi birincilik təşkil edir. 
Mənəviyyat dolğun olandan sonra maddi tərəqqi qat-qat asandır. ―Əcələ bir surətdə 
maddətən tərəqqi edib də mənəviyyatca məhrum qalmaqdansa, maddətən gec 
tərəqqi edib, mənəviyyatca müstəqil qalmağı tərcih edərəm, çünki milliyyətin də, 
bəşəriyyətin də faidəsi bundadır‖ (―Dirilik‖ məcmuəsi, 1914, № 3).  
 M. Ə. Rəsulzadəyə görə maddətən inkişaf edib mənəviyyatca kasıblaşmaq 
milləti məhv edir, onun gələcək taleyini ciddi təhlükə qarşısında qoyur. Çünki 
müəyyən müddətdən sonra millət simasızlaşıb tarix səhnəsində yerini itirə bilər, bir 
xalq kimi daha mövcud olmaz. Lakin millət nə cür irəli gedə bilər? Nə cür etmək 
olar ki, fikirlər, xəyallar həyata keçsin? M. Ə. Rəsulzadə bu suala sadə cavab verir: 
―Millətlərin həyatı da ancaq bu milli vicdanın inkişafı sayəsində mümkün olub, 
ancaq bu vicdanın təsirləridir ki, milli ideal hasil olur. Milli idealın (imanın) 
hüsulilədir ki, millətlər özlərinə şanlı və şərəfli bir dirilik təmin edə bilirlər‖ 
(―Dirilik‖ məcmuəsi, 1914, № 3).      
 Göründüyü kimi görkəmli Azərbaycan mütəfəkkiri milli tərəqqini öz 
plana çəkir, sosial tərəqqini isə milli tərəqqinin son nəticəsi sayır. Bəs milli idealı 
kimlər yaradır? M. Ə Rəsulzadə belə hesab edir ki, milli idealı yaradanlar böyük 
əməlpərvərlərdir. ―Fəqət bir fərd öz mühitinin faidəsini düşünərək şəxsi üçün deyil, 
novi və yaxud milləti üçün bir əməl bəslərsə, buna böyük əməl demək olar. Bu kibi 
adamlarda da böyük əməlpərvərlər, yaxud məfkurəçi ismi verilir‖ (―Dirilik‖ 
məcmuəsi, 1914, № 4).       
 Lakin M. Ə. Rəsulzadəyə görə əməlpərvərlər sadəcə olaraq, icraçıdırlar, 
başlıcası isə fəaliyyətdir, əməldir. ―Əməl fəaliyyəti, fəaliyyət də tərəqqini mücib 
olur. Şəxslər əməlsiz yaşaya bilmədikləri kibi millətlər də əməlsiz yaşaya 
bilməzlər. İştə millətin ümumində mövcud olan hakim bir əməl və arzu yolunda 
bəslənən gizli hisslər milli vicdan ilə imanı tövlid edirlər‖ (yenə orada). 
 Bəs milli tərəqqi idealı öz inkişafında hansı mərhələlərdən keçir? Onun 
səbəb və nəticəsi hansılardır? Bu suallara cavab verilərkən göstərilir ki, milli 
tərəqqi yolunda öncə gizli hisslər bəslənir və bu da milli vicdanı yaradır. Milli 
vicdandan isə hər millətin ali qayəsi, ali məqsədi olan milli iman törəyir. Milli 
vicdan səbəb, milli iman isə nəticədir. Vasitələr də əməl və fəaliyyətdir. Əməl 
birincidir, fəaliyyət ikinci. Əməl fəaliyyəti, fəaliyyət də tərəqqini yaradır. Bu 
prosesdə, şübhəsiz ki, icraçılar da vardır. Onlar böyük əməlpərvərlərdir. Böyük 
əməlpərvərlər tərəqqinin icraçıları, onu həyata keçirənlərdir. O, böyük 
 13 
əməlpərvərlərə misal olaraq Böyük Pyotr, Lomonosov, Jan Jak Russo, Napoleon 
və Bismarkın adlarını çəkir.      
 M. Ə. Rəsulzadənin fikrincə, tarixin inkişaf xəttini ayrı-ayrı şəxsiyyətlər 
müəyyən edir, guya xalq kütlələri ictimai inkişafda ancaq ikinci dərəcəli rol 
oynayır. O, böyük əməlpərvərlər cərgəsinə tamamilə bir-birinə zidd insanları 
mənsub edir. Onların arasında müdrik filosof, cəmiyyətdə gedən proseslərdən baş 
çıxaran istedadlı alim və mütəfəkkir, qonşu xalqların torpağına göz dikən, tökülən 
qanların hesabına hakimiyyəti əlində saxlayan müstəbid və qəsbkar da vardı. 
Göründüyü kimi, M. Ə. Rəsulzadənin ictimai baxışında müəyyən ziddiyyətlər də 
olmuşdur. Sonralar, zamanın təsiri ilə bu ziddiyyətlər cilalanmışdır.  
 M. Ə. Rəsulzadənin milli inkişaf konsepsiyası subyektiv idealizmlə 
səsləşir. Bu da təbiidir. Çünki Rəsulzadənin milləti o zaman çarizmin əsarəti 
altında yaşayırdı. Hər yanda cəhalət və ədalət hökm sürürdü. Savadsızlıq baş alıb 
gedirdi. Belə bir ağır şəraitdə Azərbaycanın yeganə ümid yeri milli ziyalılar idi. Bu 
cür millətpərvər ziyalılardan biri olan M. Ə. Rəsulzadə qəti olaraq inqilabın 
əleyhinə çıxırdı.      
 Azərbaycanın istiqlalını mərhələ-mərhələ qazanmaq arzusunda idi. Ona 
görə də məsələni heç vaxt kəskin qoymurdu, manevrlər edirdi. Başqa sözlə desək, 
milli və sosial azadlığı demokratik vasitələrlə əldə etməyin tərəfdarı idi. Öncə milli 
mədəni azadlıq, vicdan azadlığı, mətbuat azadlığı, təşkilat azadlığı, söz azadlığı və 
s. bu kimi demokratik azadlıqlar uğrunda mübarizə aparırdı. Lakin buna 
baxmayaraq mövcud quruluşa münasibətdə mötədil mövqe tuturdu. Hakimiyyət 
orqanlarına qarşı təmkinini pozmurdu. Onun 1915-ci ildən sonra yazdığı 
məqalələrdə bu cür hallara daha çox təsadüf edilir. Səbəbini isə yalnız 1915-ci ildə 
həbs olunması ilə izah etmək mümkündür. Həbs olunanacan yazdığı məqalələrdə, 
ələlxüsus ―Milli dirilik‖ adlı silsilə məqalələrində milli zülm əleyhinə öz haqq 
səsini ucaldan, dini ayrı-seçkilikdən, hüquqsuzluqdan və ictimai ədalətsizlikdən 
şikayətlənən M. Ə. Rəsulzadə həbsdən sonra öz fikirlərini daha ehtiyatla deməyə 
məcbur olmuşdu.        
 Yuxarıda qeyd edildiyi kimi, M. Ə. Rəsulzadə milli tərəqqini ayrı-ayrı 
əməlpərvər şəxslərin ayağına yazırdı. ―Öz şəxsi məqsədi xaricində mühitin ehtiyacı 
ilə məşğul olan, onun səadəti naminə əməl bəsləyən və o əməllərə öz şəxsi əməlləri 
kibi xidmət edənlər həman böyük əməlpərvərlərdəndirlər. Bir millət arasında bu 
kibilər məhdud və məfqud olarsa, o millət müstəqil və sağlam bir vücud üzü 
görməz və başqalarının zirdəsti olub ayaqlar altında, əzilər, gedər‖ (―Dirilik‖ 
məcmuəsi, 1914, № 4).       
 O, ―Məqsədimiz‖ adlı məqaləsində də tarixi subyektiv idealizm 
mövqeyindən izah etməyə çalışır. Dirilik burada tərəqqi kimi çıxış edir. Tək-tək 
şəxslər qarşılarına məqsəd qoyurlar, dövrün eytiyacını duyub fəaliyyətə keçirlər. 
Milləti diriliyə doğru çəkib aparırlar. Dirilik ali məqsəd, son nəticədir. Rəsulzadə 
ictimai inkişafın mövcudluğunu qəbul edir və tarixin ibtidadan aliyə doğru 
 14 
getdiyini söyləyir. Onun fikrincə, tərəqqinin səbəbi şəxsi istəkdən və şəxsi arzudan 
ibarətdir, son nəticəsi isə dirilikdir. O yazır: ―Bu gün tarixi-aləmə baxılsa, 
ibtidadan intəhaya qədər sərasər ərbabi-məqsəd ilə dolu olduğu görülər. Zira bu 
qədər nəbilər, vəlilər, vəsilər, kütubi-səmavilər, əzim abidələr, mühüm əsərlər, 
möhtəşəm məbədlər, mütəntən saraylar, alim ehramlar, qiymətli kitabların hamısı 
bir məqsədin məhsuludur.       
 Bu məqsədlər, bu məsləklər, bu niyyətlər, bu arzular təşrih edilərsə, 
bunların hamısının içindən fəqət bir ―dirilik‖ çıxar (―Dirilik‖ məcmuəsi, 1914, 
№1.).         
 Demək, yer üzünü ―dirilik‖ idarə edir və Azərbaycan xalqı da dirilik 
uğrunda mübarizə etməli və dünya xalqları cərgəsində özünə layiqli yer tutmalıdır. 
Dirilik mücərrəd ideya deyil, ona çatmağın konkret yolları vardır və M. Ə . 
Rəsulzadə bu yolları oxucuya çatdırır. Onun fikrincə, dirilik elmlərə və müasir 
texnikaya yiyələnməkdir, ―bədəncə‖, yəni iqtisadi cəhətcə güclü olmaqdır. Lakin 
bunlarla bərabər, ən ümdəsi, diriliyin mənasına vaqif olmaq, onu dərk etməkdir. 
Əks halda bütün cəhdlər boşa çıxar. ―Millətlər, qüvvətli və tərəqqi olmadıqca və 
diriliyin mənai-həqiqi və maddisilə anlamadıqca, təbiətdən alınan qənimətlərdən 
hadisələrinə ancaq bir qüvvətilayömüt düşər (―Dirilik‖ məcmuəsi, 1914, № 1). 
 Demək, diriliyin həqiqi mənasını dərk etmək olduqca vacibdir. Yoxsa 
dirilik naminə çəkilmiş əziyyət, zəhmət hədər gedə bilər. Diriliklərin ən qiymətlisi 
isə milli dirilikdir. ―Nəzərə bir az qəribə gəlsə də, demək istəyirəm ki, dirilik 
dünyanı sevməkdən ibarətdir, mənaixassi ilə dünyapərəstlikdir. Diriliklərin ən 
qiymətlisi də milli dirilikdir‖ (yenə orada).     
 Rəsulzadə quran, yaradan dirilikdən danışır, bütün millətləri sevməyi 
lazım bilir. Dirilik hər şeydən əvvəl bəşəriyyətə fayda verməkdir, ictimai inkişafa 
təkan vermək, dünya mədəniyyətini zənginləşdirməkdir. Bütün bu nailiyyətlərin, 
diriliklərin əsasını isə yenə də milli dirilik təşkil edir. Biz milli dirilikdən, milli 
tərəqqidən danışarkən ilkin şərt kimi milli azadlığı nəzərdən qaçırmamalıyıq. Bir 
qədər əvvəl Rəsulzadənin milli azadlıq barədəki fikirlərini qeyd etmişik. Əlbəttə, o, 
milli azadlığın subyekti kimi Azərbaycan xalqını götürə bilməzdi və həmin ideyanı 
konkret olaraq Azərbaycan xalqına aid edə bilməzdi, çünki çar məmurları rus 
imperiyasının keşiyində çox sayıq dayanmışdılar və milli azadlığa çağıran hər 
hansı cümləni, hər hansı məqaləni o dəqiqə qadağan edirdilər. Hətta lazım gələndə, 
müəllifi də cəzalandırırdılar.      
 Azərbaycanda ictimai-siyasi vəziyyət dözülməz idi. Bir yandan müharibə 
gedirdi və bu müharibəyə Türkiyə də qoşulmuşdu. Türkiyə Rusiya imperiyasına 
qarşı vuruşurdu. Təbiidir ki, imperiya bu səbəbdən daxili türk xalqlarına etibar 
etmirdi. Digər tərəfdən isə, azərbaycanlılar islam dininə etiqad etdiklərinə görə 
üstəlik dini ayrı – seçkiliyə məruz qalırdılar. Şübhəsiz ki, bu qədər səddləri aşmaq, 
rus dövlətinin sədaqətini qazanmaq çətin idi. Ona görə də çar məmurları daim yerli 
mətbuatda Rusiyaya qarşı yönəlmiş bir fikir axtarırdılar, nə isə bir qəsdin üstünü 
 15 
açmağa tələsirdilər. Halbuki bütün Rusiya müsəlmanları kimi, azərbaycanlı 
müsəlmanlar da Rusiyaya hədsiz sədaqət göstərirdilər. M.Ə.Rəsulzadə 1916-cı ildə 
―Açıq söz‖ qəzetində (№ 75) çap etdirdiyi ―Miladdan 1916‖ adlı məqaləsində 
yazırdı: ―Rusiya müsəlmanları bütün rusiyalılarla bərabər müharibədən mütəəssir 
olduqları kimi, şübhəsiz ki, müharibə üzərinə bütün Rusiya xalqında hasil olan 
həyəcanlı hissiyyatla da tamamilə iştirak edərlər. Rus cəmaəti ilə fəlakətlərdə 
iştirak edən bu xalq onun vətənu – istiqbal vətən haqqındakı qəlbi iztirablarına da 
biganə qalmaz‖.         
 O, Rusiyaya sülh arzulayanda eləsini arzulayır ki, ―sabah inkişafı 
Rusiyanın mənafe aliyyəsinə olsun, elə bir dinclik ki, Rusiyadakı millətləri 
qardaşca yaşada bilsin‖.        
 Göründüyü kimi, M.Ə.Rəsulzadə Rusiyanın ali mənafeyinə hörmətlə 
yanaşır və ona elə sülh arzulayırdı ki, ondan rus dövləti ziyan çəkməsin. O, 
istəyirdi ki, hər yanda dinclik, əmin – amanlıq və qardaşlıq hökm sürsün.  
 Bir M.Ə.Rəsulzadə islam millətlərinin Qərb dövlətlərinə nəzərən geridə 
qalmasının bir səbəbi kimi dinin də adını çəkir. Guya islam millətləri dinin 
―sağlam əmrlərindən‖ uzaqlaşdığına görə bu vəziyyətinə düşüblər. ―Sağlam əmr‖ 
dedikdə, o yəqin dində qeyri –sağlam əmrlərin olduğunu da nəzərdə tuturmuş. O, 
dinə hər şeydən öncə şüurlu münasibət bəsləyir, dini ehkam təki qəbul etmir. 
M.Ə.Rəsulzadə yazır: ―Biz, yəni islam aləmi və islam millətləri dinimizin sağlam 
əmrlərindən çox uzaqlaşaraq dünya diriliyinə qəribə bir nəzərlə baxmağa 
başladığımız zamandan bəri başqalarının rizəxari və onlardakı tərəqqi və umranın 
əsir və dəstəgiri olduq‖ (“Dirilik” məcmuəsi, 1914).    
 M.Ə.Rəsulzadə istiqlala gedən yolun müasirləşməkdən keçdiyini söyləyir. 
Onun nəzərində müasirləşmək yeniləşməkdir, əsrin maddi və mənəvi mədəniyyəti 
ilə silahlanmaqdır. Müasirləşmək müasir elmə, müasir biliyə can atmaqdır, 
qabaqcıl texnologiyaya yiyələnməkdir. Başqa sözlə desək, millət öz milli varlığını 
saxlamaqdan ötəri zəmanə ilə ayaqlaşmalıdır. O, ―Getdiyimiz yol‖ məqaləsində 
yazır: ―Müasirləşmək iştə bütün millətləri sənah və nicat yoluna çıxaran böyük 
vasitə! Müasirləşməyən, yəni zaman və əsrindəki maddi və mənəvi vəsaiti – 
mədəniyyə ilə silahlanmayan bir cameyyat – gərək qan, irq və dincə  birləşmiş 
milliyyət və ya din, ruh və vicdanca tanınmış beynəlmilliyyət olsun – mümkün 
deyil, müdhiş və qanlı bir rəzmgah təşkil edən bu dünyada həyatından, bu həyatın 
ən böyük feyz və nemətini təşkil edən istiqlaldan, mədəni iqtidar və hürriyyətdən 
məhrum qalar...‖ (―Açıq söz‖ qəzeti, 1916, № 299).   
 Yuxarıda müəllifin həm ―həyatın ən böyük feyz və nemətini təşkil edən‖ 
istiqlaldan, yəni milli azadlıqdan, həm də ―Mədəni hürriyyətdən‖, yəni milli 
mədəni muxtariyyətdən bəhs etdiyi aydınlaşır. Onun nəzərində istiqlal ―həyatın ən 
böyük feyz və nemətidir‖, başlıca şərtdir, məqsədlər məqsədir. Milli mədəni 
hürriyyət isə milləti istiqlala yaxınlaşdıran bir vasitədir. Millətlərin istiqlalı 
demokratiyanı tələb edir. Demokratiya millətlərə mədəniyyətini inkişaf etdirmək 
 16 
üçün əlverişli şərait yaradır. ―Demokratizm bütün millətləri kəndi ruh və 
mənəviyyatı dairəsində qalmaq şərtilə müasir mədəniyyət sərgisinin təmam 
hüquqlu bir şəriki olmaq sifətilə görmək istər...‖ (yenə orada).  
 M.Ə.Rəsulzadə müasirləşməyi son məqsəd saymır, son məqsəd, onun 
fikrincə, milli istiqlaldır. Müasirləşmək isə millətə öz milli mənliyini mühafizə 
etmək üçün lazımdır. İmperializm, yəni hakim millətin oliqarxiyası əsarətdə 
saxladığı millətin mənliyini, milli varlığını məhv etməyə çalışır ki, onun var – 
yoxunu asanlıqla talan etsin. Geridə qalan millət, öz gələcəyini düşünməyən millət, 
təbii ki, digər millətlərə yem olacaqdır. Məhəmməd Əmin imperializmdən ümumi 
danışarkən konkret olaraq çar Rusiyasının yeritdiyi müstəmləkəçilik siyasətini 
nəzərdə tuturdu. O yazır: ―Demək ki, imperializm əjdahası ağzından xilas olmaq və 
ya sühülətlə həzm olunmamaq niyyətilə müasirləşmək, mənəvi  əsliyyətləri 
mədəniyyəti – bəşəriyyə nöqteyi – nəzərindən böyük bir zaid (pulyus) təşkil edən, 
millətlər üçün tamamiyyəti – milliyyə və istiqlali – mədəniyyətlərini hər növ özici 
təsirlərdən mühafizə eləmək məqsədi – aliyyəsi qədər zəruri bir vasitədir‖ (―Açıq 
söz‖ qəzeti, 1916, № 299).      
 Rəsulzadə, bayaq deyildiyi kimi, müasirləşməyə bir məqsəd təki yox, 
vasitə kimi baxır. Müasirləşməni milli azadlığa aparan zəruri yol sayır. O, bəşər 
mədəniyyəti nöqteyi – nəzərindən millətlərin azadlığına, milli mədəniyyətin 
sərbəst, maneəsiz inkişafına böyük əhəmiyyət verir. Məgər bu demokratik məsləkli 
şəxsin səmimi arzuları deyilmi?     
 Məhəmməd Əmin ilk növbədə çar Rusiyasının milli şovinist siyasətinə 
qarşı çıxırdı. Əlbəttə, bu zaman o, fikrini birbaşa ifadə etmirdi, dolayı yollar arayıb 
axtarırdı. Bayaq dedik ki, yuxarıda gətirdiyimiz iqtibasda ―imperializm‖ deyəndə, 
o, məhz Rusiyanı nəzərdə tuturdu. Təbii olaraq, bu zaman nə üçün sualı meydana 
çıxır, hər şeydən əvvəl ona görə ki, Rəsulzadənin mənsub olduğu xalq çar 
Rusiyasının yeritdiyi siyasətin əziyyətini çəkirdi.    
 M.Ə.Rəsulzadə xalqını sayıq olmağa səsləyir. Milli dili və mədəniyyəti 
göz bəbəyi tək qorumağı məsləhət görür. Bir xalqın qəsdinə duran siyasilərin 
əvvəlcə milli dili məhv etmək istədiklərini bildirir. Bu barədə sonrakı fəsildə daha 
geniş söhbət açılacaqdır.         
 Ruslaşmış şəxslərin, öz milli dilini və mədəniyyətini bilməyən adamların 
yalnız öz cəmiyyəti üçün deyil, bütün dünya üçün heç bir fayda vermədiyini 
söyləyir. M.Ə.Rəsulzadə yazır: ―Təsəvvür ediniz dediyim uşağın halını: dil açıb 
anası ilə rusca danışmış. Anası mağazadan gələndə yenə onu rusca dindirmiş, 
həyətdə yoldaşlarını rus görmüş, onlarla o dildə söhbət eləmiş, oyun oynayarkən 
rus oyunları oynamış. Məktəbdə dəxi eyni tərbiyəyə tabe olmuş. Bayramlarda 
yolka bəzəyib ətrafında dönüb dolaşmış. Ən axırı məlumdur ki, daxili Rusiya 
şəhərlərindən birində ali tərbiyə alıb ―aбразованны‖ olacaq. Fəqət böylə bir 
―aбразованны‖dan bizim ―не aбразованны‖ millət nə gözləyə bilər və o özü 
istərsə, ―millətinə‖ nə gibi bir faidə yetirə bilər? Heç!‖ (―Dirilik‖ məcmuəsi, 
 17 
1915,№ 8.).        
 Burada millətindən aralı düşmüş insanın faciəsi təsvir olunur. Şübhə 
yoxdur ki, təmsil olunmuş şəxs mühitinə fayda vermədiyi kimi, millətinə də fayda 
verməz. Rəsulzadənin fikrincə, millətə xidmət etmək ən müqəddəs vəzifədir. Hər 
bir insan millətinin tərəqqisi uğrunda mübarizə aparmalıdır. Yadlaşmış adamların 
faciəsi şəxsi faciə deyil, ümummilli, bəlkə də dünyəvi faciədir. Ona görə ki, həmin 
şəxs gələcəkdə böyük bir şəxsiyyət ola bilərdi. Millətinə hədsiz xidmətlərilə nəzərə 
çarpardı. Ruslaşmış millət övladları həm öz millətindən qalır, həm də rus millətinə 
gərəksiz olurlar. Çünki rus xalqı özü öz milli xadimlərini yetişdirir. Rəsulzadənin 
bu baxımdan təməssul və istiqlal anlayışlarına münasibəti böyük maraq doğurur. 
O, təməssulu ölümlə eyniləşdirir. Ayrı – ayrı şəxslərin təməssulunu millətin 
tənəzzülü kimi qiymətləndirir. Ümumiyyətlə təməssulu cinayət sayır. Məhəmməd 
Əminin fikrini aydın başa düşmək üçün aşağıdakı hissəni bütünlüklə vermək 
məcburiyyətindəyik. ―Millətlərin ümumi şəxsiyyətlərindən keçəndən sonra bu 
məsələ ilə əlaqədar olan ayrı – ayrı fərdləri də nəzərə alsaq, yenə təməssul 
(assimilyatsa) ilə istiqlalın mədəni və ibdai fərqini görəcəyiz. Zənn edirəm ki, bir 
istisistik tutulsa, görüləcək ki, daima müqtədir sənətkarlar mənsub olduğu 
milliyyətlə maddi və mənəvi rabitə və əlaqələrini daha ziyadə saxlamış olanlar 
arasından çıxır. Məsələn, yaxşı bir rus mühərriri olub da öz həyatını kəmalınca 
təsvir etmək, bir rus qəlbinin, rus vicdani – ümumiyyəsinin tərcumanı ola bilmək 
üçün ruslar gibi düşünmək, onlar gibi hiss edə bilmək lazımdır, bunun üçün də rus 
olmaq, rus yaşamaq və rusları olduqca bilmək gərəkdir. Halbuki ruslaşmış bir 
müsəlman balası, yaxud təmsil olunmuş bir erməni dığası, yaxud döndərilmiş bir 
yəhudi övladı nə qədər özlüyündən uzaqlaşmış da olsa, yenə böylə rus ola bilməz. 
Ola bilməyincə də, yaxşı və mufid bir rus muhərriri çıxmaz. Biaən əleyh ondakı 
ibda qüvvələri əqim qalar, bundan isə yaşadığı mühit zərər çəkər. O muhitdə bu 
gibilər çox isə, əqamət bir nəfərə deyil, bir milliyyət və bir qəvmiyyətə sirayət 
edər. Demək, bəşəriyyət ailəsinə daxil olan bir fərdin zati - əhəmiyyət və qiyməti 
əksilər, baniən əleyh bəşəriyyət bir çox zəkalardan məhrum qalar‖ (―Dirilik‖ 
məcmuəsi, 1914, № 2.).       
 M.Ə.Rəsulzadə təməssül ilə istiqlalın fərqini oxucuyz o zamnaki siyasi 
quruluşun imkan verdiyi səviyyədə başa salır. Əlbəttə, istiqlala mədəni don 
geyindərməklə, senzorun diqqətini yayındırmaq istəmişdir. Məqalənin yuxarıdakı 
üzünü, lakin lazımlı hissəsini axıracan oxuduqda, istiqlalın ictimai – siyasi mənası 
açılır. M.Ə.Rəsulzadə millətini azad və müstəqil görmək istəmişdir. Lakin bu 
məqsədi hələlik yerinə yetirmək mümkün olmadığına görə milli mədəni 
muxtariyyətlə kifayətlənirdi.       
 Biz Məhəmməd Əmin Rəsulzadənin həmin dövrdə dərc olunmuş 
məqalələrinə tam bir vəhdət kimi baxmalıyıq. Unutmamalıyıq ki, ―Müsavat‖ 
partiyası o zamankı şəraitdə fəaliyyət göstərirdi. Rəsulzadə isə artıq partiyanın 
rəhbərlərindən biri olmuşdu. Həm də ―Müsavat‖ın başlıca nəzəriyyəçisinə 
 18 
çevrilmişdi. Odur ki, onun məqalələrinə məhz bu bucaq altında nəzər yetirməliyik. 
Məhəmməd Əminin fikrincə, milli azadlıq sosial azadlığın müqəddəm şərtidir. 
Milli azadlıq olmayan yerdə sosial azadlıqdan danışmaq cəfəngiyyatdır. O, hətta 
Rusiya – Yaponiya müharibəsi zamanı Rusiyanın məğlubiyyətini demokratiyanın 
olmaması ilə əlaqələndirirdi. Sosial azadlığı da sosial tərəqqinin təməl daşı hesab 
edirdi. ―Bu günkü günlər‖ məqaləsində onun azadlıq problemini şərh etməsi bu 
dediklərimizi bir daha təsdiq edir. Müəllif burada mütləqiyyətin irticaçı 
mahiyyətini açıb göstərir, onun xalqa yabançı siyasət yeritdiyini sübuta yetirirdi. 
Yeri gələndə, çarizmin xalqa azadlıq vədinin ölkədə nə qədər böyük əks – səda 
yaratdığını da bildirirdi. Söhbət əlbəttə, 1905-ci ildə verilmiş 17 oktyabr tarixli 
fərmandan gedir. ―Əvət 17 oktyabr fərmani – aliyyəsinin xəbəri bugünkü gün 
Bakıya çatmışdır. Bu günü xatırlayanlar söz, ictimai, ittifaq, mətbuat və şəxs 
azadlığını təmin edən fərmanın xalq arasında hüsulə gətirdiyi şadlığın dərəcə və 
göstərişlərini əlbəttə unutmamışlar‖ (―Açıq söz‖ qəzeti, 1915, № 13.).  
 Onu deyək ki, məqalə 1915-ci ildə verilən və xalqa azadlıq vəd edən ali 
fərmanın on illiyi münasibəti ilə yazılmışdır. Deyildiyi kimi, M.Ə.Rəsulzadə 
məqalədə əsasən azadlıq probleminə toxunur və azadlığı tərəqqinin başlıca 
şərtlərindən biri adlandırırdı. O, ―rus xəlqi fərmani – ali mucibincə kəndisinə 
verilən hürriyyətlər sayəsində məmləkətin idarəsinə qarışacaq‖ kəlməsi ilə 
zəmanəsini qabaqlamış və irticanın tuğyan etdiyi dövrdə demokratik quruluşu 
təbliğ etməkdən çəkinməmişdir. M.Ə.Rəsulzadə yazırdı: ―Bugünkü gün bütün 
Rusiya sevinirdi. Bütün demək olmasa da, cəsarətlə Rusiyanın böyük bir qismi 
sevinirdi demək olar. Sevinirdi, çünki Rusiyanın əzəmətini, tərəqqi etməsini, 
mədəni olub da sair Avropa millətləri gibi ayaq tutub tərəqqi yoluna düşməsini 
hürriyyətlərin paydar olmasında görürdü. Bugünku gündə söylənilən nitqlər 
Mancuriya səhralarında məğlub olan qüvvətin rus olmayıb rus haqsızlığı olduğunu 
söyləyor və artıq məğlub olmamaq üçün xəlqin azad olmasına lüzum göstərirdi. 
Rus xəlqi fərmani – ali mucibilə kəndisinə verilən hürriyyətlər sayəsində 
məmləkətin idarəsinə qarışacaq, cəmaətin etimad və etibarına malik milli hökümət 
vücudu gətirəcək, arada mövcud olan bütün haqsızlıqlar qalxacaq. Rusiya bütün 
əskiklərini düzəldəcək həqiqi bir məşrutiyyət qazanacaqdır‖ (―Açıq söz‖ qəzeti, 
1915 № 13).        
 Göründüyü kimi, məqalə açıq – aşkar demokratik ruhla yazılmışdır. 
Məqalədə sosial azadlıq problemi müxtəlif səmtlərdən araşdırılır. Müəllif sosial 
azadlıqla yanaşı şəxsiyyət azadlığı, söz azadlığı, təşkilat azadlığı, mətbuat azadlığı, 
vicdan azadlığı və sairəyə də toxunur. Burada Rusiya imperiyasında yaşayan qeyri 
– rus xalqların fərmana münasibəti ilə əlaqədar maraqlı fikirlər söylənilir. Heç 
şübhəsiz, Rusiyada yaşayan və ən adi sosial hüquqlardan məhrum edilmiş qeyri –
rus xalqlar fərmandan daha çox şey gözləyirdilər. Fərmanda millətlərə azadlıq vəd 
edilirdi. Az saylı millətlərə isə azadlıq hava və su kimi lazım idi. Çünki milli və 
dini azadlıq millətlərə tərəqqi yolunu, səadət yolunu açırdı. ―Rusiyada sakin olan 
 19 
bütün millətlər, bütün siniflər sevinirdi. Hürriyyəti – vicdan elan olunduqdan, 
insanın hüququ qəbula keçdikdən sonra biltəb məzhəb və milliyyət yüzündən 
təzyiqata uğrayanlar olmayacaq və böyük Rusiyada yaşayan qeyri – rus xalqlar da 
milliyyətlərinin bəqa və tərəqqisi üçün su və hava gibi lazım olan təbii müsaidələri 
alacaqlar‖ (yenədə orada).        
 O, ―bəqa və tərəqqisi üçün su və həva gibi lazım olan təbii musaidlər‖ 
dedikdə, şübhəsiz ki, ikl növbədə milli azadlığı nəzərdə tuturmuş. Milli azadlıq 
onun nəzərində millətlərin təbii hüququdur. Hər millət azad və şən yaşamalıdır. 
Əlbəttə, Məhəmməd Əmin Rəsulzadə çar fərmanı ilə əlaqədar sadəcə olaraq 
arzularını bildirmişdir. Lakin bir şey vardır ki, bu arzular onun bir mütəfəkkir kimi 
ictimai – siyasi və fəlsəfi baxışlarını ifadə edirdi.     
 M. Ə. Rəsulzadə yuxarıda adı çəkilən azadlıqların kağızda qaldığını 
söyləyərək çarizmin ikiüzlü siyasətini cəsarətlə qamçılamışdır. Lakin məqalədən 
göründüyü kimi, o, çarizmin yalançı vədlərini tənqid etsə də, ondan ümidini də 
hələ də tam üzməmişdi. Əlbəttə, mətbuatda camaatı açıq – açığına mövcud 
quruluşa qarşı silahlı üsyana çağıra bilməzdi. Heç M. Ə. Rəsulzadə özü də bunun 
istəmirdi. O, çoxlu haqsızlıq və mərhumiyyətlərdən cana doymuş doğma xalqını 
azadlığa çıxartmaqdan ötrü demokratik yollardan istifadə etməyi üstün tuturdu. 
Mütləqiyyətin əsl simasını ifşa edərkən yazırdı: ―Fəqət bu sevinc günləri çox 
çəkmədi, keçdi. O gündən bu günə qədər tam on yıldır. Bu günə qədər fərmani – 
aliyyədə vəd olunan hürriyyətlər həman bir arzu halında qalmaqdadır. Mətbuat 
qanunu bu günə qədər meydana gəlməmiş. Hürriyyəti – şəxsiyyə hala idareyi – 
urfiyyələrə qurban olunmaqda. İctimai və ittifaq azadlıqları da onların kökündə‖ 
(―Açıq söz ‖ qəzeti, 1915, № 13). 
Rəsulzadə müstəmləkəçilik siyasətinin hakim millətə də böyük ziyan 
vurduğunu açıb xatırladırdı ki, millətin dini və mədəni təməssulu hər şeydən əvvəl 
müstəmləkəçi ölkə üçün olduqca ziyanlıdır. Hakim millət məzlum milləti ―Həzm 
edə‖ bilmədiyindən‖ vücudu zəhərlənir. Başqa sözlə, hakim millətin özü istər – 
istəməz tərəqqidən geri qalır. Çünki təmsil etmək istədiyi məhkum millətlər tərəqqi 
yolunda ağır bir yük kimi ona mane olurlar. M. Ə. Rəsulzadə ―Getdiyimiz yol‖ 
məqaləsində yazır: ―Fəqət millətlərdəki  ―bənlik‖lər cameyyətlərdəki xüsusiyyətlər, 
irq, din və dildəki təsirat nə qədər böyük və ölməz qüvvələrdir ki, onları nə qədər 
qüvvətli mədə olda da, həzm edəmmiyor. Mənəviyyatı təşəxxüs etmiş millətlərlə 
zində mədəniyyətlərin təmsili əksərən imperializm zəhərlənməklə nəticələnir ‖ 
(―Açıq söz‖, 1916, № 299). 
O, burada ictimai inkişafın qarşısıalınmaz proses olduğunu söyləyir. 
Millətlərin əvvəl – axır azadlığa çıxacağına dərin inam bəsləyir. Məhəmməd Əmin 
Rəsulzadə müsəlman millətlərin mənafeyi baxımından deyil, həm də hökümət və 
dövlətin mənafeyi baxımından da sərfəli olduğunu söyləyir. Onun fikrincə, əgər 
azadlıqda qalan məhkum millətlər azad inkişaf edib irəliləyirsə, bundan dövlət də 
qazanır. O, fikrini bu cür ifadə edir: ―Qaranlıq və əvamlıqdan qaçan xəlqimizin 
 20 
işıqlanıb də zəm nənin tərəqqisi ilə münasib bir yaşayışa layiq olması yalnız 
müsəlmanların deyil, hökümət və dövlətin də mənfəətləri iqtizasındadır‖ (―Açıq 
söz‖ 1915, №  6 ). 
Vicdan azadlığı məsələsi M. Ə. Rəsulzadənin dünyagörüşündə xüsusi yer 
tutur. O, dinə idarə vasitəsi kimi yanaşan dövlətləri ciddi tənqid atəşinə tutur. Bir 
dini yüksəldib dövlət səviyyəsinə qaldıranda, digərini isə sıxışdırıb qadağan 
edəndə, ölkədə sabitlik pozulur və hərc – mərclik yaranır. Şübhəsiz ki, müəllif 
burada mütləqiyyət quruluşunun müsəlman xalqlarına olan münasibətini nəzərdə 
tutmuşdur. O, vicdan azadlığının pozulmasını ancaq hakimiyyətpərəstlikdə və şəxsi 
mənafedə görür. Hakim və yaxud dövlət hakimiyyəti əlində saxlamaq üçün dindən 
bacarıqla istifadə edir. Burada hakim deyəndə heç şübhəsiz, rus çarı gözlərimiz 
qarşısında canlanır. M. Ə. Rəsulzadə yazır: ―Hakimlər, dövlətlər  din və höküməti 
əllərində bir idarə vasitəsi qərar verdiklərindən müəyyən bir din və o din daxilində 
dəxi müəyyən bir məzhəbə rəsmiyyət verib başqalarını məhv etmişlər və bu sürətlə 
hürriyyəti – məzhəb aradan qalxaraq hakimiyyətdə olan din və məzhəb 
məhkumiyyətdə qalan din və məzhəbləri təzyiq etmişdir. Bu təyziq sayəsində də 
nifrət, ədavət, bir – birini çəkməməzlik, düşmənçilik əmələ gəlmişdir.‖(―Açıq söz‖ 
qəzeti, 1916, № 134). 
Rəsulzadə yalnız din azadlığından deyil, həm də məzhəb azadlığından bəhs 
edir. O, bununla bir din daxilində mövcud olan müxtəlif təriqətləri nəzərdə tutur. 
Çarizm dövründə provoslav təriqəti dövlət səviyyəsinə qaldırıldığından digər 
təriqətlər (staroverlər, baptistlər, incilçilər və başqaları) təqib olunurdu. Hətta 
həmin təriqətlərə etiqad edənləri kütləvi surətdə Rusiyanın ucqarlarına sürgün 
edirdilər. Məsələn, XIX əsrdə Azərbaycana sürgün edilmiş malakanlar buna sübut 
deyilmi? 
Məhəmməd Əmin din azadlığı olmadan tərəqqinin olmasını qeyri – 
mümkün saymışdır. O, bütün tərəqqipərvər insanların, istər Avropanın, istərsə də 
Rusiyanın vicdan azadlığı istədiyini söyləmişdir. Vicdan azadlığı həm də 
Rusiyanın tərəqqisi nöqteyi – nəzərindən zəruridir. Bütün dinlər və məzhəblər azad 
olmalıdır. Bir din digər dinə və yaxud məzhəbə təzyiq etməməlidir. O, vicdan 
azadlığı probleminə ümumavropa miqyasında baxmışdır. ―Halbuki indiki hürr 
əndişi Avropanın, yaxud demokrat  və tərəqqipərvər Rusiyanın istədiyi nədir? 
Məzhəblər haqqında tam bir hürriyyət, hürriyyəti – vicdan. Hər kəsin məzhəbinə 
ehtiram hər kəsin etiqadına qarşı bir təhəmmul deyilmi?‖ (yenə orada). 
Maraqlıdır ki, M. Ə. Rəsulzadə Avropanı azadfikirli, Rusiyanı isə demokrat 
və tərəqqipərvər adlandırmışdır. Bununla o, Avropanın humanitar elmlər sahəsində 
Rusiya ilə müqayisədə daha irəli getdiyini demək istəməmişdirmi? Ümumiyyətlə, 
o, məqalələrinin çoxunda Avropanı bizə bir örnək kimi göstərmişdir. Dünya 
müharibəsinə baxmayaraq, Avropa dövlətlərini azad dövlətlər saymış və Rusiyanın 
da o cür olmasını arzulamışdır.  
 21 
Hətta məqaləsinin birində müharibəyə də mütərəqqi don geydirməyə 
çalışmışdır. ―Dünyanın mütəməddin millətləri öz diriliklərini təmin üçün 
cəhənnəmi silahlarla müsəlləh olub bir – birlərinin üstünə hücum edirlər. Nə əcayib 
bir tələqqi kimi, istədikləri gibi dirilə bilmək üçün ölümü qəbul edirlər. Dirilik 
üçün ölürlər‖ (―Dirilik‖ məcmuəsi, 1914, № 1). 
 Göründüyü kimi, M. Ə. Rəsulzadə məqalədə bir növ imperialist 
müharibələrinə haqq qazandırmağa çalışmışdır. Bu isə ilk növbədə adamda təəccüb 
doğurur. Çünki müharibənin mütərəqqi rol oynadığını iddia etməyin özü heç cür 
ağıla sığmır, çünki müharibə xalqa ancaq aclıq, səfalət və dağıntı gətirir. On 
minlərlə insan həyatı qurban gedir. Halbuki onlar işləyib ölkənin tərəqqisi üçün 
əllərindən gələni edərdilər, ölkəni irəli aparardılar.  
Qeyd edək ki, Rəsulzadənin müharibə haqqında bu qəribə fikirləri ancaq bir 
dəfə, o da ―Dirilik nədir?‖ məqaləsində şərh olunmuşdur. Yerdə qalan 
məqalələrində o, ardıcıl olaraq müharibənin əleyhinə çıxmış, onu tənqid etmiş, 
xalqa nə qədər məşəqqət, əzab - əziyyət, aclıq və səfalət gətirdiyini söyləmişdir. 
Bütün bunlar bizə belə bir fikir söyləmək üçün əsas verir ki, M. Ə. Rəsulzadənin 
müharibə barədə təkcə bir məqalədə söylədikləri hansısa emosional təsir altında 
təsadüfən deyilmiş mühakimə olub, bütövlükdə onun müharibəyə münasibətini əks 
etdirmir.  
Sosial azadlıq problemi barəsində Azərbaycanın digər ziyalıları da maraqlı 
fikir söyləmişlər. Bəri başdan qeyd edək ki, onların fikirləri M. Ə. Rəsulzadənin 
fikirlərindən fərqli olaraq  ardıcıl və sistemli şəkildə olmamışdır. Onlar bu məsələ 
barəsində yeri gəldikcə fikir söyləmişlər. Sosial azadlıq probleminə, sosial tərəqqi 
probleminə və sairəyə zəruri hallarda toxunmuşlar. Elələrindən biri də Sənətulla 
İbrahimov idi. O, ―Milli məsələlər qarşısında bugünkü mövqemiz‖ məqaləsində 
yazır: ―Tarixin, müqəddəratın kim bilir müsəlmanlara verdiyi nasıl bir tale 
məşumidir ki, bu gün heç bir dairədə, heç bir partiyalar arasında, heç bir millətin 
əfkari – ümumiyyəsində müsəlmanlara xulusiyyətlərə tərəfdar və xeyirxah bir 
nöqtə görüləmməz‖ (―İqbal‖ qəzeti, 1914, № 617). 
Göründüyü kimi, S. İbrahimov tarixə mistik don geyindirmişdir. Bu 
mistisizmin isə arxasında, təbii ki, allah anlayışı durmuşdur. İnsanlarda ―alın 
yazısı‖ olduğu kimi, millətlərdə də buna bənzər bir şey olduğunu söyləmək 
iştəmişdir. O, müsəlmanların pis güzəranını, məşəqqətini ―alın yazısı‖ ilə izah 
etməyə çalışmışdır. Əlbəttə, dinin cəmiyyətdə oynadığı rolu danmaq olmaz. Dinin 
cəmiyyətdə xüsusi mövqeyi vardır və həmişə də olacaqdır. Lakin hər şeyi dini 
baxımdan izah etmək düzgün deyil. Xüsusilə də ―Alın yazısı‖ ilə əlaqədar müddəa 
xalqın əlini işdən soyudur, bədbinliyə aparır. Bu da son nəticədə sosial tərəqqini 
buxovlayıb ləngidir. 
S. İbrahimovun ―Şəlalə‖ məcmuəsində çap olunan ―Ruhən və hissən 
bəşərdə tərəqqi‖ məqaləsi qaldırdığı məsələyə görə xüsusi maraq oyadır. Məqalədə 
əsasən sosial tərəqqi probleminə toxunulmuşdur. Hər şeydən əvvəl, müəllif 
 22 
tərəqqini ruhi və maddi deyə iki yerə bölür. Bəşəriyyətin maddətən inkişaf etdiyini 
qəbul edir: ―Filhəqiqə fikrən, maddətən ərzin özündə bir çox əsmari – tərəqqi 
görüldü və hala onun sinəsində bu çiçəklər yaşayır‖ (― Şəlalə‖ məcmuəsi, 1914, № 
6).  
Müəllif  tərəqqi probleminə sırf fəlsəfi baxımdan yanaşır. Onu daha çox 
tərəqqinin hissiyyatla bağlı tərəfi maraqlandırır, ―bəşəriyyət əzilineyi – qəbl əl 
tarixiyyədə yaşayan həmcinslərindən ruhən, hissən tərəqqi edə bilmişmidir?‖ -  
deyə soruşur. O, insan qəlbinin dərinliklərinə, ―zülmətinə‖ nüfüz etmək istəyir. 
Duyğularının ən sirli, ən müəmmalı guşələrinə nəzər salmaq istəyir. Nəticədə 
anlayır ki, ―əvət orada hala ilk bəşər... ilk vəhşi bəşər mövcud... Biz nə olursaq, 
olalım, zahirən nə qədər tərəqqi edərsək edəlim, əsas etibarilə dünyada ilk görünən, 
ilk eşidən, ilk sızlayan, ilk tənəffüs edən insan gibiyiz. Bu bir həqiqət ki, bunu rədd  
və inkar imkan xaricində...‖ (yenə orada). 
O. insan həyatını iki yerə bölür: maddi və hissi. İnsanın maddi aləminə 
şüuru da daxil edir. Başqa sözlə, insanın predmet fəaliyyəti ilə şüuru arasında 
bərabərlik işarəsi qoyur. ―Filhəqiqə fikrən, maddətən ərzin özündə bir çox əsmari 
– tərəqqi görüldü‖ cümləsində fikrən və maddətən sinonim kimi işlənmişdir. Bu isə 
artıq vulqar materializmdir.  
Müəəlif cəmiyyət nə qədər irəli getsə də, insanın hələ də vəhşi olduğunu 
söyləyir. Yer üzünün ilk insanları ilə, vəhşi insanları ilə müasir insanları 
eyniləşdirir. Yaxşı, əgər elədirsə. Bəs həmən o vəhşi insan müasir mədəniyyəti, 
indiki tərəqqini o zaman niyə yaratmamışdır? Şübhəsiz ki, müəllif bu sual 
qarşısında aciz qalardı. Məqaləni Y. D. kimi imzalamış müəllif həyatın yeganə 
səbəbini bir cinsin digər cinsə meylində və nəsil artırmaqda görür. O. Eşqi vəhşətin 
təzahür forması hesab edir. Ümumiyyətlə, axırda belə  qənaətə gəlir ki, heç bir 
tərəqqi yoxdur. Bütün insanlar ancaq nəsil artırmaq üçün yaşayırlar. Məqalədə 
deyilir: ―Bəqai nəsl bütün mücadalati – həyatiyyənin səbəbi – yeganə və əslisi 
degilmidir? Bu da ancaq eşq ilə vücud bulmazmı?.. Eşqi tovlid edən əsbab və 
əvamili – ruhiyyə nədir?  
Eşq cinsinin yekdigərinə təmayulu, hissi – vəhşət, hissi – təcəssus, arzun 
tovlid...‖ (―Şəlalə‖ məcmuəsi, 1914, № 6). 
Yuxarıda gördüyümüz kimi, müəəlif tərəqqi məsələsinə sırf fəlsəfi 
baxımdan yanaşır. Tərəqqini həyatdan qopardıb mücərrədləşdirir və əlçatmaz 
yüksəkliklərə qaldırır. Tərəqqi ona ancaq tərəqqi naminə gərəkdir, daha xalqın 
rifahını yaxşılaşdırmaq üçün lazım deyildir. Onun mühakimələrində tərəqqinin 
predmeti belə yoxdur. Azadlıq, mili azadlıq, vicdan azadlığı və sairə kimi 
anlayışlar isə heç yada da düşmür. Çarizmin ağır müstəmləkəçilik dəyənəyini 
kürəyində hiss edən millətin tərəqqisi isə milli azadlıq əldə etmədən qeyri – 
mümkündür. Təbiidir ki, məhkum millətlərin qabaqcıl övladları sosial tərəqqidən 
danışarkən ilk növbədə milli tərəqqini göz önünə gətirməli, əsarət altında inləyən 
xalqının gələcəyini düşünməlidir. Ona görə ki, bunu onlardan savayı heç kəs 
 23 
etməyəcəkdir. Ziyalısı ölgün və mücərrəd fikirlərlə yaşayan millət isə tərəqqi 
yolunda inamlı addımlar ata bilməzdi. Bu son nəticədə faciəyə gətirib çıxarardı. 
Sosial azadlıq problemi digər ziyalılarımızı da dərindən düşündürürdü. 
Məsələn, Əbülxaliq Cənnəti Qafarzadə ―Dirilik‖ məcmuəsində çap etdirdiyi 
―Qələm!‖ qəzəlində də azadlıq probleminə toxunmuş və maraqlı fikir söyləmişdir:  
 
―Əsri – hazirdə degil, heyf ki, azad, qələm! 
Yoksa binlərcə edər məcuzə icad, qələm! 
 
İçsə bir çürə əgər çeşmeyi – hürriyyətdən, 
Dost üçün şəhd yapar, düşmən üçün bad, qələm!‖ 
 
(―Dirilik‖ məcmuəsi, 1914, № 3). 
  
Şair söz azadlığından, mətbuat azadlığından dəm vuran çarizmin mürtəce 
siyasətindən şikayətlənir. Göstərir ki, əgər qələm azad olsa, minlərcə möcüzə 
yaradar, əgər çeşmeyi – hürriyyətdən bir qurtum içsə, dağı dağ üstə qoyar, 
xeyirxah işlər yapar. Bununla belə düşmənə də aman verməz. Düşmən deyəndə, 
güman ki, burada ədalətsizlik, haqsızlıq nəzərdə tutulur. 
Azərbaycan ictimai fikrində birinci dünya müharibəsi illəri ərzində milli 
azadlıq və vicdan azadlığı problemindən sonra qadın azadlığı problemi, o zamankı 
təbirlə desək, hürriyyəti – nisvan məsələsi aktual əhəmiyyət kəsb edirdi. Bütün 
müsəlman xalqlarında olduğu kimi Azərbaycan xalqında da qadın hüquqsuz idi və 
günü ağlamaqla, sızlamaqla keçirdi. Əlbəttə, bu sözlərdə müəyyən həqiqət vardır, 
lakin o zamankı Azərbaycan qadınının həyatı bu təsəvvürlə heç də tamamilə bir 
araya sığmır. O zaman Azərbaycan qadınlarının arasında qadın hüquqları uğrunda 
mübarizə aparan  feministlər də var idi. Onlar mətbuat səhifələrində çıxış edərək 
qadınların hüquqlarını müdafiə edirdilər. Azərbaycanın mütərəqqi ziyalıları da bu 
məsələdə qətiyyətli mövqe tuturdular. Onlar bu zaman Avropanı özlərinə nümunə 
götürürdülər. Qadınlar isə, bayaq dediyimiz kimi, qəzet və jurnalların səhifələrində 
cəmiyyətdəki vəziyyətlərindən şikayətlənirdilər. Dərd – sərlərindən, 
problemlərindən yazıb müxtəlif  fikir yürüdürdülər. Əlbəttə ki, bu təqdirəlayiq 
hadisə idi və çox şeydən xəbər verirdi. Qadınlar içində bir oyanış, intibah 
duyulurdu. Hətta Hüseyn Tələt 1914-cü ildə ―İqbal‖ qəzetində nəşr etdirdiyi 
məqaləsinə ―Qafqaziya qadınlarında fikri - intibah‖ başlığı vermişdi. Müəllif 
məqalədə yazırdı: ―Bu gün möhtərəm və sevgili qarelərimlə kiçik bir həsb – hal 
edəcəyəm! Bu həsbi – halımı Qafqaziya qadınlarında görülən asari – intibaha həsr 
edəcəyimdən burada – vəlov ki, səthi olsun qadınlıq aləmini və mazisini tədqiq 
edəcəyiz‖ (―İqbal‖ qəzeti, 1914, № 632). 
Qadınlar ictimai həyatda fəal iştirak etməyə böyük həvəs göstərirdilər. 
Lakin onlara heç kəs kömək etmirdi. Qadınlar xüsusilə də kişilərdən narazı idilər. 
―Kişilərimiz qadınlıq aləmindən təmamən bixəbər və biganə yaşayırlar‖ (―Açıq 
 24 
söz‖ qəzeti, 1916, № 100), - deyə kişilərin qadınlara münasibətini kəskin şəkildə 
tənqid edirdilər. Onların fikrincə, düşdükləri vəziyyətdən ancaq özləri çıxa 
bilərdilər. Ona görə də cürətli və cəsarətli olmalıydılar. ―Aşıq söz‖ qəzetindəki 
―Qadınlıq duyğusu‖ məqaləsi oxucuya yuxarıdakı fikri təlqin edir. Məqalə 
cəsarətlə yazılmışdı və orada qadının cəmiyyətdəki mövqeyinə qarşı kəskin etiraz 
duyulurdu. Lakin o zaman bu cür çıxışlar qadınlara rəva bilinmədiyinə görə yazı 
sadəcə olaraq ―Bir qadın‖ kimi imzalanmışdı. Buna baxmayaraq, mətbuatda fikrini 
bu cür açıq, üsyankarcasına ifadə edən qadın, əlbəttə, böyük  şücaət göstərirdi. Bu 
onu sübut edirdi ki, qadınlar artıq hüquqları uğrunda əməlli – başlı mübarizəyə 
qalxmışdılar. Bu mübarizədə qadınlar və kişilər əlbir idilər. Deyildiyi kimi, 
Azərbaycanın mütərəqqi ziyalıları da qadınlara qoşulmuşdular, onları var qüvvələri 
ilə müdafiə edirdilər. Lakin ―Qadınlıq duyğusu‖nun müəllifi kişilərdən kömək 
ummurdu. Ona görə ki, kişilər qadınlara qarşı laqeyd idi. Qadınlar özləri özlərinə 
bir çarə tapmalıydılar: ―Kişilərimiz qadınlıq aləmindən təmamən bixəbər və biganə 
yaşayırlar... Düşünəlim, düşünəlim ki, bizim dərdimizə əlac edən özümüzdən başqa 
kimsə olmayacaqdır‖ (― Aşıq söz‖ qəzeti, 1916, № 100). 
Müəllif məqalənin axırında bütün qadınları cəsarətli olmağa çağırır. O, 
qadının hüquqsuz vəziyyətini qorxaqlığında görür. Müəllifin bu qənaətə gəlməsi 
tamamilə təbii idi. Qadınların dünyagörüşü ancaq yerli şəraitlə məhdudlandığına 
görə bəzi məsələlər barəsində bəsit düşünürdülər. Müəllifin fikrincə, qadınların 
cəmiyyətdəki hüquqsuzluğu, bayaq dediyimiz kimi, qorxaqlığı və cürətsizliyindən 
irəli gəlirdi. Bütün dərdlərin çarəsi qorxaqlığın daşını atmaqdır. ―Bəsdir bu qədər 
zillət, həqarət içində yaşadıq. Məşhur məsəldir: ―Ağlamayan uşağa süd verməzlər‖. 
Biz də ağlayaq, qışqıraq, ümumə bildirək, bütün dünyaya eşitdirək. Qorxaqlıq, 
cürətsizlikdən bu günlərə qaldıq, özümüzü əsir halına saldıq‖ (yenə orada). 
Təbiidir ki, məqalənin müəllifi burada qadın məsələsinə sadə yanaşır. Qadın 
hüquqları uğrunda mübarizəni müəyyən mənada ―ağlamaqla‖, ―sızlamaqla‖ 
eyniləşdirir, buna görə də problemin həllini ümumən cılızlaşdırır. Halbuki qadın 
azadlığı ―ağlamaqla‖, ―sızlamaqla‖ və yaxud ―qışqırmaqla‖ əldə edilməz. 
Müəllifin kişilərdən gileylənməsi də müəyyən təəccüb doğurur, çünki o 
dövrdə bir çox Azərbaycan ziyalıları, məsələn, M. Ə. Rəsulzadə, Yusif  Vəzir 
Çəmənzəminli, Ömər Faiq Nemanzadə və başqaları qadın hüquqları uğrunda 
yorulmadan mübarizə aparırdılar. Məsələn, götürək Yusif Vəzir Çəmənzəminlinin 
―Bizə ciddi mətbuat çoxdan lazım idi‖ adlı məqaləsini. Y. V. Çəmənzəminli 
məqalədə yazırdı: ―Arvad məsələsi millətin tərəqqi yolunda böyük maneə təşkil 
edirdi. Bu məsələ barəsində danışıldı, arvadların elmsiz olmalarının pis nəticələri 
ortalığa tullandı. Şükürlər olsun, məsələ həll olunmağa üz qoydu‖. (―Açıq söz‖ 
qəzeti, 1916, № 164).    
Y.V. Çəməmzəminli məqalədə qadın məsələsinin həll edilməməsini milli 
tərəqqi yolunda başlıca əngəl hesab edir. Qadın məsələsinin həlli uğrunda aparılan 
mübarizə, onun fikrincə, az – çox fayda vermişdi. Müəllif burada qız məktəblərinin 
 25 
açılmasına işarə vururdu. Gətirdiyimiz misaldan göründüyü kimi, mütərəqqi baxışlı 
Azərbaycan ziyalıları qadınları mətbuat səhifələrində hər vəchlə müdafiə edirdi. 
Buna baxmayaraq, kişilərdən narazılıq azalmırdı. Məsələn, Xeyriyyə Qazızadə adlı 
bir nəfər ―Açıq söz‖ qəzetinə məktub (―Bir xanımın məktubu‖) yazıb kişilərin 
qadınlara münasibətini kəskin şəkildə tənqid edirdi. ―...bir az dərin düşünülərsə, 
günahkar yalnız biz deyilik. Bəlkə bu günaha, bu aşağılığa, bu xəbərsizliyimizə 
səbəb kişilər də günahkar, həm də böyük günahkardırlar. Öylə ya: kişilər bizə hər 
dürlü zinətlər, qızıllar, incilər, çiçəklər, cicilər verdikləri halda, bizə, bizim 
insanlığımıza həqiqi bir yolda zinət verən bir şey, yəni elm və hünəri bizdən 
əsirgəyirlər, bizə qıymırlar‖ (―Açıq söz‖ qəzeti, 1917, №  385). 
―Açıq söz‖ qəzetinə göndərilən  hər iki məktubda (―Qadınlıq duyğusu‖ və 
―Bir xanımın məktubu‖) kişilərə qarşı bir narazılıq duyulurdu. Əlbəttə, kişilər 
arasında qadınları müdafiə edənlər var idi, lakin onların sayı təəssüf ki, kifayət 
qədər deyildi. 
Xeyriyyə Qazızadənin fikrincə, qadına hər şeydən irəli elm və təhsil 
lazımdır. O, savadı, biliyi qızıldan və daş – qaşdan üstün tutur. Qadının 
cəmiyyətdəki hüquqsuz vəziyyətini kişilərin ədalətsizliyində görür. Kişi qadının 
cəmiyyətdə fəal rol oynamasının əleyhinədir, ona görə də qadınların təhsil 
almasına, müxtəlif elmlərə yiyələnməsinə mane olur. Göründüyü kimi, qadınların 
hüquqsuzluğu məktub müəllifinin nəzərində təhsil almaması ilə bağlıdır. Guya 
qadın təhsil alan kimi azadlığa çıxacaqdır. Bu, sadəlövh baxışın nəticəsi idi.  
―Açıq söz‖ qəzetində çap olunan ―Qadınlarımız haqqında‖ məqaləsində bir 
sıra vacib məsələlər qaldırılır. Azərbaycan qadınlarının ictimai vəziyyəti müqayisə 
edilir. Qadının, sən demə, cəmiyyətdə oynadığı rol böyük imiş. Müsəlman 
ölkələrində qadınların ictimai həyatdan uzaqlaşdırılması nəticə etibarilə 
müsəlmanların iqtisadi inkişafını yubandırmışdır. Müsəlmanlar ehtiyac içində 
yaşayırlar. Məqalədə qadın məsələsi Şərq – Qərb problemi baxımından araşdırılır. 
Şərqin Qərbdən asılı olmaması üçün qadın məsələsinin düzgün həllinin böyük 
əhəmiyyəti vardır. Müəllif yazır: ―Qadınlarımız digər millət qadınları kimi təlim və 
tərbiyə görərək onların yaydığı işləri işləyəmməzlərsə, müsəlmanlar hər zaman 
iqtisadi mübarizələrdə əziləcək və zərurətdən qurtulmayacaqlar‖ (―Açıq söz‖ 
qəzeti, 1916, № 261). 
Xəlil İbrahimov adlı birisi ― Qadınların hüququnu himayə cəmiyyəti‖ 
məqaləsində qadın məsələsinə islam aləminin tərəqqisi və təalisi mənafeyindən 
baxır. İslam aləminin güclənməsi üçün çalışanlar qadın məsələsinə də nəzər 
yetirmək məcburiyyətindədirlər. Müəllif qadın məsələsinə islam aləminin tərkib 
hissəsi kimi baxır. Onun fikrindən belə məlum olur ki, islam aləmi əgər qadınsız 
inkişaf  edə bilsəydi, onda qadın məsələsini həll etmək zərurəti də meydana 
çıxmazdı. Burada millilik arxa plana  keçir və yaxud tamamilə unudulur: ―Qadın 
məsələsi aləmi – islam üçün ən mühüm bir məsələ olduğundan, təbii, islamın 
tərəqqi və təalisi fikrində olanlar bu məsələyə təsadüf etdikdə, bilaixtiyar 
 26 
qadınların  əhvalına də nəzər etməyə məcbur olurlar‖. (―Açıq söz‖ qəzeti, 1914, № 
716). 
Əlbəttə, Azərbaycanda qadın məsələsinin qoyuluşu ilə Avropada qadın 
məsələsinin qoyuluşu bir – birindən kəskin şəkildə fərqlənir. Hər  şeydən əvvəl ona 
görə ki, Azərbaycan müsəlman, Avropa isə xristian aləminə mənsubdur. Bundan 
başqa Azərbaycan xalqı özünün spesifik qanunları ilə inkişaf  etmişdir. Bu və ya 
digər amillər tarixin müəyyən məqamlarında Azərbaycan xalqının məişətinə güclü 
təsir etmişdir. Qadınla bağlı müsəlman aləmində, o cümlədən də Azərbaycanda bir 
təsəvvür yaranmışdısa, Avropada tamam başqa bir təsəvvür təşəkkül tapmışdı.  
Qadın azadlığı problemi (feminizm) ilk dəfə olaraq Avropada vüsət almışdı. 
Mütərəqqi fikirli Azərbaycan ziyalıları Avropadakı vüsəti görüb bəyənmiş, onu 
xalqın tərəqqisi üçün məqbul saymışdılar. Azərbaycan ziyalılarının əksəriyyəti ona 
görə Avropanı özlərinə bir örnək sayırdılar. Avropa ictimai fikri onların 
dünyagörüşünün  formalaşmasında böyük rol oynamışdır.  
Ümumiyyətlə, 1914 – 1917-ci illərdə Azərbaycan qadınlarının ictimai 
fəallığının artdığı müşahidə edilir. Qadınlar məqalələr yazıb qəzet və jurnallarda öz 
hüquqlarını tələb edir, müxtəlif məsələlər barədə fikir yürüdür, arzu və istəklərini 
oxucularla bölüşdürürdülər. Həm də müxtəlif  tədbirlərdə  iştirak edirdilər. 
Cəmiyyətlər, təçkilatlar yaradırdılar. Bir sözlə, millətin həyatında fəal mövqe 
tutmağa çalışırdılar.  
M. Ə. Rəsulzadənin ―Müsəlman unas – cəmiyyəti – xeyriyyəsi‖ məqaləsi 
qadınların təşəbbüsü ilə yaradılmış xeyriyyə cəmiyyəti haqqındadır. O, Qafqaz 
türkləri arasında ilk dəfə olaraq yaradılmış qadın xeyriyyə cəmiyyətini ürəkdən 
alqışlamış, qadın xeyriyyə cəmiyyəti yaradılmasının xalqın həyatında əlamətdar 
hadisə olduğunu, qadınların millətin tərəqqisi uğrunda kişilərlə birlikdə fəal 
mübarizəyə qalxdığını qeyd etmişdir. Qadına olan münasibətə görə müsəlman 
aləmini sanki iflic vumuşdu və qadınların ictimai həyatda iştirakı bu iflicin aradan 
qalxmasına kömək etməliydi. ―İctimai məsələlərdə ciddiyyətlə bəyani - əfkar 
edənlər müsəlmanlar vücudunu bizdəki unas əsarəti nöqteyi – nəzərindən fələc 
tutmuş bir bədənə bənzədirlər ki, olduqca doğrudur və həyati – ictimaiyyə və 
milliyəmizi təsvir üçün bundan daha gözəl bir təşəbbüsə bulunamaz. Arvadlar 
arasında hər hankı bir hərəkəti – ictimaiyyə zühuru iştə bu fələcin rəfinə bir əlamət 
olduğu nöqteyi – nəzərindən müsəlman millətlərinin intibah və təcəddüdünü arzu 
edilərcə, fövqıladə bir qiymətə malikdir‖ (―İqbal‖ qəzeti, 1914, № 798). 
Tədqiq etdiyimiz dövrdə Şəfiqə xanım Əfəndizadə mətbuat səhifələrində 
qadınlıq şərəfini, qadınlıq ləyaqətini yorulmadan müdafiə edən qələm ustalarından 
biri idi. O, qadınların hüququ, ictimai vəziyyəti və məişəti haqqında bir neçə 
məqalə yazmışdır. Məqalələrində qadınların cəmiyyətdəki mövqeyinə böyük 
əhəmiyyət vermiş, qadının ictimai həyatda fəal iştirak etməsinə tərəfdar olduğunu 
bildirmişdir. Şəfiqə xanım qadına adi qadın kimi deyil, həm də bir ana, bir 
tərbiyəçi kimi baxırdı. O göstərirdi ki, layiqli ana olmaq üçün qadınlar və qızlar öz 
 27 
– özlərini tərbiyə etməli, səviyyələrini daim artırmalı, qadınlar uşaqlarını milli 
ruhda böyütməlidirlər. O, qadın məsələsini elə bir ucalığa qaldırır ki, hətta bu 
məsələni həll etmədən millətin irəli gedə bilməyəcəyini iddia edir. Qadınlara 
münasibət dəyişməsə, qadınlar həmənki kimi hüquqsuz yaşasa, millilik zərər çəkər. 
Çünki gələcək millətpərvərlər ilk tərbiyəni ana qucağında alırlar. Hər qadın diriliyi 
anlamalıdır və anladığı diriliyi uşağına, övladına aşılamalıdır: ―Qadınlıq 
yüksəlmədikcə milliyyət tənəzzül edər. Hər qadına diriliyin və varlığın həqiqətinə 
vaqif olmaq lazımdır.‖ (―Dirilik‖ məcmuəsi, 1914, № 3). 
Şəfiqə xanım Əfəndizadənin digər məqaləsi ―Qadınlarda dirilik və 
nöqsanat‖ adlanır. O, qadının cəmiyyətdə tutduğu mövqe barəsində maraqlı fikirlər 
söyləyir. Qadının cəmiyyətdə fəal mövqe tutmasına tərəf çıxır. Qadın gərək ictimai 
həyatda iştirak etsin, elm və bilik dalınca qaçsın. Azərbaycan qadınları da xalqın 
həyatında iştirak etməyə can atırlar. Xalqın iqtisadi və mədəni yüksəlişinə 
əllərindən gələni əsirgəmirlər. Müəllifin yazısında nikbinlik və gələcəyə inam 
vardır. ―...bu axır vəqtlərdə qadınlarımızın arasında oxumaq və oxutdurmağa, sənət 
və iqtisada cəmiyyətlərdə işləməyə mail bir fikri – intibah, bir cunbuş, bir dirilik 
halları görülməkdədir.‖ (―Dirilik‖ məcmuəsi, 1914, № 7). 
Bununla yanaşı qadınların nöqsanları barəsində də fikir söyləməkdən 
çəkinməmişdir. Nöqsanların olması isə təbiidir, ona görə ki, avropalılarla 
müqayisədə ―biz daha ibtidai bir haldayıq‖. Şəfiqə xanım Azərbaycan qadınlarını 
iki qrupa ayırır: urəfa və cahil. Məqalədən aydın görünür ki, urəfa xanımlar Bakıda 
və ya digər iri şəhərlərdə ali təhsil görmüş qadınlardır. Onlar əcnəbicə təhsil 
almışlar. Əcnəbi deyəndə, çox güman ki, rus dili nəzərdə tutulur. Şəfiqə xanım 
ümumiyyətlə, əcnəbicə təhsil almağın əleyhinə deyildir. Əksinə, bir çox 
məqamlarda hətta əcnəbicə təhsilin məziyyətindən bəhs edir, məsələn, urəfa 
xanımlara işarə edərək deyir ki, ―əcnəbi dildə aldıqları təlim və tərbiyə sayəsində 
özlərinin hal və məişətlərində bir qədər rahatlıq və sərbəstlik tərəqqiləri 
görülməkdədir. Bu hallar pəsənd edilir‖ (yenə orada). 
Demək, Şəfiqə xanım əcnəbicə təhsil almağın əleyhinə deyildir, sadəcə 
olaraq əcnəbicə təhsildən milli dil və milli mədəniyyət zərər çəkməməlidir. O, 
savadlı qadınlarımızın nöqsanından danışarkən yazır: ―qəlbən, ruhən milli 
lisanlarını tərk edib əcnəbi lisanında qonuşmalarıdır. Böylələrinin külfətləri 
arasında öz ana dilləri büsbütün unudulub, tərk olmaqdadır...  Hələ əziz övladlarını  
- istər qız, istər oğlan – milli dil, milli tərbiyə ilə dimağlarını qüvvətləndirəcəkləri 
yerdə, biləks, daha dil açmamışdan əcnəbi mürəbbilərinin qucaqlarına təslim 
edirlər... bu da ürəfa xanımlarımızın nöqsanlarıdır‖ (yenə orada). 
Cahil qadınlarımız isə elmsiz, biliksiz və savadsız qadınlardır. Şəfiqə xanım 
Əfəndizadə təəssüf hissilə bildirir ki, bu cür qadınlarımız çoxdur. Onların heç nəyə 
marağı olmur. Həyatda acizdirlər, nə istədiklərini özləri də bilmirlər. Ona görə də 
―şəhərimizdə, küçələrdə binlərcə möhtac, aciz arvadlar dilənçilik edirlər.‖ O 
göstərir ki, bunun qarşısını almaq üçün qadınlarımız uşaqlıqdan bir sənətə 
 28 
yiyələnməlidirlər, sənət məktəblərində oxumalıdırlar. Qadınlarımız diribaş, 
gözüaçıq və sərbəst olmalı, təhsil almalıdırlar. Milli tərəqqini arzulayanlar 
―əvvəlcə qadınlarımızın fikirlərinin yüksəlməsinə, milli bir cərəyana 
başlamalıdırlar‖. 
Yuxarıdakı iqtibaslardan belə nəticə çıxır ki, Şəfiqə xanım qadın azadlığı 
probleminə milli tərəqqinin tərkib hissəsi kimi baxır. Onun fikrincə, qadınlarımızın 
azadlığı milli inkişafa tabe edilməlidir. Millilik burada ön plana çəkilir. 
―Dirilik‖ məcmuəsində ümumiyyətlə, qadın məsələsinə geniş yer verilirdi. 
Əli Abbas Müznibin mühərrirliyi ilə çixan məcmuə qadın azadlığı ideyasının 
alovlu carçılarından  biri idi. Başlıcası  bu idi ki, məcmuədə qadın məsələsinə 
əsasən milli tərəqqi, milli inkişaf fonunda baxılırdı. Başqa sözlə desək, qadın 
məsələsi milli inkişafın tərkib hissəsi sayılırdı. Daha biri digərindən təcrid 
olunmurdu.  
Məcmuədə qadınlara qarşı törədilən haqsızlıq və ədalətsizlik ciddi tənqid 
atəşinə tutulurdu. Məsələn, Bədrəddin əl – Hüseyn adlı bir nəfərin ―Dirilik‖də çap 
olunan şerində oxuyuruq:  
 
―Qadın hər qövm, hər millətdə şayani – inayətdir, 
   Fəqət tək bircə bizdə bunlara zülm etmək adətdir! 
                           Cünüdi – cəhd ilə mədum edib ədli, müsavatı, 
Əsir aldıq qadın sinfin ki, məhkumi - əsarətdir.‖ 
 
(“Dirilik” məcmuəsi, 1915, № 10). 
 
Şair qadının cəmiyyətdəki hüquqsuz vəziyyətinə dözməyib etiraz səsini 
ucaldır. Bunu milli bəla hesab edir. Səbəbinin isə cahillikdə görür. Demək, 
qadınların kişilərlə bərabər hüquqa malik olmaları üçün guya ancaq savadlanmaq 
lazımdır. Bəs qadın hüquqsuzluğunun ictimai köklərini kim aradan qaldıracaq? Bu 
sual yenə yenə də cavabsız qalır. 
―Dirilik‖ məcmuəsində qadın məsələsinə elmi yanaşan, ona Avropada 
genişlənməkdə olan feminizm hərəkatının ümumi fonunda baxmağa çalışan 
məqalələr də çap olunurdu. Bu səpkili məqalələrdə qadın məsələsi tarixi planda 
götürülür və diqqətlə araşdırılırdı. Keçmişdə yaşamış Şərq qadınlarını 
xatırlayırdılar. ―Məşhur xanımlar‖ rubrikası altında biliyi və fərasəti ilə, geniş 
dünyagörüşü ilə fərqlənən qadınların həyat və fəaliyyətini qısaca şərh edib o 
zamankı Azərbaycan qadınlarına nümunə göstərirdilər. Bu cür yazılar qadınların 
böyük marağına səbəb olmuşdu. ―Məşhur xanımlar‖ rubrikası ilə verilən 
məlumatlar qadınların özlərini dərk etməsində mühüm rol oynayırdı. Onları canlı 
həyata, elmə, biliyə, fəaliyyətə həvəsləndirirdi. Düşdükləri acınacaqlı vəziyyətlə 
barışmazlıq, döyüşkənlik və sabaha ümid kimi keyfiyyətlər aşılayırdı.  
 29 
Hüseyn Tələt qadın məsələsinə daha geniş nəzərlə baxırdı. Qadın 
məsələsini ictimai, milli və mədəni həyata təsir edəcək güclü amil sayırdı. O, 
―Qadın məsələsi‖ məqaləsində problemi elmi zəmin üzərinə gətirir və problemin 
inkişaf  tarixini izləyərək maraqlı fikirlər söyləyirdi. Feminizm hərəkatının vətəni 
Fransa olduğunu iddia edirdi. Hüseyn Tələtin fikrinə görə qadın cəmiyyətin ictimai 
həyatında fəal rol oynamalıdır. Qadınların iştirakı olmadan sosial tərəqqi mümkün 
deyil. Hüseyn Tələt yazırdı: ―Feminizm sırf həyati – ictimaiyyəyə, milliliyə və 
mədəniyyətə təmas edən mühüm bir məsələdir‖ (―Dirilik‖ məcmuəsi, 1915, № 10). 
H. Tələt ―Qadın aləmi‖ adlı digər məqaləsində də həmin fikrini müdafiə 
edir və sosial tərəqqini qadınlarsız təsəvvür edə bilmir. O, həmin məqalədə yazır: 
―Bizə inqilab və intibah dövrü açacaq maarif maarifi – nisvandır. Ən nəhayət bunu 
da anladıq ki, ümumiyyətimiz və mövcüdiyyətimiz, tərəqqi və təalimiz bir quşa 
bənzər – qanadının ikisi də sağlam olmazsa, uçamaz‖ (yenə orada). 
 Gördüyümüz kimi, müəllif ictimai tərəqqidə qadına mühüm yer ayırır, 
kişi və qadını quşun qadına bənzətməklə hüquqlarını bərabərləşdirir, hər ikisinin 
eyni hüquqa malik olduğunu bildirir. Hüseyn Tələt qadınların maariflənməsinə 
xüsusi əhəmiyyət verir. Sosial tərəqqidə maarifçiliyin rolu ikinci fəsildə geniş 
tədqiq ediləcəyindən biz bu fəsildə həmin mövzuya toxunmayacağıq. 
Qadın azadlığı mövzusu Məhəmməd Hadinin yaradıcılığında da mühüm 
yer tutur. O, qadın adını əlçatmaz yüksəkliklərə qaldırır. Qadının düşdüyü vəziyyət 
ilə qətiyyən razılaşa bilmir. Qadın ziyasını, qadın azadlığını zülmə, ədalətsizliyə 
qarşı qoyur. Əlbəttə, o dövrdə bu cür fikirlər irəli sürmək o qədər də asan deyildi. 
Bütün Şərq ölkələrində olduğu kimi, Azərbaycanda da qadın haqqında müəyyən 
təsəvvür yaranmışdı. Qadına bir ana kimi, bir tərbiyəçi kimi baxılırdı. Qadın 
həyatını bütünlüklə ailəsinə həsr etməliydi. Onu da deyək ki, o zamankı 
Azərbaycan feministlərinin bəziləri də qadına məhz bu baxımdan yanaşırdılar. Fərq 
yalnız bunda idi ki, onlar adi tərbiyədən deyil, milli tərbiyədən. Milli məişətdən 
bəhs edirdilər. Məhəmməd Hadi isə qadına geniş səpkidə yanaşırdı. O yazırdı:  
 
―Zulam içində, yaşar, parlamaz, nə gün, nə səhər, 
                           Qadın ziyası göründükdə zülmət isə qaçar‖  
  
 O, qadını şər qüvvələrə qarşı başlıca güc  sayırdı. Onun fikrincə, hətta 
zülmət qadın ziyası qarşısında aciz idi. Görünür, şair qadın ziyası dedikdə 
qadınların təhsilini, savadını və biliyini nəzərdə tuturmuş.  
 XX əsrin əvvəllərində, süsusilə də Rusiya – Yaponiya müharibəsindən 
sonra Azərbaycanda artıq bir neçə adda məzhəkə məcmuələri nəşr olunmağa 
başlamışdı. Bunlara misal olaraq ―Molla Nəsrəddin‖, ―Babayi - Əmir‖, ―Zənbur‖, 
―Tuti‖, ―Ləklək‖ və başqalarını göstərmək olar. ―Molla Nəsrəddin‖ məcmuəsindən 
                                                 
 Məhəmməd Hadi. Seçilmiş əsərləri, I cild, 1978. 
 30 
savayı yuxarıda adı çəkilən jurnalların heç biri ayrıca tədqiq olunmamışdır. Həmin 
jurnallarda xalqımızın həyatı və məişəti ilə bağlı saysız – hesabsız məqalələr, 
lətifələr, karikaturalar və sairə çap olunmuşdur. Ciddi mətbuatdan fərqli olaraq 
məzhəkə məcmuələri tənqid obyektini gülüşlə, kinayə və istehza ilə 
qamçılayırdılar.  Bu baxımdan məzhəkə jurnallarının ictimai rəyə təsiri daha güclü 
idi. Camaatı güldürə - güldürə düşünməyə vadar edən məzhəkə məcmuələri 
səhifələrində digər məsələlərlə yanaşı qadın məsələsinə də xüsusi fikir verilirdi. 
Qadına həqarətlə baxanlar, hüququnu tapdalayanlar gülüş hədəfinə çevrilirdilər. 
Məsələn, ―Molla Nəsrəddin‖ məcmuəsindəki  ―Kişi gəlir‖ adlı yazını götürək. 
Yazıda qadını kölə vəziyyətində görmək istəyənlər incə yumorla tənbeh olunur. 
Yazının başlığı da mənalıdır: ―Kişi gəlir‖. Burada da bir kinayə vardır, qadının 
hüquqsuzluğu üzərində öz səadətini qurmaq istəyənlər, cahilliyi və savadsızlığı 
üzündən milli tərəqqiyə xor baxanlar tənqid atəşinə tutulur. Yazıda oxuyuruq: ―Və 
bir də qaldı ki, bir para ağzı qəşənglər başlayıblar qəzetlərdə yazmağa ki, nə bilim, 
gərək övrətlər oxusunlar, tərbiyə tapsunlar, uşaqlarına tərbiyə versünlər, 
cəmiyyətlər tərtib etsünlər, çalışsunlar, vuruşsunlar, ta ki millət qabağa gəlsun...‖ 
(―Molla Nəsrəddin‖ məcmuəsi, 1914, № 13). 
 ―Babayi – Əmir‖ məcmuəsi də qadın məsələsinə toxunur, lakin ―Molla 
Nəsrəddin‖dən fərqli olaraq ―Babayi – Əmir ‖ qadın azadlığı haqqında mətbuat 
səhifələrində çıxış etməyin faydasız olduğunu bildirir. Məcmuə qadın məsələsinin 
həllinə bədbinliklə yanaşır, hətta inanmır: ―Zəhrimara qalsun bu arvad məsələsi... 
on ildən bəri ―hürriyyəti - nisvan‖, ―hürriyyəti - nisvan‖ dadu – fəryad etməkdən 
boğazımız dağılmışdır‖ (―Babayi - Əmir‖ məcmuəsi, 1916, № 31). 
 Birinci fəsilə yekun vurarkən, deməliyik ki, burada müxtəlif, baxışlı, 
dünyagörüşlü şəxslərin və hətta ictimai təşkilatların inqilab və sosial azadlıq 
probleminə münasibəti araşdırılmış və bununla da həmin problemlərin sosial 
tərəqqiyə təsiri öyrənilmişdir. Məlum olmuşdur ki, sosial tərəqqidə inqilab təlimini 
qətiyyətlə müdafiə edən bolşeviklərlə yanaşı Azərbaycan ziyalılarının bir qismi bu 
sahədə milli azadlığın mühüm rol oynadığını xüsusilə qeyd etmişlər. Məsələn, M. 
Ə. Rəsulzadə sosial tərəqqini milli tərəqqi ilə əlaqələndirmiş və milli tərəqqinin 
tələblərini mövcud quruluşun tələbləri ilə uzlaşdırmağa çalışmışdır. Qeyriləri də 
(Yusif  Vəzir Çəmənzəminli, Ömər Faiq Nemanzadə və s.) məsələyə əsasən bu 
mövqedən yanaşmışlar. Lakin onlar  M. Ə. Rəsulzadən fərqli olaraq problemi və 
onun həlli yollarını nisbətən sadə izah etmişlər. 
 Göründüyü kimi, o dövrdə sosial azadlıq problemi xırdalanaraq bütün 
mürəkkəbliyi  və incəliyi ilə tədqiqat obyektinə çevrilmişdir. Sosial azadlıq 
fonunda şəxsiyyət azadlığı, vicdan azadlığı və qadın azadlığı məsələləri 
araşdırılmışdır. O problemlər indi də qaldırılır. O zamankı şərhləri üzə çıxarmaqla 
budünkü vəziyyətimizi daha dərindən öyrənməyə imkanımız olacaqdır. Biz 
bugünkü fikrimizlə əski fikrimizi tutuşdurub daha qənaətbəxş nəticələrə gələ 
bilərik. 
 31 
   II FƏSİL 
 
MAARİF   VƏ  MƏDƏNİYƏTİN   SOSİAL   TƏRƏQQİYƏ 
TƏSİRİ 
 
Mədəniyyət anlayışı mürəkkəb və çoxşaxəlidir. Əslinə qalsa, maarifin özü 
də bu anlayışa daxildir. Lakin maarifi ayırmaqda bizim məqsədimiz vardır. Bu 
məqsəd hər şeydən əvvəl ondan ibarətdir ki, maarifi ayrıca   götürməklə   tədqiq  
etdiyimiz    dövrdə—1914—1917-ci illərdə maarifə nə qədər böyük əhəmiyyət 
verildiyini qeyd etməyə çalışmışıq.  Azərbaycan  ziyalılarını  o zamam ilk növbədə  
xalqın  maariflənməsi, təlim    və təhsili narahat  edirdi.   Ümumiyyətlə,   bu  
barədə fikir   birliyi, müəyyən  mənada  həmrəylik var  idi. Maarif məsələsi o 
zamankı   yazıların  başlıca   məzmununu təşkil  edirdi. Bu həm də ondan irəli 
gəlirdi ki, çarizm Qafqazda müsəlmanların   maarif   sistemini   kökündən   
dəyişmək   istəyirdi.   Məktəbləri  böyütmək    bəhanəsi    ilə türklərin təhsil   
almasına  mane olan,  milli  hüquqlarını    boğan son dərəcə  mürtəce  bir layihə  
hazırlanmışdı.  Qəribə burası idi ki, layihədə türk dili, Azərbaycan dili əvəzinə  
nədənsə tatar  dili  yazılmışdı.   Bu da,  şübhəsiz ki,  böyük dövlətçilik siyasətinin  
məhsulu idi, xalqın mənəviyyatını məhv etmək istəyənlərin xəbis planlarından irəli 
gəlirdi. M. Ə.  Rəsulzadə bu barədə belə yazmışdır: ―Dil  milliyyətin hamısını 
təşkil etməsə də, yüzdə doxsanını vücuda gətirən böyük bir amildir. Bir milliyyətin 
məhv edib aradan götürmək qəsdində olan siyasilər də əsl bunun üçündür   ki, 
təmsil    (asimilyasion) əməliyyatı   icra   edərkən  ən   birinci  fikirlərini  dilə verər 
və ən əvvəl bir millətin dilini yaddan çıxartmağa səy edərlər‖ (―Dirilik‖ məcmuəsi, 
1914, № 6). 
Haqqında danışdığımız layihə nə cür hazırlanmışdı? Kim tərəfindən 
yazılmışdı? O dövrdə nəşr olunan mətbuatı diqqətlə izləyərkən bu sualın cavabı 
tapıldı. Sualın cavabı Ömər Faiqin ―Nə umuyoruz?‖ adlı silsilə məqalələrindədir. 
Məqalələrdən məlum olur ki, Qafqaz maarif müdiri Rodolev bəzi şəxslərə tək-tək 
müaciət edib maarif barəsində fikirlərini öyrənmək istəmişdir. Ömər Faiq 
yazmışdır: ―Bən bu xəbəri duyan gibi, tək-tək adamlara müraciətin millətimiz üçün 
zərərli olduğunu və bunun üçün mütləq bir yığıncaq lazım gəldigini yazmışdım‖ 
(―Açıq söz‖ qəzeti, 1916,  №108). O, öz fikrini bu cür əsaslandırır: ―Tək-tək 
şəxslərə müraciət ondan ötrü zərərlidir ki, maarif müdirinin tanıyub, sayub fikrini 
bilmək istədiki şəxs bizdən artıq müdirin xatirinə, arzusuna— imdiki tərbiyə və 
əxlaqımız təsirilə—xidmət edəcəki zənni yadə gəlməyor‖ (yenə orada). Bəri 
başdan deyək ki, Rodolevip layihəsi olduqca  mürtəce idi və müsəlman, ilk 
növbədə isə türk xalqlarının əleyhinə yönəldilmişdi. Köhnə ―Ömər‖ və ―Əli‖ 
məktəblərinin əvəzinə üçpilləli məktəblər yaranmalıydı. Birinci pillə: bir əlifba və 
üç hazırlıq sinfi, təhsil müddəti dörd il: Oxunan dərslər: şəriət, rus dili, tatar dili 
 32 
(?), hesab və türkü (peniye). İkinci pillə dərsləri: şəriət, rus dili, hesab, cəbr, 
həndəsə, tarix, coğrafiya, tarixi-təbii, hikməti-təbiiyyə, rəsm, tatar dili, türkü və 
gimnastika. Adı çəkilən dərslərin hamısı rus dilində oxunmalıydı. Yerli dilə həf-
tədə cəmi iki dərs ayrılmışdı. Və bu dərslar məcburi deyildi. Bundan başqa yerli dil 
bütün dərslərin sonunda şagirdlər artıq yorulub əldən düşəndən sonra tədris 
olunurdu. Bu da təbii ki, uşaqların dərsdə oturmamasına səbəb olurdu. Qəribə 
burası idi ki, yeni proqrama görə uşaqlara şəriət dərsi ərəbcə keçirilməliydi. İza-
hat, isə ya rusca, ya da ―tatarca‖ verilməliydi. Bununla əlaqədar olaraq Ömər Faiq 
yazırdı: ―Müdir cənablarının türk dilimizə olan iltifatsızlığının və guya bu yol ilə 
―xidmət‖ göstərməginin əlbət ―özüncə‖ bir mənası vardır, lakin özü böyük 
pedaqoq ola-ola, sırf pedaqoji əleyhinə çalışmasının əcəba nə mənası vardır?‖ 
(―Açıq söz‖ qəzeti, 1916, № 108). 
Üçüncü pillə müəllimlər hazırlayan xüsusi məktəb idi. Bu məktəblərdə 
təhsil müddəti üç il olmalıydı. Məqsəd ibtidai rus-türk məktəblərinə türk dili və şə-
riət müəllimi hazırlamaq idi. Dərslər: təfsir, islam tarixi, fiqh, elmi kəlam, elmi 
hədis, islam dininin tarixi, tatar, ərəb, fars və rus dilləri, Rusiya tarixi, coğrafiyası 
və üsuli-təlim. Üsuli-təlim, coğrafiya və tarix rus, qalanları ərəb dilində olacaqdı. 
Göründüyü kimi, tədris proqramı həddən ziyadə yüklənmişdi. İbtidai məktəblərdə 
müəllim işləyəcək tələbələr nədənsə elmi kəlam, fiqh kimi çətin və mürəkkəb 
fənnlər keçməliydi. Əlbəttə, dini nöqteyi-nəzərdən bu fənnlər olduqca vacib və 
zəruri fənnlər idi, amma ibtidai məktəblərdə dərs deyəcək gələcək müəllimlərin 
bunlar nəyinə gərəkdi. Ömər Faiq məsələyə bu mövqedən yanaşır və buna görə də 
yeni dərs proqramının tamamilə yarıtmaz olduğunu qeyd edirdi. O yazırdı: ―Elmi 
kəlam nədir? Fəlsəfə gibi ən ali bir elmin uluhiyyət və vicdaniyyətə aid bir 
qismidir ki, müsəlmanları bir-birlərindən ayıran məzhəbçilərin öz aralarında keçən 
mübahisə və münaziəli məsələlərlə doludur. 
Əcəba, bu elmin «ibtidai» türk məktəblərində müəllimlik edəcəklərə nə 
lüzumu var?‖ (―Açıq söz‖ qəzeti, 1916. № 108). 
Sonra o, öz fikrini daha geniş şərh edərək yazırdı: ―Bir az daha ciddi 
düşünüb irəli gedəcək olsaq, cürətlə deyə bilərəm ki, ibtidai məktəb müəllimlərinə 
yalnız elmi kəlamın degil, o qisimdə oxunan dərslərin çoxunun lüzumu yoxdur, 
ibtidai məktəblərdə müəllim olacaqlara bu ali dərsləri oxutduqları halda, əcəba 
qazı, müdərris və ruhani darülmüəllimində müəllim olacaqlara hankı elmləri 
oxudacaqlar‖ (yenə orada). 
Bir sözlə, çarizm mövcud məktəbləri böyütmək bəhanəsi ilə Qafqazda 
olduqca mürtəce bir layihəni həyata keçirmək niyyətində idi. Layihə Qafqaz 
türkləri, yəni azərbaycanlılar üçün nəzərdə tutulmuşdu. Layihə açıq-aşkar 
müsəlman və türk olan azərbaycanlıların milli və dini simasını pozmaq məqsədi 
güdürdü. Mövcud məktəbləri böyütmək bəhanəsi ilə uşaqların qarşısına elə çətin 
vəzifələr qoymaq istəyirdilər ki, uşaqlar çaş-baş qalsınlar, çətinə düşüb 
 33 
oxumasınlar. Məktəbi uşaqlar üçün maarif ocağına deyil, əsl cəhənnəm yuvasına 
çevirməyə çalışırdılar. 
Müsəlmanlar çar Rusiyasına qarşı mötədil və hətta xoşniyyət mövqe 
tutsalar da, mütləqiyyət öz təbəələri olan müsəlmanlara, ilk növbədə isə türkdilli 
xalqlara düşmənçilik münasibəti bəsləyirdi. Onların milli mədəniyyətlərini, milli 
dillərini hər vəchlə boğurdu. Maarif qarşısına min bir sədd çəkirdi. Təsadüfi deyil 
ki Ömər Faiq məqaləsinin axırında yeni maarif sistemini nəzərdə tutan layihəyə 
işarə edərək yazmışdır: ―Görürük ki, ―bizim?‖ üçün açılacaq bu geniş məktəblərdə 
həy şey var: rusca abrazovaniya, ərəbi məlumat, farsca şer, ərəbcə iman və etiqad, 
hətta elmi kəlam. 
 
Ancaq bir şey yox. Nədir o? 
Özümüz!..‖ (―Açıq söz‖ qəzeti, 1916, № 108). 
 
Ömər Faiq yeni layihəni tənqid etməklə kifayətlənmirdi. O,  maarif 
sahəsində yeridilən ayrı-seçkilik siyasətini, azərbaycanlılara qarşı olan ögey   
münasibəti cəsarətlə ifşa edirdi. Qeyri-müsəlman xalqların, ələlxüsus da 
ermənilərin maarif sahəsində imtiyazlarını, hüquqlarını açıb göstərirdi. 
Mütləqiyyətin erməniləri öz qanadı altına aldığını təkzibolunmaz dəlillər əsasında 
sübuta yetirirdi. 
Bu həqiqətən də elə idi və o barədə yalnız Ömər Faiq yazmırdı, digər 
Azərbaycan ziyalıları da yazırdılar. Lakin Ömər Faiq həmin məsələni daha 
kəskinliyi ilə göstərirdi. Məsələn, adını qeyd etdiyimiz ―Nə umuyoruz?‖ silsilə 
məqalələrində o yazırdı: ―Məsələn, bir hökumət idarəsində, bir quberniyada, bir 
qapı qonşuluğunda yaşayan və hökumətin hamı xərсlərini—vergilərini, 
ağırlıqlarını müsavat üzrə yüklənən iki millətin biri ―mücaid‖, digəri ―məhdud‖ 
qanunla idarə olunsa, əlbət ki, ikinci   millət   bu   haldan   rahətsiz   olacaqdır‖   
(―Açıq söz‖ qəzeti, 1916, № 110). 
Bəlkə Ömər Faiq bununla çar Rusiyasına böhtan yağdırırdı? Bəlkə ölkədə 
bütün millətlərə həqiqətən də eyni gözlə baxırdılar, Hamını bir tuturdular. Axı, 
yüksək rütbəli çar məmurları da millətlərin bərabər hüququndan, xalqlar 
dostluğundan ağızdolusu danışırdılar. ―Milli məsələlərimizin vəqtimi?‖ 
məqaləsində belə bir məlumat getmişdi: ―Bir neçə gün qabaq namesnik dəf-
tərxanasının müdiri Tiflisdəki qəzetin baş mühərrirlərini çağırıb onlarla 
müsahibədə bulundu. 
Müsahibədən məqsəd fəxamətli veliki knyaz Nikolay Nikolayeviç 
həzrətlərinin Qafqaz xüsusundakı fikir və arzularını və idarəsindəki məslək və 
üsulunun təməlini yada salmaq və anlatmaqdıq. Bu anlayışa görə namesnikimiz 
üsuli idarəsinin əsası «ədalət və müsavat» imiş. Və bu əsas cəhətilə hamı millətlərə 
bir gözlə baxmaq və onların arasında nəinki ziddiyyət, bəlkə dostluq və yaxınlıq 
vücuda gəlməsini şiddətlə arzu buyururmuş‖ (―Açıq söz‖qəzeti, 1915, № 54). 
 34 
Şübhəsiz  ki, ―veliki  knyaz‖ cənablarının məqsədi ―nəcib və xeyirxah‖  
məqsəd idi. Lakin baxaq görək ki, bu sözlərə həyatda nə cür əməl olunurdu. Buna 
görə çox uzağa getmək lazım deyildir, M. Ə.  Rəsulzadənin  ―Məktəb və mədrəsə‖  
adlı silsilə məqalələrini oxumaq kifayətdir. Əvvəlcə baxaq görək ki, ―veliki 
knyazın‖ məmurlarından biri, Qafqaz maarif müdiri Rodolev cənabları nəyə 
rişxənd edir.  ―Rodolev  cənabları‖ ―Bakıda  yataq salan‖ müsəlman maarif 
cəmiyyətlərinin darülmüəllimin və sair məktəbi-aliyyə ―xülya‖ları ilə ömür 
keçirdiklərini məxsusi bir surətdə qeyd edir... Burada ―xülya‖ olacaq nə şey 
varmış? Bəlkə bunun ―xülya‖ olan cəhəti odur ki, müsəlmanlar bunu özləri öz 
ixtiyarları ilə, öz zövq və səliqələri ilə görmək istəyirlər. Əsrlərdən bəri dara 
olduqları haqlarından, imdi də olsa, istifadə fikrinə düşmüşlər.  Bəlkə  burası  
―xülya‖dır   ki,   məscid, məktəb və mədrəsələrini maarif nəzarətinə tabe etmədən 
islah etmək istəyirlər» (―Açıq söz‖ qəzeti, 1916, № 138).  
Əlbəttə,   müsəlman  balaları  üçün  ali  məktəb  əlçatmaz  bir  xülya  idi.  
Çarizm   müsəlmanların  savadlanmasına qarşı çıxırdı, çünki qorxurdu ki, avam və 
küt saydığı   müsəlmanlar   maariflənib özlərini dərk edərlər, gözlərini geniş açıb 
mütləqiyyətin yeritdiyi müstəmləkəçilik siyasətini anlayarlar və nəhayət  öz təbii 
hüquqlarını  tələb   edərlər.   Nəticədə,   milli   sərvətlərinin, təbii ehtiyatlarının 
göyə sovrulmasına, talan olunmasına mane olarlar. Çarizm müsəlmanlara nə qədər 
təzyiq göstərirdisə, öz din qardaşları ilə bir o qədər mülayim rəftar edirdi. 
Bəzilərinə hətta hədsiz hüsn-rəğbət göstərir, nazları ilə oynayırdı. Məsələn, 
Məhəmməd Əmin Rəsulzadə adını çəkdiyimiz ―Məktəb və mədrəsə‖ silsilə 
məqalələrinin birində yazırdı: ―Müsəlmanlar görürlər  ki, qapıbir qonşularının 
təqribən bir əsr bundan əvvəl mövcud olan kəlisa məktəblərində şəriət, ermənicə, 
rusca, ümumi tarix, ziraət, tarixi təbii, erməni tarixi oxunur.  Bu dərslərdən yalnız    
Rusiya    tarixi ilə coğrafiyası rus dilində təlim edilir, qalan dərslərin hamısı, hətta 
ümumi tarix də haman erməni dili ilə oxudulur. 
Bu məktəblərin hər dürlü idarələri, müəllimləri də öz ixtiyarlarında, kəlisa 
məhəlləsinin ixtiyarındadır. 
Müsəlmanlar bir ―xülya‖ deyil, bir həqiqət olaraq görürlər ki, qonşularının 
ibtidai kəlisa məktəblərindən savayı altı yerdə 85 ruhani darülmüəlliminləri var. 
Bunların fövqündə Eçmiadzindəki ruhani ―Akademiya‖nın dəxi ―xülya‖ 
olmadığını müsəlmanlar görürlər. 
Əcəba, qapıbir qonşularımızın yarım əsrdən ziyadə nail olduqları bir şey 
bizim üçün bu gün nədən bir xəyal, nədən bir xülya olsun?‖ (―Açıq söz‖ qəzeti, 
1916, № 138). 
M. Ə. Rəsulzadənin hiddətini başa düşmək çətin deyildir. O, 
mütləqiyyətin müsəlmanlara qarşı tutduğu ədalətsiz mövqeyi görüb susa bilmirdi. 
Çünki maarif o zaman xalq üçün bir işıq, bir ümid mənbəyi idi. Məhəmməd Əmin 
milli dirçəlişdə maarifə geniş yer verirdi. Başlıca məqsədi milli məktəblərin 
açılması idi, elə məktəblərin ki, onu qurtaranlar millətin və dinin fərqini görsün, 
 35 
mənsub olduğu xalqın mədəniyyətinə qovuşsun, onu sevsin. Ona görə də mövcud 
məktəb və mədrəsələrin islahına tərəfdar idi. Bu məktəblərin zəmanə ilə 
ayaqlaşmasını istəyirdi. 
O, məktəblərin islahını düşünərkən, ―xalqı işıqlandıracaq məktəblərin, 
həm də məhkum və tabe millətlərə məxsus olan xalq və cəmaət məktəblərinin əsl 
məqsədi nə olmalıdır?‖,—deyə öz-özünə sual verirdi. Göründüyü kimi, 
Məhəmməd Əmin real vəziyyəti, nə qədər acı olsa da, nəzərə alırdı. Azərbaycan 
xalqı hələ ki, məhkum və tabe idi, ixtiyarı öz əlində deyildi. Odur ki, istər-istəməz 
bununla hesablaşmalıydı. Bir növ mövcud quruluşun mənafeyi ilə mənsub olduğu 
xalqın mənafeyini mümkün qədər yaxınlaşdırmağa çalışırdı. Çarizmin getdiyi 
güzəştlərdən faydalanmağı lazım bilirdi. Ona görə də öz sualına belə cavab verirdi: 
―Salim və bitərəf bir baxışa görə məktəblərin vəzifəsi, görəcəyi işi yaşadığı dövlətə 
mərbutiyyət və əlaqədarlıq tərbiyə etməklə bərabər mənsub olduğu xalqın 
əməllərinə dəxi mədəni bir amil olmaqdır‖ (―Açıq söz‖ qəzeti, 1916, № 134). 
Demək, məktəblərin başlıca vəzifəsi həm uşaqlara yaşadığı dövlətə 
sədaqət və itaət hissi aşılamaqdan, həm də xalqının mədəniyyətini zənginləşdirəcək 
savadlı ziyalı tərbiyələndirməkdən ibarətdir. Göründüyü kimi, M. Ə. Rəsulzadə 
dövlətin mənafeyi ilə xalqın mənafeyini birləşdirməyə çalışırdı. Bununla belə, 
sonrakı cümlə ilə tarazlığın nisbətini bir qədər pozur, milliliyə üstünlük verir. 
―Demək ki, müsəlman balalarını tərbiyə edəcək xalq məktəbləri bu əxlaqın (yəni 
müsəlmanların) anlı qismi tərəfindən bəslənməkdə olan milli arzu və əməllərə dəxi 
yardımçı olmalıdır‖ (yenə orada). 
O, məktəblərə daha geniş mövqelərdən yanaşır, onları qabaqcıl 
Azərbaycan ziyalılarının köməkçiləri hesab edirdi. Başqa sözlə, xalq məktəblərini 
bitirən şagirdlər gələcəyin millətpərvərləri, əməlpərvərləri olmalıydılar. Xalqın 
xidmətində durmalı, əllərindən gələni əsirgəməməliydilər. 
M. Ə. Rəsulzadə Rusiya müsəlmanlarını az bir istisna ilə türk-tatar 
qövmünə mənsub edir. Onun fikrincə, müsəlmanlar mədəniyyət sahəsində bir şeyə 
nail olmaqdan ötrü aralarındakı birliyi dərk etməlidirlər. Bu birlik anlamı ən böyük 
mədəni qüvvədir. Hər hansı, bir vasitə ki, Rusiya müsəlmanlarını bu anlama 
yaxınlaşdırır, o vasitəni müsəlman ziyalıları hər vəchlə təbliğ etməlidirlər. Rusiya 
müsəlmanlarının arasındakı məzhəb ixtilaflarını qızışdırmaq, aralarına nifaq sal-
maq, Məhəmməd Əminin fikrincə, imperializmin siyasətidir. Halbuki dövlət bu 
siyasətdən əl çəkməli və müsəlmanların birləşməsindən qorxuya düşməməlidir. 
Bəlkə də əksinə, müsəlmanların birləşməsi dövlətə çoxlu mənfəət gətirə bilər. O 
yazırdı: ―Müsəlmanların aralarındakı məzhəb ixtilaflarını qaldırıb, məsələn, 
sünnilərlə şiələrin birləşmələri məqsədini güdmələrinin həmişə yanlış anlamışdılar. 
Öylə təsəvvür olunur ki, bu iki zidd məzhəb birləşirsə, mütləqən siyasi bir 
məqsədlə birləşmək istəyir və bu birləşməkdə mütləq bir ―təcavüz‖ fikri vardır və 
guya ki, bu məşhur təcavüz ―ittihadi-islam‖ fikrinin doğurduğu ―təhlükə‖li bir 
şeydir‖ (―Açıq söz‖ qəzeti, 1916, № 134). 
 36 
Məhəmməd Əmin çarizmin maarif sahəsində türk xalqlarını bir-birindən 
ayıran mürtəce siyasətinə qarşı çıxırdı. O, Rusiya türklərini mədəniyyətcə vahid 
hesab edir, dillərini türk dilinin ayrı-ayrı şivələri adlandırırdı. O, bununla yanaşı 
özünü həm də Rusiyanın övladı adlandırırdı. Rusiyaya vətən deyir və onun ali 
mənafeyinə hörmətlə yanaşırdı. Rusiyada yaşayan türk xalqlarının bir-birinə doğru 
can atmasına, mədəni cəhətdən birləşməsinə işarə vuraraq o yazırdı: ―Rusiya 
içindəki millətlər üçün ―vətən‖ olacaqsa, o zaman türk-tatar qövmlərinin bu meyl 
və arzularından ürkməməlidirlər. Çünki o zaman Rusiya mədəniyyətcə daha qüv-
vətli övlada malik olar. Yox, bu vəqtə qədər olduğu gibi, bundan sonra da «hökm 
üçün ayırmaq» politikası aparılacaqsa, o zaman başqa... Əlbəttə, yaxşı həzm 
olunmaq üçün lüğmələr xırda-xırda olmalıdır‖  (yenə orada). 
Yuxarıdakı iqtibasdan məlum olur ki, çarizmin daxili siyasəti əvvəlki 
illərlə müqayisədə xeyli mülayimləşibmiş. Mütləqiyyət quruluşunun əsasları 
laxladığına görə çar əvvəlki kimi xalqı əsarətdə saxlaya bilmirdi. Güzəştlərə 
gedirdi, daha doğrusu, güzəştlərə getməyə məcbur idi. Bir tərəfdən Yaponiya ilə 
olan müharibə Rusiyanın iqtisadiyyatını sarsıtmış. digər tərəfdən isə xalq 
kütlələrinin mütləqiyyətə qarşı kütləvi çıxışları quruluşun ölüm saatını 
yaxınlaşdırmışdı. Beləliklə, çarizm növbəti zərbələrdən yaxa qurtarmaqlan ötrü 
müəyyən manevrlər etmək məcburiyyətində qalmışdı. Quruluşun sonunu 
uzaqlaşdırmaq məqsədilə müxtəlif yol və vasitələrə əl atır, bir növ vaxt qazanmağa 
çalışırdı. 
Bayaq dediyimiz kimi, M. Ə. Rəsulzadə Qafqazda aparılan maarif 
siyasətinə qarşı  çıxırdı.  Bu   siyasətin  nəticəsi  idi ki,  Qafqaz türklərinin  milli,  
mədəni  hüquqları  tapdanır, özləri  isə ayrı-seçkiliyə  məruz  qalırdı. Xüsusilə də 
maarif sisteminin yeni layihəsi sələfindən fərqli olaraq daha  mürtəce və daha  
irticaçı idi. Burada türk xalqlarının milli, mədəni hüquqları nəinki pozulurdu, hətta 
saya belə salınmırdı. M. Ə. Rəsulzadə ona görə də «Məktəb və mədrəsə» silsilə 
məqalərində açıq-aşkar yazır ki, Qafqaz maarif sisteminin müdiri cənab Rodolev 
və müsəlman ümumi fikri arasında bu məsələyə dair ziddiyyət hökm sürürdü. O, 
hətta bu məsələni, yənni milli məktəb ilə türk xalqlarının bir-birinə yaxınlaşmasını 
«millət amal və arzularının guşədaşları» adlandırır. Bu guşədaşlar aradan qal-
dırılarsa,  xalqın  bəslədiyi xoş ümidlər  dərhal  uçub dağılar. 
Çar Rusiyası müsəlman məktəb və mədrəsələrinə qarşı yeritdiyi sərt 
siyasəti qondarma səbəblərlə əsaslandırmağa çalışırdı. Guya ki orada Rusiya 
əleyhinə qızğın təbliğat aparılırdı. Rusiyanı parçalamaq istəyirdilər,  istəyirdilər  ki,  
müsəlmanları  rus  dövlətindən ayırsınlar. Məhəmməd Əmin Rodolevin məruzəsinə 
işarə vurub yazırdı: ―Xülasə, hökümətin xəbəri yox, nəzərə çürük, qaranlıq, rütubi 
görünən məscid və mədrəsələr yaman şeylərmiş. Sayıq   canişin   mütəvəffa   
Varansov-Daşkovun məşhur mərruzəsində müsəlmanlar haqqında iddia olunan   
―ittihadi-islam  və  Rusiyadan ayrılmaq meyli‖ demə buralarda, bu məscid məktəb 
və mədrəsələrdə bəslənirmiş. Kim bilir, bəlkə də mütəvəffa Varansov o böyük 
 37 
iftirasını yazarkən, mövzu bəhsimiz olan məruzədən istifadə etmişdir‖ (―Açıq söz‖ 
qəzeti, 1916, № 135). 
Bəli, Qafqazda maarifi boğmaq üçün bəhanə artıq tapılmışdı. Əlbəttə, 
Qafqaz deyəndə, biz ancaq Qafqaz müsəlmanlarını, ilk növbədə isə Qafqaz 
türklərini nəzərdə tuturuq. Çarizm artıq qılıncını siyirmişdi və hücuma keçməyə 
hazır idi. 
Qafqaz maarif müdiri Rodolev məruzəsində ―Səadət‖ cəmiyyətinin 
nizamnaməsinin birinci maddəsini bərk tənqid edirdi. Nizamnamənin birinci 
maddəsi onun xoşuna gəlmirdi. Gəlin baxaq görək bu maddə nədən ibarət idi. ―1. 
Cəmiyyətin ümdə qəsdi Bakı şəhərində vaqe olan mədrəsələri üsuli-cədid üzrə 
nizama salmaqdır. 2. Müqtəzai zəmanə görə tazə mədarisi-ruhaniyyə, darülmüəlli-
min və sair məkatibi-aliyyə təsis və imarət etməkdir‖ (―Аçıq söz‖ qəzeti, 1916, № 
138). 
Rodolev ali məktəblərin açılmasına, xalqın sözün əsl mənasında 
savadlanmasına heç bir vəchlə dözə bilmirdi, dərhal etirazını bildirirdi. M. Ə. 
Rəsulzadə bununla əlaqədar olaraq yazırdı: ―Rusiya həyati – siyasiyyəsi təbii bir 
cığıra düşər, hər millətin öz kötüyü üzərində göyərib də doğma mədəniyyətlə 
nəşvunuma etməsinə imkan verilərsə, şübhəsiz ki, ―Səadət‖ cəmiyyəti 
nizamnaməsinin birinci maddəsində istənilən şeylər  deyil, ondan daha geniş milli 
tələblər dəxi bir ―xülya‖ gibi nəzərə gəlməz. Yox, əgər istədiyimiz mədrəsəyi-
ruhaniyyə əvəzinə bizə təsəvvür olunan ―Əli‖ və ―Ömər‖ məktəbləri təqdim 
olunub, ona qane olmamız ―əmr‖ edilərsə, o vəqt əlbəttə ―mədrəsəyi-ruhaniyyə‖ 
tələbi bir ―xülya‖ olur...‖ (―Açıq söz‖ qəzeti, 1916, № 138). 
M. Ə. Rəsulzadə çar Rusiyasının demokratik yolla inkişafına ümid 
bəsləyir, ona görə də, ali məktəblərdən mədrəsəyi-ruhaniyyələrdən və hətta daha 
geniş milli tələblərdən danışır. Yox, əgər dövlət əmr dili ilə danışsa, itaət etməkdən 
savayı bir əlac qalmır. Onda bütün bu arzular xülya olur... 
Yeni layihə ilə əlaqədar olaraq məscid məktəbləri ruhanilərin əlindən 
alınıb maarif nəzarətinə verilməliydi. Şübhəsiz ki, bu müsəlmanların hüququna bir 
təcavüz idi. Çarizm bunu onunla əsaslandırırdı ki, guya müsəlman məscid məktəb 
və mədrəsələrində Rusiyaya qarşı təbliğat aparılırdı. 
Lakin bunun günahı, Məhəmməd Əminin fikrincə, həm də özümüzdə idi. 
Biz bu məktəblərə xor baxdıq, qədrini bilmədik. Halbuki bu məktəblər millətin idi, 
orada millətin balaları təhsil alırdı. ―Biz məscid məktəb və mədrəsələrinə xor 
baxdıq. Onları zəlalət və ətalət yuvası sandıq, burada millət çürüdülür dedik, 
buraları təəssüb ocağıdır ünvanını taxdıq. Həm həqiqətən də oylə idi. İmdi də çox 
islah olunmamışlar. Fəqət biz bir şeyi unutduq: Ən böyük səhvimiz də buradadır. 
İntelegensiyamızın, zəmanə dərdini anlayanlarımızın ən ağır xətası da budur. Biz 
unutduq ki, bu müəssisələr hər nə halda olsalar, bizimdir...‖ (―Açıq söz‖ qəzeti, 
1916, №  143). 
 38 
M.  Ə.  Rəsulzadə  maarif  məsələsində ziyalılarımızın nöqsanlarına, 
səhvlərinə də toxunur. Ziyalılar məscid məktəblərini  bəyənməyib, onu  ətalət, 
cəhalət ocağı adlandırıb xalqı  «işkolalara» çağırdılar.  Çünki  bu tip  məktəblərdə  
şagirdlərə dünyəvi  elmlər  öyrədilirdi. Bu  məktəblər daha qabaqcıl, daha 
mütərəqqi məktəblər idi. Lakin «xalq ruhuna, əxlaqına, ürf  və adətinə müğayir 
(olan   ruslaşmaq  ―işkolasına‖   getmədi,   məscid məktəb   və  mədrəsələrində 
qaldı.  Əvəzində    oraya   bəzi bəyzadələrlə    imtiyazlıların    və sərvət 
sahiblərinin uşaqları getdilər. Təəssüflər olsun ki, oradakı təlim və tərbiyə üsulları 
bəyzadələri xalqdan  tamamilə uzaqlaşdırdı.  Həm  də tək-tək  adamların  oxuması,    
təhsil alması xalqın maariflənməsi demək deyildi. Sonra rus-tatar tipində məktəblər 
açıldı, lakin bu məktəblərdən də bir nəticə hasil olmadı. 
Şübhəsiz ki, deyildiyi kimi tək-tək adamların təhsil alması xalqa o qədər 
də böyük fayda vermirdi. Çox vaxt bu adamlar təhsil alıb xalqından aralı düşürdü. 
Xalq onu anlamırdı, o da xalqını. ―Bir nəfərin işıqlanub da «abrazovannı» olması o 
qədər də dərdə şəfa verəcək dərman degildir. Çox kərə ayrı-ayrı fərdlərin böyük 
miqyasda işıqlanması çuxa əvəzinə palto, arxalıq əvəzinə frak, çarıq əvəzinə 
batinka geyməkdən, papaq əvəzinə silindr qoymaqdan və Tükəzban yerinə Liza xa-
nım almaqdan ibarət olub qalır‖ (―İqbal‖ qəzeti, 1914, № 811). 
Sonra da fikrini sübuta yetirmək məqsədilə oxuculardan soruşur: 
―...Bakıda, ehtimal ki, yüzə yaxın diplom almış, təhsili-kəmal etmiş ―vısoko 
abrazovannılarımız‖ vardır. Hanı bəs, nə üçün ehtiyaclarımız dəf olunmayır?‖ 
(yenə orada). 
Odur ki, məqsəd tək-tək şəxsləri maarifləndirmək yox, xalqı 
maarifləndirməkdir. Fayda ancaq buradadır. ―Fəqət ən lazım olan şey əvamın nə 
kütleyi-nasın aydınlaşmasıdır. Çünki əsl millət odur. Bir cəmaət də ancaq kütleyi-
nasının işıqlanması sayəsində işıqlanub mədəni ola bilər.‖ (yenə orada). 
Şübhəsiz ki, bu olduqca mütərəqqi baxış idi. Hələ o zamanlar yoxsul kütlə 
barəsində, ―qara camaat‖ barəsində bu cür düşünmək dərin bilik və möhkəm inam 
tələb edirdi. O, bu kütləni—yoxsul və avam kütləni millət adlandırmışdı. Millətin 
gələcəyini onun maariflənməsində görmüşdü. Demək, M. Ə. Rəsulzadə xalqın bü-
tün təbəqələrinin təhsil almasına ciddi əhəmiyyət verirdi. Təhsil almadan, 
maariflənmədən mədəniyyətə qovuşmaq, mədəni xalq olmaq qeyri-mümkündür. 
Bu məqsədə çatmaqdan ötrü əhali başdan-başa savadlanmalı, zəruri bilik əldə 
etməlidir. 
Məktəb həm də xalqın tərəqqisini şərtləndirən başlıca amillərdəndir. 
Məktəb olmasa, xalq öz istəyinə, amalına çata bilməz. M. Ə. Rəsulzadə ona görə 
də məktəblərə müstəsna əhəmiyyət verirdi. Lakin bu məktəblər xalqın ruhuna. adət 
və ənənəsinə uyğun olmalıdır, əks-təqdirdə onlardan heç bir fayda görünməz. 
―Xəlqin işıqlanması üçün ibtidai məktəblərin artması və bu məktəblərin mümkün 
olduqca xəlqin ruh və adəti ilə müvafiq olması, heç şübhəsiz ki, ən əvvəlinci 
 39 
şərtdir. Demək ki, ən birinci ehtiyacımız ibtidai məktəblərin artması və 
milliləşməsidir‖ (―Açıq söz‖ qəzeti, 1915, № 6). 
Lakin məktəblərin artması ilə iş bitmir. Bu məktəbdə dərs deyənlərin də 
kimliyinə nəzər yetirmək lazımdır. Xalqın tərəqqisi  və təməddünü nöqteyi-
nəzərindən dərs deyən ruhanilori də tərbiyələndirmək lazımdır, Ona görə ki, 
kəndlərdə, şəhər və qəsəbələrdə ―burnunun o tərəfini görməyən‖, əxlaq və 
mərifətdən uzaq, cahil mollalar da vardır. Belə mollalar maarif sahəsində 
yeniləşmənin əleyhinə çıxır, təlim və tərbiyə prosesini düzgün qura bilmirlər. Odur 
ki, dərs deyənlərin kimliyi bu mənada böyük əhəmiyyət kəsb edir. Mollalar 
dünyəvi biliklərə də yiyələnməlidirlər. Ətrafda baş verən hadisələrdən baş 
çıxarmalı, daim yeniliyə can atmalıdırlar. Mühafizəkar mollalar isə xalqı geriyə 
çəkir, irəliləməyə qoymur. ―Demək ki, mollaların qiyməti-şəxsiyyətləri xəlqimizin 
tərəqqi və təməddünü nöqteyi-nəzərindən böyük bir əhəmiyyətə malikdir. Şübhəsiz 
ki, yeni elmlərdən bəhrəsiz, dünya və aləmdən xəbərsiz olan bir molla yeni üsul 
məktəbləri özünə rəqib görür və xəlq arasında köhnəlmiş əvam fikirləri tərviclə ru-
hani bir zövq duyur...‖ (‖Açıq söz‖ qəzeti, 1915, № 6). 
M. Ə. Rəsulzadə yalnız ruhaniləri deyil, həm də müəllimləri yeni ruhda 
tərbiyələndirməyi lazım bilirdi. Müəllimlərin qarşısında bir sıra tələblər qoyurdu. 
Bu tələblərdən ən başlıcası milli tələblər idi. Yəni müəllimlər ilk növbədə xalqın 
dilinə, adət-ənənəsinə və ruhuna bağlı insanlar yetişdirməliydi. Yoxsa özündən 
bixəbər «uçitellərdən» xalqa nə fayda olacaqdı? O cür ―uçitellər‖dən də yarımçıq 
«uçenik»lər əmələ gələcəkdi. ―Müəllim uşaqlarına dərs verdiyi xalqın dilinə, 
adətinə aşina və onu sevər ruhlu və fəal bir xadim olarsa, ancaq o zamandır ki, 
naqis də olsa, bizi tərbiyəyə mədar olan rus-müsəlman məktəblərindən faidə görə-
cəyiz. Yoxsa ortadakı kəndiliyindən bixəbər ―uçitellər‖dən yarımçıq 
―uçenik‖lərdən başqa bir şey gözləmək əbəsdir (―Açıq söz‖qəzeti, 1916, № 281). 
Beləliklə, M. Ə. Rəsulzadə məktəbləri yeniləşdirməklə bərabər orada dərs 
deyən ruhaniləri və müəllimləri də yeni ruhda tərbiyələndirməyi zəruri sayırdı. 
Onları hər şeydən əvvəl mənsub olduqları xalqın dilini, adət və ənənəsini bilməli, 
sevməli və bu sevgini şagirdlərinə aşılamalıydılar. Əks-təqdirdə həmin şagirdlər-
dən xalqın dərdinə dərman olmayacaqdı. Bizə elə gəlir ki, M. Ə. Rəsulzadənin 
həmin fikirləri xeyli dərəcədə bu günümüzlə də səsləşir. 
M. Ə. Rəsulzadə yorulmadan məktəblərin milliləşməsini təbliğ edirdi. 
Məktəblərin milliləşməsi nə demək idi? Məktəblərib milliləşməsi yazı və oxunun 
ana dilində aparılması deməkdi. Əlbəttə, məktəblərin ana dilinə keçməsi xalqın 
həyatında böyük irəliləyiş olardı. Ana dilinin köməyi ilə şagirdlərdə millilik 
güclənərdi. Ana dilinin köməyi ilə keçmişə körpü salıb zəngin mədəniyyətlərini 
öyrənərdilər. Doğma dillərində yazıb oxumağı öyrənərək, bilik qazanaraq milli 
mədəniyyətlərini zənginləşdirərdilər. 
Bu o demək deyildi ki, məktəbdə başdan-başa milli dil işlədilməli, qeyri 
dillərə yer verilməməliydi. Milli dil ilə yanaşı tədris prosesində rus dili də 
 40 
işlədilməliydi. Yəni rus dili, rus ədəbiyyatı və dilçiliyi rusca keçilməliydi. Adını 
çəkdiyimiz dərslərdən savayı yerdə qalan dərslərin hamısı ana dilində olmalıydı. 
M. Ə. Rəsulzadə yazırdı: ―Məlum olduğu üzrə dünyanın bütün millətləri və 
Rusiyada yaşayan bilcümlə qövmlər kibi biz də, biz türk-tatar milləti də öz mək-
təbimizə, milli məktəbə malik olmaq istəyirik. Milli məktəb deyincə əlbəttə, 
oradakı oxu və oxu dilinin türkcə olduğunu, olması lazım gəldigini təsəvvür edirik. 
Biz istəyirik ki, sırf türk-tatar qövmlərinə məxsus olmaq üzrə açılan məktəblərdəki 
bütün dərslər türkcə—ana dilində olsun. Bunu söyləyərkən tarix, coğrafiya, hesab 
dərsi ilə bərabər şəriət dərsinin də türkcə oxutdurulmasını əlbəttə qəsd edirik. 
Ruscanı, rus tarix ədəbiyyatını, rus əruz vo lisaniyyatını əlbəttə bir dərs olaraq 
rusca öyrənmək, rusca oxumaq və oxutmaq tərəfdarıyıq‖. (―Açıq söz‖ qəzeti, 1916, 
№ 150). 
M. Ə. Rəsulzadə daha sonra nə üçün məktəblərin milliləşdirilməsini 
istədiyini ətraflı şəkildə izah edir. O yazır: ―Bunu nə üçün tələb edirik? Əcəba bu 
təəssübümüzdən çıkma bir kapriz (naz)mıdır? Əlbəttə, yox. Bu imperialist olmayıb 
da günün altında hər bir şəxsə və şəxsiyyəti-cameə təşkil edən hər bir millətə öz 
kötügü, öz ruhu, öz adət və əxlaqı üzərində göyərib ürümək haqqını təslim edən 
hər münsifin bütün övladi-bəşər üçün istədiyi bir haldır. Daha ziyadə: bu hər növ 
siyasət təsirindən xaric saf bir fənn təşkil edən pedaqojinin dəxi caiz gördüyü və 
tələb elədiyi bir şeydir‖ (yenə orada). 
Məhəmməd Əmin hər bir xalqın milli məktəbə malik olmasını təbii hüquq 
kimi qiymətləndirir. İmperialist siyasətindən əl çəkən dövlət millətlərin bu 
arzusundan qorxuya düşməməlidir. Rəsulzadə məktəblərin milliləşdirilməsini 
yalnız siyasi cəhətdən deyil, həm də elmi nöqteyi-nəzərdən əsaslandırır. 
Demokratik inkişaf xəttini götürən dövlətlər, böyük dövlətçilik mövqeyindən çıxış 
etməyən ölkələr təbiidir ki, xalqlara uşaqları milli ruhda, milli adət-ənənələrə 
hörmət ruhunda tərbiyələndirməyə icazə verəcəkdir. Məsələyə elmi nöqteyi-
nəzərdən  yanaşanda isə,  istər-istəməz  pedaqoqikanı nəzərə almalı oluruq. 
Pedaqoqika və siyasət bir araya sığmır. Pedaqoqika, eləcə də maarif siyasətdən 
kənar mövcud olmalıdır. Maarifdən, pedaqoqikadan müəyyən siyasi məqsədlər 
ummaq sadəcə olaraq əxlaqsızlıqdır. Çar Rusiyasının o zaman yeritdiyi maarif 
siyasətinə bu mənada başqa bir ad vermək qeyri-mümkündür. 
M. Ə. Rəsulzadə rus dilinin öyrənilməsinə böyük əhəmiyyət verirdi. 
Məsələn, 1914-cü ildə ―İqbal‖ qəzetində çap etdirdiyi ―Kənd məktubları‖ 
məqaləsində kəndlilərin rus dilini bilməməsi üzündən adi məişət hadisələri zamanı 
nə qədər gülünc vəziyyətə düşdüyünü, nə qədər zərər çəkdiyini yazırdı. O, fikrini 
əsaslandırmaqdan ötrü hətta misal da çəkirdi ki, bir ―uyezdçik‖ kəndə gəlsə, 
kəndlini nədəsə günahlandırsa və bununla əlaqədar olaraq protokol yazıb beş 
manat cərimə kəssə, kəndə bir müddətdən sonra bildiriş gələr. Lakin heç kim on-
dan bir şey anlamaz, odur ki, vaxtı keçər. Beş manat on, on manat on beş olar. 
 41 
Axırda da dövlət zavallının şeylərini hərraca qoyub satdırar. Rus dilini bilməməsi 
ucbatından kəndli nə qədər əzab-əziyyətə düçar olur! 
Məhəmməd Əmin milli qapalılığa qarşı idi. O, həmişə milli ilə 
beynəlmiləlin qarşılıqlı təsirindən danışırdı. Millinin beynəlmilələ olan  
münasibətini təkin   ümumiyə  olan   münasibəti  kimi   qiymətləndirirdi. 
Beynəlmiləl onda iki mənada çıxış edirdi. Bir mənası o idi ki, Azərbaycan xalqı 
islam dininə sitayiş etdiyinə görə digər   müsəlman  xalqları  ilə  şərikli    mədəniy-
yətə  malik    idi. Yəni    Azərbaycan xalqının  mədəniyyətində  elə  cəhətlər   vardı   
ki,   onların   sayəsində  Azərbaycan  xalqının  mədəniyyəti  digər  müsəlman 
xalqlarının mədəniyyətinə qovuşurdu. Bu da ki islam dininin təsiri ilə yaranmış 
cəhətlər idi. ―Hər bir din öz mütədəyyinləri  arasında  məxsus bir təməddün vücuda 
gətirmişdir ki, bu təməddün də bir beynəlmiləliyyət səbəbi təşkil edir. Müsəlman 
olduğumuz üçün biz türklər beynəlmiləliyyəti-islamiyyəyə daxiliz. Bütün islam  
millətləri ilə şərikli bir əxlaqa, dini bir tarixə, müştərək bir yazıya, xülasə, ortaq bir 
təməddünə malikiz‖ (―Açıq söz‖ qəzeti, 1915, № 1). 
Yeri gəlmişkən qeyd edək ki, M. Ə. Rəsulzadə elə oradaca dində  
islahatlar  keçirilməsi  fikrini  irəli  sürür.   Sonrakı   məqalələrində dini   islahatdan  
daha geniş söhbət açır. Hər şeydən əvvəl dua və ayinlərin ana dilində söylənməsinə 
tərəfdar çıxır. Dindar ayinlərin mahiyyətini   anlamalı  və  tələblərini    şüurlu   
surətdə icra etməlidir. Əks-təqdirdə araya bir məchulluq girir‖ bu da ki nəticə 
etibarilə dinə ziyan vurur. ―Din və onun ehkamı mütədəyyinlərincə anlaşılmaz bir 
hala gəlirsə, verəcəyi faydanı təmin edə bilməz, ruhsuz ölər, məişətdən uzaqlaşar. 
Oylə də islam, bir məişət və həyat dini olaraq təəssüs elədiyi halda, mütədəyyinləri 
ilə öz ara-sıra bir məchuliyyət girdi. Bunun nəticəsində islam həyatdan və həyati-
islamla yaşamaq kəmalında olanlar isə əsl islamdan uzaqlaşdılar. Bunun üçün də 
müxtəlif islam millətlərindən olan islam mütəfəkkirləri arasında islam deyə tanınan 
şeyin möhtaci-islah olduğunu düşünənlər gündən-günə çoxalırlar. Şübhəsiz, bu 
yolda bir islah lazımdır...‖ (―Dirilik‖ məcmuəsi, 1914, № 7).  
Beynəlmiləliyyətin ikinci mənası isə ümumbəşər mədəniyyəti demək idi. 
Azərbaycan mədəniyyəti də bu mədəniyyətə daxil idi. Yəni ayrı-ayrı millətlər ―öz 
iqtidar və öz istiqlalı sayəsində‖ bəşər mədəniyyətini zənginləşdirirdilər. M. Ə. 
Rəsulzadə ―Dirilik nədir?‖ məqaləsində («Dirilik» məcmuəsi, 1914, № 1) bu 
barədə daha geniş yazmışdır. Onun fikrincə, millət təbiətlə mübarizə etmək 
məcburiyyətindədir. Gördüyümüz mədəniyyət də bəşəriyyətin təbiətlə davasından 
qazanılan qənimətlərdəndir. O millət ki, daha bacarıqlı və daha qüvvətlidir, təbiətlə 
davadan qazandığı qənimətlərdən daha çox istifadə edir və xeyli dərəcədə 
faydalanır. Lakin bundan ötrü millətlər qüvvətli olmalı və daim tərəqqi et-
məlidirlər. Onlar milli amal ətrafında sıx birləşib milli mədəniyyətlərinin qayğısını 
çəkməlidirlər. Fikrimizcə, M. Ə. Rəsulzadənin beynəlmiləlçiliyə dair fikirləri 
indinin özündə də çox vaxt «beynəlmiləlçilik» pərdəsi altında açıq ruslaşdırma 
siyasətinə rəvac verən bəzi maarif xadimlərimiz üçün də ciddi xəbərdarlıq ola bilər. 
 42 
M. Ə. Rəsulzadə milli mədəniyyətə böyük əhəmiyyət verirdi. Hətta 
məqalələrinin birində milli mədəniyyətlə millət anlayışları arasında bərabərlik 
işarəsi qoymuşdur. Şübhəsiz ki, bu milli mədəniyyətə verilən yüksək qiymət idi. O, 
―Milli dirilik‖ silsilə məqalələrində mədəniyyət məsələlərini ətraflı şəkildə tədqiq 
etmişdir. O, milli mədəniyyətə, bayaq dediyimiz kimi, dünya mədəniyyətinin 
tərkib hissəsi kimi baxırdı. Bir millətin ölməsi və yaxud ölgün fikirlərlə yaşaması 
yalnız həmin millətin bədbəxtliyi deyil, həm də bəşəriyyətin böyük nöqsanıdır. 
―Bəncə, mədəniyyəti-bəşəriyyə millətlərin zəhmətlərindən hasil olan bir yekundur. 
Hər millət öz iqtidar və öz istiqlalı sayəsində, yəni öz diriliyi ilə o yekuna xüsusi 
olduğu qədər də qiymətli bəzi şeylər əlavə edir ki, bir millətin ölməsi və yaxud 
ölkün fikirlərlə yaşaması yalnız özünün bədbəxtliyini deyil, bəşəriyyətin də böyük 
bir nöqsanını təşkil edir‖ (―Dirilik‖  məcmuəsi,  1914, № 1). 
O, dinin mədəniyyətə güclü təsir etdiyini göstərmişdir. Bu baxımdan 
islam dininə etiqad edən xalqlar mədəniyyətcə bir-birinə yaxınlaşırlar. Lakin 
müsəlmanlar tərəqqiyə yad nəzərlərlə baxdıqlarına görə hazırda dərin böhran 
keçirirlər. Ona görə də başqalarının mədəniyyətinə əsir düşürlər, başqalarının 
tərəqqisindən faydalanırlar. ―Biz, yəni islam aləmi və islam millətləri dinimizin 
sağlam əmrlərindən çox uzaqlaşaraq dünya diriliyinə qərib bir nəzərlə baxmağa 
başladığımız zamandan bəri başqalarının rizəxarı və onlardakı tərəqqi və ümranın 
əsir və dəstgiri olduq‖ (yenə orada). 
M. Ə. Rəsulzadə mədəniyyətdəki böhranı dini nöqteyi-nəzərdən izah 
etməyə çalışmışdır. Görünür o, dinimizin qeyri-sağlam əmrləri olduğunu nəzərdə 
tutub dinimizin- sağlam əmrlərindən yazmışdır. Bu da hər şeydən əvvəl islam 
dininin milli dili boğmasından irəli gəlirdi. M. Ə. Rəsulzadəni ilk növbədə dünyəvi 
həyat maraqlandırırdı. İslam dinindən fərqli olaraq o, fəal insana, axirət dünyası 
üçün deyil, bu gün üçün, millət üçün yaşayan insana üstünlük verirdi. Bununla belə 
dini böyük mədəni qüvvə hesab edirdi. ―Dini də bir amili-mədəni ədd elədiyimiz, 
ehtimal ki, bəzilərinə bir az qərib gələcəkdir, çünki məşhur olan bir nəzəriyyəyə 
görə din ilə milliyyət fikri yekdigərinə nəqizdir‖ (―Dirilik‖ məcmuəsi, 1914, № 7). 
O, din və milliyyət arasındakı ziddiyyətə başqa cəhətdən yanaşmağı təklif 
etmişdir. O zaman ziddiyyət aradan götürülür, ―dinlərin bir beynəlmiləliyyət və 
dillərin isə bir milliyyət vücuda gətirdikləri‖ aydınlaşır. Demək, biz din və 
milliyyət problemini həll etməkdəı ötrü beynəlmiləliyyət və milliyyət anlayışla-
rından çıxış etməliyik. Bu anlayışları dialektik vəhdətdə götürməliyik. Daha birini 
digərindən ayırmamalıyıq. Hər birinin öz yeri   və öz vəzifəsi vardır. 
M. Ə. Rəsulzadə dili dindən üstün tutmuşdur. Lakin dil dindən nə qədər 
üstün olsa da, müəyyən şərait daxilində din xüsusi qüvvə kəsb edə bilər. Bu zaman 
onun təsiri millətin həyatında nəzərəçarpacaq dərəcədə artar. Bu təsirlər özünü 
əsasən mədəniyyətdə göstərir. Ona görə də islam dininə etiqad edən millətlərin 
mədəniyyətində ümumi cəhətlər mövcuddur. M. Ə. Rəsulzadə yazmışdır: ―Din hər 
nə qədər dildən sonra gələn bir amil isə də, bəzi şərait daxilində ondan daha 
 43 
müəssir bir qüvvə şəklini də ala bilər, ümumi bir dil nə qədər dil əhlində ümumi 
bəzi xislətlər və ideallar tövlid edirsə, ümum bir dinə malik olmaq dəxi o dərəcədə 
böyük bir təsir icra edə bilər‖ (yenə orada). 
Lakin o, dinə kor-koranə surətdə tabe olmağın əleyhinə çıxmışdır, bunu 
avamlıq adlandırmışdır. Hər şeyə dini müqəddəsliklə yanaşmaq, hər şeyi dini 
nöqteyi-nəzərdən qiymətləndirmək xürafata və cəhalətə yol açmaqdır. Rəsulzadə 
bunu qəti şəkildə tənqid etmişdir. ―Millətin bir avamlıq dövrü vardı ki, o zaman hər 
şeyə ancaq dini bir qüdsiyyət nöqteyi-nəzərindən əhəmiyyət verər‖ (―Dirilik‖ 
məcmuəsi, 1914, № 7). 
Qurani-kərimin ana dilinə tərcümə olunmaması, dini ayinlərin ərəbcə 
oxunması üzündən yerli dil zərər çəkmişdir. İslam dini yerli dili boğmuşdur, 
inkişafını buxovlamışdır, irəli getməyinə mane olmuşdur. Lakin bununla yanaşı 
olaraq dini təəssüb milləti daha xətərli hallardan qorumuş, bir sıra təhlükələrdən 
sovuşdurmuşdur. Odur ki, dinin xeyiri ziyanından daha çox olmuşdur. ―İslam 
təəssübü, yuxarıda deyildiyi kimi, vücudumuzu daha məhlik xətərlərdən saxlamış 
olduğundan əlavə milli ədəbiyyatımızın vücuda gəlməsinə də səbəb olmuşdur‖ 
(―Dirilik‖ məcmuəsi, 1914, № 7). 
Din hətta yerli ədəbiyyatın yaranmasına belə kömək etmişdir. Rəsulzadə 
bunu onunla izah edir ki, zadəganlar ərəbcəyə və farscaya nə qədər təmsil olunsalar 
da, adi zəhmətkeşlər, kəndlilər türk oğlu türk olaraq qalmışdır. Böyük türk kütləsi 
eyni zamanda da islam dininə etiqad etmişdir. Bu kütlə nə qədər avam olsa da, 
―dini bir qəzai-ruhaniyyə‖ tələb edirdi. Bunun sayəsində də yerli dini ədəbiyyat 
vücuda gəlmişdir. 
Yuxarıda deyildiyi kimi, M. Ə. Rəsulzadə dini islaha tərəfdar çıxmışdır. 
O, milliliyi boğmayan, islah olunan dini böyük mədəni qüvvə saymışdır. Bu cür 
din ancaq tərəqqiyə xidmət edə bilər. ―İslah olunmuş, həqiqi və ilahi əsaslara irca 
olunmuş, həşv və zəvaiddən qurtarıb ictimai və milli əsaslara mümanəət etməyəcək 
fəlsəfi bir hala qaytarılmış islam dini o vəqt qüvvətli bir amili-tərəqqi, eyni 
zamanda da islam millətlərinin milliyyət və mədəniyyətlərinə xadim mühüm bir 
mühərrik olacaqdır‖ (―Dirilik‖ məcmuəsi, 1914, № 7). M. Ə. Rəsulzadə 
mədəniyyət məfhumunu araşdırarkən dilə, tarixi ənənəyə və dinə mühüm yer 
vermişdir. Onun mədəniyyət anlayışının əsasını milli mədəniyyət təşkil edirsə, 
milli mədəniyyətlərin cəmi bəşər mədəniyyətini yaradır. Bəşər mədəniyyətinin 
inkişafı milli mədəniyyətlərin inkişafını tələb edir. O, ―Gürcü məsləkdaşlarımızla   
bəhsimiz‖ məqaləsində yazmışdır: ―Açıq söz‖ mədəniyyəti-bəşəriyyəni milli 
mədəniyyətlərin yekunu təsvir edir. Mədəniyyəti-bəşəriyyə namına milli 
mədəniyyətlərin hər bir təcavüz və təərrüzdən saxlanmasını tələb edir. Milli 
mədəniyyətlərin kökünü dildə, tarixi ənənədə görür. Fəqət dinə dəxi mədəni bir rol 
vermək istər. Din mütədəyyinləri arasında mədəni bir beynəlmiləliyyət vücuda 
gətirir‖ (―Açıq söz‖ qəzeti 1916, № 99). 
 44 
Göründüyü kimi, M. Ə. Rəsulzadə dili mədəniyyətin kökü hesab edərək 
ona müstəsna əhəmiyyət vermişdir. Ümumiyyətlə, o, dil məsələsinə dəfələrlə 
toxunmuşdur. Dili xalq yaradır və xalq da təkmilləşdirir. Dil milli mədəniyyətdə o 
qədər vacib ünsürdür ki, deyildiyi kimi onsuz nəinki milli mədəniyyət, hətta 
millətin özü belə mövcüd ola bilməz. Bir millətin qəsdində duran siyasilər ilk 
növbədə, onun dilini məhv etməyə çalışırlar: ―Dil mədəniyyətin hamısını təşkil 
etməsə də, yüzdə doxsanını vücuda gətirən böyük bir amildir. Bir milliyyəti məhv 
edib aradan götürmək qəsdində olan siyasilər də əsl bunun üçundür ki, təmsil 
(asimilyasion) əməliyyatı icra edərkən ən birinci fikirlərini dilə verər və ən əvvəl 
bir millətin dilini yaddan çıxartmağa səy edərlər‖ (―Dirilik‖ məcmuəsi, 1914, № 6). 
Milli dili inkişaf etdirib yaşatmaqdan ötrü lüğətlər tərtib olunmalıdır. Xalq 
ədəbiyyatı nümunələri toplanmalıdır. Məsələn, xalq arasında geniş yayılan 
rəvayətlər, əfsanələr və nağıllar toplanıb elmi surətdə təhlil və təsnif edilməlidir. 
Bununla ədəbiyyat xalqa yaxınlaşar, tərəqqiyə geniş yol açılmış olar. Bununla 
bərabər, Rəsulzadə ədəbiyyat tarixini yazmağı da zəruri bilmişdir. Millətin 
tərəqqiyə nail olmasından ötrü bunu da əsas şərtlərdən biri hesab etmişdir. 
Bəs mədəniyyət nədir? Məhəmməd Əmin Rəsulzadə bu suala ―Dirilik 
nədir?‖ məqaləsində cavab vermişdir. O, mədəniyyət anlayışına burada fəlsəfi 
baxımdan yanaşmışdır, yəni onu ümumiləşdirmişdir. Onun fikrincə, mədəniyyət 
bəşəriyyətlə təbiətin davasından qazanılan qənimətdir. Hər hansı millət daha 
bacarıqlı və daha qüvvətlidirsə, o millət təbiətdən aldığı qənimətdən daha çox 
istifadə edir. Tərəqqini anlamayan, mədəniyyətdən xəbərsiz olan millətlərin 
öhdəsinə ancaq işləmək düşür. Onlar nə qədər işləsələr də, zəhmətlərinin bəhrəsini 
görmürlər. ―Gördüyümüz mədəniyyət, içində bulunduğumuz ümran iştə 
bəşəriyyətin təbiətlə etdiyi dəvalardan aldığı qənimətlərdir. Hər hankı millət ki, 
təbiətə qarşı icra olunan müharibədə daha bacarıqlı və daha qüvvətlidir, o millət 
təbiətdən alınan qənimətdən də daha ziyadə istifadə edir, hələ yalnız bununla 
qalmayıb dünyanın nemətlərini təqsim edərkən diri millətlər özlərinə hər kəsdən 
ziyadə pay çıxarırlar... Millətlər qüvvətli və tərəqqi olmadıqca və diriliyə mənai-
həqiqi və maddisilə anlamadıqca təbiətdən alınan qənimətlərdən hisslərinə ancaq 
bir qüvvəti-layəmut düşər‖  (―Dirilik‖ məcmuəsi, 1914, № 1). 
Demək, millətlər tərəqqiyə can atmadıqca, həyatlarını düzgün qurmadıqca 
əməlləri boşa çıxar. M. Ə. Rəsulzadə diri millət dedikdə, özünü dərk edən, milli şü-
ru yetkinləşən milləti nəzərdə tutmuşdur. O, ―Milli dirilik‖ silsilə məqalələrinin 
birinci hissəsində mədəniyyətin kökündən daha geniş yazmışdır. Əgər dil millətin 
zahiri və batinidirsə, daxili aləminin ifadəçisidirsə, yaşadığı həyat, keçirdiyi tarix, 
uzun illər ərzində qazandığı  adət-ənənə təməl daşıdır. Buna  görədir ki, ayrı-ayrı 
xalqların mədəniyyəti bir-birindən fərqlənir. Buna görədir ki, hər xalqın 
mədəniyyəti özlüyündə müstəsna əhəmiyyət kəsb edir. Rəsulzadənin fikrincə, milli 
mədəniyyətlərə qiymət vermək qeyri-mümkündür. Ona görə ki, milli mədəniyyət 
əvəzsizdir, təkrar olunmazdır. 
 45 
Milli mədəniyyətin təşəkkülü üçün müqəddəm şərq sərbəstlikdir. Millət 
öz mədəniyyətini inkişaf etdirməkdə sərbəst olmalıdır. M. Ə. Rəsulzadə həmin 
fikrini aşağıdakı kimi ifadə etmişdir. ―Alman milləti— german irqi özünün 
istiqlalını təmin eləməsə və öz mədəniyyət xassəsini mühafizə etməsə idi, 
bəşəriyyət Şopenhauer, Fixte, Höte, Faust, Qottenberq və Livter gibi dühaları da 
görməyəcək idi. Fransa digər bir irq və qövmiyyət içində münhəll olub da öz 
bənliyini itirsə də, bəşəriyyət 19-cu əsrin fikirləri üzərinə hökumət edən əfgar 
qəhrəmanlarını—Jan Jak Russo, Didro. Mönteskye, Viktor Hüqo və Volterləri də 
qaib edəsəkdi...‖ (―Dirilik‖ məcmuəsi, 1914, № 2). 
O,eyni zamanda mədəniyyətin milli çərçivə daxilində məhdudlaşmasının 
əleyhinə olmuşdur, istəmişdir ki, milli mədəniyyətlər daim bir-birilə təmasda 
olsun, bir-birindən qarşılıqlı surətdə faydalansınlar. Başqə sözlə desək, mədəniyyət 
bir yerdə durmamalı, hər an inkişaf etməlidir. Öz kökünü, təməlini mühafizə etmək 
şərtilə digər   mədəniyyətlərin   məqbul   cəhətlərini  əxz etməlidir. 
M. Ə. Rəsulzadə yazmışdır: ―Bugünkü islam millətləri, əzcümlə, biz 
Qafqasiya türkləri başqalarının iddiası, qədəh-nəfsdə ifrat sdən özümüzkülərdən bir 
qisminin dəxi etirafına rəğmən pək də mədəniyyətə biganə  bir xalq deyilik.  Biləks  
Qafqasiyadakı qonşularımızın hər hangısı ilə tutaşdırılsaq (müqayisə edilsək) 
mədəniyyət etibarilə onlardan geridə olmadığımız görülər. Biləks şer, musiqi, adət 
və ənənatlar tədqiq olunarsa, qonşularımızın mədəniyyətcə bizə borclu olduqları 
anlaşılar‖ (―Açıq söz‖ qəzeti,  1916; № 299). 
O, ―Getdiyimiz yol‖ məqaləsində mədəniyyətin müasirləşməsindən,  
günün  tələbinə uyğunlaşmasından danışmışdır. Başqa sözlə, bu, yaşayışı 
asanlaşdıran, insanları   bir-birinə  yaxınlaşdıran  və  kamilləşdirən hər nə varsa, 
hamısını əxz etmək deməkdir. M. Ə. Rəsulzadə bu sıraya məişət və düşüncə 
tərzini, iş üsulunu, cəmaət işlərindəki qaydaları, ev tərbiyəsini aid etmişdir. ―Əvət 
ətrafımızdakı millətlərdə gördüyümüz parlaqlıq, bilgi, bacarıq, zindəlik və  çalaklıq   
mədəniyyətdən ziyadə müasirlikdir. Onların bu gün qibtəmizi mücib üsuli-
məişətləri,  tərzi-təfəkkür və təhrirləri,alış-verişdəki   üsuli-aşinalıqları,   cəmaət   
işlərindəki baxış və gedişləri, ev tərbiyəsindəki üsul və rəftarları milli bir  
mədəniyyət məhsulu olmaqdan artıq müasir bir təqlid nəticəsidir. Onlar 
avropalaşmışlar, məişə uyğun olan, yaşayışı asanlaşdıran müasir nə varsa, mümkün 
etdikləri qədər onları qəbulda tərəddüd göstərməmiş, bu  xüsusda bizdən irəli    
düşmüşlər‖ (―Açıq söz‖ qəzeti, 1916, № 299). 
Rəsulzadənin nəzərində Avrona mədəniyyəti ən yetkin, ən müasir 
mədəniyyətdir. Bu mədəniyyətin milliliyə xətər gətirməyən cəhətlərini götürmək 
günün tələbindən doğan zərurətdir. Hər hansı mədəniyyət günü-gündən irəli 
gedirsə, digər mədəniyyətlərlə qarşılıqlı ünsiyyətə girib zamanın tələbinə cavab 
verirsə, o mədəniyyət bütün xata-bəlalardan sovuşacaqdır. 
M. Ə. Rəsulzadə kənd diriliyinə də xüsusi əhəmiyyət vermişdir. Kənd 
diriliyi deyəndə, o, kəndin sosial vəziyyətinin yaxşılaşmasını nəzərdə tuturdu. Bu 
 46 
isə olduqca mühüm idi. Çünki kəndlərdə o zaman savadsızlıq baş alıb gedirdi. 
Kəndlilər hətta adlarını belə, yaza bilmirdilər. Rəsmi sənədlərə imza əvəzinə 
barmaq basırdılar. Qəzetin, kitabın nə olduğunu bilmirdilər. Dünyagörüşləri yalnız 
yaşadıqları kəndlə məhdudlaşırdı. 
1914—1917-ci illərdə kəndlərimizin vəziyyəti olduqca ağır idi. Bir 
tərəfdən savadsızlıq, digər tərəfdən isə ehtiyac və məhrumiyyət kəndliləri sıxırdı. 
Onların bu vəziyyətə düşməsi imperiyanın müstəmləkəçilik siyasətindən irəli 
gəlirdi. Çünki artıq deyildiyi kimi, türk millətinin dirçəlməsi, milli-mənliyinin 
təşəkkülü mütləqiyyətin mənafeyinə cavab vermirdi. Çarizm küt və avam saydığı, 
demək olar ki, insan hesab etmədiyi yad dilli, yad dinli bir kütlənin vəziyyətini 
yaxşılaşdırmağı heç ağlına da gətirmirdi. Məhz bu səbəbdən də min bir hiylə və 
kələklə əhalinin savadlanmasına və maddi rifahının yaxşılaşmasına mane 
olurdular. 
Lakin M.  Ə.   Rəsulzadə ruhdan    düşmürdü.    Kəndin, ümumiyyətlə isə 
millətin tərəqqisi, mədəni yaşayışı üçün müxtəlif   çarələr düşünüb   tapırdı.   O,   
məqalələrinin birində fikrini aşağıdakı kimi ifadə etmişdir: ―Mədəni yaşayış üçün 
üç əsas lazımdır: milliyyət, beynəlmiləliyyət və əsriyyət. Milliyyətin rüknü ana 
dili, beynəlmiləliyyətin əsası din və əsriyyətin binası əsrə hakim olap ülum və 
fünun ilə məhəllinə görə onun vasitəsi   olan  dillərin  öyrənməsidir‖ (―İqbal‖ 
qəzeti,   1914 № 811). 
Bu fikir əslində Əlibəy Hüseynzadədən götürülmüşdü. M. Ə. Rəsulzadə 
özü bu barədə belə. yazırdı: ―Vəqtilə möhtərəm Əlibəy Hüseynzadə əfəndi 
―Füyuzat‖da ―islam əqidəli, türk qanlı və Avropa qiyafəli bir insan olalım‖  
demişdi  ki,  qəsdi də  bu idi‖   (yenə orada). 
Beləliklə, Məhəmməd Əmin Əlibəy Hüseynzadənin ―islam əqidəli, türk 
qanlı və Avropa qiyafəli insanı‖ ifadəsi üzərində bir balaca əməliyyat aparıb 
mənasını dəqiqləşdirmişdir. ―Kənd məktubları‖ məqaləsində («İqbal» qəzeti, 1914, 
№ 811) bunu ―milliyyət, beynəlmiləliyyət və əsriyyət‖, ―Tutduğumuz yol‖ 
məqaləsində («Açıq söz» qəzeti, 1915, №1) ―dil, din və zaman‖ və nəhayət həmin 
məqalədəsə bir az da irəli gedib ―türkləşmək, islamlaşmaq və müasirləşmək‖ kimi 
ifadə etmişdir. Gəlin bu anlayışlar ilə bir az yaxından tanış olaq. Tanışlıq zamanı 
M. Ə. Rəsulzadənin özünə istinad etməyə çalışacağıq. Məsələn, türkləşmək 
barəsində o belə yazırdı: ―Dilcə biz türkük, türklük milliyyətimizdir. Binaən əleyh 
müstəqil türk ədəbiyyatı, türk sənəti, türk tarixi və türk mədəniyyətinə 
malikiyyətimiz məqsədimizdir. Parlaq bir türk mədəniyyəti isə ən müqəddəs 
qayeyi-amalımız, işıqlı yıldızımızdır‖ (―Açıq söz‖ qəzeti, 1915, № 1). 
Biz indiyəcən Rəsulzadənin türkləşməyini başqa cürə yozurduq. Yəni 
türkləşməyə siyasi damğa basırdıq, guya türkləşmək osmanlılaşmaq deməkdir. 
Guya o, Şimali Azərbaycanı osmanlı Türkiyəsinə calamaq istəyirdi... Bəs onda 
türkləşmək nə deməkdi? Hansı mənanı daşıyırdı? Xatırlamaq yerinə düşər ki, 
azərbaycanlıları o zaman həqarətlə gah ―tatar‖, gah da ―Persian‖ deyə çağırırdılar. 
 47 
Qəsdən xalqın etnik mənşəyini dolaşdırırdılar. Milliyyətini təhrif edirdilər. M. Ə. 
Rəsulzadə isə bütun bu dolaşıqları açdı, xalqın adını özünə qaytardı.  Başa  saldı   
ki,  türkləşməyi   əsasən  bu  mənada, xalqa öz adını tanıtdırmaq mənasında 
anlamaq lazımdır. Türkləşmək sözün geniş mənasında müstəqil türk ədəbiyyatı, 
müstəqil türk mədəniyyəti yaratmaq idi. Bu isə dünya xalqları içində özünü 
göstərmək arzusundan irəli gəlirdi. 
İndi baxaq görək ki, M. Ə. Rəsulzadə dinimiz barəsində nə deyir. ―Dincə 
müsəlmanıq. Hər bir din öz mütədəyyinləri arasında məxsus bir təməddün vücuda 
gətirmişdir ki, bu təməddun də bir beynəlmiləliyyət səbəbi təşkil edir. Müsəlman 
olduğumuz üçün biz türklər beynəlmiləliyyəti-islamiyyəyə daxilik‖ (yenə orada). 
Gəlin islamlaşmaq anlamının şərhindən əvvəl türkləşmək və islamlaşmaq 
anlayışlarının inkişaf xəttini izləyək. Ə. Hüseynzadənin dilində türkləşmək ―türk 
qanlı‖ kimi səslənmişdir. M. Ə. Rəsulzadə isə onu aşağıdakı şəkildə dəyişmişdir: 
türk qanlı—milliyyət—dil— türkləşmək. İslamlaşmaq isə Ə. Hüseynzadədə ―islam 
əqidəli‖, M. Ə. Rəsulzadədə beynəlmiləliyyət—din—islamlaşmaq kimi 
səslənmişdir. Nəzərə almaq lazımdır ki, Ə. Hüseynzadə fikrini şərh edərkən ―islam 
əqidəli‖ ifadəsini başda işlətmiş; əsas vurğunu dinə yönəltmişdir. M. Ə. Rəsulzadə 
isə milliyyəti ön plana çəkərək əsas diqqətini ona vermişdir. Demək, M. Ə. 
Rəsulzadənin milliliyə daha  çox üstünlük verməsi şübhə doğurmur. 
O, dini bir növ milliliyə uyğunlaşdırmağa çalışmışdır. Din hər şeydən 
əvvəl milliliyə xidmət etməli, milliliyi uca tutmalı idi. Milli inkişafın qabağına 
sədd çəkən, milli dili və milli adət-ənənəni boğan dinlər islah olunmalı və vahid 
milli amala uyğunlaşdırılmalı idi. 
Müasirləşmənin kökü Ə. Hüseynzadənin ―Avropa qiyafəli‖ 
kəlməsindədir. M. Ə. Rəsulzadə bu kəlməni aşağıdakı şəkildə dəyişdirmişdir: 
əsriyyət—zamap—müasirləşmək. Yeri gəlmişkən qeyd edək ki, Məhəmməl Əmin 
yuxarıda adını çəkdiyimiz hər üç anlayışa eyni məzmunu vermişdir. ―Zəmanca da 
biz texnikanın (aliyyatın), elm və fənnin möcüzələr yaradan bir dövründəyik. Türk 
və müsəlman qalaraq müstəqilən yaşamaq istərsək, mütləqən əsrimizdəki elmlər, 
fənnlər, hikmət və fəlsəfələrlə silahlanmalı, sözün bütün mənasıyla, zəmanə adamı 
olmalıyıq‖ (―Açıq söz‖ qəzeti, 1915, № 1). 
M. Ə. Rəsulzadə kəndlərimizin millətin özəyini təşkil edən bu üç əsasdan 
məhrum olduğunu söyləmişdir. Milli mədəniyyət isə bu üç əsasın üzərində qurulur. 
Əgər belədirsə, kəndi  cəhalətin əlindən    nə  cür    qurtarmaq olar? Nə kimi      
vasitələrin köməyi ilə kəndin səviyyəsini qaldırmaq mümkündür? Maarif və 
mədəniyyəti kəndimizə hansı yolla gətirməliyik? Rəsulzadə bu sualların hamısına 
qısa cavab verir. ―Başqa bir təriqlə degil, imdiki halda  kəndlərdə açılmaqda olan 
―işkolalar‖ vasitəsilə‖ (yenə orada). O, kəndlərdə  açılan ibtidai məktəblərə böyük 
əhəmiyyət vermişdir. Bu məktəblər hələlik nə qədər kiçik, nə qədər nöqsanlı 
olsalar da, ―həqiqətdə böyük və parlaq mədəni bir həyatın üç böyük əsasını əvəz 
edirlər‖. M. Ə. Rəsulzadə yazırdı ki, ibtidai məktəblər kəndlərə  maarif və  
 48 
mədəniyyət    nuru gətirməliydilər. Savadsızlığın baş alıb getdiyi kəndlərimizdə bir 
neçə ildən sonra, heç olmasa yazıb-oxumağı bacaran gənclər meydana gələcəkdi. 
Onlar daha valideynləri təki ―hansı millətdənsən‖ sorğusuna ―müsəlmanam‖ 
cavabını verməyəcəkdirlər,  millətin  nə olduğunu   az-çox dərk edəcəkdilər. 
Beləliklə də, xalqın mədəni tərəqqisi uğrunda mübarizə aparanların  cərgəsi 
artacaqdı. Maraqlıdır ki, M. Ə. Rəsulzadə ali məktəblərlə müqayisədə ibtidai mək-
təblərə daha böyük üstünlük vermişdir, Onun fikrincə, ibtidai təlimin millətə xeyri 
müqayisəedilməzdir. Mühəndis, həkim, vəkil və sairəyə fikir verməkdənsə, onları  
yetişdirməkdənsə,  ibtidai  təhsili  genişləndirmək lazım  idi. ―Fəqət təəssüf 
etməlidir  ki, milli həyatımızda bu qədər böyük bir əhəmiyyətə malik əvvəla ibtidai 
təlimə bu vəqtə qədər o ki lazımdır əhəmiyyət verməmişik. Xeyrat və ehsan 
sahibləri ilə cəmiyyətlər bu günə qədər həman ali mədrəsə şagirdləri, istudentləri 
nəzərə almış və mümkün olduğu qədər doktor, injener. advokat və sairə 
yetişdirməyə çalışmışdır. Halbuki bu o qədər də müvafiq deyildir‖ (―İqbal‖ qəzeti, 
1914, № 811). Əlbəttə, bunun səbəbini, ilk növbədə, onun ibtidai təhsilin düzgün 
qurulmasına, xalqın daha geniş hissəsini əhatə etməsinə, milli tərbiyə əsaslarının 
formalaşdırılmasına verdiyi böyük əhəmiyyətdə axtarmaq lazımdır.  
M. Ə.  Rəsulzadədən başqa Yusif  Vəzirov (Yusif Vəzir Çəmənzəminli) 
də xalqın tərəqqisində maarif və mədəniyyətə   mühüm  yer   ayırırdı. O,  Rusiya—
Yaponiya   müharibəsindən  sonra  Şimali  Azərbaycanda     maarif  və mədəniyyət  
uğrunda   mübarizənin  geniş vüsət  aldığını göstərir və bu hərəkatın kökünü bu 
müharibədən Rusiyanın   məğlubiyyətlə     çıxmasında  görürdü. Yaponların ruslar 
üzərindəki qələbəsi, onun fikrincə, bütün Asiya qitəsini silkələdi. Bununla  
əlaqədar olaraq islam aləmi də hərəkətə gəldi. Yusif Vəzirov bu barədə yazırdı: 
«Yaponların  Uzaq  Şərqdə  ruslara    qələbə     çaldıqları cəmi Asiyaya əcaib bir 
təsir buraxdı. Əsrlərcə yuxuya getmiş qövmlər hərəkətə gəlib ayılmağa başladılar. 
İslam aləmi də bu hərəkətə bac verib tərpəndi, gözlərini açdı. Kəsalətli üzündə 
dirilik nişanələri göstərdi. Rusiya türkləri ―maarif‖ deyə səsləndilər. Məktəb, 
mətbuat, xeyriyyə və maarif cəmiyyətləri ortalığa çıxdılar‖ (―Açıq söz‖ qəzeti, 
1916, № 160). 
Demək, müəllif Azərbaycan maarifçilik hərəkatının güclənməsinin 
kökünü Rusiya—Yaponiya müharibəsinda axtarırdı. Rusların müharibədə 
məğlubiyyəti Azərbaycanda yerli əhalinin siyasi şüurunu oyatmışdı. Onlar 
oxumaq, yazmaq, bilik qazanmaq istədilər. İlk tələbləri də bu oldu. Sonra xeyriyyə 
cəmiyyətləri yarandı, məktəblər meydana gəldi və milli mətbuat işıq üzü gördü. 
Bunların hamısı xalqın həyatında böyük hadisə idi. İlk növbədə ona görə ki, 
Azərbaycan xalqının bir millət kimi təşəkkülünə kömək edirdi. Həm də xalq milli 
ruhda tərbiyələnirdi, ətrafda baş verən hadisələrə daha açıq gözlə baxmağa 
başlayırdı. Xeyirini və ziyanını, dostunu və düşmənini getdikcə daha artıq 
tanıyırdı. Yusif Vəzirov bu məsələdə mətbuatın roluna xüsusilə böyük əhəmiyyət 
verirdi. O, mətbuatın vəzifəsini xalqa yol göstərməkdə, onu öyrətməkdə görürdü. 
 49 
Yusif Vəzirovun ―Nicatımız ariflərlə bağlıdır‖ adlı digər məqaləsi də milli 
tərəqqiyə münasibət baxımından diqqəti cəlb edir. O, millətin tərəqqisini ariflərin 
olması ilə sıx bağlayırdı. Ariflər deyəndə, ali təhsilli oğlan və qızları nəzərdə 
tuturdu. O, bu ariflərin qarşısına bir sıra etik tələblər qoyurdu. Yəni hər ali təhsilli 
oğlan və ya qız arif ola bilməzdi. Arif olmaqdan ötrü bir sıra şərtlərə əməl etmək 
lazım idi. Y.Vəzirov yazırdı: ―Çox fikirdən sonra bu yerə gəldim ki, bizi diriltsələr, 
ariflərimiz dirildəcəklər. Arifliyi də təşkil edən, zənnimcə, gərək ali məktəb qurtar-
mış qız və oğlanlar olaydılar. Bu əvvəlinci şərt idi. İkinci şərt bu idi ki, ariflərimiz 
kamil olmalı idilər, kamillik də ibarət idi geniş məlumatdan, ayıq fikirdən və 
səlamət məsləkdən. Bunlardan başqa arifə səmimiyyət lazım idi ki, fikirlərini 
özgələrə lazımınca qandırmağa və təlqin etməyə müvəffəq olsun... arifə 
səmimiyyətdən səva bir həvəs də lazımdır ki, başladığı xeyir işdə lazımi 
məqsədlərə nail ola bilsin‖ (―Açıq söz‖ qəzeti, 1916, №  203). 
O, ali təhsilli gənclərə nəyə görə bu qədər əhəmiyyət verdiyini bununla 
izah edirdi ki, tələbə həyatı ariflik məktəbi üçün ən əlverişli vaxt idi. Edadi   (orta)  
məktəblər  bu sahədə kifayət qədər iş görə  bilmirdi, ona görə ki, burada ana dili 
dərsi keçilsə də, qeyri-məcburi idi,  ilahiyyat  və türk dili   müəllimləri  çatışmırdı. 
Bundan  başqa  edadidəki dərslərin çətinliyi    də buna mane olurdu. Odur  ki, Y. 
Vəzirov tələbəliyə böyük ümid bağlayırdı. Lakin tələbəliyi görəndən sonra, tələbə 
həyatı  ilə yaxın tanışlıqdan  sonra xəyalları    ―həqiqət aləminə  toxunub  hərcmərc 
oldu.‖ Müəllifin fikrincə, tələbə daim öz üzərində işləməlidir. Hər şeyi özü başa 
düşməlidir, daha özgə sözünə, özgə nəsihətinə möhtac qalmamalıdır. Tələbələrdə 
milli ruh güclü olmalıdır. Millətin halını görüb ona  bir çarə düşünməlidirlər. Lakin  
Yusif  Vəzirov yuxarıda  sadaladığı keyfiyyətlərin heç birini o zamankı  tələbələrdə   
görməmişdir. Axırda o, belə qənaətə gəlmişdir ki, ariflik ana südü və ev tərbiyəsi 
ilə yaranır.  ―Analıq  bir ilmədir ki, diriliyimiz ona bağlıdır. Yuxarıda ərz elədim 
ki, bizə nicat   versə,   ariflərimiz   verəcəklər. Ariflik  də   ana südü ilə ev tərbiyəsi 
ilə pərvəriş tapar‖ (―Açıq söz‖ qəzeti, 1916, № 203). 
Yusif Vəzirovun M. Ə. Rəsulzadə təkin xalqın savadlı şəxslərinə böyük 
ümid bəsləməsi əbəs deyildi. Qeyd olunduğu kimi, yerli əhali o zamanlar 
savadsızlıqda daha çox əziyyət çəkirdi. Bir tərəfdən də çarizm müsəlmanların, 
xüsusən də türklərin maariflənməsinə heç bir həvəs göstərmirdi. Hər ikisi-M. Ə. 
Rəsulzadə də, Yusif Vəzirov da məhz milli kökündən üzülməyən savadlılara bel 
bağlayırdılar. Fərq bircə onda idi ki, M. Ə. Rəsulzadə məsələyə daha geniş baxırdı 
və onun həllini milli azadlıq ilə əlaqələndirirdi. 
Y. Vəzirov tələbələrlə bağlı tənqidi mühakimələrini ―Bizim istudentlər‖ 
məqaləsində daha geniş və ətraflı şərh etmişdir. İlk növbədə, o, tələbələrin ana 
dilinə münasibətlərini tənqid atəşinə tuturdu. O, Kiyevdə müsəlmanların tələbə 
şurasında rusca danışıldığını görüb əhvalı pozulmuş və üzünü tələbələrə tutub 
demişdir: ―Biz millətin ziyalılarıyıq. Millət bizi gözləyir ki, onun yaralarına dəva 
 50 
edək. Biz millətin dilini bilməsək, onun dərdindən agah ola bilmərik. Bizə lazım və 
vacibdir həmişə türk dilində danışıb öyrənək‖ (―Açıq söz‖ qəzeti, 1916, № 204). 
Gördüyümüz kimi, Y. Vəzirov tələbələrin əsas vəzifəsini xalqına 
xidmətdə görür. Tələbə ona görə ali təhsil alır ki, mənsub olduğu millətin 
xidmətində dursun, dərdinə-sərinə yarasın, onun tərəqqisinə yaxından kömək etsin. 
Bundan ötrü tələbə sözsüz öz ana dilini bilməlidir. Bu, müqəddəm şərtdir. Y. 
Vəzirov da M. Ə. Rəsulzadə kimi dilə  müstəsna  əhəmiyyət  verirdi.  Ana dilinin 
ziyalılar arasındakı vəziyyəti onu ciddi şəkildə narahat edirdi. Bəla burasında idi 
ki, onlar nə öz dillərini, nə də rus dilini mükəmməl bilirdilər. Həm o dildən 
qalırdılar, həm də bu dildən. ―Demək olmaz ki, istudentlərimiz həmişə rus dilində 
danışırlar. Yox, türk dilində də həmişə söyləşmirlər. Əslən istudentlərimiz sabit bir 
dilə malik deyillər: gah rusca, gah türkcə qonuşurlar. Tələbələr rus və türk dilini 
qarışdırıb özlərinə əlahiddə bir dil qayırıblar desək, səhv etmərik. Deməli, 
istudentlərimiz iki dildən də avaradırlar‖ (―Açıq söz‖ qəzeti, 1916 №  204). Bu 
sözlər zənnimizcə, bu gün üçün də müasir səslənir. 
Y. Vəzirov ―Bədbinlik və şübhə‖ məqaləsində köhnəlik və yeniliyin 
tərəqqiyə təsirini araşdırmışdır. Məlum olmuşdur ki, cəmiyyətdə köhnə və yeni 
fikirlər mövcuddur. Yeni fikirlər cəmiyyəti irəliyə aparır, köhnə fikirlər isə 
tərəqqini buxovlayıb cəmiyyətin inkişafına mane olurlar. Bu hal bütün millətlərə 
xasdır. ―Hər bir millətdə olduğu gibi, bizim cəmaətin arasında da bir neçə qisim 
adamlar var ki, onların varlığı tərəqqimiz yolunda böyük maneələr təşkil eləyir. Ən 
əvvəl qədim fikirli, köhnə məsləkli, zəmanə düşməni mutəəssiblər millətin qabağa 
getməsinə mane olurlar‖ (―Açıq söz‖ qəzeti, 1916, № 238). 
Müəllif məqalədə şəxsiyyət və cəmiyyət, ictimai inkişaf, ictimai şüurun 
ictimai inkişafa təsiri və sairə bu kimi məsələlər barəsində fikir yürütmüşdür. 
Cəmiyyətin müəyyən qanunlar əsasında inkişaf etdiyindən isə heç bir söz 
deməmişdir. Məqaləni diqqətlə oxuyandan sonra Y. Vəzirovun ictimai inkişafa 
münasibəti aydınlaşır. Onun fikrincə, cəmiyyətin inkişafı bu və ya digər 
şəxsiyyətin iradəsindən asılıdır. Başqa sözlə desək, ictimai şüur ictimai varlığı 
müəyyən edir. Lakin bu proses asanlıqla həyata keçmir. İctimai inkişaf öz yolunu 
subyektiv ideyaların amansız çarpışmasından, bir-birinə zidd fikirlərin 
mübarizəsindən alır. O, bu fikirləri iki kateqoriyada birləşdirir: köhnəlik və yenilik. 
Əks kateqoriyalar nə qədər bir-birinə ziddirsə də, bir o qədər də bir-birindən 
ayrılmazdır. Onlar cəmiyyət daxilində mövcüddurlar. Y.Vəzirov köhnəliyin 
tərəfdarlarından danışanda yazır: ―Bir adam qədimliyin tərəfdarı olduqda, yeniliyi 
inkar edir, yeniliyi də inkar etdikdə tərəqqiyə düşmən olub həmişə bir nöqtədə 
dayanmağa mail olur. Qədim fikirli adamların əqlini o qədər pas basır ki, ən adi 
şeyləri dərk etməyə qüdrətli olmurlar‖ (―Açıq söz‖ qəzeti, 1916, № 238). 
Müasirlik millətin xilaskarıdır,  çünki  onun sayəsində millət zəmanəyə 
uyğunlaşır. Müasirlik və yenilik anlayışları  burada  bir-biripi tamamlayır.  Hər 
ikisi ictimai inkişafa xidmət edir. Köhnəlik, qədimlik isə ictimai inkişafa mane 
 51 
olur. Y. Vəzirovda ―zəmanə‖ anlayışı ictimai inkişaf kimi çıxış edir. Zəmanə 
ictimai   inkişaf təkin bir yerdə durmur, daim irəliləyir. Odur ki, bir millətin köhnə 
fikirli adamları nə qədər çox olsa, bir o qədər inkişafdan geri qalar. Y. Vəzirov 
ictimai  inkişafa  ürəkdən  inanır.  Hətta   məqaləsində cəmiyyətin irəli getdiyini 
sübuta  yetirməkdən ötrü misallar çəkir. ―Xülasə, yeni həyatımızı ətraflı olaraq 
nəzər-diqqətə aldıqda hər an, hər dəqiqə irəli getməyimiz aşkar olur. Bunu 
unutmaq və inkar etmək olmaz: ariflərin sayı artır, mətbuat meydana gəlib, oğlan 
və qız məktəbləri, xeyriyyə cəmiyyətləri, qiraətxana, tacirlərimiz əmələ gəlib, türk 
mağazaları, ticarət idarələri, mətbəələr, zavod və fabriklər, kəndlərimizdə yeni 
üsullu əkin və biçin makinaları, buxarlı dəyirmanlar, pambıq və ipək makinaları...‖   
(―Açıq söz‖ qəzeti, 1916, № 238). 
Y. Vəzirov ictimai həyatın müxtəlif sahələrindən çoxlu misal gətirir. 
Onları qruplaşdırsaq, aşağıdakı mənzərə alınar. Əvvəla, ariflərin sayının artması, 
mətbuat, oğlan və qız məktəbləri, xeyriyyə cəmiyyətləri və qiraətxana. sonrasa 
tacirlər, türk mağazaları, ticarət idarələri, mətbəələr, zavod və fabriklər, yeni üsullu 
əkin və biçin makinaları, buxarlı dəyirmanlar, pambıq və ipək makinaları. Əgər 
birincisi əhalinin maariflənməsi istiqamətində gedən işi büruzə verirsə, ikincisi 
cəmiyyətin iqtisadi həyatını göstərir. Marksist ədəbiyyat iqtisadiyyata böyük 
əhəmiyyət verir və daim belə bir fikir yeridir ki, iqtisadiyyat mənəviyyatı formalaş-
dırır. Bundan başqa cəmiyyətin inkişaf meyarı kimi məhsuldar qüvvələri götürür. 
Yusif Vəzirov isə hər ikisini paralel götürür, birini digərindon ayırmır. Hər şeyə 
şübhə ilə yanaşan adamlar, müəllifin fikrincə, millət üçün baş ağrısı qazanır. 
Bədbinlik adamın ruhunu qırır, həvəsini söndürür. Bu cür adamlar işgüzar adamları 
da fəaliyyətdən qoyur, onlara pis təsir edirlər. İctimai şüura bir süstlük, durğunluq 
gətirirlər. Y. Vəzirov nikbinlik tərəfdarıdır. Adam nə qədər zəlalətə düşsə də, 
başına nə qədər bəlalar gəlsə də, həvəsdən düşməməli və ümidini üzməməlidir. 
Sadəcə olaraq qollarını çirmələyib işləməli, çalışmalıdır. O, bilik qazanmağı ―hər 
çətinliyin açarı‖ adlandırır, yazır ki, hər  kəsin biliyi çoxdursa, o da  ağadır.  Yusif 
Vəzirov xalqı bilik qazanmağa, savad öyrənməyə çağırır. Milli qurtuluşu bunda 
görür. O, milli ədəbiyyat və musiqi qarşısında da bir sıra tələblər qoyur. 
Ədəbiyyatla musiqini millətin xidmətinə verir. İlk növbədə ədabiyyatdan danışır, 
yeni ədəbiyyat yaratmağın zəruriliyini söyləyir. Ədəbiyyat gərək ruhu 
qüvvətləndirsin, yeni həyat qurmaq üçün insanlara kömək etsin. Köhnəlik 
lənətlənməli, yeni fikirlər isə təbliğ olunmalıdır. Şairlər ibarəbazlıqdan əl çəkməli, 
xalqa yaxınlaşmalıdır. Şerlərin məzmunu tamamilə dəyişməlidir. ―Milli qa-
yələrimizə (ideallarımıza) iman etməliyik! Müvəffəqiyyətə çatmaq üçün yeni 
ədəbiyyat və yeni musiqi əmələ gətirməliyik. Ədəbiyyat məslək doğduran, ruh 
qüvvətləndirən və uca fikirlər törədən gərək olsun. Bir tərəfdən köhnəliyimizi 
zəmm, o biri tərəfdən də yeni qayələr yaratmalıdır. Şer ibarəbazlığından düşüb el 
malı olmalıdır, məzmunu bilmərrə dəyişilməlidir. Yeni üfüqlərdən yeni yıldızlar 
doğdurmalıdır‖ (―Açıq söz‖ qəzeti, 1916, № 238). 
 52 
Y. Vəzirov qeyd edir ki, yeni ədəbiyyat yaratmaq kimi, yeni musiqi də 
yaratmaq lazımdır. O, insanı fəaliyyətsizliyə aparan qəmli, kədərli musiqinin 
əleyhinə çıxır. Musiqi insanı ağlatmamalıdır. Əksinə, mübarizəyə səsləməlidir. 
Qəlbimizə şadlıq, sevinc gətirməlidir.―Damarlarımızı boşaldıb bizi fəaliyyətsizliyə 
salanlardan biri də musiqimizdir. Həmişə ahü-zar eləyir, içildəyir, ağlayır. Bizi də 
ağlamağa və zarıldamağa məcbur eləyir. Acizləşirik, ruhumuz qırılır. Yeni musiqi 
bizi mübarizəyə dəvət etməlidir. Qəlbimizə şadlıq və ruhumuza ayıqlıq bəxş 
etməlidir‖ (―Açıq söz‖ qəzeti, 1916, № 238). 
Maarif və mədəniyyətin millətin tərəqqisində mühüm rolunu qeyd edən 
müəlliflərdən biri də Hüseyn Mirzə Camalov idi. O, ―Xalqa doğru‖ silsilə 
məqalələrində sosial tərəqqidə mədəniyyətin yerini aydınlaşdırmağa çalışmışdır. 
Məqalə səkkiz hissədən ibarətdir. Orada sosial tərəqqi ilə mədəniyyətin qarşılıqlı 
təsiri, mədəniyyətin milli məzmunu və xalqın həyatında onun rolu, cəmiyyətin 
maddi həyatı və onun sosial tərəqqiyə təsiri və sairə bu kimi məsələlər 
araşdırılmışdır. Hüseyn Mirzə Camalov göstərmişdir ki, dövlətlər nə qədər 
militarist xətt yeritsələr, bir o qədər də inkişafdan geri qalarlar, çünki bu zaman 
maddi və mənəvi qüvvələrini ancaq hərbi ordu hissələrinin yaradılmasına sərf 
edərlər. Maarif və mədəniyyətin inkişafına isə imkan qalmaz. Nəticədə gələcək 
nəsil bundan zərər çəkər, cəmiyyət isə günün tələbinə cavab verə bilməz, 
inkişafdan qalar. ―Əsrlərdən bəri qoşun, süngü və vəhşət orduları təşkilinə Avropa 
hökumətləri nə qədər fəaliyyət göstərmiş, nə qədər maddi və mənəvi qüvvələr sərf 
etmişlərsə, buna nisbətlə mürəkkəb və qələm ordularına verilən əhəmiyyəti ən ali 
dərəcələrə endirmişlər‖ (―Açıq söz‖ qəzeti, 1916, № 82). 
H. M. Camalov hərbi qoşunu hətta ―vəhşət orduları‖ adlandırır. Onun 
fikrincə, silahlanmaya sərf olunan vəsaitin xalqa heç bir xeyri yoxdur. Pulların 
hamısı elə bil ki, havaya sovrulur. O, zəhmətkeşlərin istirahətinə, elm və 
mədəniyyətə qayğı ilə yanaşmağın tərəfdarıdır, pullar bura xərclənməlidir. Çünki 
cəmiyyət onların sayəsində inkişaf edir. 
Azərbaycan o zaman çarizmin ucqar müstəmləkəsi idi. Bir tərəfdən 
müstəmləkəçilik, digər tərəfdən isə mütləqiyyət quruluşu, hakimiyyətin tək əldə 
cəmlənməsi müəllifin  inkişaf   baxışlarının  formalaşmasına  öz təsirini 
göstərmişdir.  Odur ki, o,  şəxsiyyət və cəmiyyət məsələsində şəxsiyyətə, 
şəxsiyyətin cəmiyyətdə oynadığı rola böyük əhəmiyyət verir. Xalq özü özünü 
düşdüyü ağır vəziyyətdən  çıxartmağa qadir deyildir. Söhbət ilk növbədə  məhkum  
millətlərdən kedir.  Bu  millətlər, onun fikrincə,  köməksiz heç bir iş görə 
bilməzlər. Onlara ―xaricdən və ya daxildən bir rəhbər, bir müəllim, maddi və 
mənəvi bir köməkçi‖ lazımdır. Əks halda  məhv olub gedəcəklər. ―Cəhalətdə 
yaşamaqda davam  edən, xaricdən və ya daxildən bir rəhbər, bir müəllim, maddi və 
mənəvi bir köməkçi bulmayan xalq daima rəzalətdə qalacaq, bir çox xəstəliklərə 
düşəcək, get-gedə adsız-sansız bir surətdə  məhv olub    gedəcəkdir‖   (―Açıq söz‖ 
qəzeti,  1916, № 85). 
 53 
Müəllifin o fikrinə  şərik çıxırıq ki, millətlər bir-birindən təcrid 
olunmamalıdır. Qarşılıqlı əməkdaşlıq, əlbəttə, bərabər hüquqlu əsaslar üzərində 
qurulmuş   əməkdaşlıq   millətlərin  mənafeyinə  xidmət  edir. Millətlər bir-
birindən görüb-götürməlidirlər. Burada milliyyət və beynəlmilliyyət anlayışları biri 
digərini tamamlayır. Hər millət mədəni olmağı arzulayır. Lakin Hüseyn Mirzə 
Camalovun nəzərində ―mədəni olmaq‖ ifadəsi daha dərin mənaya malikdir. 
―Mədəni olmaq‖ ifadəsi millətin həm maddi və həm də mənəvi aləmini qovuşdu-
rur. O, burada Məhəmməd Əmin Rəsulzadənin milli dirilik konsepsiyasına 
yaxınlaşır. 
Mədəni millətlər əsrlərin kəşməkeşindən və sınağından üzüağ çıxır. 
Zamanın zərbələrinə sinə gərir, varlığını qoruyub saxlayır. ―Sağlam tərbiyəyə 
malik və mütəməddin millət vaxtsız əcələ mində on qurban verdiyi zaman qeyri-
mədəni millətlər hər minə qırx beş-əlli adam itirir‖  (―Açıq söz‖ qəzeti, 1916, № 
85). 
Hüseyn Mirzə Camalov bütün ümidini ziyalılara bağlayır.  Burada  onun 
fikri Yusif  Vəzirovun    fikri  ilə səsləşir. Y. Vəzirovun arifləri ilə H. M. 
Camalovun ziyalıları arasında elə bir ciddi fərq yoxdur. Hüseyn Mirzənin   
fikrincə,   ziyalılarımız   öncə   xalqın   həyat şəraitini öyrənməlidirlər.  Başqa   
sözlə desək,  ziyalılar xalqın həyat şəraitini öyrənib əyər-əskiyini, ehtiyacını  və 
təlabatını  üzə çıxarmalıdır.  Tədqiqat iki istiqamətdə  aparılmalıdır: inkişaf və 
iqtisadi. Xalqın inkişaf və iqtisadi həyatı günün tələbinə uyğunlaşdırılmalıdır.   
Maraqlıdır   ki, Hüseyn  Mirzə digər amillərlə yanaşı iqtisadi amilə də ciddi 
əhəmiyyət verir. 
Ziyalılarımız həm də yeni insan tərbiyə etməlidirlər. Müəllifin   fikrincə,   
insan     iki   istiqamətdə     tərbiyə olunmalıdır:  ruhca və bədəncə. Gördüyümüz 
kimi, burada mənəvi tərbiyə ilə yanaşı, xalqın sağlamlığı da unudulmamışdır. 
Şübhəsiz ki, o zaman bu məsələnin də nəzərə alınması diqqətəlayiq idi. Çünki 
haqqında danışdığımız dövr olduqca ağır idi. Bir tərəfdən müstəmləkəçilik siyasəti, 
milli zülm, digər    tərəfdən    isə qanlı müharibə, məhrumiyyət, ehtiyac.  Bu cür 
ağır    şəraitdə millətin sağlamlığına fikir verilməsi nikbinlik əlaməti idi. Xalqın 
xoş gələcəyinə dərin inam idi. Hüseyn Mirzə   ziyalılarımızla   bağlı ümidlərini   
aşağıdakı kimi   bildirirdi.   ―Əgər  ziyalılarımız,   cəmiyyəti-xeyriyyələrimiz  bir 
əməl  bəsləyirlər isə, var səylərini, qüvvələrini xalqımızın şəraiti-həyatiyyəsini 
öyrənməyə sərf etməlidirlər. Onların iqtisadi və inkişaf işlərini əsrə müvafiq bir 
hala gətirməlidirlər, ruh və bədənlərinin    tərbiyələrinə     çalışmalıdırlar‖   (―Açıq 
söz‖ qəzeti, 1916, № 85). 
Lakin o, ziyalılar qarşısında bir şərt qoyur. Bu şərt ondan ibarətdir ki, 
ziyalılar xalqa doğru getməlidirlər. Onun fikrincə, xalq ilə ziyalılar arasında 
―səddi-Çin‖ mövcuddur və bu ―səddi-Çin‖ gərək sökülə ki,  ―get-gəl başlana və 
ruhani bir təmas buluna!‖ 
 54 
Burada Rusiya xalqçılarının təsiri duyulur. Məlum olduğu kimi onlar da 
XIX əsrin sonunda ―xalqa doğru‖ şüarını irəli sürmüşdülər. Əlbəttə, biz Hüseyn 
Mirzənin rus xalqçılarının ideyalarından xəbərsiz olub-olmadığını qəti şəkildə 
söyləyə bilmərik. Bəlkə də müəllif özü bu qərara gəlmişdir. Xalq ilə ziyalıların 
arasındakı səddi götürməkdə məqsəd bundan ibarət idi ki, ziyalılar xalqın içərisinə 
gedib dərd-sərini, ağrı və acılarını öz gözləri ilə görsünlər. Xalqın arzu və 
istəklərinə yaxından bələd olsunlar. Sonra da bir çarə düşünüb tapsınlar. Bu, milli 
məfkurəmizdən doğan zərurət idi. Millətin irəli getməsini istəyənlər, yuxarıdakı 
vəzifəni hökmən yerinə yetirməliydilər. Xalq ilə ziyalılar arasındakı uçurum dəf 
olunmalıdır. ―Milli məfkurə və arzularımızın ziyalılarımızdan istəyəcək bir 
fədakarlıq daha vardır ki, o da ―xalqa doğru‖ getməkdən, dərdlərini öyrənməkdən,  
onun (yəni xalqın) ağrılarını, acılarını duymaqdan, səadətlərilə, məsud ələmlərilə 
mütəəllim olmaqdan və müqabilində çarələr etməkdən ibarətdir‖ (―Açıq söz‖ 
qəzeti, 1916, № 85). 
Hüseyn Mirzə Camalov kəndlərin geriliyini də Azərbaycanda tərəqqini 
buxovlayan amillərdən biri hesab edirdi. O, kəndlərin vəziyyətini ətraflı şəkildə 
şərh edirdi. Kəndlərin müasir həyatdan nə qədər geri qaldığını dönə-dönə 
söyləyirdi. Həqiqətən də eləydi. Kəndlilərin əksəriyyəti kotanın nə olduğunu belə 
bilmirdilər. Əmək məhsuldarlığı aşağı idi. Torpağı dədə-baba qaydası ilə əkib-
becərirdilər, savadsızlıq baş alıb gedirdi. Məhəmməd Əmin Rəsulzadə də 
məqalələrində kəndlərin nə qədər geri qaldığını dəfələrlə qeyd etmişdi.  
Hüseyn Mirzə Camalov kəndlərin geriliyinin səbəbini aşağıdakı kimi izah 
edirdi. Onun fikrincə, kəndlərimiz əvvəla, ona görə geri qalırdı ki, dəmir yolların-
dan uzaqda yerləşirdilər. İkincisi, şəhərlərdən uzaq idilər. Üçüncüsü isə, xaricdən 
heç bir kömək yox idi. Hüseyn Mirzə xüsusilə xaricdən köməyə çox bel bağlayır-
dı. Lakin baxaq görək xarisdən kömək dedikdə o, nəyi nəzərdə tuturdu və bu 
köməyi kimlər etməliydi. O, bu suala belə cavab verirdi: ―Xaricdən imdad 
deyirəm. Bu imdadı kimlər etməli? Kimlər edə bilirlər? Və kimlər edirlər? Kiçik 
istiqraz və təavün cəmiyyətləri...‖  (yenə orada). 
Demək, Hüseyn Mirzənin fikrincə, kəndlərimizə istiqraz və təavün 
cəmiyyətləri kömək edə bilərdilər. Yəni kəndlərimiz öz qüvvələri hesabına dirçələ 
bilməzdilər, onlara hökmən yardım etmək lazım idi. İstiqraz cəmiyyətləri 
kəndlilərə kredit buraxmalıydılar. Təavün cəmiyyətləri isə kooperativlər idi. 
Kooperativlər kəndlilərə əl tutmalıydılar, yoxsa ―qolçomaqlar‖ kəndlilərin dərisini 
soyurdular. Ona görə ki, kəndlilərin əksəriyyəti kotan və bir çox digər texniki 
ləvazimatdan məhrum idilər. Əmək alətinə yiyələnmiş bir ovuc ―qolçomaq‖ isə 
vəziyyətdən istifadə edərək kəndliləri soyub talayırdılar.   Onlar   kəndlilərin  
ehtiyacını    görüb  arpa, buğda,  pambıq,  nə var isə, hamısına  kefləri    istədiyi 
qiyməti verərək haqqını da bəri başdan ödəyirdilər. Məhsul yığımı zamanı isə 
―rəncbər gözünü açıb da  beş rublaya satılan şeyi iki, yainki üç rublaya vermiş ol-
duğunu görur.‖ Amma kəndlinin də əlacı yoxdur.  Nə verirlərsə, onu da götürür, 
 55 
çünki məcburdur. Nəticədə bir tərəfdən mütləqiyyətin, digər tərəfdən də 
―qolçomaqların‖ zülmü altında  əzilir.  Bununla da  kəndlilərin o zaman nə qədər 
ağır həyat sürdükləri aydın olur. Hüseyn Mirzə   Camalov   kəndlinin  dərdlərini  
sadalamaqla   kifayətlənmir, həm də məsləhətlər verir. Bu ağır vəziyyətdən çıxmaq 
üçün çarələr duşünür.  O, həyatın mübarizə olduğunu söyləyir və bu mübarizədə 
məğlub olmamaq üçün real həyatla uyğunlaşmağı tövsiyə edir. Bəs həyata uyğun-
laşmaq nə deməkdir? O, bunu aşağıdakı kimi izah edir: ―Sənət, elm və fənn 
günlərlə deyil, bəlkə də saatlarla tərəqqi edir, mübarizeyi-həyatın da   şərtləri, 
üsulu bütün-bütünə dəyişilir, gündə yeni bir makina ixtira edilir. Yeni makinalar 
isə yeni tərbiyə, yeni ―adamlar‖ törədir. Bir millətin bu yeni ―adamları‖ nə qədər 
çox olursa, o millət bir o qədər irəliləmiş olur‖ (―Açıq söz‖ qəzeti,1916, № 86). 
Hüseyn Mirzə Camalov əsas diqqətini elmə  yönəldir. Elmi   cəmiyyətin   
məhsuldar  qüvvəsi  səviyyəsinə  qaldırır. Onun fikrincə, elm saatbasaat inkişaf 
edir və gündə bir makina ixtira edilir. Yeni makina isə yeni adamlar tərbiyə edir. 
Burada, gördüyünuz kimi, ictimai varlığın ictimai şüuru təyin etdiyini göstərən 
marksizm nəzəriyyəsi özünü büruzə verir. Ümumiyyətlə, Hüseyn Mirzənin 
yazılarında da   bu   cəhət özünü  qabarıq  şəkildə göstərir.   Əgər  Azərbaycan   
ziyalılarının   əksəriyyəti ictimai şüura üstünlük verirdilərsə, Hüseyn Mirzə əksinə, 
ictimai  varlığa daha çox diqqət yetirirdi. M. Ə, Rəsulzadə, Y.Vəzirov, Ö.Faiq və  
başqaları tərəqqini ayrı-ayrı şəxsiyyətlərin  dünyagöruşü,  savadı  ilə 
əlaqələndirirdilər. Hüseyn Mirzə Camalov onlardan fərqli olaraq marksistlər kimi 
cəmiyyətin maddi həyatına böyük əhəmiyyət verirdi.  Əlbəttə, H. M.  Camalov 
marksist deyildi, ancaq baxışlarındakı bəzi cəhətləri ilə bu nəzəriyyəyə nisbətən 
yaxınlaşırdı. 
O, Amerika həyatından nümunə gətirir. Amerika ölkəsi ona görə qabağa 
gedir ki, yeni ―makinalar‖ sınaqdan çıxan kimi istehsalata tətbiq edilir. Bununla da 
həm istehsal artır, həm də yeni makinada işləyən fəhlənin biliyi genişlənir. Ona 
görə ki, fəhlə yeni makinanı öyrənməyə məcburdur, əks halda ailəsini dolandıra 
bilməyəcəkdir. Hüseyn Mirzə həyata donuq bir şey  kimi deyil, daim hərəkətdə 
olan, inkişaf edən canlı varlıq  kimi baxır. O, hadisələrə marksistlər kimi dialektika 
baxımından  yanaşır.   Məsələn,   ―Xalqa  doğru‖ məqaləsində yazır: ―Həyati-
bəşərdə təvəqqüf görünməmiş və görünməyəcəkdir. Bu isə ayın, günəşin  və 
yıldızların seyrinə bənzər bir qanundur‖  (―Açıq söz‖ qəzeti,  1916, № 86). 
O, digər xalqların təcrübəsindən istifadə etməyi məsləhət görür. Məsələn, 
Rusiyanın qərb mahallarını və Finlandiya kəndlərini nümunə gətirir. Onlardakı  
kimi şirkətlər, istehlak cəmiyyətləri (camaat dükanları)  qurmağı tövsiyə edir. 
Onun fikrincə,  bu şirkətlərin kəndlərə böyük köməyi dəyə bilər: məktəblər tikilər, 
telefon xəttləri çəkilər, kəndin bu və ya digər ehtiyacları ödənər. ―Rusiya qərb 
mahallarının əksəriyyotində və Finlandiyada köylülər məhsullarından külli mənfəət 
götürmək üçün şirkətlər, istehlak cəmiyyətləri (camaat dükanları) təşkil edirlər. 
Gündəlik südlərini, yağlarını həp kəndi şirkətlərinə verib qaba alırlar, hər evdən 
 56 
―bir az‖ yığılmış olan yağ və süd yüz min putları aşır, bir çox yerlərə ixrac edilir və 
gözə görüncək mənfəət götürülür. Bu ümum mənfəətdən şirkətin daxili işlərinə, 
köylərdə məktəblər təsisinə, telefon və kinematoqraflar  açılmasına  da  sərf 
olunur‖  (―Açıq söz‖ qəzeti, 1916, № 86). 
Gördüyümüz kimi, müəllif burada kəndin abadlaşdırılmasını, mədəniyyətə 
qovuşmasını ön plana çəkir. Bundan ötrü təbiidir ki, çoxlu maddi vəsait tələb olu-
nur. Bəs bu maddi vəsait haradan alınmalıdır? Kəndlilərin birgə səyi ilə yaradılmış 
şirkətlərdən, yəni kooperativlərdən. O, kooperativ fikrini ardıcıl surətdə təbliğ edir, 
məziyyətlərindən danışır. Hətta kooperativ hərəkatının tarixinə nəzər salır. O 
göstərir ki, ilk kooperativi 1844-cü ildə İngiltərədə Roçdel şəhərinin fəhlələri 
yaratmışlar. Hüseyn Mirzənin fikrincə, həyat mübarizədir, odur ki, qəflət 
yuxusundan ayılmaq və mübarizə aparmaq lazımdır. ―Tənbəl‖ millətlərin aqibəti 
faciə ilə nəticələnir. Onlar milli mənliklərini itirir və son  anda tarix səhnəsindən    
düşürlər. ―Hazırkı əsr uyğu va qəflət əsri deyildir. Mübarizeyi-həyat bizləri də 
başqa millətlərə ―boyunduruq‖ yoldaşı etmiş. Müvazinəyi saklamaz tənbəl öküzlər 
gibi hərəkət ―dərsək, daima ―vurulasaq‖, söküləcək və unudulacağız. Unudulub da 
―bənlikimizi‖ qaib edəcək, məhv olacaqız‖ (―Açıq söz‖ qəzeti, 1916, № 87). 
Hüseyn Mirzə yazır ki, elm və sənaye inkişaf etdikcə, millətlər  arasındakı   
iqtisadi   münasibətlər  də  inkişaf   edir,   millətlər  bir-birindən   asılı  olur.     
Həyat şəraiti dəyişir, tələbat artır və ehtiyac çoxadır. Gördüyümüz kimi, müəllifin 
elm  və sənayenin  inkişafına baxışı  maraqlıdır.  Elm   və sənayenin  inkişafı  onun 
nəzərində yalnız  iqtisadi deyil,  həm də ictimai məna daşıyır. Bu inkişaf millətlər 
arasında bir  növ körpü rolunu oynayır. Lakin bununla yanaşı tələbat və ehtiyac da   
artır. Bəs bu tələbat    nə cür ödənilməlidir? Əlbəttə, müstəhlikin cəmiyyətlərinin 
köməyi ilə. Müstəhlikin cəmiyyətləri də kəndin mədəniləşməsinə və irəliləməsinə 
kömək edə  bilər. ―Elm, fənn və sənaye tərəqqi etdikcə millətlər arasındakı  iqtisadi    
münasibətlər sıxlaşır, şəraiti-həyatiyyə dəyişilir, tələbat artır və ehtiyac da  çoxalır. 
Müstəhlikin    cəmiyyətləri    isə  bu ehtiyaca qarşı əvvəlinci bir silah olub da yüz 
minlərcə möhtacların əlindən yapışır, onları fəlakətdən qurtarırlar‖ (―Açıq söz‖ 
qəzeti, 1916, № 103). 
Ömər Faiq ―Milli məsələlərimizin vəqtimi?‖ silsilə məqalələrində sosial 
tərəqqi probleminə toxunur və bu problemi müxtəlif səmtlərdən tədqiq edir. O, hər 
şeydən əvvəl sosial tərəqqidə mətbuatın rolunu yüksək qiymətləndirir. Onu millətin 
güzgüsü adlandırır. Ömər Faiq öz fikrini bu cür ifadə edir: ―Biz elə sanırıq ki, hər 
millətin mətbuatı o millətin ən parlaq güzgüsüdür ki, oraya baxdıqca insan üstündə 
olan ləkələri, çirkinlikləri, qüsurları qaldırmağa və özünü daha təmiz, daha gözəl 
etməyə çalışar‖ (―Açıq söz‖ qəzeti, 1915, № 31). 
Onun fikrincə, mətbuat millətin həyatında islahedici qüvvə kimi çıxış 
etməlidir. Millətin qarşısında duran bu və ya digər məsələ mətbuat səhnfələrində 
müzakirə edilməlidir. Şübhəsiz ki, o millətin inkişafı, irəli getməsi də bu 
məsələlərin həllindən asılıdır. Lakin Ömər Faiq işin bir cəhətini də yada salır. Bu 
 57 
da ondan ibarətdir ki, çarizmin əsarəti altında yaşayan millətin ixtiyarı özündə 
olmadığından onun arzularının həyata keçməsi hökumətin əlindədir. Hökumət 
eşitməsə də, onun mütərəqqi rus inkişafiyyəti eşidəcək və hər şeydən agah 
olacaqdır. ―Millətin ehtiyacını, ―millət came‖inin minbərləri olan mətbuat səhifələ-
rində müzakirə edəlim. İstədiklərimizi hökumətə olmasa da, adil hökumətin, 
ədalətli qanunun vazei olan mütərəqqi rus sinfinə olsun bildirəlim‖ (―Açıq söz‖ 
qəzeti, 1915, № 31). 
Ömər Faiq mənsub olduğu xalqa qarşı çar Rusiyasının yeritdiyi ayrı-
seçkilik siyasətinə də öz etiraz səsini ucaldır. Bu siyasətin nəticəsində xalqın arzu 
və istəkləri  nəzərə  alınmır,  inkişafın  qarşısına sədd çəkilir. Halbuki Qafqaz 
türkləri rus taxt-tacına sədaqətlərini dəfələrlə sübut etmişlər. Lakin çar hökuməti 
bütün bunları görmür, yaxud da görmək istəmir. Bax, Ömər Faiqin hökumətə etibar 
etməməyinin bir səbəbi də budur. ―Hökumətimiz osmanlı türk hökumətilə dəva 
edir, öz təbəəsi olan türklərlə yox. Həm oylə bir təbəə ki, imdi degil, yüz illərcə öz 
sədaqətini, öz vəfapərəst adətini sözlə deyil, yeri gələndə, qan və qılınc ilə də 
bildirmiş və bildirməkdədir. Bizim gibi saf ürəkli bir millətə xəyanət isnad etməyin 
özü xəyanətdir, cinayətdir‖. (yenə orada). 
Müəllif daha sonra qeyd edir ki, təkcə məhkum  millətlər deyil, hakim 
millətlər də tərəqqi naminə müxtəlif tədbirlərə əl atırlar. Bununla hökuməti 
gücləndirmək istəyirlər. Lakin bundan ötrü bir şərtə də əməl etmək lazımdır. 
Millətlər hüquqca bərabər olmalıdırlar. Əks halda ziddiyyət əmələ gələr və ölkə 
çaxnaşmaya düşər. Nəticədə isə inkişafın qarşısı alınar və ölkə irəli gedə bilməz. 
Qafqaz müsəlmanları hüquqsuzluq içində boğulub   gedir, onların hətta ən 
adi maarif ehtiyacları ödənilmir. Qafqaz müsəlmanları hüquqsuzluq içində    
boğulduqları halda digər xalqlara maarif sahəsində bol-bol hüquqlar verilir. 
―Qafqazda ən ziyadə maarif ehtiyacı, hüquqsuzluq bəlası içində boğulan bizik. 
Umulur ki, bir əsrə yaxın zamandır qonşularımıza verilən həqq və musaidə ―bu 
gün‖ olsun  bizdən  əsirgənməz, bizə çox görülməz‖ (―Açıq söz‖ qəzeti, 1915, № 
44). 
Mütləqiyyət azərbaycanlılara mədəniyyətini inkişaf etdirməyə belə imkan 
vermir. Hər hansı təşəbbüsü beşiyindəcə boğur. ―İnsaf edilsin, zamanın böylə bir 
vəqtində 25—30 milyon biz Rusiya türklərinin milli mədəniyyətimiz  adına  hansı  
bir  idarəmiz,  hansı bir təşkilatımız var?‖ (yenə orada). 
Ömər Faiq maarif məsələsinə böyük əhəmiyyət verir, onu hətta millətin 
ölüm-dirim məsələsi adlandırır. Şübhəsiz ki, bu, maarif məsələsinə müəllif 
tərəfindən verilən yüksək qiymət idi. Onun fikrincə, azərbaycanlılar maarif 
sahəsində geridə qalır. Qarşıda həlli gözlənilən çoxlu problem yığılıb qalmışdır. Bu 
problemləri həll etmək isə bir-iki nəfərin iqtidarında deyildir. ―Maarif müdirinin 
yapılacağı da şəksiz tək-tək şəxslərə müraciət edib rəy toplamaq və bu nöqsan yol 
ilə ehtiyacımızı yarımyamalaq tutub işə bir tövr sərəncam verməkdir‖. (―Açıq söz‖ 
qəzeti,  1915, № 54). 
 58 
Tək-tək adamlara müraciət edib fikirlərini öyrənməklə dərdə əlac etmək 
olmaz. Həmin adamlar hökumət məmurlarıdırsa, ümumi işə xeyir vermək əvəzinə 
ziyan vuracaqlar. ―Yoxsa tək-tək şəxslərin, xüsusilə hökumət məmurlarının rəy və 
əlacları bizim yaralarımızı sağaltmaqdan ziyadə bərbad eliyəcəyi aşkardır‖ (―Açıq 
söz‖ qəzeti, 1915, № 54). 
Hacı İbrahim Qasımovun ―Bizdə milliyyət‖ məqaləsi sosial tərəqqi 
problemi ilə bağlı hədsiz maraq doğurur. İlk növbədə ona görə ki, o, millətin 
tərəqqisini dini bayramlara olan münasibətlərlə əlaqələndirməyə çalışır. Məsələn, 
mövlud gününü yada salır. Mövlud günündə nə bir yığıncaq və nə bir toplanış 
olmuşdur. Mövlud günü isə, bildiyimiz kimi, sırf dini bayramdır. Yəni 
müsəlmanların müqəddəs günüdür. O, müsəlmanların bayramını xaçpərəstlərin 
bayramı ilə müqayisə edir. Milad bayramında yolka qurulur, yəni il təntənə ilə 
qarşılanır, hamının üz-gözündən sevinc yağır. ―Sair bayramlarda yolka alınır, 
sairlərinin təzə illəri şərafətlə vistreçat edilir, dəstə-dəstə güllər alınır, hədiyyə 
edilir. Bəs niyə bu qeyrətli cavanlar özlərinin əziz və müqəddəs mövlud 
bayramlarını saxlamırlar?‖ (―İqbal‖ qəzeti, 1914, № 547). 
Xaçpərəstlərin dini bayramı ilə müsəlmanların dini bayramına fərqli 
münasibət, təbii ki, dövlətin yeritdiyi dini ayrı-seçkilik siyasətinin nəticəsi idi. La-
kin Hacı İbrahim Qasımov ya bunu görmürdü, ya da məlum səbəbə görə özünü 
görməməzliyə vururdu. Hacı İbrahim Qasımov bunun səbəbini azərbaycanlıların 
milli mənliyinin hələ təşəkkül tapmamasında görürdü. Müəllif din və milliyyətə 
fərq qoymurdu, ona görə də dini bayramları qeyd etməyin səbəbini milli mənliyin 
aşağı səviyyəsi ilə izah edirdi. ―Hasil bunlardan açıq-açığına aşkar olur ki, bizlərdə 
hənuz milliyyətin nə olduğunu düşünən, milliyyətin şan və şərəfini mülahizə edən 
çox az və hətta yox kimidir‖ (yenə orada). 
Mədinəli M.Əbülfəz adlı bir nəfər ―Cavanlarımızda hissiyyat‖ 
məqaləsində dili milli tərəqqinin başlıca amili hesab edir. Heç bir millət dilsiz 
tərəqqi edə bilməz. Dil həm də mədəniyyətin təməlidir. Elm, sənət, ədəbiyyat, 
xülasə, ictimai şüur ona istinad edir. Dil olmasaydı, bəşəriyyət irəli bir addım da 
ata bilməzdi. ―Dil bir millətin ruhu və şan və tərəqqiyyati-təcəlli edəcəyi bir 
səhnədir. Və kəndini digər millətlərə tanıtmaq üçün ən böyük vasitədir. Dillər 
olmasaydı, insanlarda fikri-ictima, hissi-təməddün vücud bulmazdı. Nə fənn və 
sənətin əsərləri, nə də elm və hikmətin izləri tapılmazdı. Bəlkə daima dağınıq və 
hər zaman  vəhşət içində yaşarlardı‖. (―İqbal‖ qəzeti, 1914, № 555). 
Böyükağa Talıblı  milli tərəqqini    təmin etməkdən ötrü irəli bir neçə şərt 
sürür. Onun fikrincə, milli tərəqqini ayrı-ayrı şəxslər müəyyən edir. Həmin şəxs və 
ya şəxslər mənsub olduğu millətin ədəbiyyatını və tarixini bilməli, onu tanımalı  və 
sevməlidir. Bu vasitə ilə millətin ehtiyacını öyrənmək və dərdinə əlac etmək 
mümkündür: ―Fəqət yuxarıda zikr olunan gibi millətini sevmək üçün şəxs gərək 
onu tanısın və millətini yaxşı tanımaq üçün şəxs gərək öz ədəbiyyatını və öz 
 59 
tarixini bilsin. Zira ancaq bu vasitə ilə millətin keçmiş halını,   məişətini,  yerini, 
dəyərini görər, dərdini, dərmanını anlar‖ (―Açıq söz‖ qəzeti, 1915, № 36). 
Sənətulla İbrahimov ―Milli məsələlər qarşısında bu günkü mövqeimiz‖ 
məqaləsində sosial tərəqqi probleminə özünəməxsus tərzdə yanaşmışdır. Hər 
şeydən əvvəl sosial tərəqqi  problemi onun  nəzəri  mühakimələrində milli tərəqqi 
ilə qovuşmuşdur. Onun fikrincə, milli tərəqqi ilk növbədə maarif məsələsinin 
həllindən asılıdır. Maarif məsələsini həll etməkdən ötrü isə milli məktəblər  və   
mədrəsələr yaradılmalıdır. Ana  dilinə xüsusi diqqət verilməlidir. Darülmüəllimin 
açılmalıdır. Bununla yanaşı digər təkliflər də irəli sürülür. Məsələn, o, ruhani 
rəhbərlərin camaat tərəfindən seçilməsinə tərəfdar çıxır. Sonra dini bayramların 
istirahət günü elan olunmasını söyləyir. Göründüyü kimi, onda dini ehtiyaclarla    
milli ehtiyaclar vəhdət təşkil edir. Başqa sözlə desək, din və milliyyət bir nöqtədə 
qovuşur. Sənətulla İbrahimov bunubla  kifayətlənməyərək hüquq sahəsində də bir 
sıra güzəştlərə nail olmaq istəyir, millətin  hüququnun genişləndirilməsini   tələb 
edir. Sənətulla İbrahimovun təklifləri aşağıdakılardan  ibarətdir: ―1) ibtidan təhsil 
zamanı ana dilinin yeri, 2)  milli məktəb və mədrəsələrin səlahiyyəti və mahiyyəti, 
3) ruhani idarəsinin islahatı, 4) darülmüəllimin açılması, 5) müsəlmanların bayram 
günləri və cümə günü istirahət günü olması, 6) müsəlmanlardan dəva vəkili 
(prisajnı poverennı) təyin etmək haqqındakı məhdudiyyətin götürülməsi‖. (―İqbal‖ 
qəzeti, 1914, № 617). 
1914—1917-ci illərdə Azərbaycanda maarif məsələsinin həllində xeyriyyə 
cəmiyyətlərinin də rolu böyük idi. Onlar şagirdlərin təlim  və tərbiyəsinə vəsait    
buraxır, əyin-başlarına paltar alırdılar. ―Nəşri-maarif‖, ―Nicat‖, ―Səadət‖, ―Şəfa‖ 
cəmiyyətlərinin fəaliyyətini xüsusilə qeydetmək lazımdır. Bu xeyriyyə 
cəmiyyətlərinin başlıca   vəzifəsi  Azərbaycanda    maarif    məsələsinin həllindən 
ibarət  idi. Mətbuat xeyriyyə cəmiyyətlərinin fəaliyyətini  ətraflı  şəkildə 
işıqlandırırdı.  Məsələn, ―Yeni iqbal‖    qəzetində H. T.  imzası    ilə yazılan ―Şəfa‖ 
cəmiyyətinin son qərarına dair‖ məqaləsində deyilirdi: ―Şəfa‖ maarif cəmiyyəti 
uşaqların yalnız təlim  və tərbiyəsinə  iktifa  etməyib onların libaslarının, 
kitablarını və müəəllimlərə məxsus olan sair ləvazimatını   verməkdən  geri  
durmamışdır‖  (―Yeni iqbal‖ qəzeti, 1917, № 522). 
Bu məsələdə Hüseyn Cavidin də mövqeyi maraqlı idi. O, cəhalətin 
düşməni idi. Gələcəyin ümidini elmdə, savadda görmüşdür. Biliyi nur işığına 
bənzətmişdir. Əgər savadın, biliyin varsa, irəli gedəcəksən, yoxsa cəhalətdə 
qalacaqsan, inkişaf edə bilməyəcəksən. 
Azərbaycanda çıxan məzhəkə məcmuələri də millətin tərəqqisi uğrunda 
mübarizə aparırdılar. ―Molla Nəsrəddin‖, ―Ləklək‖, ―Babayi-Əmir‖, ―Zənbur‖ və 
digər məcmuələr inkişafa mane olan qüvvələri satiranın acı dili ilə qamçılayır və 
onların əsl simasını açıb xalqa göstərirdilər. Məzhəkə jurnalları ilk növbədə maarif 
məsələsinə böyük əhəmiyyət verirdilər: 
 
 60 
Yarəbbi! Qıl zəmanədə viranə məktəbi 
Etmə nəsib bircə müsəlmana məktəbi. 
(―Babayi-Əmir‖ məcmuəsi, 1916, № 10) 
 
Qəyyur Əyyar imzası ilə yazılan ―Arzu‖ şerində incə yumorla 
mühafizəkarın həyata baxışı ciddi şəkildə tənqid atəşinə tutulur. Yəni elmin, 
savadın qarşısını alan, inkşiafa mane olan məhz bu cür adamlardır. Bu cür 
düşünənlərdir. ―Babayi-Əmir‖ məcmuəsinin səhifəsində çap olunmuş daha bir 
şerdə deyilir: 
 
Hər tayfa bu dəhrdə əmr eyləsə rahət, 
  Qismət yaranub milləti-islama əziyyət. 
           Beş günlük olan yerdə nə lazım mədəniyyət. 
 İnsan mədəni olsada, virandı bu aləm, 
    Möminlərə bir guşeyi-zindandı bu aləm. 
(―Babayi-Əmir‖ məcmuəsi, 1916, №3) 
 
Şer ―Bu aləm‖ adlanır. Məzhəkə jurnallarına xas olaraq burada da şairin 
ləqəbi yazılmışdır: hərdəm-xəyal. Hərdəmxəyal satirasında ciddi məsələlər qaldı-
rır. Ancaq o, milliyyət və din anlayışlarını qarışdırır. Bu da ki o dövrə xas bir 
anlaşılmazlıq idi. Sonrasa mədəniyyətin lazımsızlığından, sadə adamların arasında 
geniş yayılmış ―beş günlük dünya‖dan danışır. O, ―insana nə mədəniyyət lazımdır, 
nə də maarif. İnsan dünyaya gəlib ki, kef etsin, gününü eyş-işrətlə keçirsin‖, — 
deyə düşünənlərə  öz satirasında gülür. 
―Babayi-Əmir‖ məcmuəsi, ümumiyyətlə, maarif məsələsinə bayaq 
dediyimiz kimi böyük əhəmiyyət verirdi. Demək olar ki, bütün saylarında elmə, 
biliyə, təlim-tərbiyəyə qarşı çıxanları tənqid edirdi. Maarifin xalqın tərəqqisində nə 
qədər mühüm rol oynadığını xalqa çatdırmağa çalışırdı. Məsələn, ―Ol!‖ şerində 
məktəblərin açılması münasibətilə yazırdı: 
 
                                    Cəhl içrə dolan sübhü-məsa elmdən ar et, 
Asudə ikən kəndini bin dərdə düçar et. 
(―Babayi-Əmir‖ məcmuəsi, 1916, № 33) 
 
Bu baxımdan ―Ləklək‖ məcmuəsinin fəaliyyəti də diqqəti cəlb edir. 
Məcmuənin səhifələrində tez-tez maariflə bağlı ciddi məsələlər qaldırılırdı. 
Maarifin xalqın inkişafı üçün nə qədər zəruri olduğu göstərilirdi. Burada da 
mühafizəkarlar, elmin və təhsilin düşmənləri incə yumorla tənqid edilirdi: 
 
    Amandır elm, məktəbdən demə bir söz məna, oğlum 
Zərərdən başqa şey yok ta gələ ondan səna, oğlum 
(―Ləklək‖ məcmuəsi, 1914, № 2) 
 61 
 
―Ləkləkin səlamı‖ şerində isə məktəb hətta tərəqqi ilə bərabər tutulur. 
Müəllifin fikrincə, məktəb peyğəmbər deyil ki, məzhəb gətirsin. Məktəb elm, bilik, 
savad öyrədir. Milləti irəli aparır; 
―Molla Nəsrəddin‖ məcmuəsi daha ciddi məsələlər qaldırır. O, ziyalıların 
milli simalarını itirdiyini, xalqına bir xeyir vermədiyini tənqid edir: 
 
               Türkcə məcmuə, qazet heç oxumaz intiligent 
Əlini lilli sular ilə yumaz intiligent. 
(―Molla Nəsrəddin‖ məcmuəsi, 1914, № 11) 
 
Şerin ―Kefsiz‖ kimi imzalanması səbəbsiz deyildir. Burada xalqın dərdi, 
kədəri toplanmışdır. Ziyalılarımızın mövqeyi şairi dərin düşüncələrə salır. Kefini 
pozur. Gördüyümüz kimi, məcmuə gülə-gülə ağladır. Camaatı güldürə-güldürə 
səhifələrində kəskin məsələlər qaldırır. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 62 
NƏTİCƏ 
 
Beləliklə, tədqiqatımızı yekunlaşdırmalı olsaq deməliyik ki, Azərbaycan      
ziyalıları 1914—fevral 1917-ci illərdə azadlıq və mədəniyyət məsələlərinə daha 
çox diqqət vermişlər. Əgər azadlıq və mədəniyyət anlayışlarını xırdalasaq,  
aşağıdakı  mənzərə   alınar: 
 
                                    MİLLİ                    MAARİF 
   AZADLIQ  MƏDƏNİYYƏT 
                      DİNİ DİL 
 
Yuxarıdakı sxemdən göründüyü kimi, azadlıqdan yazanlar, əsasən iki 
məsələyə toxunurdular: milli azadlıq və dini azadlıq (vicdan azadlığı). Milli 
azadlığın alovlu carçısı Məhəmməd Əmin Rəsulzadə idi. M. Ə. Rəsulzadə milli 
azadlığı, milli istiqlalı yalnız yorulmadan təbliğ etmirdi, həm də bəşər mədəniyyəti, 
ictimai inkişaf baxımından fikrini əsaslandırır, istiqlalın labüdlüyünü sübuta 
yetirməyə çalışırdı. O, çox böyük və uzagörən  nəzəriyyəşünas  idi.  Təbiidir    ki,  
Məhəmməd Əminin millətpərvərliyi imperiyanın sadiq keşikçilərini—siyasi 
jandarmeriyanı narahat edirdi, ona görə də Məhəmməd Əminin fikirlərini senzor    
vasitəsi  ilə cilovlamağa çalışırdılar. Hətta onu həbs etməkdən belə 
çəkinməmişdilər. Başqa sözlə desək, Məhəmməd Əminə qarşı fiziki və psixoloji 
təzyiq üsulundan istifadə edirdilər. 
M. Ə. Rəsulzadə dini azadlıq (vicdan azadlığı)   məsələsinə də toxunub 
imperiyanın dini ayrı-seçkilik siyasətinə qarşı çıxırdı. Dini azadlıq məsələsinə 
digər Azərbaycan ziyalıları da, o cümlədən Ömər Faiq və başqaları da toxunurdu. 
Mədəniyyət sahəsində isə iki xətt aydın görünürdü: maarif və dil. 
Azərbaycan ziyalılarının demək olar ki, hamısı maarifçiliyin fəal təbliğatçıları 
idilər. Başlıca  məqsəd   milli  məktəblərin yaranması  idi.  Bu məktəblərdə milli 
dil və dünyəvi elmlər tədris olunmalıydı. 
Azərbaycan ziyalıları dil məsələsinə türk dünyası miqyasında baxırdılar. 
Bəziləri (―Şəlalə‖çilər, ―Füyuzat‖çılar) türk dilinin İstanbul şivəsini əsas 
götürürdülər, qeyriləri isə (M. Ə. Rəsulzadə, M. C. Məmmədquluzadə, Ö. F. 
Nemanzadə və başqaları) Azərbaycan türklərinin şivəsi əsasında yaranmış bədii 
dili qəbul etdirməyə səy edirdilər. 
Lakin maraqlıdır ki, Hüseyn Mirzə Camalov onlardan fərqli olaraq 
cəmiyyətin iqtisadi həyatına daha çox diqqət yetirirdi. Onun fikrincə, kəndlilər ilk 
növbədə-əkinçilik mədəniyyətinə yiyələnməli, müasir texniki vasitələrdən 
mümkün qədər geniş istifadə etməli idi. O, xüsusilə də müasir texnologiyaya, 
zavod və fabriklərin maddi bazasının elmin son nailiyyətləri hesabına dəyişməsinə 
böyük əhəmiyyət verirdi. 
 63 
Nəhayət, bizim fikrimizcə, araşdırdığımız dövrün başlıca cəhəti bu idi ki, 
Azərbaycan inkişaf fikrində millilik, türkçülük məsələsi qoyulurdu. Əgər əvvəllər 
bu millətə ―müsəlman‖, ―farsdan dönmə‖, ―tatar‖ və s. kimi qondarma adlar 
verirdilərsə, indi həmin millətin övladları mənsub olduqları millətin əsl adını şüur-
lara yeritmək istəyirdilər. Bu millətin ixtiyarı özündə olmadığına görə başına 
istənilən oyunu açırdılar, adını qəsdən dolaşdırırdılar. Bütün bunlar çar Rusi-
yasının müstəmləkəçilik siyasətindən, digər millətləri, məhkum millətləri çapıb 
talamaq, milli varlığını əzmək siyasətindən doğurdu. Çarizm hər şeydən əvvəl 
məhkum millətlərin maariflənməsindən, savadlanmasından, ələlxüsus da milli 
ruhlu, mütərəqqi baxışlı, uzaqgörən övladlarından oddan qorxan kimi qorxurdu və 
müxtəlif yollarla, müxtəlif hiylə və kələkbazlıqlarla bunun qarşısına sipər çəkməyə 
çalışırdı. 
Cəsarətlə demək olar ki, tədqiq etdiyimiz dövrün ən başlıca xüsusiyyət və 
əhəmiyyəti millilik, türkçülük anlayışının ortaya qoyulması idi. Bu, artıq istiqlala 
doğru atılan ilk addım idi. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 64 
 
 
MÜNDƏRİCAT 
 
Ön  söz  
 I fəsil. Sosial azadlıq problemi  
II  fəsil.   Maarif və mədəniyyətin sosial tərəqqiyə təsiri. 
Nəticə 
 
 
 
 
 
 
Назим Заман оглы Джафаров 
ИЗ ИСТОРИИ НАЦИОНАЛЬНО – ОБЩЕСТВЕННОЙ МЫСЛИ 
(1914 – февраль 1917) 
(на азербайджанском языке) 
 
 
 
Bədii redaktoru  F. Fərəcov 
Texniki redaktoru z. Nəcəfova 
Korrektorları V. Musayeva, M, Sasani 
 
İB № 5880 
Yığılmağa verilmiş 03. 01. 92.   Çapa. imzalanmış 19. II. 92. Ədəbi qarn  
Yüksək çap üsulu ilə. Formatı 84X1081/32.  Mətbəə kağızı № 1  Şərti çap vərəqi 4,20.   
Şərti rəngli surəti 4,2. Uçot nəşr vərəqi 4,45. Tirajı 300 (sifariş -371-    
Qiymati   müqavilə  ilə. 
Azərbaycan Respublikası Dövlət Mətbuat Komitəsi. Azərbaycan Dövlət   Nəşriyyatı,  
Bakı, —370005, Hüsü Hacıyev küçəsi, № 4. ―Qızıl Şərq‖ mətbəəsi,    Bakı, Həzi Aslanov 
küçəsi, № 80. 
 
Государтвенной комитет Азербайджанской Республики по печати 
Азербайджанское государственной издательство «Азернешр». 
Баку – 370005, ул. Гуси Гаджиева,4. 
Типография «Гызыл Шарг». Баку, ул. Ази Асланова, 80. 
 
