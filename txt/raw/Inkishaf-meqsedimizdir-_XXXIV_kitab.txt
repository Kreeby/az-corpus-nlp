 
 
 
İNKİŞAF –  
MƏQSƏDİMİZDİR 
 
 
OTUZ DÖRDÜNCÜ KİTAB 
————— 
NOYABR 2008 - FEVRAL 2009 
 
 
 
AZƏRNƏŞR  
BAKI - 2016 
 2 
 
 
 
ÇIXIŞLAR * NİTQLƏR 
 
BƏYANATLAR * MÜSAHİBƏLƏR 
 
MƏKTUBLAR * MƏRUZƏLƏR 
 
MÜRACİƏTLƏR  
 
 
 
 
AZƏRNƏŞR  
BAKI – 2016 
 3 
BBK 32 
Ə 56              
Buraxılışına məsul 
akademik 
  
                RAMİZ MEHDİYEV 
 
ƏLİYEV İLHAM 
Ə 56  İnkişaf – məqsədimizdir. B., Azərnəşr, 2016, 404 səh. 
 
        Azərbaycan  Respublikasının Prezidenti İlham Əliyevin 
oxuculara təqdim olunan «İnkişaf–məqsədimizdir» çoxcildliyinin bu 
cildində 2008-ci ilin son aylarında dövlət başçısının Türkiyə və 
Türkmənistan respublikalarına, Estoniya prezidentinin Azərbaycana 
səfərləri zamanı ölkələrimiz arasında qarşılıqlı əlaqələrin inkişaf 
etdirilməsinə dair nitq və çıxışları, həmçinin mədəniyyət xadimləri və 
ictimaiyyət nümayəndələri ilə görüşləri geniş yer almışdır. Eyni 
zamanda, Azərbaycan prezidentinin Nabukko layihəsinə dair 
Budapeştdə keçirilən sammitdə və Davosda Dünya İqtisadi 
Forumunun «Enerji Outlook–2009» mövzusundakı iclasda 
Azərbaycanın enerji ehtiyatlarının Avropaya və dünya bazarlarına 
çıxarılması istiqamətindəki görüşlərə və danışıqlara, Dünya İqtisadi 
Forumunda əldə edilən nəticələrə dair materiallar verilmişdir.       
Kitabda, həmçinin dövlət başçısının Nazirlər Kabinetinin 2008-ci 
ildə sosial-iqtisadi inkişafın yekunlarına və 2009-cu ildə qarşıda duran 
vəzifələrə həsr olunmuş geniş iclasda giriş və yekun nitqi, bölgələrdə 
və paytaxtda sosial-iqtisadi inkişaf proqramının həyata keçirilməsinə, 
mədəniyyət sahələrinin inkişafına həsr edilmiş çıxışları da yer 
almışdır.       
 
İSBN  978-9952-8100-7-3 
 
32-ББК                         
2016651(07)М
0801000000
Я   

 
      © Azərnəşr, 2016
 4 
 
 
 
 
LATVİYA RESPUBLİKASININ PREZİDENTİ  
ZATİ-ALİLƏRİ  
CƏNAB VALDİS ZATLERSƏ  
 
Hörmətli cənab Prezident! 
Milli bayramınız – Latviya Respublikasının elan edilməsi 
günü münasibətilə Sizə və bütün xalqınıza ən səmimi 
təbriklərimi yetirirəm. 
Azərbaycan–Latviya münasibətləri bu gün özünün tarixi 
ənənələrinə uyğun olaraq müvəffəqiyyətlə inkişaf etməkdədir. 
Əminəm ki, dost ölkələrimiz arasında əməkdaşlığın hərtərəfli 
inkişafı, əlaqələrimizin dərinləşdirilməsi yolunda səylərimizi 
bundan sonra da ardıcıl şəkildə davam etdirəcəyik. 
Bu əlamətdar gündə Sizə möhkəm cansağlığı, işlərinizdə 
uğurlar, dost Latviya xalqına sülh və firavanlıq arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 7 noyabr 2008-ci il 
 
 
 
 
 5 
 
 
 
 
OMANIN SULTANI ƏLAHƏZRƏT  
QABUS BİN SƏİDƏ  
 
Əlahəzrət! 
Ölkənizin milli bayramı – Təvəllüd gününüz müna-
sibətilə Sizi və Sizin simanızda bütün xalqınızı öz adımdan və 
Azərbaycan xalqı adından ürəkdən təbrik edirəm. 
Əminəm ki, Azərbaycan–Oman dostluğu və əməkdaşlığı 
xalqlarımızın mənafeləri naminə daim inkişaf edəcək və 
genişlənəcəkdir. 
Bu xoş məqamda Sizə ən xoş arzularımı yetirir, möhkəm 
cansağlığı, işlərinizdə uğurlar, dost Oman xalqına əmin-amanlıq 
və firavanlıq diləyirəm. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı, 7 noyabr 2008-ci il 
 
 
 
 6 
 
 
 
DÖVLƏT SƏRHƏD XİDMƏTİNİN SAHİL 
MÜHAFİZƏSİNİN YENİ BAZASININ   
AÇILIŞI MƏRASİMİ 
 
8 noyabr 2008-ci il 
 
Noyabrın 8-də Dövlət Sərhəd Xidmətinin (DSX) Sahil 
mühafizəsinin yeni bazasının açılışı olmuşdur.  
Azərbaycan Respublikasının Prezidenti, Silahlı Qüvvələrin 
Ali Baş Komandanı İlham Əliyev mərasimdə iştirak etmişdir.  
Dövlət Sərhəd Xidmətinin rəisi, general-leytenant Elçin 
Quliyev Ali Baş Komandana raport verdi. 
Sərhədçilərə göstərilən diqqət və qayğıya, yaradılan şəraitə 
görə dövlətimizin başçısına təşəkkür edən DSX-nin rəisi bildirdi 
ki, Sahil mühafizəsinin yeni bazası prezidentin fərmanı ilə 
təsdiq edilmiş «Azərbaycan Dövlət Sərhədlərinin mühafizəsi 
sisteminin 2006–2010-cu illərdə texniki inkişafına dair Dövlət 
Proqramı» çərçivəsində yaradılmışdır. Azərbaycan 
Respublikasının dəniz sərhədlərinin mühafizəsi vəzifəsini həyata 
keçirəcək bazanın inşasına 2007-ci il iyunun 29-da 
başlanılmışdır. Qısa müddətdə inşa edilmiş bazaya komanda 
idarəetmə mərkəzi, təlim-tədris mərkəzi, Heydər Əliyev Muzeyi, 
klub, yeməkxana, vertolyot meydançaları, gəmi təmiri 
emalatxanası, dənizdə təlim poliqonu, yanalma körpüləri, 
yaşayış kompleksi daxildir.  
Yeni baza Xəzər dənizinin Azərbaycan Respublikasına 
mənsub hissəsində nəzarətin daha da gücləndirilməsində, dəniz 
sərhədlərinin, neft-qazçıxarma rayonlarının, platformaların və 
sualtı boru kəmərlərinin daha etibarlı şəkildə mühafizəsinin 
təmin olunmasında mühüm rol oynayacaqdır. 
Qərargahla tanış olan prezident İlham Əliyevə məlumat 
verildi ki, hazırda DSX-nin sifarişi ilə 200-dən çox müxtəlif 
 7 
təyinatlı obyektin, o cümlədən akademiyanın, «Sərhədçi» olim-
piya-idman kompleksinin, zabit, gizir və miçman heyəti üçün 
binaların, xidməti heyvanlar üçün mərkəzin, hərbi hospitalın 
tikintisi və təmiri davam edir. Təkcə 2008-ci ildə 500-dək 
sərhədçi mənzillə təmin olunmuşdur. 
Komanda idarəetmə mərkəzinə gələn Ali Baş Komandana 
məlumat verildi ki, Xəzərin Azərbaycan sektorunda hərəkət 
edən bütün obyektlər radarlar vasitəsilə müşahidə edilir. 
Kameralar vasitəsilə isə 18-20 kilometr məsafədə hərəkət edən 
bütün hədəfləri görmək mümkündür. Əraziyə daxil olan gəmilər 
sorğuya cavab vermədiyi təqdirdə, Sərhəd Xidmətinin gəmiləri 
vasitəsilə onun mənsubiyyəti araşdırılır. Monitorlarda dənizdə 
real vəziyyəti əks etdirən xəritə-sxemlər nümayiş etdirildi. 
Prezident İlham Əliyev bazanın tədris mərkəzində kütləvi 
qırğın silahlarından müdafiə qurğuları, rabitə, xarici dil, xüsusi 
sərhəd hazırlığı və baxış qrupunun hazırlığı siniflərində müasir 
avadanlıq, ləvazimat və silahlarla tanış oldu. Müstəqil 
respublikamızda Sahil mühafizəsinin yaranmasını əks etdirən 
çoxsaylı eksponatların nümayiş etdirildiyi muzeylə tanışlıq da 
yaxşı təəssürat doğurdu.  
Dövlətimizin başçısı 530 tamaşaçı yeri olan və müasir 
avadanlıqla təchiz edilmiş klubda yaradılmış Heydər Əliyev 
Muzeyində ulu öndərin dövlətçilik fəaliyyətini və onun 
Azərbaycan sərhədlərinin mühafizəsinə göstərdiyi böyük diqqət 
və qayğını, sərhədçilərlə keçirdiyi görüşləri əks etdirən zəngin 
eksponatlarla tanış oldu, Xatirə kitabına ürək sözlərini yazdı.  
Sonra Azərbaycan prezidenti bazanın ərazisində yüksək 
keçid imkanlarına malik müasir cihazlarla, o cümlədən radiolo-
kasiya stansiyaları quraşdırılmış avtomobillərlə, minaları 
zərərsizləşdirən qurğularla və sualtı üzmə vasitələri ilə tanış 
oldu. 
Ali Baş Komandan daha sonra Sahil mühafizəsinin yaşayış 
kompleksinə gəldi. Kiçik şəhərciyi xatırladan kompleksdəki 
yaşayış binalarının hər birində mebel və digər məişət avadan-
lığı ilə təmin olunmuş 18 mənzil var. Burada uşaq bağçası, 
 8 
kafe, mağaza, idman qurğuları və məişət evi  inşa olunmuşdur. 
Sərhədçilərin uşaqlarının istirahəti və əyləncəsi üçün də burada 
hər cür şərait yaradılmışdır. 
Ali Baş Komandan Sahil mühafizəsinin vertolyot meydan-
çalarına, heyətin xüsusi dəniz hazırlığı üzrə poliqonuna, yanal-
ma körpülərinə və hidrotexniki qurğulara, gəmilərə, katerlərə 
və qayıqlara da baxdı. 
Azərbaycan prezidenti, Ali Baş Komandan İlham Əliyev 
Dövlət Sərhəd Xidmətinin Sahil mühafizəsinin ən yüksək 
tələblərə cavab verməsi üçün görülmüş işlərdən razılığını 
bildirdi, müvafiq tövsiyə və tapşırıqlarını verdi. 
 
 
 
 9 
 
 
 
HEYDƏR ƏLİYEV BEYNƏLXALQ 
AEROPORTUNA ÇƏKİLMİŞ YOLUN 
KƏNARINDA VƏ  ZIĞ–GÜNƏŞLİ YAMACINDA 
GÖRÜLƏN YAŞILLAŞDIRMA İŞLƏRİ İLƏ 
TANIŞLIQ 
 
8 noyabr 2008-ci il 
 
Azərbaycan prezidenti İlham Əliyev noyabrın 8-də 
Heydər Əliyev Beynəlxalq Aeroportuna çəkilmiş yeni avtomobil 
yolunun kənarında və Zığ–Günəşli yamacında görülən 
yaşıllaşdırma işləri ilə tanış olmuşdur. 
Ekologiya və Təbii Sərvətlər naziri Hüseynqulu Bağırov 
dövlətimizin başçısına layihə əsasında görülən işlər barədə 
məlumat verdi. Bildirildi ki, iyul ayından başlanmış hazırlıq 
işləri əsasən qurtarmışdır. 11 kilometrdən çox məsafədə 240 
min ədəd müxtəlif növ ağac əkiləcəkdir. Bunlardan 35 mini sərv 
və şam, 90 mini zeytun, qalanları isə akasiya, nar və digər ağac 
növləri olacaqdır. Layihəyə uyğun olaraq, burada suvarma 
sistemi də quraşdırılmışdır. Oktyabr ayının 25-dən  həmişəyaşıl 
ağacların əkilməsinə başlanılmışdır. İndiyə qədər 40 mindən 
artıq ağac əkilmişdir. İndi təşkil olunmuş iməcilikdə nazirliyin 
müxtəlif idarə və təşkilatlarının 500-dən artıq əməkdaşı iştirak 
etmiş, 6 hektar ərazidə körpə ağaclar basdırılmışdır.  
Prezident İlham Əliyev ərazinin yaşıllaşdırılması layihəsi ilə 
tanışlıqdan sonra özü də ağac əkdi və ona su verdi. 
 
 
 
 10 
 
 
 
ESTONİYA PARLAMENTİ SƏDRİNİN MÜAVİNİ 
KRİSTİNA OYULAND İLƏ GÖRÜŞ 
 
Prezident sarayı 
 
10  noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 10-da Estoniya parlamenti sədrinin müavini Kristina 
Oyulandı qəbul etmişdir.  
Xanım Kristina Oyuland prezident İlham Əliyevi yenidən 
dövlət başçısı seçilməsi münasibətilə təbrik etdi. Azərbaycana 
yenidən səfər etməsindən məmnunluğunu bildirən Kristina 
Oyuland ölkəmizdə keçiriləcək «Bakutel–2008» XIV Azər-
baycan beynəlxalq telekommunikasiya və informasiya texno-
logiyaları sərgisinin əhəmiyyətini vurğuladı, Estoniyanın bu 
tədbirə böyük maraq göstərdiyini və sərgidə təmsil olunduğunu 
söylədi.  
Prezident İlham Əliyev təbrikə görə minnətdarlığını bildirdi. 
Dövlətimizin başçısı son illər Azərbaycanda bir çox beynəlxalq 
konfrans və sərgilərin keçirildiyini və bu sahədə ölkəmizin artıq 
zəngin təcrübəyə malik olduğunu vurğuladı. «Bakutel–2008» 
XIV Azərbaycan beynəlxalq telekommunikasiya və informasiya 
texnologiyaları sərgisinin əhəmiyyətindən söhbət açan 
prezident İlham Əliyev tədbirin bu sahədə görülmüş işlərin 
nəzərdən keçirilməsi üçün yaxşı fürsət yaratdığını dedi.  
 
 
 
 11 
 
 
 
DÜNYA ŞÖHRƏTLİ ALİM LÜTFİ ZADƏ İLƏ 
GÖRÜŞ 
 
Prezident sarayı 
 
10  noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 10-da «Bakutel–2008» XIV Azərbaycan beynəlxalq 
telekommunikasiya və informasiya texnologiyaları sərgisində 
iştirak etmək üçün ölkəmizdə səfərdə olan dünya şöhrətli alim, 
həmyerlimiz Lütfi Zadəni qəbul etmişdir. 
Cənab Lütfi Zadə Bakıya səfərindən və prezident İlham 
Əliyevlə görüşündən məmnunluğunu bildirdi. İlk dəfə 1965-ci 
ildə Bakıda birgünlük səfərdə olduğunu xatırladan alim bu-
dəfəki səfərin onda böyük təəssürat yaratdığını söylədi. O, ötən 
dövr ərzində ölkəmizin xeyli dəyişdiyini, Bakıda böyük abadlıq 
və quruculuq işlərinin getdiyini, həmçinin elmin və mə-
dəniyyətin inkişafının da yüksək səviyyədə olduğunu vurğuladı. 
Lütfi Zadə əldə olunan bütün bu nailiyyətləri Azərbaycan prezi-
denti İlham Əliyevin elmə və mədəniyyətə göstərdiyi qayğı və 
diqqətin nəticəsi kimi dəyərləndirdi. 
Dövlətimizin başçısı bildirdi ki, Azərbaycan hazırkı 
imkanlarından istifadə etməklə elmin, təhsilin və mədəniyyətin 
müxtəlif sahələrini inkişaf etdirməyi, ən müasir texnologiyaların 
tətbiqini qarşıya məqsəd qoymuşdur.   
«Bakutel–2008» XIV Azərbaycan beynəlxalq telekommuni-
kasiya və informasiya texnologiyaları sərgisinin əhəmiyyətindən 
danışan dövlətimizin başçısı informasiya texnologiyaları 
sahəsində ölkəmizin dünyanın qabaqcıl şirkətləri ilə sıx 
əməkdaşlıq etdiyini və Azərbaycanın yaxın gələcəkdə bu sahədə 
regionun mərkəzinə çevrilməsi üçün yaxşı imkanlarının 
olduğunu vurğuladı. 
 12 
 
 
 
«BAKUTEL–2008» XIV AZƏRBAYCAN   
BEYNƏLXALQ TELEKOMMUNİKASİYA VƏ 
İNFORMASİYA TEXNOLOGİYALARI 
SƏRGİSİNİN AÇILIŞI MƏRASİMİ  
 
11  noyabr 2008-ci il 
 
Noyabrın 11-də Bakıda Heydər Əliyev adına İdman-
Konsert Kompleksində Böyük Britaniyanın «ITE Group PLC» və 
onun Azərbaycandakı tərəfdaşı «İteca Caspian LLC» 
şirkətlərinin təşkilatçılığı ilə «Bakutel–2008» XIV Azərbaycan 
beynəlxalq telekommunikasiya və informasiya texnologiyaları 
sərgisi açılmışdır.  
Azərbaycan prezidenti İlham Əliyev mərasimdə iştirak 
etmişdir. 
Sərginin ekspozisiyaları ilə yaxından tanış olan dövlətimizin 
başçısına məlumat verildi ki, son 3 ildə Azərbaycan 
prezidentinin himayəsi ilə keçirilən sərgidə 15 dövlətin rəsmi 
şəxsləri, 21 ölkədən 100-dən çox şirkət təmsil olunmuşdur. Şir-
kətlərin 40 faizi yerlidir. Xarici şirkətlərin coğrafiyası ABŞ, 
Fransa, Almaniya, Türkiyə, İsrail, Rusiya, Çin və digər ölkələri 
əhatə edir.  
Respublika Rabitə və İnformasiya Texnologiyaları Nazirliyi, 
BMT, Beynəlxalq Telekommunikasiya İttifaqı, Rabitə Sahəsində 
Regional Əməkdaşlıq Birliyi və Azərbaycanda İxracın və 
İnvestisiyaların Təşviqi Fondunun dəstəklədikləri sərginin 
ekspozisiyasında telekommunikasiya və şəbəkələr, genişzolaqlı 
rabitə və texnologiyalar, simli və simsiz rabitə, peyk əlaqəsi və 
texnologiyalar, teleradioyayım avadanlıqları və texnologiyaları, 
proqram təminatı və avtomatlaşdırma sistemləri, İT və ofis 
texnologiyaları, təhlükəsizlik sistemləri, bank texnologiyaları və 
xidmətləri, elektron biznes və elektron hökumət mövzularına 
 13 
dair məhsullar və xidmətlər təqdim olunur. Geniş şəkildə 
WİMAX, Wi-Fi və İnternetə daxilolma üzrə digər simsiz 
sistemlər nümayiş etdirilir. 
Builki sərgini fərqləndirən əsas cəhətlərdən biri peyk 
rabitəsi sektoruna marağın artmasıdır. Hazırda Azərbaycan 
kosmik sənayenin formalaşması mərhələsindədir. Orbitə milli 
telekommunikasiya peyklərinin buraxılması planlaşdırılır ki, bu 
da ölkədə yüksək texnologiyaların geniş tətbiqinə təkan 
verəcəkdir. Azərbaycan iqtisadiyyatının ən dinamik inkişaf edən 
sahələrindən biri də İKT sahəsidir. Davos İqtisadi Forumunun 
«Texnoloji inkişaf» hesabatına əsasən, hazırda Azərbaycan bu 
sahədə inkişaf sürətinə görə MDB məkanında birinci, dünyada 
isə 127 ölkə arasında 67-ci yeri tutur. «Rabitə və informasiya 
texnologiyalarının 2005–2008-ci illərdə inkişafı üzrə Dövlət 
Proqramı»nın həyata keçirilməsi informasiya cəmiyyətinin 
formalaşmasına və ümumən ölkənin inkişafına xidmət edir. 
İndiki sərgi çərçivəsində regional nazirlərin görüşünün 
keçirilməsi də nəzərdə tutulur. Rabitə və İnformasiya Texnolo-
giyaları Nazirliyinin təşkil etdiyi görüşün mövzusu «Transmilli 
Avrasiya yüksək sürətli informasiya magistralı» olacaqdır. 
Görüşdə region ölkələrini internet resursları və texnologiyaları 
sahəsində rəqabətədavamlı etməyə imkan yaradacaq yüksək 
sürətli informasiya magistralının qurulması məsələsi müzakirə 
ediləcəkdir. 
«Aztelekom» və Bakı Telefon Rabitə istehsalat birliklərinin 
pavilyonuna baxan dövlətimizin başçısına məlumat verildi ki, 
respublikamızda əhaliyə yüksək səviyyədə telefon rabitəsi və 
internet xidmətlərinin göstərilməsi istiqamətində böyük iş 
görülmüşdür. Son 5 ildə sahə üzrə gəlirlərin artımı dünya üzrə 
göstəriciləri 3 dəfə üstələyərək illik 30–35 faiz təşkil etmişdir. 
Hazırda respublikanın ən ucqar məntəqələri də müasir rabitə 
və İKT xidmətləri ilə əhatə olunmuşdur. Ölkəmizdə telefon-
laşdırma tam başa çatmışdır. Son 5 ildə rabitə xidmətlərinin 
həcmi 3 dəfə, internet xidmətlərinin həcmi 12 dəfə, qlobal 
internet şəbəkəsinə çıxış tutumunun həcmi 40 dəfə artmış, ölkə 
 14 
üzrə internet istifadəçilərinin sayı 1,5 milyonu ötmüşdür. 
Hazırda bu istiqamətdə bir neçə layihə uğurla həyata keçirilir.  
«Azercell Telekom» MMC-nin pavilyonu ilə tanışlıq zamanı 
prezident İlham Əliyevə 3G yeni nəsil texnologiyaları haqqında 
məlumat verildi. «Microsoft» şirkətinin pavilyonunda isə 
«Windows XP» proqramının Azərbaycan dilində olan variantı 
nümayiş etdirildi. Bildirildi ki, şirkət Azərbaycanın Rabitə və 
İnformasiya Texnologiyaları, Təhsil nazirlikləri ilə birgə bir 
neçə layihə üzərində işləyir.  
Prezident İlham Əliyev «Delta telecom LTD», «Bakcell», 
R.İ.S.K., «Nar Mobile», «Ultra» şirkətlərinin pavilyonlarına 
baxdı, «Orbital» şirkətinin pavilyonu qarşısında ABŞ səfiri 
xanım Ann Ders, Türkiyə səfiri Hulusi Kılıç və sərginin təş-
kilatçıları ilə xatirə şəkli çəkdirdi. 
Dövlətimizin başçısına Azərbaycanın «Ultra» şirkətinin 
istehsalı olan müasir noutbuk hədiyyə edildi. 
ABŞ-da yaşayan həmvətənimiz, dünya şöhrətli riyaziyyatçı-
alim, Kaliforniyadakı Berkli Universitetinin professoru Lütfi 
Zadə ilə səmimi söhbət edən prezident İlham Əliyevə sərgidə 
iştirak edən xarici ölkələrin rəsmi şəxsləri də təqdim olundu. 
Azərbaycan prezidenti bu cür tədbirlərin respublikamızda 
qeyri-neft sektorunun inkişafında böyük rol oynadığını 
vurğuladı, müvafiq tövsiyə və tapşırıqlarını verdi. 
 
 
 15 
 
 
 
ABŞ KONQRESİNİN SENATORU BOB KORKER 
İLƏ GÖRÜŞ 
 
Prezident sarayı 
 
11  noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 11-də ABŞ Konqresinin senatoru Bob Korkeri qəbul 
etmişdir. 
Senator Bob Korker prezident seçkilərində qələbə münasi-
bətilə dövlətimizin başçısına təbriklərini yetirdi. Ölkəmizə səfə-
rin böyük maraq doğurduğunu deyən Bob Korker Azərbaycanın 
Əfqanıstanda və İraqda aparılan antiterror əməliyyatlarında 
fəal iştirakını yüksək qiymətləndirdi.  
Dövlətimizin başçısı təbrikə görə təşəkkürünü bildirdi. 
Prezident İlham Əliyev Azərbaycanla ABŞ arasında əməkdaş-
lığın çox geniş sahələri əhatə etdiyini və bu əməkdaşlığın 
əhəmiyyətli olduğunu söylədi. Ölkə haqqında ətraflı məlumata 
malik olmaq üçün səfərlərin böyük önəm daşıdığını vurğulayan 
dövlətimizin başçısı əmin olduğunu bildirdi ki, ilk dəfə Azərbay-
cana gəlmiş qonağın bu səfəri ölkəmizlə yaxından tanışlıq 
baxımından faydalı olacaqdır. 
 
 
 
 16 
 
 
 
DÜNYA ŞÖHRƏTLİ CƏRRAH, GÖRKƏMLİ ALİM 
VƏ İCTİMAİ XADİM CAVAD HEYƏT  
İLƏ GÖRÜŞ 
 
Prezident sarayı 
 
12  noyabr 2008-ci il 
 
Azərbaycan prezidenti İlham Əliyev noyabrın 12-də 
dünya şöhrətli cərrah, görkəmli alim və ictimai xadim Cavad 
Heyəti  qəbul etmişdir. 
Cavad Heyət Azərbaycan prezidenti İlham Əliyevlə yenidən 
görüşündən məmnunluğunu bildirdi. O, ölkəmizdə bütün 
sahələrdə böyük inkişaf proseslərinin uğurla davam 
etdirilməsindən fərəh duyduğunu söylədi.  
Prezident İlham Əliyev doktor Cavad Heyətin müxtəlif 
sahələrdəki xidmətlərini yüksək qiymətləndirdi və ona gələcək 
ictimai fəaliyyətində müvəffəqiyyətlər arzuladı.  
 
 
 
 17 
 
 
 
ALBANİYA RESPUBLİKASININ PREZİDENTİ  
ZATİ-ALİLƏRİ  
CƏNAB BAMİR TOPİYƏ  
 
Hörmətli cənab Prezident! 
Albaniyanın milli bayramı – Bayraq günü münasibətilə 
Sizi və Sizin simanızda bütün xalqınızı ürəkdən təbrik edirəm.  
Əminəm ki, Azərbaycan ilə Albaniya arasındakı dostluq və 
əməkdaşlıq münasibətləri xalqlarımızın mənafelərinə uyğun 
olaraq bundan sonra da öz inkişafını davam etdirəcəkdir.  
Sizə ən xoş arzularımı yetirir, dost Albaniya xalqına əmin-
amanlıq və firavanlıq diləyirəm.  
 
Hörmətlə,  
İLHAM ƏLİYEV 
Azərbaycan Respublikasının Prezidenti  
 
Bakı, 12 noyabr 2008-ci il 
 
 
 
 
 18 
 
 
 
BOSNİYA VƏ HERSEQOVİNANIN RƏYASƏT 
HEYƏTİNİN SƏDRİ  
ZATİ-ALİLƏRİ  
CƏNAB HARİS SİLAYCİÇƏ 
 
Hörmətli cənab Sədr! 
Milli bayramınız – Bosniya və Herseqovinanın Yaran-
ması günü münasibətilə Sizə və bütün xalqınıza ən səmimi 
təbriklərimi yetirirəm. 
Əminəm ki, Azərbaycan ilə Bosniya və Herseqovina 
arasındakı münasibətlər xalqlarımızın mənafelərinə uyğun 
olaraq daim dostluq və əməkdaşlıq məcrasında inkişaf 
edəcəkdir. 
Sizə möhkəm cansağlığı, işlərinizdə uğurlar, Bosniya və 
Herseqovinanın dost xalqına sülh və rifah arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 12 noyabr 2008-ci il 
 19 
 
 
 
FÖVQƏLADƏ HALLAR NAZİRLİYİNİN 
İNZİBATİ BİNASININ AÇILIŞI MƏRASİMİ 
 
12 noyabr 2008-ci il 
 
Noyabrın 12-də Fövqəladə Hallar Nazirliyinin yeni isti-
fadəyə verilmiş inzibati binasının açılışı olmuşdur. Azərbaycan 
prezidenti İlham Əliyev mərasimdə iştirak etmişdir. 
Fövqəladə Hallar naziri, general-polkovnik Kəmaləddin 
Heydərov Azərbaycan Respublikasının Prezidenti, Silahlı 
Qüvvələrin Ali Baş Komandanı İlham Əliyevə raport verdi.  
Dövlət başçısı inzibati binanın foyesində ümummilli lider 
Heydər Əliyevin büstünə baxdı, ulu öndərin müxtəlif illərdə baş 
vermiş fövqəladə hallar zamanı fəaliyyətini əks etdirən 
fotostendlə, nazirliyin əməkdaşlarına xidmət göstərəcək və 
müasir avadanlıqlarla təchiz olunmuş tibb məntəqəsi ilə tanış 
oldu.  
Sonra prezident İlham Əliyev nazirliyin Böhran Vəziyyətində 
İdarəetmə Mərkəzinin işi ilə yaxından tanış olmaq üçün 
«Əməliyyat otağı»na gəldi. Dövlət başçısına məlumat verildi ki, 
«Əməliyyat otağı» 24 saat ərzində «112 zəng mərkəzi»ndən, 
hüquq mühafizə orqanlarının əməliyyat növbətçilərindən, 
müxtəlif orqanların növbətçi-dispetçer xidmətlərindən 
fövqəladə hadisələrlə bağlı məlumatları qəbul edir. Hadisə 
yerinə ən yaxın qüvvə və vasitələr müəyyən edildikdən sonra 
onların hadisə rayonuna göndərilməsi təmin olunur. Nazirliyin 
qəza-xilasetmə birləşmələrinin qüvvə və vasitələrinin 
mərkəzləşdirilmiş qaydada idarə edilməsi də buradan həyata 
keçirilir. «Əməliyyat otağı»nda gün ərzində 7 zabit növbədə 
olur. Əməliyyat növbətçiləri mərkəzə daxil olan məlumatların 
qəbulu və mərkəzdən verilən göstərişlərin müvafiq olaraq 
 20 
çatdırılması, habelə fövqəladə hadisə barədə rəhbər şəxslərin 
və qurumların məlumatlandırılmasını təmin edirlər.  
Dövlət başçısı elektron xəritə ilə də tanış oldu. Xəritədə 
Azərbaycanın bütün yaşayış məntəqələri, avtomobil yolları, su 
anbarları, çaylar, kanallar, bir sözlə, bütün strateji obyektlər 
yerləşdirilmişdir. Bu xəritədə regional mərkəzlərin ərazisindəki 
qüvvə və vasitələrin, həmin regionda olan məktəb, xəstəxana 
binalarının yerlərini və sayını da müəyyən etmək mümkündür.  
Burada həm də ilk dəfə olaraq yanğın-xəbərdarlıq sisteminin 
siqnallarının qəbuluna da başlanılmışdır.  
Bu sistem ABŞ-ın «AES-İntelliNet» şirkətinin məhsuludur və 
dünyada «Meş» texnologiyaya əsaslanan yeganə təhlükəsizlik 
sistemidir. Sistemin proqram təminatı isə yerli mütəxəssislər 
tərəfindən işlənilmişdir. Sistem yanğın haqqında məlumatı 
Mərkəzə ötürən kimi, həyəcan siqnalı ilə yanaşı, həmin obyekt 
barədə məlumatlar ekrana daxil olur.  
Prezidentə məlumat verildi ki, bu Mərkəz dünyanın ən 
qabaqcıl təcrübəsi geniş şəkildə öyrənilərək, mükəmməl və 
müasir texnologiyalara əsaslanaraq yaradılıbdır.  
Elektron xəritə əsasında sistemlə tanışlıqdan sonra dövlət 
başçısı binanın 12-ci mərtəbəsində yerləşən «Böhran vəziyyət-
lərində idarəetmə zalı»na gəldi. Bu zal irimiqyaslı təbii və 
texnogen fövqəladə halların qarşısının alınması və onların 
nəticələrinin aradan qaldırılmasına cəlb edilən qüvvələrin 
səmərəli idarə olunması üçün nəzərdə tutulmuşdur. Böhran 
vəziyyətlərində idarəetmə zamanı birgə fəaliyyət üçün nazirliyin 
qurum rəhbərləri və digər dövlət qurumlarının nümayəndələri 
üçün 16 iş yeri yaradılmışdır. Hadisə rayonunun interaktiv və 
vizual görüntülərini izləmək məqsədilə zalda 5,3 metr 
diaqonallı ekran quraşdırılmışdır. Bakı şəhəri ərazisində hər 
hansı bir hadisənin operativ görüntülərini izləmək məqsədilə 
müxtəlif yerlərdə xüsusi kameraların quraşdırılması nəzərdə 
tutulur. İndiyədək 8 kamera quraşdırılmışdır. Böyük 
Britaniyanın «İndiqovijin» şirkətinin istehsalı olan kameralar 
hər hansı obyekti 36 dəfə optik, 12 dəfə isə rəqəmsal yaxın-
 21 
laşdırmaq və 360 dərəcə üfüqi, 90 dərəcə isə şaquli dönmək 
xüsusiyyətlərinə malikdir.  
Zaldan birbaşa nazirliyin tabeliyində olan bir neçə qurumlar 
ilə «video-konfrans» əlaqəsi yaradıldı. Yasamal rayonu 
ərazisində tikintisi yarımçıq qalmış çoxmərtəbəli binada «şərti 
partlayış» nəticəsində baş vermiş yanğın zamanı nazirliyin 
müvafiq xilasetmə qurumlarının həyata keçirdikləri taktiki təlim 
birbaşa nümayiş etdirildi. Dövlət Yanğından Mühafizə 
Xidmətinin və digər qurumların hissələri müasir texnika və 
xilasetmə avadanlıqlarından məharətlə istifadə edərək, 
«yanğının» qarşısının alınması və xilasetmə tədbirlərinə 
başladılar.  
Daha sonra Bakı buxtasında Fövqəladə Hallar Nazirliyinin 
müvafiq xilasetmə qurumları ilə həyata keçirdikləri taktiki təlim 
nümayiş etdirildi. Burada dalğıc-xilasedicilərin vəzifəsi 
neftdaşıyan tankerdə «partlayış» nəticəsində baş vermiş yanğını 
aradan qaldırmaqdan və insanları xilas etməkdən ibarət idi. Qısa 
vaxt ərzində katerlərlə və aviasiya dəstəsinin Mİ-17-IV 
vertolyotları ilə hadisə yerinə çatmış dalğıc-xilasedicilər sudakı 
insanların axtarış və xilasetmə işlərinə başladılar. Yanğın-
söndürmə gəmisi yaxınlaşaraq, «yanan» gəmiyə bir neçə 
istiqamətdən odsöndürücü maddə vurdu. BE-200 ÇS tipli 
amfibiya təyyarəsinin bortundakı su ilə yanğının söndürülməsi 
əməliyyatı aparıldı. Xəzər Hövzə Qəza–Xilasetmə Xidmətinin 
xüsusi «ARKTUR» kateri ilə isə dağılmış neftin suyun üzərindən 
yığılması üçün bon çəpəri açıldı.  
Görülən «xilasetmə» tədbirləri nəticəsində hər iki əməliyyat 
müvəffəqiyyətlə başa çatdırıldı.  
Fövqəladə Hallar naziri, general-polkovnik Kəmaləddin 
Heydərov nazirliyin fəaliyyətinə yaratdığı yüksək şəraitə, gös-
tərilən diqqət və qayğıya görə prezident, Ali Baş Komandan 
İlham Əliyevə minnətdarlığını bildirdi:  
– Bütün şəxsi heyət adından Sizə təşəkkürümüzü bildiririk. 
Təkcə nazirliyin şəxsi heyəti deyil, hamı görür, statistika, 
rəqəmlər də göstərir ki, Sizin gördüyünüz tədbirlər, əhalinin 
 22 
mülki müdafiəsinə qayğınız nəticəsində qəzaların sayı nə qədər 
azalmışdır. Qəzalar sahəsində baş verən ölüm hadisələrinin sayı 
nə qədər azalmışdır. Əhalinin əmlakının xilas edilməsində nə 
qədər irəliləyiş olmuşdur. Bütün bunlara görə Sizə dərin 
təşəkkürümüzü, bizə göstərdiyiniz şəxsi qayğıya görə 
minnətdarlığımızı bildiririk.  
İ l h a m  Ə l i y e v: Sağ olun. Mən çox şadam ki, Fövqəla-
də Hallar Nazirliyi yaranandan sonra qısa müddət ərzində çox 
böyük işlər görüldü. Azərbaycanda təhlükəsizliyin təmin 
olunmasında, xilasetmə işlərinin düzgün qurulmasında çox 
böyük işlər görülmüşdür. Bu gözəl binanın tikintisi və 
Fövqəladə Hallar Nazirliyinin sərəncamına verilməsi də göstərir 
ki, Azərbaycan dövləti bu sahəyə çox böyük diqqət yetirir. 
İnsanların təhlükəsizliyi və mümkün olan xoşagəlməz 
hadisələrin qarşısının alınması, təbii fəlakətlərin nəticələrinin 
aradan qaldırılması üçün Azərbaycan dövləti nə lazımdırsa, 
edəcəkdir. Fövqəladə Hallar Nazirliyinin yeni müasir texnika ilə 
təchizatı da davam edir. Göstərilən təlimlərdə iştirak edən bütün 
texnikalar son zamanlar  alınıb, ən müasir standartlara cavab 
verir. Əlbəttə ki, ən müasir standartlara cavab vermək üçün 
gələcək illərdə də Azərbaycanda ən qabaqcıl texnologiyalar, ən 
mütərəqqi metodlar tətbiq olunmalıdır. Dünyada hansı qabaqcıl 
texnologiya varsa,  Azərbaycanda hər bir sahəyə tətbiq 
edilməlidir. O cümlədən Fövqəladə Hallar Nazirliyinin uğurlu 
fəaliyyəti üçün onun maddi-texniki bazası daha da 
möhkəmlənməlidir. Demək olar ki, texnikanın böyük hissəsi 
alınıbdır. Ancaq növbəti illərdə artıq nəinki Bakıda və başqa 
böyük şəhərlərdə, bütün bölgələrdə, rayonlarda ən müasir 
avadanlıq olmalıdır. Növbəti vəzifə Böhran Mərkəzinin 
yaradılmasıdır. Bunun üçün biz gərək əlavə tədbirlər görək. Elə 
etməliyik ki, istənilən xoşagəlməz hadisənin qarşısının alınması, 
profilaktik işlərin təmin olunması və nəticələrin aradan 
qaldırılması üçün ən qısa müddət ərzində tədbirlər görülsün. 
Sizi əldə edilmiş uğurlar münasibətilə, bu  gözəl binanın açılışı 
 23 
münasibətilə təbrik edirəm, sizə və bütün şəxsi heyətə yeni 
uğurlar arzulayıram.  
 
   *** 
Azərbaycan prezidenti İlham Əliyev əhalinin maariflən-
dirilməsi məqsədilə nazirliyin yeni inzibati binasında yaradıl-
mış müasir texniki avadanlıqla, multi-media mərkəzi ilə də tanış 
oldu. Burada fövqəladə hadisələr zamanı mülki əhalinin 
vəziyyətdən çıxmaq üçün necə hərəkət etməsi, davranış qayda-
ları ilə əlaqədar xüsusi videomateriallar hazırlanaraq, təhsil və 
sənaye müəssisələrində nümayiş etdiriləcəyi bildirildi.  
Dövlət başçısı nazirliyin yeni iclas salonuna da baxdı.  
Daha sonra prezident İlham Əliyev fövqəladə hallar zamanı 
hadisə yerində böhranları idarə etmək üçün nəzərdə tutulan 
mobil qərargah – avtobusla da tanış oldu. Avtobus ən müasir 
rabitə sistemləri ilə təchiz olunmuş, burada ultraqısa və qısa-
dalğalı rəqəmsal və analoq radiostansiyalar, eləcə də nazirliyin 
müvafiq qurumları ilə «video-konfrans» əlaqəsi yaratmaq üçün 
müvafiq avadanlıq quraşdırılmışdır.  
Fövqəladə Hallar Nazirliyinin ən müasir standartlara uyğun 
tikilib istifadəyə verilmiş yeni inzibati binası və buradakı 
müasir texniki təchizatla tanışlıq razılıq doğurdu.  
 
 
 
 24 
 
 
 
BAKIDA DAHA BİR PARKDA APARILMIŞ 
YENİDƏNQURMA İŞLƏRİ  
 
12 noyabr 2008-ci il 
 
Azərbaycan prezidenti İlham Əliyev noyabrın 12-də 
Bakıda Mehdi Hüseyn və Lermontov küçələri arasında yerləşən 
parkın əsaslı bərpa və yenidənqurma işlərindən sonrakı 
vəziyyəti ilə tanış olmuşdur. 
Bu, dövlət başçısının Bakı şəhərində parkların və xiya-
banların əsaslı təmiri və yenidən qurulması ilə bağlı tapşırıq-
larına əsasən abadlaşdırılan növbəti parklardan biridir. 
Şəhərin mərkəzində yerləşən parkda qısa vaxt ərzində 
sakinlərin istirahəti üçün gözəl şərait yaradılmışdır. 
Prezident İlham Əliyevə məlumat verildi ki, bir hektara 
yaxın sahəsi olan parkda yeni və müasir fəvvarələr quraşdırıl-
mışdır. Onları birləşdirən suüstü körpü əraziyə xüsusi yaraşıq 
verir. Parkda hər cür hava şəraitinə davamlı materialdan hazır-
lanmış 30-dan çox oturacaq qoyulmuşdur. Yaşıllaşdırma iş-
lərinə xüsusi diqqət yetirilmiş, təzə çəmənlik salınmış, 3 mi-
nədək müxtəlif ağac və gül kolları əkilmişdir. Əvvəlki asfalt c-
ığırların hamısına yüksək keyfiyyətli mərmər döşənmişdir. 
Parkda ən müasir işıqlandırma sistemi quraşdırılmışdır. 
Dövlətimizin başçısı parkda görülmüş abadlıq və yeni-
dənqurma işlərindən razılığını bildirdi. 
 25 
 
 
 
TÜRKİYƏ PREZİDENTİ ABDULLAH GÜL İLƏ 
GÖRÜŞ  
 
Prezident sarayı 
 
13 noyabr 2008-ci il 
 
Noyabrın 13-də Azərbaycan Respublikasının Prezidenti 
İlham Əliyevin və Türkiyə Respublikasının Prezidenti Abdul-
lah Gülün görüşü olmuşdur. 
Görüşdə dost və qardaş ölkələr olan Azərbaycanla Türkiyə 
arasında əlaqələrin sürətlə inkişaf etdiyi bildirildi, dövlətimizin 
başçısı İlham Əliyevin bu yaxınlarda Türkiyəyə rəsmi səfərinin 
yüksək səviyyədə həyata keçirildiyi və bunun qarşılıqlı 
münasibətlərin daha da genişlənməsinə töhfə verdiyi vur-
ğulandı.  
Prezidentlər Bakıda təşkil olunan Enerji sammitinin əhəmiy-
yətinə toxunaraq qlobal enerji layihələrində Azərbaycan və 
Türkiyənin sıx əməkdaşlığının önəmini və ölkələrimiz arasında 
əlaqələrin bundan sonra da bütün sahələrdə inkişaf edəcəyini 
vurğuladılar.  
Görüşdə ikitərəfli münasibətlər, regional və beynəlxalq 
məsələlər barədə fikir mübadiləsi aparıldı.  
 
 
 26 
 
 
 
UKRAYNA PREZİDENTİ VİKTOR YUŞŞENKO 
İLƏ GÖRÜŞ  
 
Prezident sarayı 
 
13 noyabr 2008-ci il 
 
Noyabrın 13-də Azərbaycan prezidenti İlham Əliyevin və 
Ukrayna prezidenti Viktor Yuşşenkonun görüşü olmuşdur. 
Görüşdə ikitərəfli münasibətlərin genişlənməsindən məm-
nunluq ifadə olundu. Növbəti Enerji sammitinin Bakıda keçiril-
məsinin önəmini vurğulayan dövlət başçıları bu tədbirin enerji 
sahəsində beynəlxalq əməkdaşlığın genişlənməsi baxımından 
əhəmiyyətli olduğunu vurğuladılar. Ukrayna prezidentinin 
Bakıya səfərinin bu sahədə ölkələrimiz arasında əlaqələrin və 
ümumən ikitərəfli münasibətlərin daha da möhkəmlənməsinə 
töhfə verəcəyinə əminlik ifadə olundu.  
 
 27 
 
 
 
LİTVA PREZİDENTİ VALDAS ADAMKUS İLƏ 
GÖRÜŞ  
 
Prezident sarayı 
 
13 noyabr 2008-ci il 
 
Noyabrın 13-də Azərbaycan Respublikasının Prezidenti 
İlham Əliyevin və Litva Respublikasının Prezidenti Valdas 
Adamkusun görüşü olmuşdur. 
Litva prezidenti ona və nümayəndə heyətinə göstərilən 
yüksək qonaqpərvərliyə görə minnətdarlıq etdi və ikitərəfli 
əlaqələrin uğurla inkişaf etdiyini bildirdi. O, beynəlxalq iqtisadi 
əməkdaşlıq baxımından Bakıda təşkil olunan Enerji sammitinin 
əhəmiyyətinə toxunaraq, bunu çoxtərəfli əlaqələrin yaxşı 
nümunəsi kimi qiymətləndirdi. 
Azərbaycanın beynəlxalq aləmdə artan nüfuzundan söhbət 
açan Litva prezidenti ölkəmizin təşəbbüsü ilə həyata keçirilən 
irimiqyaslı enerji layihələrinin önəmini vurğuladı.  
Litva rəhbəri Azərbaycan ilə Avropa İttifaqı arasında əmək-
daşlığın faydalı olacağına da əminliyini söylədi. 
Prezident İlham Əliyev Azərbaycan ilə Litva arasında 
ikitərəfli münasibətlərin müxtəlif sahələrdə dinamik şəkildə 
genişləndiyini məmnunluqla qeyd etdi, əlaqələrimizin Azər-
baycan–Avropa İttifaqı çərçivəsində də önəmli olduğunu 
bildirdi. 
Prezidentlər qarşılıqlı maraq doğuran məsələlər ətrafında 
fikir mübadiləsi apardılar.  
 
 
 28 
 
 
 
YUNANISTANIN İNKİŞAF NAZİRİ XRİSTOS 
FOLİAS İLƏ GÖRÜŞ  
 
Prezident sarayı 
 
13 noyabr 2008-ci il 
 
Noyabrın 13-də Azərbaycan Respublikasının Prezidenti 
İlham Əliyev Yunanıstan Respublikasının İnkişaf naziri Xristos 
Foliası qəbul etmişdir. 
Xristos Folias prezident İlham Əliyevə ölkəsinin Baş naziri 
Konstantinos Karamanlisin salamlarını çatdırdı. O, Bakı Enerji 
sammitinin əhəmiyyətini, bu sahədə əməkdaşlığın vacibliyini 
vurğuladı. 
Prezident İlham Əliyev nazir Xristos Foliasın başçılıq etdiyi 
nümayəndə heyətinin Azərbaycana səfərinin ölkələrimiz 
arasında iqtisadi əməkdaşlığın genişlənməsinə töhfə verəcəyini, 
qonağın səmərəli görüşlər keçirəcəyinə ümidvar olduğunu 
bildirdi. 
Bakıda Enerji sammitinin əhəmiyyətinə toxunan dövlətimizin 
başçısı bu tədbirin ölkələr arasında enerji sahəsində 
əməkdaşlıq baxımından yaxşı nəticələr verəcəyinə əminliyini 
söylədi. 
Prezident İlham Əliyev Yunanıstanın Baş nazirinin salam-
larına görə minnətdarlığını bildirdi, özünün də salamlarını ona 
çatdırmağı xahiş etdi.  
 
 
 
 
 29 
 
 
 
BAKIDA IV ENERJİ SAMMİTİNİN AÇILIŞI  
 
Gülüstan sarayı 
 
14 noyabr 2008-ci il 
 
Noyabrın 14-də Bakıda Gülüstan sarayında IV Enerji 
sammiti keçirilmişdir.  
Azərbaycan prezidenti İlham Əliyev sammitdə iştirak etmək 
üçün saraya gələn Türkiyə prezidenti Abdullah Gülü, Litva 
prezidenti Valdas Adamkusu, Ukrayna prezidenti Viktor Yuş-
şenkonu, Gürcüstan prezidenti Mixeil Saakaşvilini, Polşa 
prezidenti Lex Kaçinskini, Bolqarıstanın vitse-prezidenti Angel 
Marini, Macarıstanın Baş naziri Ferents Dyurçanı və Es-
toniyanın Baş naziri Andrus Ansipi səmimiyyətlə qarşıladı.  
Sammitdə ABŞ-ın Energetika naziri Samuel Bodman, Avropa 
İttifaqının enerji məsələləri üzrə komissarı Andris Piebalqs, 
habelə 21 ölkənin nümayəndələri və diplomatlar  iştirak 
edirdilər.  
Dövlət və hökumət başçıları, nümayəndə heyətlərinin 
rəhbərləri əvvəlcə rəsmi foto çəkdirdilər.  
Beynəlxalq enerji təhlükəsizliyi məsələlərinə həsr olunmuş, 
əsasən Xəzər hövzəsindən hasil edilən neftin və təbii qazın Qara 
dəniz, Baltik dənizi regionlarına və Mərkəzi Avropaya 
çatdırılması üçün Odessa–Brodı neft kəmərinin yaradılması və 
digər məsələlərin müzakirəsinin nəzərdə tutulduğu sammiti 
Azərbaycan prezidenti İlham Əliyev giriş nitqi ilə açdı.  
Dövlətimizin başçısı sammitdə iştirak edən xarici ölkələrin 
dövlət, hökumət başçılarını və digər iştirakçıları salamladı.  
Sammiti mühüm beynəlxalq tədbir adlandıran prezident 
İlham Əliyev bildirdi ki, regiondakı ölkələr artıq enerji təhlü-
kəsizliyi sahəsində mühüm nailiyyətlər əldə edib və Azər-
 30 
baycanın müəllifi olduğu enerji layihələri bu sahədə daha geniş 
əməkdaşlıq imkanları açır. «İndi Azərbaycanın neft kəmərləri 
dünya və Avropa bazarlarına çıxır» – deyən dövlətimizin 
başçısı ölkəmizin enerji təhlükəsizliyinə nail olduqdan sonra 
iqtisadi sabitliyi də təmin etdiyini bildirdi.  
İ l h a m   Ə l i y e v: Mən qürur hissi ilə demək istəyirəm 
ki, Azərbaycanda başlanmış enerji layihələri bu gün daha geniş 
əməkdaşlıq üçün imkanlar açır. Bizim tikdiyimiz boru kəmərləri 
Azərbaycan neftini Avropa və dünya bazarlarına çıxarır. Bu, 
artıq bizim üçün tarixi  hadisə idi. 
Biz regional əməkdaşlığı da genişləndiririk. Xəzər dənizi, 
Qara dəniz və Baltik dənizi regionları arasında yaxşı regional 
əməkdaşlıq aparırıq. Burada iştirakçılar arasında bütün 
regionlardan dövlət, hökumət başçıları, nümayəndə heyətlərinin 
rəhbərləri vardır. Bu, tərəfdaşlığımızın çox yaxşı göstəricisidir. 
O deməkdir ki, regionlar bir-biri ilə daha da yaxınlaşır. Çünki 
enerji siyasəti və mövcud olan boru kəmərləri tərəfdaşlığımızı 
gücləndirir. Zənnimcə, bu da özlüyündə daha çox 
proqnozlaşdırmaya aparacaq, daha geniş əməkdaşlığa təkan 
verəcək və biz bundan bəhrələnəcəyik. 
Hazırda Azərbaycanın xaricdən qaz almadığını, Gürcüstan 
və Türkiyəyə qaz ixrac etdiyini xatırladan prezident İlham 
Əliyev ölkəmizdə nəhəng qaz ehtiyatlarının, güclü infrastruk-
turun olduğunu vurğuladı. 
Sonra çıxış edən Gürcüstan prezidenti Mixeil Saakaşvili 
dedi ki, Azərbaycan bütün tərəfdaşları üçün mühüm olan enerji 
təhlükəsizliyi siyasəti nümayiş etdirir. O, enerji siyasəti 
sahəsində digər ölkələrlə əməkdaşlığın əhəmiyyətindən də 
danışdı.  Qeyd etdi ki, Avropa İttifaqı enerji siyasəti, xüsusilə də 
Nabukko layihəsi ilə bağlı səylərini daha da genişləndirməlidir. 
M.Saakaşvili bildirdi ki, Azərbaycan xalqının ümummilli lideri 
Heydər Əliyevin uğurlu neft siyasəti  regional əməkdaşlığı 
gücləndirmişdir.  
Litva prezidenti Valdas Adamkus çıxışında bildirdi ki, 
ölkələrimizin işbirliyi iqtisadi artıma və əməkdaşlığa təkan 
 31 
verir. Bu baxımdan Bakı sammiti qeyri-adi və region üçün 
böyük əhəmiyyətli zirvə görüşüdür. O, Xəzər regionunun enerji 
layihələrindən istifadə edilməklə enerji mənbələrinin 
müxtəlifliyinə nail olunması ilə bağlı səyləri alqışladığını,  
Xəzər hövzəsi ölkələri ilə Avropa dövlətləri arasında enerji 
sahəsində əməkdaşlığın əhəmiyyətini vurğuladı. 
Nabukko layihəsi Avropanın enerji təhlükəsizliyinin təmin 
olunmasında həyati əhəmiyyət daşıyır və Avropa İttifaqı Azər-
baycanla sıx əməkdaşlıq etməlidir – deyən Valdas Adamkus 
enerji siyasətinin Avropa qonşuluq siyasəti baxımından da 
mühüm rolu olduğunu, Bakı–Tbilisi–Ceyhan kəmərinin bu 
əməkdaşlığı möhkəmləndirdiyini bildirdi.  
Polşa prezidenti Lex Kaçinski Bakı sammitinin məhsuldar 
keçəcəyinə əmin olduğunu söylədi: «Dünyada neftlə yanaşı, qaz 
təchizatı ilə bağlı təhlükəsizlik də mühüm amilə çevrilmişdir. 
Həm Odessa–Brodı–Qdansk, həm də Nabukko layihələri ilə 
bağlı planlar bütün Avropanın rifahına yönəlibdir. Azərbaycan 
öz potensialına görə bu məsələdə xüsusi əhəmiyyət kəsb edir». 
Türkiyə prezidenti Abdullah Gül vurğuladı ki, Azərbaycan 
müstəqillik qazandıqdan sonrakı dövrdə dünya miqyasında 
enerji təhlükəsizliyinin təmin olunmasında mühüm rol oynayır. 
Enerji təhlükəsizliyinin qlobal əhəmiyyətindən danışan Türkiyə 
prezidenti dedi ki, əməkdaşlığa və qarşılıqlı anlaşmaya 
söykənən münasibətlərimiz regional layihələrin reallaşması 
üçün çox faydalıdır.  
Bakı–Tbilisi–Ceyhan, Bakı–Tbilisi–Ərzurum neft və qaz 
kəmərlərinin regional əməkdaşlıqda rolunu vurğulayan Tür-
kiyənin dövlət başçısı irimiqyaslı enerji layihələrinin bölgədə 
sülhün və sabitliyin təmin olunmasında mühüm amilə 
çevrildiyini bildirdi. 
Ukrayna prezidenti Viktor Yuşşenko çıxışında Odessa–
Brodı–-Qdansk enerji dəhlizinin yaradılmasından danışaraq 
dedi ki, bu layihə Avropanın enerji təhlükəsizliyinin təmin 
olunması baxımından böyük əhəmiyyət kəsb edir. O, Krakov 
sammitindən keçən dövr ərzində dövlətlərarası işçi qrupu səviy-
 32 
yəsində 10 görüşun, milli neft şirkətləri arasında isə 5 görüşün 
keçirildiyini xatırlatdı.  
Bu gün artıq faydalı dialoq səviyyəsinə çatmışıq – deyən 
Viktor Yuşşenko Odessa–Brodı–Qdansk layihəsinin texniki 
iqtisadi əsaslandırmasının tamamlanmaqda olduğunu, 
dekabrda layihənin perspektivləri ilə bağlı yekun qərarın 
veriləcəyinə əminliyini bildirdi. 
Bolqarıstanın vitse-prezidenti Angel Marin ölkəsinin enerji 
siyasəti sahəsində həyata keçirilən səyləri alqışladığını dedi. O, 
Nabukko layihəsi ilə bağlı Avropa ölkələrinin səylərini 
artırmağı təklif etdi və bu layihənin icrasında Azərbaycanın 
xüsusi önəmini vurğuladı. 
Estoniyanın Baş naziri Andrus Ansip enerji təhlükəsizliyini 
milli təhlükəsizliyin mühüm tərkib hissəsi adlandıraraq dedi ki, 
bu səbəbdən də enerji təhlükəsizliyinin təmin olunması əsas 
hədəfdir.  
Macarıstanın Baş  naziri Ferents Dyurçan ölkəsinin Bakı 
sammitinə böyük önəm verdiyini dedi. O bildirdi ki, Avropa 
İttifaqı enerji əməkdaşlığının genişlənməsində maraqlıdır, Bakı 
sammitinin isə bu əməkdaşlığın inkişafı üçün xüsusi əhəmiyyəti 
vardır. 
ABŞ-ın Energetika naziri Samuel Bodman Birləşmiş 
Ştatların Azərbaycan, Gürcüstan və Türkiyə ilə işbirliyində 
maraqlı olduğunu, ölkəmizin enerji sahəsində əməkdaşlıq 
baxımından güclü tərəfdaş olduğunu bildirdi.  
Avropa İttifaqının enerji məsələləri üzrə komissarı Andris 
Piebalqs təmsil etdiyi qurumun bu sahədə Cənubi Qafqaz və 
Mərkəzi Asiya ilə əməkdaşlığa böyük önəm verdiyini dedi. 
Bildirdi ki, Avropa İttifaqı neft və qazın nəqlində regional 
əməkdaşlığı dəstəkləyir. 
Rumıniyanın Xarici İşlər naziri Lazar Komenesku dedi ki, 
onun ölkəsi də enerji sahəsində regional əməkdaşlıqda maraq-
lıdır və yeni enerji layihələrinin reallaşması Avropanın maraq-
larına uyğundur. Nazir Transxəzər enerji dəhlizinin reallaş-
masının vacibliyindən də danışdı. 
 33 
Yunanıstanın İnkişaf naziri Xristos Folias ölkəsinin Türkiyə, 
Yunanıstan, İtaliya və Azərbaycanın daxil olduğu dördtərəfli 
enerji dəhlizinin yaradılması ideyasını dəstəklədiyini bildirdi.  
Qazaxıstanın Energetika və Mineral Ehtiyatlar naziri Sauat 
Minbayev dedi ki, hazırda Aktau limanından ildə 10 milyon ton 
neft ixrac olunur. Onun da 2,4 milyon tonu Bakı vasitəsilə ixrac 
edilir. İndi Qazaxıstan alternativ nəql prosesini reallaşdırmağı 
planlaşdırır. 
İtaliya Xarici İşlər nazirinin müavini Alfredo Mantika həm 
milli, həm də Avropa İttifaqı çərçivəsində enerji layihələrinin 
icrasında yaxından iştirak edəcəklərini bildirdi. 
Türkmənistan Xarici İşlər nazirinin müavini Xoşgəldi 
Babayev çoxtərəfli nəql marşrutlarının faydalı olacağını 
vurğuladı.  
Latviyanın İqtisadiyyat nazirinin müavini Arturs Berqholst 
sammitin yüksək səviyyədə təşkilinə görə təşəkkürünü bildirdi.  
Prezident İlham Əliyev yekun nitqində sammitdə iştirak 
etdiklərinə görə qonaqlara minnətdarlıq etdi. Bu sammit 
görüləsi işlərin çox olduğu bir regionda keçirilir – deyən 
dövlətimizin başçısı Bakı görüşünün regional və beynəlxalq 
əməkdaşlığa töhfə verəcəyini bildirdi. O  dedi:  
Bu gün masa ətrafında bizim Bakı–Tbilisi–Ceyhan, Bakı–
Tbilisi–Ərzurum, Bakı–Supsa, Odessa–Brodı–Plotsk–Qdansk və 
Nabukko layihələrinin iştirakçıları və digər nümayəndələr 
toplaşıblar. Bu layihələrin hamısı mühümdür. Bu layihələrin 
hamısının bir mənbəyi var – Xəzər dənizi, daha dəqiq desək, 
Azərbaycan. 
Sammitin yekunlarına dair Bəyannamə qəbul edildi. 
Bəyannaməyə Avropa İttifaqının üzvü olan 9 ölkə ilə yanaşı, 
Avropa Komissiyası da qoşulmuşdur. 
  
 
 
 
 34 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN IV ENERJİ SAMMİTİNDƏ 
NİTQİ 
 
Hörmətli cənab Prezidentlər! 
Hörmətli hökumət başçıları! 
Əziz qonaqlar, xanımlar və cənablar! 
Mən ilk növbədə, sizin hamınızı Azərbaycanda sa-
lamlamaq istəyirəm və Bakı Enerji sammitində iştirak etmək 
üçün buraya gəldiyinizə görə sizə minnətdarlığımı bildirirəm. 
Biz hazırkı beynəlxalq tədbirə çox böyük önəm veririk. Burada 
dost ölkələr olduqca geniş şəkildə təmsil ediliblər. Enerji 
təşəbbüslərimizi açıq və mehribanlıq şəraitində müzakirə etmək 
imkanımız oldu. 
Bu gün regionumuzda enerji təhlükəsizliyi məsələləri 
sahəsində gözəçarpan nailiyyətlər vardır. Azərbaycan dünyada 
quruda və dənizdə ilk dəfə neft hasil edən ölkədir və burada 
böyük həcmdə neft hasil edilirdi.  Lakin biz yalnız müstəqillik 
əldə etdikdən sonra öz sərvətlərimizin sahibinə çevrildik və 
hasilatın həcmi o zaman, əfsuslar olsun ki, daxili tələbatımızı 
                                            
     Бакыда кечирилян ЫВ Енержи саммитиндя  Эцръцстан 
pрезиденти Михеил Саакашвили, Литва pрезиденти Валдас 
Адамкус, Полша pрезиденти Лех Качински, Тцркийя pрезиденти 
Абдуллащ Эцл, Украйна pрезиденти Виктор Йушшенко, 
Болгарыстанын витсе-президенти Анэел Марин, Естонийанын 
Баш назири Андрус Ансип, Маъарыстанын Баш назири Ферентс 
Дйурчан, АБШ-ын Енерэетика назири Самуел Бодман, Авропа 
Иттифагынын енержи мясяляляри цзря комиссары Андрис 
Пиебалгс, Румынийанын Хариъи Ишляр назири Лазар Коменеки, 
Йунаныстанын Инкишаф назири Христос Фолиас, Газахыстанын 
Енерэетика вя Минерал Ещтийатлар назири  Сауат Мынбайев, 
Италийа Хариъи Ишляр назиринин мцавини Алфредо Мантика, 
Тцркмянистан Хариъи Ишляр назиринин мцавини Хошэялди 
Бабайев вя Латвийанын Игтисадиййат назиринин мцавини 
Артурс Бергщолтс чыхыш етдиляр. 
 35 
ödəmirdi. Biz enerji imkanlarımızı bərpa etmək üçün bir çox 
sərmayələr cəlb etməyə və dünyanın aparıcı neft şirkətləri ilə 
sıx əməkdaşlıq etməyə çalışdıq. Azərbaycan müstəqilliyini elan 
etdiyi vaxt burada hasilatın həcmi təqribən 10 milyon ton 
səviyyəsində idi. Bu gün isə Azərbaycanda hasilatın ümumi 
həcmi 50 milyon tondan çoxdur. Biz gələn illər ərzində hasilatı 
artırmağı planlaşdırırıq. 
Biz dünyanın aparıcı enerji şirkətləri ilə əməkdaşlığın 
bəhrəsini görürük. Azərbaycanda yerli və xarici şirkətlər 
arasında çox yaxşı tərəfdaşlıq ruhu mövcuddur. Fəal praktik 
əməkdaşlığın 14 illik dövrü ərzində burada heç zaman 
mübahisələrimiz və ya razılaşmalara yenidən baxılması cəhdləri 
müşahidə olunmayıbdır. Bu, etimadı və proqnozlaşdırmanı 
artırır. İftixar hissi ilə deyə bilərəm ki, Azərbaycanda 
başladığımız layihələr daha geniş enerji əməkdaşlığına yol açır. 
Bu, Azərbaycan neftini Avropa və dünya bazarlarına çıxaran 
boru kəməri ilə başladı. Həmin iş özlüyündə bizim üçün tarixi 
bir hadisə idi, çünki coğrafi mövqeyimiz Avropa və dünyanın 
neft bazarlarına birbaşa çıxışı təmin etmirdi. Bütün bunlar 
burada yaxşı əməkdaşlıq ruhunda yerinə yetirilmişdir. 
Azərbaycanda geniş beynəlxalq əməkdaşlığın olması hazırkı 
sürətli iqtisadi inkişafımızda çox mühüm rol oynayır. Biz enerji 
təhlükəsizliyinə, iqtisadi sabitliyə nail olduq. Bunun nəticəsində 
müstəqilliyimizi möhkəmləndirdik və müstəqil siyasəti həyata 
keçirmək imkanı əldə etdik. 
Bakı–Tbilisi–Ceyhan əsas ixrac boru kəmərinin çəkilməsi və 
Qara dəniz sahilinə çıxan Bakı–Supsa boru kəmərinin istismarı, 
habelə Bakı–Novorossiysk xəttinin işə salınması Xəzər 
regionunda olduqca geniş beynəlxalq tərəfdaşlığın çox mühüm 
mərhələlərini təşkil etmişdir. Bu gün hər üç boru kəməri işləyir 
və nefti Azərbaycandan Avropa və dünya bazarlarına nəql edir. 
Biz Odessa–Brodı layihəsinin  Plotsk və Qdanska qədər 
genişləndirilməsini ciddi şəkildə müzakirə edirik. Bu layihə 
həyata keçirilməsi üçün çox yaxşı potensiala malikdir. 
«Sarmatiya» adlı müştərək şirkət təsis edilibdir. Texniki-iqtisadi 
 36 
əsaslandırma işləri aparılır. Bu ilin sonuna qədər biz həmin 
layihənin əhatəli texniki-iqtisadi əsaslandırma sənədini 
alacağıq. Bu, Xəzər dənizinin nəhəng enerji resursları üçün 
Avropa bazarlarına əlavə nəqledilmə yolunu açacaqdır. Bu 
layihə Xəzər dənizi–Qara dəniz–Baltik dənizi regionlarında 
yerləşən dövlətlər arasında çox səmərəli regional əməkdaşlığı 
daha da möhkəmləndirəcəkdir. 
Bu gün toplantımızın iştirakçıları arasında həmin regionları, 
yəni Xəzər dənizi–Qara dəniz–Baltik dənizi regionlarını təmsil 
edən dövlət, hökumət başçıları və nümayəndə heyətlərinin 
rəhbərləri var. Bu, tərəfdaşlığın çox mühüm rəmzidir. Bu o 
deməkdir ki, həmin böyük region daha da birləşir. O deməkdir 
ki, enerji layihələri, enerji siyasəti və mövcud olan, eləcə də 
tikiləcək boru kəmərləri regional tərəfdaşlığın 
möhkəmləndirilməsinə xidmət edir. Nəticədə həmin tərəfdaşlıq 
regionda daha çox proqnozlaşdırmanı və əməkdaşlığı təmin 
edəcəkdir. Əminəm ki, həmin əməkdaşlıq hamımızın xeyrinə 
olacaqdır. 
10 il əvvəlki dövrlə müqayisə etsək, əlbəttə ki, enerji siyasəti 
bu gün dünyada daha vacib rol oynayır. Bu təbiidir. Enerji 
təhlükəsizliyi məsələləri nəinki enerji resurslarını istehlak edən, 
o cümlədən, onları hasil edən ölkələrdə ciddi şəkildə müzakirə 
olunur. Buna görə də istehlakçıların, tranzit ölkələrin və 
hasilatçıların maraqları arasında tarazlıq və bu maraqların üst-
üstə düşməsi gələcəkdə birgə işlərin əsasını təşkil etməlidir.  
Ümid edirik ki, enerji siyasəti və enerji sahəsində birgə 
səylər ölkələrimiz arasında daha çox dostluq və əməkdaşlığa 
xidmət edəcəkdir. Bu yaxınlarda Azərbaycan mühüm qaz 
hasilatçısına çevrilmişdir. Əvvəllər bu müşahidə olunmamışdır. 
Yalnız 2 il əvvəl biz qazın idxalını dayandırdıq və onun ixracına 
başladıq. Bu gün Azərbaycan qazı regional bazara çıxarılır. Biz 
Gürcüstan və Türkiyəni qazla təchiz edirik. Qazımızın müəyyən 
həcmi Türkiyədən ötürücü qurğu vasitəsilə Yunanıstana verilir. 
Bu o deməkdir ki, Azərbaycan qazı hazırda artıq Avropa 
İttifaqının bazarına çıxarılır. Əminəm ki, qazın nəqlinə dair 
 37 
gələcək enerji layihələri – nəzərdə tutulan və mövcud 
layihələrin hamısı burada müzakirə ediləcək,  bütün mühüm 
nailiyyətlər və planlar qəbul edəcəyimiz bəyannamədə əks 
olunacaqdır. 
Azərbaycanda nəhəng qaz yataqları aşkar edilmişdir. 
Hesablamalara görə yataqlarda qazın həcmi bizim daxili 
tələbatımız və ixrac əməliyyatları üçün, ən azı bir əsrlik dövr 
üçün kifayətdir. Bu gün böyük qaz yataqlarının işlənilməsi 
uğurla gedir və hasilat sürətlə artır. Qaz ehtiyatlarının 
işlənilməsinə və Avropa bazarlarına çatdırılmasına, həmçinin  
tamamilə yeni və müasir infrastruktur yaradılmasına xeyli 
sərmayə qoyulmuşdur. Qazı dənizdəki platformalardan suyun 
altı ilə quruya çəkilmiş, sonra isə bazarlara çatdıran geniş boru 
kəməri şəbəkəmiz mövcuddur. Bu gün biz daha geniş enerji 
tərəfdaşlığı qurmaq, hasilatçı, tranzit və istehlakçı ölkələrin 
tələbatlarına maksimum dərəcədə cavab vermək üçün hansı 
əlavə işlərin görülə biləcəyi barədə gələcəyə, irəliyə doğru 
baxırıq.  
Çox şadam ki, Azərbaycanda dostlarımız, sammit işti-
rakçıları arasında tərəfdaşlıq ruhu mövcuddur. Bu, davam 
etməlidir. Əminəm ki, sammit gələcəkdə birgə fəaliyyətimizdə 
mühüm mərhələyə çevriləcəkdir. İnanıram ki, hazırda müzakirə 
olunan boru kəməri layihəsi öz həllini tapacaqdır. Bizi ayıran 
yox, birləşdirən layihələrin həyata keçirilməsinə töhfə verməyə 
hazırıq. Enerji siyasəti ölkələrimiz arasında daha çox proq-
nozlaşdırmanı, əməkdaşlığı və dostluğu təmin edə bilər və 
etməlidir. Əminəm ki, elə bu nəticə sammitin əsas nailiyyəti 
olacaqdır. 
Mən sammitdə iştirak etdiyinizə görə sizin hamınıza bir 
daha minnətdarlığımı bildirirəm. 
 
 
 
YEKUN NİTQİ   
 
 38 
Hörmətli dostlar, sağ olun! 
Mən bir daha sammit iştirakçılarının hamısına, əvvəla, 
burada olduqlarına, həm də töhfələrinə, maraqlı şərhlərinə və 
çıxışlarına görə öz minnətdarlığımı bildirmək istəyirəm. 
Sammitin Bakıda keçirilməsi faktının da bir çox səbəbləri 
var idi. Biz bu haqda artıq danışdıq. Mən bir daha demək 
istəyirəm ki, bu sammit, ola bilsin, xüsusi əhəmiyyətə malikdir. 
Çünki o elə bir regionda keçirilir ki, orada uzunmüddətli 
təhlükəsizlik və sabitlik üçün hələ də bir çox işlər görülməlidir. 
Hesab edirəm ki, bu cür geniş əməkdaşlıq və bugünkü zirvə 
görüşü, həmçinin bir çox dövlət və hökumət başçılarının, 
nümayəndə heyətləri rəhbərlərinin iştirakı regionun gələcək 
inkişafına, regional əməkdaşlığa və tərəfdaşlığa böyük töhfədir. 
Enerji layihələri ölkələri ayırmalı deyil, onları birləşdir-
məlidir. Fikrimcə, qəbul edəcəyimiz Bəyannamədən başqa, 
sammitin mühüm nəticələrindən biri də ondan ibarətdir ki, biz 
Xəzər, Qara, Baltik, Aralıq dənizləri və Avropa İttifaqı 
regionunda enerji əməkdaşlığının geniş formatı haqqında danışa 
bilərik.  
Uğurlu enerji siyasətimizin ilkin şərtlərindən biri regiondakı 
sabitlikdir, regionda sabitlik seçilmiş məqsədlərə sadiqlikdir. 
Enerji inkişafımızın məqsədlərinə gəldikdə isə bizim çox 
qətiyyətli mövqeyimiz var. 
Xəzərdə enerji yataqlarının işlənilməsinə Azərbaycan 
tərəfindən XX əsrin 90-cı illərinin ortalarında başlanılmışdır. O 
vaxt biz dünyanın aparıcı şirkətləri ilə geniş əməkdaşlıq qurduq. 
İndi isə bu, hasilatın artımı, çox sayda boru kəmərlərinin 
istismarı və yeni ideyaların, layihələrin gündəliyə gətirilməsi ilə 
səciyyələnir. Həmin layihələrin həyata keçirilməsi bu gün çətin 
görünə bilər. Lakin biz yada salsaq görərik ki, on 15 il əvvəl 
Bakı–Tbilisi–Ceyhan və Cənubi Qafqaz boru kəməri 
layihələrini, o cümlədən digər layihələri həyata keçirmək nə 
qədər çətin olsa da, bunlar artıq reallıqdır. Bu reallıq isə bizim 
tərəfimizdən geniş əməkdaşlıq və enerji siyasətində bütün 
 39 
iştirakçıların hiss etdiyi səmimiyyət mühiti sayəsində təmin 
olunmuşdur. 
Çox məhsuldar müzakirələrinizə görə sizin hamınıza 
olduqca minnətdaram. Bu müzakirələr ümumi işlərimizi və 
çatışmayan məqamların tapılması yollarını bir daha nəzərdən 
keçirmək imkanını yaratdı. Uzunmüddətli enerji əməkdaşlığını 
təmin etmək üçün geniş regionumuzda əlavə hansı işlərin 
görülməsi məsələsinə də baxıldı. Praktik, texniki və 
kommersiya etibarlılığı baxımından hansı addımların 
atılmasının lazım olduğu müzakirə edildi. 
Mən müzakirələrdən çox razıyam və əminəm ki, sammitin 
nəticələri nəzərdə tutduğumuz bütün layihələrin irəliyə doğru 
aparılmasında mühüm rol oynayacaqdır. 
Bu gün masa arxasında müxtəlif layihələrdə iştirak edən 
təmsilçiləri görürük. Bütün layihələr burada, Xəzər regionunda, 
Azərbaycanda başlayıbdır. Ümidvaram ki, aramızdakı fəal 
əməkdaşlıq Xəzər dənizində mövcud olan digər mənbələrin 
tapılmasında yardımçı olacaqdır. Həmin mənbələrin bir hissəsi 
cənub dəhlizinin işləməsinə xidmət edir. Bu gün Bakı–Tbilisi–
Ceyhan, Bakı–Tbilisi–Ərzurum, Bakı–Supsa, Odessa–Brodı–
Plotsk–Qdansk, TGİ, Nabukko və digər layihələrdə iştirak edən 
ölkələrin nümayəndələrini görürük. Onların hamısının bu gün 
yeganə mənbəyi var: Xəzər dənizi və daha dəqiq desək, 
Azərbaycan! 
Neft və qaza gəldikdə, bizim ehtiyatlarımız nəhəngdir. Artıq 
qeyd etdim ki, dünən nazirlər səviyyəsində geniş müzakirələr 
aparıldı, bizim potensial təsvir olundu. Əvvəldə söylədiyim 
kimi, hesablamalara görə ehtiyatlarımız bir çox onilliklər üçün 
kifayətdir. Lakin daha geniş əməkdaşlıq üçün əlavə ehtiyatlara 
ehtiyac duyulacaqdır. Bu gün biz artıq qeyd edə bilərik ki, nefti 
Azərbaycandan Aralıq dənizinə nəql etmək məqsədilə 
layihələşdirilmiş Bakı–Tbilisi–Ceyhan boru kəməri Qazaxıstan 
neftinin nəqli üçün də istifadə edilir.  Bu, birgə səylərimizin, 
hökumətlərarası sazişin və geniş əməkdaşlığın nəticəsidir. Bu 
nailiyyət onu göstərir ki, Xəzərin bu sahilində başlanmış 
 40 
layihələr bütün tərəfdaşlarımızın və dostlarımızın üzünə açıqdır. 
Bu, qarşılıqlı fayda verir və tərəfdaşlığımızı, regionda sabitliyi 
və dəhlizləri möhkəmləndirəcəkdir. 
Şaxələndirmə haqqında çox danışdıq. Bu haqda söhbət 
açanda biz istehlakçılar və alternativ mənbələri arzulayan 
tərəflər üçün şaxələndirməni nəzərdə tuturduq. Lakin hasilat-
çılar, xüsusən də dünyanın neft bazarlarına birbaşa çıxışı 
olmayan Xəzər regionunun hasilatçıları üçün də şaxələndirmə 
vacibdir. Bu səbəbdən biz boru kəmərlərinə malik olmalıyıq. 
Biz şirkətlər və ölkələrlə razılaşmalara malik olmalıyıq. Həmin 
sazişlər potensialımızdan istifadə etmək imkanı yaradır. Əgər 
bizim üçün bazar, daha dəqiq desək, bazarlar olmasa, onda 
enerji potensialımız reallaşmayacaqdır. Bu bizim sürətli 
inkişafımızı əngəlləyəcəkdir. Ona görə şaxələndirmə hamı 
üçün, yəni hasilatçılar, tranzit ölkələri və istehlakçılar üçün 
vacibdir.  
Qarşılıqlı asılılığa gəldikdə, hər zaman nəzərdə tutmalıyıq 
ki, biz bir-birimizdən asılıyıq. İstehlakçılar bizdən, biz isə 
istehlakçılardan. Əgər belə anlam olsa, onda qarşılıqlı fayda, 
yaxşı tərəfdaşlıq ruhu, dostluq və əməkdaşlıq əsasında irəliyə 
doğru addımlamaq və məqsədlərimizə çatmaq daha asan 
olacaqdır. 
Hesab edirəm ki, enerji təhlükəsizliyini və sabitliyi təmin 
edə biləcək bütün bu mühüm amillər bizim üçün və avropalılar 
üçün çox vacibdir. Enerji təhlükəsizliyi, şaxələndirmə, qarşılıqlı 
asılılıq, gələcəkdə birgə fəaliyyət növbəti aylar ərzində vacib 
məsələlər olacaqdır.  
Bu gün isə biz məlumat aldıq ki, enerji layihələri ilə bağlı bir 
çox sammitlər – məsələn, Rumıniyada, Bolqarıstanda – 
olacaqdır. Əminəm ki, onlar da uğurla keçiriləcəkdir. Ola bilsin, 
həmin vaxt biz praktik baxımdan daha çox işlər görə biləcəyik. 
Biz çox şadıq ki, qəbul ediləcək Bəyannamə konsensus 
əsasında müzakirə olunmuşdur. Bu onu göstərir ki, enerji 
layihələri asanlıqla bir Bəyannamədə əks oluna bilər. Enerji 
layihələrimiz bir-birilə rəqabət aparmır və aparmalı deyil. Bir-
 41 
birinə zidd deyil. Baxmayaraq ki, əvvəldə qeyd etdiyim kimi, 
həmin layihələr bir çox sahələri əhatə edir, onların coğrafiyası 
genişdir, bu, vacib amildir.  
Bəyannamə üzərində apardıqları konstruktiv işə görə 
iştirakçılara minnətdaram. Mühüm cəhət odur ki, Bəyannaməyə 
qoşulanlar arasında Avropa İttifaqının üzvü olan 9 dövlət var, 
Avropa Komissiyası da var. Bu, Qafqaz və Xəzər regionu üçün 
mühüm amildir. Avropa İttifaqı ilə bizim münasibətlərimiz həm 
Qonşuluq siyasəti, həm enerji əməkdaşlığı çərçivəsində çox 
müsbət inkişaf edir. Avropa İttifaqının 9 üzvünün – üçdə bir 
hissəsinin bu Bəyannaməyə qoşulan ölkələr arasında olması 
faktı özlüyündə önəmlidir. 
Mən dəvətimizi qəbul edib, bu sammitdə iştirak edənlərin 
hamısına bir daha minnətdarlığımı bildirmək istəyirəm. Biz 
sammitin nəticələrini realist baxımdan təhlil etməliyik. 
Nəticələrin bəzilərini bu gün fəxrlə bəyan edə bilərik. Digərləri 
sonra olacaqdır. İş məhz belə aparılır. Bir addım atırıq və onun 
nəticəsində digər addımlar gəlir. Əminəm ki, davam edəcək 
əməkdaşlıq ruhu məqsədlərimizə nail olmağa imkan verəcəkdir. 
Bugünkü toplantıda böyük sayda iştirakımız onu göstərir ki, bu 
məqsədlər üst-üstə düşür. 
Çox sağ olun. İndi isə sonuncu, formal məsələ qalır. O da bu 
Bəyannaməni qəbul etməkdən ibarətdir. Hesab edirəm ki, hamı 
onu dəstəkləyir. Dəstəkləyən ölkələrin adları Bəyannamədə 
göstərilibdir. Bununla da mən sammiti bağlı elan edirəm. 
Çox sağ olun. 
 
 
 
 
 
POLŞA PREZİDENTİ LEX KAÇİNSKİ İLƏ 
GÖRÜŞ  
 
Prezident sarayı 
 42 
 
14 noyabr 2008-ci il 
 
Noyabrın 14-də Azərbaycan Respublikasının Prezidenti 
İlham Əliyevin və Polşa Respublikasının Prezidenti Lex 
Kaçinskinin görüşü olmuşdur. 
Görüşdə ölkələrimiz arasında ikitərəfli münasibətlərin geniş 
spektrdə inkişafından razılıq ifadə olundu. Dövlət başçılarının 
görüşlərinin qarşılıqlı əlaqələrin möhkəmlənməsində əhəmiyyəti 
vurğulandı.  
Beynəlxalq Enerji sammitindən bəhs edən prezidentlər ölkə-
lərarası əlaqələrin inkişafı, eləcə də enerji sahəsində beynəlxalq 
əməkdaşlığın genişlənməsi baxımından tədbirin əhəmiyyətini 
yüksək qiymətləndirdilər.  
 
 43 
 
 
 
GÜRCÜSTAN PREZİDENTİ  
MİXEİL SAAKAŞVİLİ İLƏ GÖRÜŞ  
 
Prezident sarayı 
 
14 noyabr 2008-ci il 
 
Noyabrın 14-də Azərbaycan Respublikasının Prezidenti 
İlham Əliyevin və Gürcüstan Prezidenti Mixeil Saakaşvilinin 
görüşü olmuşdur. 
Görüşdə ölkələrimiz arasında ikitərəfli münasibətlərin 
inkişaf etdiyi vurğulandı. Bakıda keçirilən beynəlxalq Enerji 
sammitinin əhəmiyyəti qeyd olundu, ikitərəfli və beynəlxalq 
əməkdaşlıq baxımından önəm daşıdığı bildirildi.  
 
 
 
 
 
 
 44 
 
 
 
MACARISTANIN BAŞ NAZİRİ FERENTS 
DYURÇAN İLƏ GÖRÜŞ  
 
Prezident sarayı 
 
14 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 14-də Macarıstan Respublikasının Baş naziri Ferents 
Dyurçanı qəbul etmişdir. 
Görüşdə Azərbaycanla Macarıstan arasında münasibətlərin 
genişlənməsindən məmnunluq ifadə olundu, əlaqələrimizin 
möhkəmlənməsində yüksək səviyyəli qarşılıqlı səfərlərin mühüm 
rol oynadığı bildirildi. Bakıda keçirilən Enerji sammitinin 
önəmi, enerji sahəsində beynəlxalq əməkdaşlığın inkişafında bu 
tədbirin əhəmiyyəti xüsusi vurğulandı və qarşılıqlı əlaqələrin 
daha da genişlənəcəyinə əminlik ifadə edildi. 
 
 
 
 
 
 
 
 
 
 
 
 
 
 
 
 45 
 
 
 
 
TÜRKDİLLİ ÖLKƏLƏRİN MİLLİ KİTABXANA 
DİREKTORLARININ KONFRANSI VƏ 
«AVRASİYA KİTABXANALAR ASSAMBLEYASI» 
ƏMƏKDAŞLIQ TƏŞKİLATININ ÜMUMİ 
İCLASININ İŞTİRAKÇILARINA 
 
Hörmətli konfrans iştirakçıları! 
Sizi – Türkdilli ölkələrin milli kitabxana direktorlarının 
konfransı və «Avrasiya Kitabxanalar Assambleyası» əməkdaş-
lıq təşkilatının ümumi iclasının iştirakçılarını səmimi-qəlbdən 
salamlayır, hər birinizə uğurlar, cansağlığı və firavanlıq 
arzulayıram. 
Müstəqil Azərbaycan dövlətinin dünya mədəni məkanına 
inteqrasiyasında türkdilli dövlətlərlə əməkdaşlıq mühüm 
əhəmiyyət kəsb edir. Son illər ərzində respublikamızda müxtəlif 
sahələrdə artıq ənənəvi şəkil almış irimiqyaslı forum və 
konfransların təşkili də məhz bu məqsədə xidmət etməkdədir. 
Sizin tədbiriniz Azərbaycan Milli Kitabxanasının yara-
dılmasının 85 illik yubileyi ilə eyni vaxta təsadüf edir. Hər bir 
kitabsevərə qürur hissi yaşadan bu tarix ölkələrimizin mədəni 
həyatında nəzərəçarpan hadisədir. Tarixən özünün yüksək kitab 
mədəniyyəti ilə tanınan və zəngin kitabxanaları ilə şöhrət tapan 
Azərbaycanda bu gün də kitabxanalar şəbəkəsinin inkişaf 
etdirilməsinə xüsusi diqqət yetirilir. Azərbaycan qrafikalı latın 
əlifbası ilə kütləvi nəşrlərin həyata keçirilməsi sayəsində son 3 
ildə dünya və Azərbaycan ədəbiyyatı nümunələrindən ibarət, 
ümumi tirajı 10 milyon nüsxəyə çatan 500-dən artıq kitabın çap 
olunub ölkə kitabxanalarına hədiyyə edilməsi ilə kitabxana 
fondları mütəmadi zənginləşmiş, onlardan faydalanma 
imkanları xeyli genişlənmişdir. 
 46 
Qloballaşan dünyada informasiya cəmiyyətinin tələblərinə 
uyğun olaraq müasirləşən milli kitabxanalar ölkələrin davamlı 
inteqrasiyası və xalqların qarşılıqlı mədəni əlaqələrinin 
zənginləşməsi proseslərinə öz layiqli töhfələrini verməkdədir. 
Ümidvaram ki, konfransınızda müzakirəyə çıxarılan məsələlər 
və qəbul edilən qərarlar milli kitabxanaların xalqlarımızın 
mədəni sərvətlərinin yaşadılması və intellektual potensialının 
artırılmasında rolu baxımından faydalı olacaqdır. 
Konfrans iştirakçısı olan dost və qardaş ölkələrin milli 
kitabxanalarının rəhbərlərinə, Azərbaycan Milli Kitabxanasının 
kollektivinə mənəvi dəyərlərimizin, bəşər mədəniyyəti xəzinəsi 
incilərinin qorunub saxlanması və gələcək nəsillərə çatdırılması 
naminə nəcib fəaliyyətlərində yeni-yeni nailiyyətlər arzu 
edirəm. 
 
Dərin hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı, 17 noyabr 2008-ci il 
 
 
 
 
 
 47 
 
 
 
ABŞ SİLAHLI QÜVVƏLƏRİNİN NƏQLİYYAT 
KOMANDANININ BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
17 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 17-də ABŞ Silahlı Qüvvələrinin Nəqliyyat Komandanı, 
general Dunkan Maknabın başçılıq etdiyi nümayəndə heyətini 
qəbul etmişdir. 
General Dunkan Maknab ölkəmizə ikinci dəfə səfər etdiyini, 
ötən müddət ərzində Bakıda çox böyük inkişafın şahidi 
olduğunu dedi. 
Görüşdə ölkələrimiz arasında əlaqələrin bütün sahələrdə 
uğurla inkişaf etdiyi vurğulandı, ikitərəfli münasibətlərin 
müvafiq sahələrində əməkdaşlığın perspektivlərinə dair fikir 
mübadiləsi aparıldı. 
 
 
 
 
 
 
 48 
 
 
 
İSVEÇİN MƏŞĞULLUQ NAZİRİ SVEN OTTO 
LİTTORİNİN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞ 
 
Prezident sarayı 
 
18 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 18-də İsveçin Məşğulluq naziri Sven Otto Littorinin 
başçılıq etdiyi nümayəndə heyətini qəbul etmişdir.  
Dövlətimizin başçısı iki ölkə arasında əlaqələrin müxtəlif 
sahələrdə inkişaf etdirilməsi üçün yaxşı imkanların olduğunu 
vurğuladı. Prezident İlham Əliyev Azərbaycanın İsveçdə sə-
firliyinin açılmasını əlaqələrin genişlənməsinə xidmət edəcəyini 
bildirdi. İsveçin Məşğulluq naziri Sven Otto Littorinin 
Azərbaycana səfərinin əhəmiyyətini vurğulayan dövlətimizin 
başçısı müvafiq sahələrdə birgə fəaliyyət və səmərəli əmək-
daşlıq baxımından bu səfərin faydalı olduğunu qeyd etdi.  
Sven Otto Littori Azərbaycana ilk dəfə səfər etdiyindən 
məmnunluğunu bildirdi. Qonaq ölkəmizdə gedən sürətli inkişaf 
proseslərindən danışdı, Bakının çox gözəl şəhər olduğunu 
xüsusi vurğuladı. Azərbaycanın İsveçdə səfirliyinin açılmasını 
yüksək dəyərləndirən Sven Otto Littori bunun ikitərəfli 
əməkdaşlığın möhkəmləndirilməsi baxımından əhəmiyyətli 
olacağını dedi.  
 
 
 
 49 
 
 
 
DÜNYA BANKININ AVROPA VƏ MƏRKƏZİ 
ASİYA ÜZRƏ VİTSE-PREZİDENTİ ŞİGEO 
KATSUNUN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞ 
 
Prezident sarayı 
 
18 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 18-də Dünya Bankının Avropa və Mərkəzi Asiya üzrə 
vitse-prezidenti Şigeo Katsunun başçılıq etdiyi nümayəndə 
heyətini qəbul etmişdir. 
Şigeo Katsu ölkəmizdə keçirəcəyi görüşlər barədə dövləti-
mizin başçısına məlumat verdi, səfər müddətində Bakıda Asiya 
İnkişaf Bankı tərəfindən təşkil olunan Mərkəzi Asiya Regional 
İqtisadi Əməkdaşlıq proqramı çərçivəsində keçiriləcək tədbirdə 
də iştirak edəcəyini bildirdi. 
Dövlətimizin başçısı qonağın ölkəmizə səfər proqramının 
geniş olduğunu vurğuladı. Prezident İlham Əliyev bu səfərin 
Azərbaycanın müvafiq hökumət nümayəndələri ilə görüşlər 
keçirmək və qarşılıqlı əməkdaşlığın perspektivləri ilə bağlı 
məsələləri müzakirə etmək üçün yaxşı imkan yaratdığını 
bildirdi. 
 
 
 
 
 50 
 
 
 
«ŞÜVƏLAN PARK» TİCARƏT MƏRKƏZİNİN 
AÇILIŞI MƏRASİMİ 
 
19 noyabr 2008-ci il 
 
Noyabrın 19-da Bakının Əzizbəyov rayonunun Şüvəlan 
qəsəbəsində «Şüvəlan Park» ticarət mərkəzinin açılışı ol-
muşdur.  
Azərbaycan prezidenti İlham Əliyev və xanımı Mehriban 
Əliyeva bu münasibətlə keçirilən mərasimdə iştirak etmişlər. 
Bakının ətraf qəsəbələrinin sosial-iqtisadi inkişafı proqra-
mının icrası nəticəsində müxtəlif obyektlər inşa olunaraq 
əhalinin istifadəsinə verilir. Bunlar şəhərətrafı qəsəbələrin si-
masını dəyişməklə yanaşı, yeni iş yerlərinin açılmasına imkan 
yaradır. Şüvəlanda yeni tikilmiş «Şüvəlan Park» ticarət mərkəzi 
də belə obyektlərdən biridir. Müxtəlif təyinatlı mağaza, restoran 
və əyləncə mərkəzlərinin cəmləşdiyi kompleksdə qəsəbə 
əhalisinin həm istirahəti, həm də alış-verişi üçün hər cür şərait 
yaradılmışdır.  
Prezident İlham Əliyev və xanımı Mehriban Əliyeva rəmzi 
açılışı bildirən lenti kəsdikdən sonra mərkəzlə tanış oldular. 
Dövlət başçısına məlumat verildi ki, «Paşa İnşaat» şirkəti 
tərəfindən tikilmiş və ümumi sahəsi 15 min kvadratmetr olan 
mərkəzdə 32 mağaza və digər obyektlər yerləşir. Bakının mər-
kəzində fəaliyyət göstərən tanınmış firmalar ilk dəfə paytaxtın 
qəsəbəsində öz filiallarını açmışdır. Ticarət mərkəzində əsasən 
xarici ölkələrin tanınmış firmalarının istehsalı olan mallar 
satılacaqdır. 
Mərkəzdə işləyəcək 230 nəfərin 90 faizini yerli sakinlər 
təşkil edəcəkdir. Burada müştərilərə həm də bank, rabitə, 
turizm xidmətləri təklif olunacaq, aptek, uşaq əyləncə mərkəzi 
 51 
və s. fəaliyyət göstərəcəkdir. Mərkəzdə yeraltı qaraj da ti-
kilmişdir.  
Müxtəlif təyinatlı mağazaların fəaliyyəti ilə tanış olan 
prezident İlham Əliyev «McDonalds»ın yeni filialında yara-
dılan şəraitlə də maraqlandı. Bildirildi ki, bu filialda 80 nəfər 
işləyəcək və onların hamısı xüsusi məşğələlər keçmişdir. Əy-
ləncə salonundakı şərait də maraq doğurdu. 3–14 yaşlı uşaqlar 
üçün nəzərdə tutulan salonda istirahət üçün bütün şərait 
yaradılmışdır. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 52 
 
 
 
 
ASİYA İNKİŞAF BANKININ PREZİDENTİ 
HARUHİKO KURODANIN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
20  noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 20-də Asiya İnkişaf Bankının prezidenti Haruhiko 
Kurodanın başçılıq etdiyi nümayəndə heyətini qəbul etmişdir.  
Azərbaycana ilk dəfə səfər etdiyini, ölkəmizdə sürətli iqtisadi 
inkişafın şahidi olduğunu, xüsusilə də Bakı şəhərinin xoş 
təəssürat doğurduğunu bildirən Haruhiko Kuroda əminliklə 
qeyd etdi ki, cənab Prezidentin güclü rəhbərliyi altında 
iqtisadiyyatınız bundan sonra da sürətlə artmaqda davam 
edəcəkdir. Qonaq ümidvar olduğunu da bildirdi ki, 
Azərbaycanda olan düzgün iqtisadi idarəetmə və neft 
gəlirlərindən səmərəli istifadə gələcəkdə inkişaf üçün yeni 
imkanlar açacaqdır. 
Dövlətimizin başçısı Azərbaycanda bütün istiqamətlərdə, o 
cümlədən iqtisadiyyatda yüksək inkişafa nail olunduğunu 
bildirdi. Prezident İlham Əliyev qeyd etdi ki, həyata keçirilən 
məqsədyönlü tədbirlər nəticəsində dünyadakı maliyyə 
böhranının ölkəmizin əhalisinə təsiri bilavasitə hiss edilmədi. 
Azərbaycanda qeyri-neft sektorunun inkişafı ilə bağlı bir sıra 
proqramların uğurla həyata keçirildiyini deyən dövlətimizin 
başçısı bu layihələrin ardıcıl olaraq davam etdiriləcəyini 
vurğuladı. 
 
 
 53 
 
 
 
«AZƏRBAYCAN XXI ƏSRDƏ – UĞURUN 
STRATEGİYASI» MÖVZUSUNDA KEÇİRİLƏN 
BEYNƏLXALQ «DƏYİRMİ MASA»NIN 
İŞTİRAKÇILARI İLƏ GÖRÜŞ 
 
Prezident sarayı 
 
20  noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 20-də «Azərbaycan XXI əsrdə – uğurun strategiyası» 
mövzusunda keçirilən beynəlxalq «dəyirmi masa»nın 
iştirakçılarını qəbul etmişdir. 
 Dövlətimizin başçısı «Azərbaycan XXI əsrdə – uğurun 
strategiyası» mövzusunda beynəlxalq «dəyirmi masa»nın 
əhəmiyyətindən danışaraq, əməkdaşlığın möhkəmləndirilməsi 
və genişləndirilməsi üçün vaxtaşırı bu cür fikir mübadilələrinin 
keçirilməsinin vacibliyini qeyd etdi. «Dəyirmi masa»nın 
gündəliyinin bir hissəsinin Azərbaycan–Rusiya münasibətlərinə 
həsr olunduğunu deyən prezident İlham Əliyev bildirdi ki, 
Azərbaycanla Rusiya Federasiyası arasında ikitərəfli münasi-
bətlər mehriban qonşuluq, strateji tərəfdaşlıq prinsiplərinə 
əsaslanır və dinamik şəkildə inkişaf etməkdədir. Dövlətimizin 
başçısı iki ölkə arasında ikitərəfli   münasibətlərin gələcəkdə 
uğurla inkişaf edəcəyini söyləyərək dedi ki, bunun üçün hər iki 
ölkə rəhbərliyinin güclü siyasi iradəsi və dövlətlərarası möhkəm 
hüquqi baza mövcuddur.  
Regional əməkdaşlıq məsələlərinin bölgənin təhlükəsizliyi ilə 
sıx bağlı olduğunu bildirən prezident İlham Əliyev Ermənistan–
Azərbaycan, Dağlıq Qarabağ münaqişəsinin tarixinin hamıya 
bəlli olduğunu xatırlatdı. Bildirdi ki, Ermənistanın Azərbaycana 
qarşı hərbi təcavüzü və etnik təmizləmə siyasəti nəticəsində 
 54 
ölkəmizin ərazisinin 20 faizi işğal olunub, bir milyondan çox 
azərbaycanlı qaçqın və məcburi köçkün vəziyyətinə düşmüşdür. 
Ermənistan Azərbaycanın işğal olunmuş ərazilərinin 
boşaldılması ilə bağlı BMT-nin qəbul etdiyi  məlum dörd 
qətnaməyə məhəl qoymur.  
Dövlət başçısı dedi ki, münaqişənin sülh yolu ilə həlli üçün 
ümidverici faktlar da vardir. Prezident İlham Əliyev Rusiya 
Federasiyasının Prezidenti Dmitri Medvedevin vasitəçiliyi ilə 
Moskvada prezidentlərin görüşündə danışıqların davam 
etdirilməsi ilə bağlı qəbul olunmuş Bəyannamənin əhəmiyyə-
tindən danışaraq bildirdi ki, yalnız Azərbaycanın işğal edilmiş 
əraziləri boşaldıldıqdan sonra Qafqazda sülhə nail olmaq 
mümkündür. Problemin daha dərin təhlillər tələb etdiyini deyən 
prezident İlham Əliyev bu məsələdə Azərbaycanın mövqeyi və 
münaqişənin tarixi kökləri ilə yaxından tanış olmaq baxımından 
Bakıda keçirilən beynəlxalq tədbirin əhəmiyyətini vurğuladı.  
Dövlətimizin başçısı Azərbaycanın iqtisadi sahədəki nailiy-
yətlərindən  danışaraq bildirdi ki, güclü sosial siyasətin həyata 
keçirilməsi və demokratik prinsiplərin tətbiqi nəticəsində 
ölkəmizdə hüquqi dövlət quruculuğu istiqamətində də uğurlu 
addımlar atılmışdır.  
Görüşdə Rusiya Federasiyası Prezidenti Administrasiyasının 
Xarici ölkələrlə regionlararası və mədəni əlaqələr idarəsinin 
rəisi Sergey Vinokurov və Rusiya Dövlət Dumasının MDB işləri 
və həmvətənlərlə əlaqələr komitəsinin sədri Aleksey Ostrovski 
çıxış etdilər. A.Ostrovski Azərbaycan–Rusiya münasibətlərinin 
bütün sahələrdə uğurla inkişaf etdiyini, qarşılıqlı əlaqələrin 
möhkəmlənməsində ümummilli lider Heydər Əliyevin xüsusi 
xidmətlərini vurğuladı.  
 
 
 
 
 
 
 55 
 
 
«AZƏRBAYCAN XXI ƏSRDƏ – UĞURUN 
STRATEGİYASI» MÖVZUSUNDA BEYNƏLXALQ  
«DƏYİRMİ MASA» 
GÖRÜŞÜNDƏ ÇIXIŞ 
 
Prezident sarayı 
 
20  noyabr 2008-ci il 
 
İ l h a m   Ə l i y e v: Mən sizi salamlayıram, 
Azərbaycana xoş gəlmisiniz! Çox şadam ki, hamımızı narahat 
edən məsələlərə həsr edilmiş «dəyirmi masa» görüşü bizim 
ölkəmizdə keçir. Mən proqramın gündəliyi ilə tanışam. Orada 
həm regional inkişaf, ikitərəfli münasibətlər, həm də Qafqazda, 
Xəzər dənizi regionunda vəziyyətlə əlaqədar məsələlər vardır, 
yəni görüşün gündəliyi çox genişdir. Ümid edirəm ki, 
müzakirənin yekunları çox müsbət olacaqdır.  
Əlbəttə, regionumuzda baş verənləri düşünüb-daşınaraq 
təhlil etməyə daim ehtiyac var, hesab edirəm ki, əməli 
addımların atılması üçün düzgün nəticələrin çıxarılması çox 
vacibdir. Dünyada, o cümlədən bizim regionda da vəziyyət 
dəyişir. Ona görə də vaxtaşırı bu cür fikir mübadilələri apar-
maq, əməkdaşlığın möhkəmləndirilməsi və genişləndirilməsi 
yollarını tapmaq zəruridir.  
Gündəliyin bir hissəsi Rusiya–Azərbaycan münasibətlərinə 
həsr edilmişdir. Bu baxımdan görüş iştirakçılarının və 
qonaqlarımızın əksəriyyətinin Rusiya nümayəndələri olmasını 
nəzərə alaraq deyə bilərəm ki, bu münasibətlərin necə inkişaf 
etməsi bizi çox razı salır. Bu münasibətlər kifayət qədər 
dinamizmə və konstruktivizmə malikdir, biz bunu mehriban 
qonşuluq, strateji tərəfdaşlıq münasibətləri kimi 
səciyyələndiririk. Rusiya–Azərbaycan münasibətləri ölkələrimiz 
üçün çox vacibdir, həm də bütün Qafqaz və Xəzər regionunun 
 56 
inkişafı üçün mühüm rol oynayır. Azərbaycan bu iki regionda 
yerləşir və yəqin ki, bu coğrafiya ölkəmizin xüsusiyyətlərindən 
birini təşkil edir. Buna görə ümid edirik ki, Rusiya ilə ikitərəfli 
münasibətlərimiz gələcəkdə də uğurla inkişaf edəcəkdir. Bunun 
üçün rəhbərliyin siyasi iradəsi, çox möhkəm hüquqi baza və 
imzalanmış sənədlər, siyasi xarakterli sənədlər vardır. Onlar 
bizim niyyətlərimizi göstərir və ən başlıcası, gələcəkdə də 
dostluğa, əməkdaşlığa, qarşılıqlı hörmətə əsaslanan 
münasibətlər qurmağa imkan verir. Bu isə qeyd etdiyim kimi, 
regional proseslərin inkişafı üçün böyük əhəmiyyət kəsb 
edəcəkdir.  
Bizim regionda vəziyyət barədə danışarkən, şübhəsiz ki, 
təhlükəsizliyin möhkəmləndirilməsi məsələlərindən yan keçmək 
olmaz, daha doğrusu, bu məsələlərə daha artıq diqqət yetirmək 
lazımdır. Ona görə ki, burada baş vermiş və baş verməkdə olan 
proseslər bəzən təhlükəsizlik sisteminin möhkəmləndirilməsinə 
kömək etmir. Biz öz tərəfimizdən regionda təhlükəsizlik 
tədbirlərinin möhkəmlənməsinə töhfə verməyə çalışırıq və ümid 
edirik ki, birgə tədbirlər sayəsində Qafqazı sülh və əməkdaşlıq 
zonasına çevirməyə nail olacağıq. Təəssüf ki, bu hələlik baş 
tutmur. Bunun öz səbəbləri var və yəqin ki, onlar barəsində siz 
bu gün danışmısınız və ya danışacaqsınız: həll olunmamış mü-
naqişələr, ölkələrin ərazi bütövlüyünün pozulması, ölkəmizin 
ərazisinin bir hissəsinin Ermənistan tərəfindən işğal edilməsi – 
bütün bunlar təhlükəsizliyin möhkəmlənməsinə kömək etmir, 
əksinə, regional əməkdaşlıq üçün əngəldir və bütövlükdə, 
Qafqazda sülh üçün böyük təhlükə mənbəyidir. 
Ermənistan–Azərbaycan, Dağlıq Qarabağ münaqişəsinin 
kökləri hamıya məlumdur. Ermənistanın təcavüzü və etnik 
təmizləmə siyasəti nəticəsində bir milyon azərbaycanlı qaçqın 
və məcburi köçkün vəziyyətində yaşayır. Azərbaycan ərazisinin 
20 faizi işğal altındadır və ölkəmizin ərazi bütövlüyü 
pozulmuşdur. BMT Təhlükəsizlik Şurasının Ermənistan 
qoşunlarının işğal edilmiş ərazilərdən çıxarılmasını tələb edən 4 
qətnamə qəbul etməsinə baxmayaraq,  Ermənistan hələ də bu 
 57 
qətnamələri yerinə yetirmir. Bu qətnamələr ən iri beynəlxalq 
təşkilatlar səviyyəsində qəbul edilmiş, münaqişənin həllinə 
yönəlmiş yeganə sənədlər deyildir.  
Müsbət faktdır ki, bu yaxınlarda Moskvada Rusiya pre-
zidentinin təşəbbüsü ilə keçirilmiş görüşün yekunlarına əsasən 
üç prezident arasında Bəyannamə imzalanmışdır. Bəyannamədə 
münaqişənin həlli üçün əsas olacaq mexanizmlər dəqiq 
müəyyən edilmişdir. Bunlar beynəlxalq hüququn norma və 
prinsipləri və bu çərçivədə qəbul edilmiş qətnamələr və 
qərarlardır. Təbii ki, bu sözlərə qərəzsiz yanaşmaq imkanı 
olanlar görəcəklər ki, bunlar məhz mənim indicə dediyim 
qətnamə və qərarlardır. Bəyannamə beynəlxalq təşkilatların 
qərarlarına istinadla tənzimləmə yollarını müəyyən edən 
mühüm siyasi sənəddir. Təminatlar bölməsində münaqişənin 
həllinin hər bir mərhələsinin təminatları göstərilir, bu da 
özlüyündə Azərbaycan tərəfinin həmişə dediyi və təkid etdiyi 
mərhələli yanaşmaya əsaslanan tənzimləməni nəzərdə tutur.  
Əlbəttə, bu da mühüm amildir ki, həmin Bəyannaməni 
imzalayan Ermənistan və Azərbaycan həm də münaqişə 
tərəfləridir. Lakin təbii ki, Bəyannamənin qəbul edilməsi kifa-
yət deyildir. Düzgün qərar qəbul etmək, yəni heç vaxt ona 
məxsus olmamış, məxsus olmayan və olmayacaq ərazilərdən 
çıxmaq, işğala son qoymaq, beynəlxalq normalara və davranış 
qaydalarına müvafiq siyasət yeritmək üçün Ermənistan tərəfinin 
siyasi iradəsi lazımdır. Onda Qafqazda sülhə qat-qat tez nail ol-
maq mümkündür.  
Hesab edirəm ki, bu məsələ daha dərin təhlil tələb edir və 
bugünkü tədbirin əhəmiyyəti də ondan ibarətdir ki, siz həm 
Azərbaycanın mövqeyi, həm bu münaqişənin tarixi kökləri, 
həm də onun həlli məsələsinə bizim yanaşmalarımızla daha 
yaxından tanış oldunuz. 
Bütövlükdə regionda vəziyyət həm qonşularımız, həm də 
ümumən dünya üçün böyük maraq doğurur. Çünki müasir 
şəraitdə Qafqaz, Xəzər hövzəsi regionu yeni əhəmiyyət kəsb 
edir. Bunun üçün də, əməkdaşlığın, etimadın və qarşılıqlı 
 58 
anlaşmanın möhkəmlənməsinə kömək edəcək məsul qərarların 
qəbul olunması zəruridir.  
Biz öz tərəfimizdən çalışırıq ki, bu istiqamətdə təşəbbüs-
lərimizlə fəal iş aparaq. Birinci növbədə diqqətimizi daxili 
məsələlərimiz üzərində cəmləşdiririk və həm bu baxımdan, həm 
də siyasi, iqtisadi islahatlar keçirilməsi baxımından deməyə 
sözümüz var. Uğurların rəhni bu islahatların paralel şəkildə 
aparılmasındadır. Möhkəm iqtisadi təməl olmadan demokratik 
dövlət qurmaq mümkün deyildir. İnkişaf etmiş demokratik 
deyilən ölkələrin təcrübəsi də məhz bunu sübut edir. Yoxsul 
ölkədə demokratik dövlət qurmaq çox çətindir və əksinə, 
möhkəm siyasi sistem və siyasi təsisatlar olmasa, istənilən 
iqtisadi uğurlar müvəqqəti olacaqdır.  
Biz Azərbaycanda ölkə daxilində siyasi və iqtisadi təşəb-
büsləri sinxronlaşdırmağa və maksimum uğur qazanmağa 
çalışırıq. Bu gün deyə bilərik ki, Azərbaycan öz mövqelərini 
nəzərəçarpacaq dərəcədə möhkəmlətmişdir, həm regionda 
ölkənin əhəmiyyəti artmışdır, həm də ölkə daxilində ictimai 
konsensus mövcuddur. Bizim seçdiyimiz yol və nəzərdə tutulan 
proqramların həyata keçirilməsi tədbirləri barədə cəmiyyətdə 
ciddi diskussiyalar yoxdur.  
İqtisadi baxımdan davamlı inkişaf edirik. Son 4 ildə 
Azərbaycan iqtisadiyyatın artım sürətinə görə dünyada liderdir. 
Bununla yanaşı, iqtisadi islahatlar həyata keçirilir. Bəzən bizim 
iqtisadi uğurlarımızı yalnız neft amili ilə əlaqələndirməyə 
çalışırlar. Neft təkcə Azərbaycanda deyil, çox ölkədə hasil 
edilir. Neftin qiymətinin artması təkcə Azərbaycanda deyil, 
başqa ölkələrdə də ÜDM-in artmasına müsbət təsir göstərir. 
Yeri gəlmişkən, biz öz regionumuzda da ən iri neft hasilatçısı 
deyilik.  
Ona görə də vəziyyəti bəsitləşdirmək və bizim iqtisadiyyatın 
inkişafını yalnız neftin qiymətinin artması ilə əlaqələndirmək 
düzgün deyildir. İqtisadiyyatın daha da liberallaşdırılması 
barədə çox ciddi planlarımız var. Bu il Dünya Bankı 
Azərbaycanı «Doing business» proqramında islahatlar üzrə lider 
 59 
hesab etmişdir. Bu bizim planlarımızı yaxşı əks etdirir. Biz həm 
də neft gəlirlərinin toplanması və xərclənməsində maksimum 
şəffaflığı təmin etmişik. Keçən il BMT Azərbaycanın Neft 
fondunu məhz şəffaflıq göstəricisinə görə mükafata layiq 
görmüşdür. 
İşsizlik problemi əsasən həll edilmişdir. Rusiyada çoxdan 
məlum olan miqrasiya, işçi qüvvəsinin qanunsuz miqrasiyası 
problemləri ilə indi biz də üzləşirik. Lakin bu da inkişafı 
göstərən amildir. Yoxsulluqla mübarizə uğurla gedir, son dörd 
ildə yoxsulların sayı 3 dəfə azalmışdır. Yaxın beş ildə işsizlik 
kimi sosial bəlanın da kökünü kəsmək ümidindəyik.  
Mən Azərbaycan haqqında çox danışa bilərəm, lakin təbii ki, 
istər bütün postsovet məkanındakı ölkələr üçün, istərsə də bütün 
ölkələr üçün səciyyəvi olan problemlər də mövcuddur. Bunlar 
həm bürokratizm, korrupsiya, həm də proteksionizmdir. Biz 
bunlara qarşı təkcə inzibati üsullarla deyil, həm də iqtisadi 
üsullarla mübarizə aparırıq. Məsələn, hazırda Azərbaycan 
iqtisadiyyatının 85 faizinin özəl sektorda formalaşması 
vəziyyəti xeyli sağlamlaşdırmışdır. Normativ aktlar və dövlət 
strukturlarının biznesin işlərinə müdaxilə etməməsinə ciddi 
nəzarət öz bəhrəsini verir.  
Sonda Azərbaycanda rusdilli əhalinin nümayəndələrinin 
mühüm rolunu da qeyd etmək istərdim. Onlar həm sovet 
dövründə, həm də müstəqillik illərində Azərbaycanın inkişafına 
böyük töhfələr vermiş vətəndaşlarımızdır. Biz ölkəmizdə 
yaranmış milli həmrəyliyi, milli sülhü və xalqlar arasındakı 
münasibətləri çox yüksək qiymətləndiririk, buna çox qayğı ilə 
yanaşırıq və öz hərəkətlərimizlə bu münasibətlərin getdikcə 
daha da yaxşılaşmasına yalnız və yalnız kömək etməyə 
çalışırıq.  
Bir daha demək istəyirəm ki, bizim nəzərdə tutduğumuz 
bütün planları həyata keçirmək üçün Qafqazda sülh zəruridir. 
Ümid edirəm ki, sizin müzakirələriniz regionumuzda daha artıq 
qarşılıqlı anlaşma olmasına kömək edəcəkdir. 
 60 
S e r g e y   V i n o k u r o v (Rusiya Federasiyası Prezi-
denti Administrasiyasının Xarici ölkələrlə regionlararası və 
mədəni əlaqələr idarəsinin rəisi): Hörmətli İlham Heydər oğlu, 
icazə verin belə bir görüşün təşkil edilməsinə və bizi 
maraqlandıran məsələlərə dair fikir mübadiləsi aparmaq 
imkanına görə Rusiya Federasiyası Prezidenti Administrasiyası 
adından və bu gün keçirdiyimiz «dəyirmi masa» iştirakçılarının 
adından Sizə səmimi minnətdarlığımızı bildirim. Biz qonaq-
pərvər Azərbaycan torpağında olmağımızdan və bu beynəlxalq 
forumun gündəliyindəki bütün məsələləri açıq şəkildə müzakirə 
etməyimizdən çox şadıq.  
İcazə verin, həm də Rusiya Federasiyasının Prezidenti 
Dmitri Anatolyeviç Medvedevin və Rusiya Federasiyası 
Prezidenti Administrasiyasının rəhbəri Sergey Yevgenyeviç 
Narışkinin tapşırığı ilə onların Sizə ən səmimi, hərarətli salam-
larını, ən xoş arzularını çatdırım. Dmitri Anatolyeviç və Sergey 
Yevgenyeviç Sizinlə son görüşlərini böyük səmimiyyətlə 
xatırlayır, ölkələrimiz arasında yaranan münasibətləri çox 
dəyərləndirir və onlara çox yüksək qiymət verirlər.  
Bu gün biz bu «dəyirmi masa» görüşündə onun təşkilat-
çısının – Avrasiya Tədqiqatlar Fondunun, azərbaycanlı tərəf-
daşlarımızın dəvəti ilə iştirak edirik. «Dəyirmi masa»nın 
mövzusu – «Azərbaycan XXI əsrdə – uğurun strategiyası» çox 
aktual mövzudur. Bizim ümumi qənaətimizə görə, bu mövzu 
hazırda Azərbaycan cəmiyyətində baş verən prosesləri, burada 
cərəyan edən meyilləri tam əks etdirir.  
Həqiqətən, indi Azərbaycan hər il davamlı artım sürəti 
nümayiş etdirən dinamik, irəliyə doğru hərəkət edən ölkədir. 
Beynəlxalq aləmdə – həm qlobal səviyyədə, həm də regional sə-
viyyədə mühüm tərəfdaşa çevrilmiş ölkədir. Bu, hörmətli cənab 
Prezident, Sizin indicə dediyiniz millətlərarası, konfessi-
yalararası ünsiyyət məsələlərinin həqiqətən uğurla həll olun-
duğu ölkədir. Münasibətlərin bütün spektri – strateji təh-
lükəsizlik, iqtisadi əməkdaşlıq məsələlərindən tutmuş, hu-
 61 
manitar sahədə əməkdaşlığa qədər məsələlərin bütün spektri bu 
gün «dəyirmi masa» iştirakçıları tərəfindən nəzərdən keçirilir.  
Diskussiyanın çox maraqlı, açıq, xeyirxah ruhda keçməsini, 
çox səmimi fikir mübadiləsi aparılmasını məmnunluqla qeyd 
etmək istərdim. Ümumi qənaətimizə görə, regionda çox mühüm 
olan sabitliyin möhkəmləndirilməsinə yönəlmiş olduqca faydalı 
tədbirdir.  
İcazə verin, bir neçə kəlmə də Rusiya–Azərbaycan müna-
sibətləri haqqında deyim, çünki bu məsələlər bu gün bizim 
işimizin gedişində çox fəal müzakirə edilmişdir. Azərbaycan ilə 
münasibətlər strateji tərəfdaşlıq xarakteri daşıyır və biz onu əsas 
götürürük ki, bu münasibətləri bütün istiqamətlər üzrə – siyasi, 
iqtisadi və əlbəttə, humanitar baxımdan inkişaf etdirəcəyik. Bu 
gün biz öz həmkarlarımızla birlikdə məmnunluqla qeyd etdik 
ki, bu il həmin vəzifənin yerinə yetirilməsinə yaxınlaşacağıq. 
Münasibətlərimiz bütün istiqamətlərdə dinamik inkişaf edir və 
biz razılıq hissi ilə vurğulayırıq ki, Rusiya–Azərbaycan 
münasibətləri həqiqətən bu mühüm regionda sabitlik amilinə, 
təhlükəsizliyin möhkəmləndirilməsi amilinə çevrilir.  
İcazə verin, Azərbaycan rəhbərliyinin humanitar sahədə 
əməkdaşlıq – Azərbaycanda rus dilinin inkişafı kimi incə 
məsələyə münasibətinə görə də minnətdarlığımı bildirim.Bu 
gün biz həmkarlarımızla fikir mübadiləsi apardıq. Bizə belə 
gəlir ki, vətəndaş cəmiyyətləri xətti ilə apardığımız işlər 
hökumətlərarası səviyyədə səyləri əhəmiyyətli dərəcədə 
tamamlaya bilər. Biz öz tərəfimizdən bu işi aparacağıq.  
Bu görüşün mümkün olmasına görə Sizə bir daha təşəkkür 
edirəm. Demək istəyirəm ki, biz ikitərəfli Rusiya–Azərbaycan 
münasibətlərinin strateji tərəfdaşlıq istiqamətində inkişaf etməsi 
üçün bütün qüvvəmizi sərf edəcək, bununla da, Sizin indicə 
dediyiniz kimi, bu mühüm regionda sabitliyin, sülhün 
möhkəmlənməsinə töhfə verəcəyik.  
Çox sağ olun.  
İ l h a m   Ə l i y e v: Çox sağ olun və xahiş edirəm, səmimi 
arzularına görə prezidentə və Administrasiyanın rəhbərinə 
 62 
mənim təşəkkürümü çatdırın. Mən də görüşlərimizi səmi-
miyyətlə xatırlayıram. Rusiya prezidenti Dmitri Anatolyeviç 
Medvedevin ilk rəsmi səfərlərindən birini Azərbaycana etməsini 
biz ölkəmizdə çox yüksək qiymətləndiririk. Bu səfər 
çərçivəsində ölkələrimiz arasında dostluq və strateji tərəfdaşlıq 
haqqında çox mühüm siyasi Bəyannamə imzalanmışdır və o, 
mahiyyətcə münasibətlərimizin həm ruhunu, həm də xarakterini 
səciyyələndirir. Rusiya prezidenti ilə tez-tez ünsiyyətdə 
olmağımız bizim münasibətlərimiz üçün mühüm xarakter kəsb 
edir, eyni zamanda, ikitərəfli format çərçivəsindən kənara çıxır, 
bizim regionun problemlərini də əhatə edir.  
Rusiya və Azərbaycan həm Xəzər regionuna, həm də Qafqaz 
regionuna aid olan iki ölkədir. Ona görə də bizim 
münasibətlərimizi çox səmimi münasibətlər kimi səciyyələn-
dirmək olar və bu çox mühümdür. Onu da başa düşürük, 
inanırıq ki, deyilən sözlərə əməl ediləcəkdir. Bu vacibdir. Belə 
məsələlərdə etimad çox mühüm rol oynayır.  
Mən Sergey Yevgenyeviç Narışkinlə görüşümüzü də 
xatırlayıram. O bizim inauqurasiya tədbirlərində iştirak etmişdi. 
Bizim çox yaxşı söhbətlərimiz oldu və çox məsələləri müzakirə 
etdik. 
Siz ölkələrimizin ikitərəfli əməkdaşlığının ən mühüm 
istiqamətlərini – iqtisadi və humanitar sahələri qeyd etdiniz. 
Bütün istiqamətlərdə böyük nailiyyətləriniz var.Bizim Rusiyaya 
ixracımız da artır, Rusiyadan bizə idxal da artır. Bu, iqtisadi 
üstünlüklərə gətirib çıxarır və humanitar sahədə olduğu kimi, 
iqtisadi sahədə də ölkələrimiz arasında münasibətləri 
möhkəmləndirir.  
Yəqin bilirsiniz ki, Azərbaycanda rus mədəniyyətinə, rus 
dilinə münasibət çox müsbətdir və biz bunu çox qiymətlən-
diririk. SSRİ dövründə təhsilin rus dilində olduğu məktəblər nə 
qədər idisə, indi də o qədərdir. Mətbuata gəldikdə isə, bizdə rus 
dilində nəşr edilən qəzetlərin sayı sovet dövründəkindən bəlkə 
də bir neçə dəfə artmışdır. Hesab edirəm ki, Bakıda Moskva 
Dövlət Universitetinin filialının açılması da bu sahədə daha sıx 
 63 
əməkdaşlığa kömək edəcəkdir. Bu qərar birlikdə qəbul edilmişdir. 
Biz öz tərəfimizdən bütün infrastrukturu təqdim etmişdik və 
istəyirdik ki, bu filial mümkün qədər tez fəaliyyətə başlasın. 
Çox qısa müddətdə bu, mümkün oldu. İndi tədris başlanmışdır 
və yəqin ki, daha yetərli infrastruktur yaradılması, yəni yeni 
bina tikilməsi barədə fikirləşmək lazımdır. Azərbaycan tərəfi 
MDU ilə razılaşdırmaqla, bu işi öz üzərinə götürəcəkdir.  
Çox mühüm olan humanitar sahədə əməkdaşlığa dair bir sıra 
başqa misallar da göstərə bilərəm. Bu əməkdaşlıq bizi 
yaxınlaşdırır və onu qoruyub saxlamalıyıq. 17 ildən çoxdur ki, 
Azərbaycan müstəqil dövlətdir, lakin bunun bizim insani 
münasibətlərimizə zərəri olmayıbdır. Humanitar əməkdaşlıq 
genişlənir, mən hətta deyərdim ki, bu gün, indiki şəraitdə bu 
əməkdaşlıq, ümumiyyətlə, bizim cəmiyyətlərin də ovqatını daha 
adekvat şəkildə əks etdirir. Çünki təbii ki, Sovet İttifaqında 
müəyyən çərçivələr, normativlər vardı və istər təhsil, mətbuat, 
istərsə də o vaxtlar deyildiyi kimi, beynəlmiləlçilik tərbiyəsi 
baxımından hər şey tənzimlənirdi. İndi isə bunlar ölkələrin 
iradəsinə, onların bu məsələlərə münasibətinə, yanaşmasına 
əsaslanır. Mən inanıram ki, bu istiqamətdə əməkdaşlıq 
genişlənəcəkdir.  
Öz tərəfimdən sizin sözünüzə qüvvət vermək istərdim ki, 
vətəndaş cəmiyyəti xətti ilə əlaqələrin daha da gücləndirilməsi 
zəruridir. Bəzən elə təsəvvür yaranır ki, ölkələrimiz arasındakı 
münasibətlərin səviyyəsi və onların praktik cəhəti ümumi fonda 
tam şəkildə əks olunmur. Əlbəttə, bu baxımdan məhz vətəndaş 
cəmiyyətinin nümayəndələri, xüsusən regionda vəziyyəti çox 
peşəkar səviyyədə, hərtərəfli və səriştəli şəkildə 
qiymətləndirmək imkanı olanlar çox böyük rol oynamalıdır. 
Hesab edirəm, belə tədbirləri həm Bakıda, həm də Moskvada 
tez-tez keçirmək lazımdır ki, anlaşma daha çox olsun. Bəzən 
informasiyanın azlığına görə və ya hansısa təhrikçi 
informasiyalar ucbatından anlaşılmazlıqlar baş verə bilər.  
Sirr deyil ki, Rusiya–Azərbaycan münasibətlərinin möhkəm-
ləndirilməsini bütün region üçün faydalı hesab edən çoxsaylı 
 64 
insanlarla yanaşı, bu məsələyə ifrat həssaslıqla yanaşanlar da 
var. Ona görə də bu prosesə fitnəkar müdaxilələr 
edilməyəcəyinə zəmanət yoxdur. Əlbəttə, ən yaxşı zəmanət 
ölkələrimiz arasında möhkəm siyasi münasibətlər, eləcə də 
ictimai rəyə təsir göstərmək imkanına malik olanlar arasında 
münasibətlərdir.  
Bir daha demək istəyirəm ki, öz fikirlərinizi, şübhələrinizi, 
tövsiyələrinizi açıq, sakit şəraitdə bölüşə biləcəyiniz «dəyirmi 
masa» kimi konfranslar məni çox sevindirir. Mənim başa 
düşdüyümə görə, bu gün sizi birləşdirən məqsəd ölkələrimiz 
arasında münasibətlərin möhkəmlənməsinə, bizim regionda 
etimad tədbirlərinin möhkəmlənməsinə kömək etməkdir. Buna 
görə də güman edirəm ki, nəticələr yaxşı olacaqdır.  
A l e k s e y   O s t r o v s k i  (Rusiya Dövlət Dumasının 
MDB işləri və həmvətənlərlə əlaqələr komitəsinin sədri): Hör-
mətli İlham Heydər oğlu, icazə versəniz, bu gün mən Sizin 
qarşınızda həm bu «dəyirmi masa» görüşündə sədrlik edən şəxs 
kimi, həm də Rusiya Dövlət Dumasının MDB işləri və 
həmvətənlərlə əlaqələr komitəsinin sədri kimi çıxış edərdim. 
Bugünkü «dəyirmi masa» görüşünü açarkən mən Heydər 
Əliyevin rolunu xüsusi vurğulamışam. Bizim Komitədə 
hamımız çox minnətdarıq ki, onun müdrikliyi sayəsində 
ölkələrimiz arasında münasibətlərin normallaşması perspektivi-
ni qoruyub saxlamaq mümkün olmuşdur. Təəssüf ki, ötən əsrin 
90-cı illərində belə deyildi. Heydər Əliyevin nümayiş etdirdiyi 
bu müdrikliyə görə biz ona çox minnətdarıq.  
Sizi əmin edirəm ki, biz Dövlət Dumasında, xüsusən mənim 
başçılıq etdiyim Komitədə – Sizə də məlum olan, istər 
Komitənin siyasətini, istərsə də Dövlət Dumasının siyasətini 
heç vaxt müəyyən etməmiş, bu gün də müəyyən etməyən və heç 
vaxt müəyyən etməyəcək bəzi üzvləri istisna olmaqla – Azər-
baycanın ərazi bütövlüyü məsələsində və bu haqda söhbətlər 
aparmağın yolverilməzliyi barədə eyni mövqedəyik. Postsovet 
məkanında münaqişəli vəziyyətlər məsələsinə dair apardığımız 
dinləmələrdə Sizin mövqeyinizə, Azərbaycanın ərazi 
 65 
bütövlüyünə hörmət əlaməti olaraq Dağlıq Qarabağın heç adı da 
çəkilmədi.  
Sizin həssas qayğınız sayəsində rus dilinə, rus mədəniy-
yətinə, ənənələrinə və tarixinə münasibətin qorunub saxlan-
masına görə Sizə çox minnətdarıq.  
Oktyabr ayında Dövlət Dumasının Azərbaycanda prezident 
seçkilərini müşahidə edən nümayəndə heyətinə başçılıq etmək 
hüququ mənə etibar edilmişdi. Bir neçə kəlmə də Sizin 
qazandığınız zəfər barədə demək istəyirəm. İnanın ki, bunlar 
boş sözlər deyil, mən 26 seçki məntəqəsində oldum, insanlarla 
söhbət etdim. Onların Sizin namizədliyinizə səs verməyə necə 
yüksək əhval-ruhiyyə ilə, sevinclə getdiklərini gördüm. Bu, 
postsovet dövlətlərinin çoxu üçün yaxşı nümunə ola bilər. Bu 
məsələdə növbəti dəfə özünü göstərmiş ikili standartlar 
mövqeyi, yəni əgər seçicilərin 70 faizdən çoxu liderə səs 
verirsə, Qərb birliyi həmin seçkiləri tanımır. Bu, tamamilə 
cəfəngiyatdır, nəzakətsiz siyasət və münasibətdir.  
Çıxışımın sonunda Sizə məlumat vermək istəyirəm ki, gələn 
il mən bəzi məsələlər, o cümlədən Dağlıq Qarabağ 
münaqişəsinin həlli perspektivlərinə dair vahid mövqe işləyib 
hazırlamaq üçün iki komitənin – Milli Məclisin müvafiq 
komitəsinin və bizim komitənin Moskvada və ya Bakıda birgə 
iclasının keçirilməsini planlaşdırmışam.  
İ l h a m   Ə l i y e v: Sağ olun. Mən sizi yenidən görmə-
yimə şadam. Çox şadam ki, siz tez-tez bizim ölkədə olursunuz – 
həm seçkilərdə, həm inauqurasiyada, bundan əvvəl isə 
parlamentin yubileyində olmusunuz, əvvəllər də gəlmisiniz. Biz 
Ermənistan–Azərbaycan münaqişəsinin həlli məsələsində 
Dövlət Dumasının mövqeyini çox yüksək qiymətləndiririk.  
Azərbaycanda bütün millətlərin nümayəndələri arasında 
mövcud münasibətlər haqqında sizin sözlərinizə şərikəm. 
Ruslar Azərbaycanda ən böyük icmadır və onlar, əlbəttə, daim 
həm bizim, həm də sizin qayğınızı hiss edirlər. Rusiyanın 
müxtəlif hakimiyyət qollarının rəhbərləri Azərbaycanda olarkən 
həm Bakıda, həm də Bakının hüdudlarından kənarda yığcam 
 66 
yaşadıqları yerlərdə rus icmasının nümayəndələri ilə görüşürlər. 
Bu çox mühümdür. Ruslar burada özlərini inamlı hiss edirlər, 
onlar bizim ölkəmizin layiqli vətəndaşlarıdır, onlar sərbəst 
yaşayır, işləyirlər.   
Onu da demək istəyirəm ki, bir müddət əvvəl Rus Dram 
Teatrı praktiki olaraq tamamilə təzədən tikilmişdir və onun 
açılışını mən etmişəm. Teatr yaşayır, həm xarici ölkələrdə, həm 
də Azərbaycanın bölgələrində qastrol səfərlərində olur ki, bu da 
vacibdir. Məndə olan məlumatlara görə, bu teatr təkcə Bakıda 
deyil, bölgələrdə də böyük uğur qazanır. Bu isə o deməkdir ki, 
SSRİ dağılandan sonra keçən dövr ərzində rus dili bizim 
məkandan yox olmamışdır.   
Bizim münasibətlərimizin indikatorlarından biri də Moskva 
ilə Bakı arasında aviareyslərin sayıdır. Zənnimcə, bu gün 
onların sayı sovet dövründəkindən az deyildir. Lakin o dövrdə 
bunlar planla tənzimlənirdi, bu gün isə kommersiya 
mülahizələrinə əsasən tənzimlənir.  
Biz çox şadıq ki, 2000-ci illərdən başlayaraq, Rusiya ilə 
Azərbaycan arasındakı münasibətlər tamamilə yeni səviyyəyə 
yüksəlmişdir. Siz Heydər Əlirza oğlu Əliyevin bu istiqamətdə 
rolunu qeyd etdiniz. Mən Vladimir Vladimiroviç Putinin rolunu 
da qeyd etmək istəyirəm. Onun rolu çox mühüm olmuşdur. 
Çünki o, Rusiya dövlətinin ilk prezidenti idi ki, həqiqi mənada, 
bu vəzifəyə seçiləndən dərhal sonra Azərbaycana səfər etmişdi. 
Bu səfər nəticəsində  keçən əsrin 90-cı illərində  süni şəkildə 
yaradılan məsələlərin çoxu aradan qaldırıldı. Bu illər ikitərəfli 
münasibətlərin təkcə bizim maraqlarımıza uyğun olmadığı dövr 
deyildi. Bu həm də Rusiya dövləti üçün ağır dövr idi. Biz çox 
şadıq ki, bu dövr həmişəlik keçmişdə qalmışdır. Rusiya dinamik 
inkişaf edir, öz dövlətçiliyini, dünyada öz mövqelərini möhkəm-
ləndirir və artıq dünya siyasətinin güclü mərkəzinə çevrilmişdir.  
Biz Rusiyada «Azərbaycan İli», Azərbaycanda «Rusiya İli», 
iqtisadi, mədəni, siyasi xarakterli çoxlu tədbirlər keçirmişik. 
Moskvada Ümumrusiya Azərbaycan Konqresinin qurultayını da 
unuda bilmərəm. Açılışda prezident Putinlə birlikdə iştirak 
 67 
etmişdik. Bu da çox mühüm siyasi tədbir idi. Bu, Rusiyada 
yaşayan və işləyən azərbaycanlılarda əminlik yaratdı ki, onlar 
bundan sonra da orada rahat yaşayacaqlar, onların hüquqları 
qorunacaqdır.  
Bunlar çox mühümdür və çox yaxşı əməli nəticələr ver-
mişdir. Bunlar olan yerdə müvəffəqiyyət də var, gələcəyi 
görmək də mümkündür. Əgər ölkələrin yalnız milli maraqlarını 
əks etdirən məsələlər üzərində diqqəti cəmləşdirsək, onda 
hamının işi xeyli asan olar. Mən Rusiya prezidenti ilə son 
görüşlərimizin birində, Moskvada mətbuat qarşısında demişdim 
ki, qonşular kimi, münasibətlərimiz nümunə ola bilər, bu 
münasibətlər möhkəm baza üzərində qurulmuşdur, bizim milli 
maraqlarımızı əks etdirir və həm ölkələrimiz üçün, həm də 
bütövlükdə region üçün çox müsbət nəticələri vardır.  
Şübhəsiz ki, bizim münasibətlərimiz gələcəkdə də regio-
numuzda sabitləşdirici amil rolu oynayacaq, burada 
təhlükəsizlik tədbirlərinin güclənməsinə və ümidvaram ki, 
bütün münaqişələrin həllinə kömək edəcəkdir. 
 
 
 
 
 
 
 
 
 
 
ƏDLİYYƏ VƏ MƏHKƏMƏ İŞÇİLƏRİNƏ 
 
Hörmətli ədliyyə işçiləri, hakimlər və veteranlar!  
Sizi Azərbaycan ədliyyəsinin 90 illik yubileyi müna-
sibətilə səmimi-qəlbdən təbrik edirəm. 
Azərbaycanın ədliyyə sisteminin zəngin tarixi vardır. Əsası 
Azərbaycan Demokratik Respublikası dövründə qoyulan bu 
 68 
tarix özündə xalqımızın müstəqillik uğrunda mübarizəsini, şanlı 
keçmişini əks etdirir. 1918-ci il noyabrın 14-də demokratik 
prinsiplərə əsaslanan məhkəmə sisteminin yaradılmasını 
nəzərdə tutan Azərbaycan Məhkəmə Palatasının Əsasnaməsi, 
noyabrın 22-də isə Ədliyyə Nazirliyinin Əsasnaməsi təsdiq 
edilmiş, ədliyyə sahəsində və məhkəmə idarəçiliyində bir sıra 
qərarlar qəbul edilmiş, qanunlar hazırlanmışdır. 
Sovet hakimiyyəti dövründə konyunktur maraqlara uyğun 
olaraq, hüquq siyasətinin dəfələrlə dəyişdirilməsi, ədliyyə və 
məhkəmə orqanlarının bir neçə dəfə ləğv edilməsi və yenidən 
yaradılması sabit ədalət mühakiməsi sisteminin formalaşmasına 
mane olurdu. Yalnız ümummilli lider Heydər Əliyev 
hakimiyyətə gəldikdən sonra, XX əsrin 70-ci illərindən 
başlayaraq, ədliyyə və məhkəmə orqanları davamlı inkişaf 
mərhələsinə daxil oldu. 
Azərbaycanın dövlət müstəqilliyinin ilk illərində Ermənis-
tanın Azərbaycana qarşı təcavüzünün və hakimiyyət uğrunda 
mübarizənin doğurduğu siyasi və iqtisadi tənəzzül, vətəndaş 
müharibəsi təhlükəsi, insan hüquqlarının kütləvi şəkildə 
pozulması, idarəçilik və qanunçuluq böhranı dövlətçiliyimizi 
məhv olmaq reallığı ilə üz-üzə qoymuşdu. Məhz belə bir ağır 
vəziyyətdə xalqın təkidi ilə siyasi hakimiyyətə qayıdan 
ümummilli lider Heydər Əliyevin qətiyyəti və siyasi iradəsi 
sayəsində ölkədə ictimai-siyasi sabitliyin təmin edilməsinə, 
demokratik dövlət quruculuğuna, o cümlədən, məhkəmə-hüquq 
islahatlarına başlanıldı. 
Nəticədə ölkəmizdə beynəlxalq standartlara cavab verən 
qanunvericilik bazası yaradıldı, demokratik prinsiplərə əsas-
lanan yeni məhkəmə sistemi təsis edildi, ədliyyə orqanlarının 
səlahiyyətləri genişləndirildi və onun qarşısında yeni vəzifələr 
qoyuldu, şəffaf prosedurlar əsasında peşəkar hakim və ədliyyə 
korpusu formalaşdırıldı. Ümummilli lider Heydər Əliyev 
qanunçuluğun təmin edilməsində, ədliyyə sahəsində vahid 
dövlət siyasətinin formalaşdırılmasında və həyata 
keçirilməsində, bütövlükdə hüquq sisteminin inkişafında 
 69 
ədliyyə və məhkəmə orqanlarının rolunu yüksək qiymətlən-
dirərək, hüquq varisliyini təmin etmək məqsədi ilə noyabrın 22-
ni ədliyyə işçilərinin peşə bayramı günü elan etdi. 
Azərbaycan Respublikası Prezidentinin 2006-cı il 19 yanvar 
və 17 avqust tarixli fərmanları məhkəmə və ədliyyə orqanlarının 
inkişafının yeni mərhələsini müəyyən etdi, məhkəmə-hüquq 
sisteminin müasir dövrün tələblərinə uyğun olaraq 
təkmilləşdirilməsinə, ölkəmizin regionlarında hüquq 
infrastrukturunun genişləndirilməsinə şərait yaratdı.  
İslahatların bu mərhələsində məhkəmə və ədliyyə orqan-
larının inkişafının əsas məqsədləri əhalinin hüquqi təsisatlara və 
hüquqi yardıma tələbatının ödənilməsi, yeni nəsil hakim və 
hüquqşünasların formalaşdırılması, məhkəmələrin 
müstəqilliyinin və məhkəmələrə inamın artırılması, məhkəmə-
lərə və ədliyyə orqanlarına müraciət imkanlarının asanlaş-
dırılmasıdır. 
Hüquq sisteminin təkmilləşdirilməsi, həmçinin əhaliyə 
göstərilən notariat və digər hüquqi xidmətlərin, hüquqi və fiziki 
şəxslərin dövlət qeydiyyatının, məhkəmə ekspertizasının, 
penitensiar müəssisələrin və məhkəmə icraçılarının işinin 
müasir tələblər səviyyəsində qurulmasına yönəlmişdir. 
Hazırda məhkəmə və ədliyyə orqanları qarşısında qanun-
çuluğun təmin edilməsi və ədalət mühakiməsinin səmərəliliyi-
nin daha da artırılması, qanun yaradıcılığı və hüquqi maarif-
ləndirmə, insan hüquqlarının müdafiəsi, cəza-icra siyasətinin 
humanistləşdirilməsi, yeni informasiya texnologiyalarının tətbiq 
edilməsi, yüksək hazırlıqlı hüquqşünaslardan ibarət kadr 
potensialının formalaşdırılması kimi vəzifələr durur. 
Əminəm ki, məhkəmə və ədliyyə orqanları hüquqi dövlət 
quruculuğu istiqamətində səylərini bundan sonra da davam 
etdirəcək və qarşıda duran vəzifələri layiqincə yerinə 
yetirəcəklər. 
Hörmətli ədliyyə işçiləri, hakimlər və veteranlar! 
Sizi bir daha 90 illik yubileyiniz münasibətilə təbrik edir və 
ədalət mühakiməsi naminə fəaliyyətinizdə uğurlar arzulayıram. 
 70 
 
İLHAM ƏLİYEV 
Azərbaycan Respublikasının Prezidenti 
 
Bakı, 21 noyabr 2008-ci il  
 
 
 
 71 
 
 
BÖYÜK BRİTANİYANIN YORK HERSOQU, 
ŞAHZADƏ ENDRYU İLƏ GÖRÜŞ 
 
Prezident sarayı 
 
22 noyabr 2008-ci il  
 
Azərbaycan Respublikasının Prezidenti İlham Əliyev 
noyabrın 22-də Böyük Britaniyanın York hersoqu, şahzadə 
Endryunu qəbul etmişdir. 
Görüşdə Azərbaycanla Böyük Britaniya arasında ikitərəfli 
münasibətlərin müxtəlif sahələrdə genişləndiyi vurğulandı. 
İqtisadi sahədə əlaqələrin dinamik inkişaf etdiyi bildirildi və bu 
əməkdaşlığın gələcəkdə möhkəmlənəcəyinə inam ifadə olundu. 
 
 
 
 
 
 
 72 
 
 
 
RUMINİYA PREZİDENTİ  
ZATİ-ALİLƏRİ  
CƏNAB TRAYAN BESESKUYA  
 
Hörmətli cənab Prezident! 
Ölkənizin milli bayramı – Birlik günü münasibətilə Sizə 
və Sizin simanızda bütün xalqınıza öz adımdan və Azərbaycan 
xalqı adından ən səmimi təbriklərimizi yetirirəm. 
Bu gün Azərbaycan–Rumıniya münasibətləri dinamik 
inkişaf yolundadır. Ölkələrimizin istər ikitərəfli qaydada, istərsə 
də beynəlxalq və regional qurumlar, layihələr çərçivəsində 
əməkdaşlığı məmnunluq doğurur. Əminəm ki, dost 
xalqlarımızın mənafeləri naminə işbirliyimizin daha da 
dərinləşdirilməsi üçün bundan sonra da birgə səylərimizi davam 
etdirəcəyik. 
Bu əlamətdar gündə Sizə möhkəm cansağlığı, işlərinizdə 
uğurlar, dost Rumıniya xalqına sülh və firavanlıq arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 24 noyabr 2008-ci il 
 73 
 
 
 
BİRLƏŞMİŞ ƏRƏB ƏMİRLİKLƏRİNİN 
PREZİDENTİ ƏLAHƏZRƏT ŞEYX XƏLİFƏ BİN 
ZAİD ƏL-NƏHƏYYANA 
 
Əlahəzrət!  
Milli bayramınız – Birləşmiş Ərəb Əmirlikləri dövlətinin 
yaranması günü münasibətilə Sizi və Sizin simanızda bütün 
xalqınızı öz adımdan və Azərbaycan xalqı adından ürəkdən 
təbrik edirəm. 
Ölkələrimiz arasındakı dostluq və əməkdaşlıq münasibətləri 
müvəffəqiyyətlə inkişaf etməkdədir. Əminəm ki, daim 
genişlənən əlaqələrimiz, beynəlxalq qurumlar çərçivəsində 
qarşılıqlı fəaliyyətimiz və dəstəyimiz bundan sonra da xalq-
larımızın mənafelərinə xidmət edəcəkdir. 
Bu xoş gündə Sizə möhkəm cansağlığı, işlərinizdə uğurlar, 
Birləşmiş Ərəb Əmirliklərinin dost xalqına əmin-amanlıq və 
firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 24 noyabr 2008-ci il 
 
 
 
 
 74 
 
 
 
BİRLƏŞMİŞ ƏRƏB ƏMİRLİKLƏRİNİN VİTSE-
PREZİDENTİ, BAŞ NAZİRİ, DUBAY 
ƏMİRLİYİNİN HÖKMDARI ƏLAHƏZRƏT ŞEYX 
MƏHƏMMƏD BİN RƏŞİD ƏL-MƏKTUMA 
 
Əlahəzrət!  
Ölkənizin milli bayramı – Birləşmiş Ərəb Əmirlikləri 
dövlətinin yaranması günü münasibətilə Sizə və xalqınıza 
təbriklərimi yetirirəm. 
Əminəm ki, Azərbaycan ilə Birləşmiş Ərəb Əmirlikləri 
arasındakı dostluq və əməkdaşlıq münasibətlərinin inkişafı daim 
xalqlarımızın rifahına töhfələr verəcəkdir. 
Sizə möhkəm cansağlığı, işlərinizdə uğurlar, dost xalqınıza 
sülh və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 24 noyabr 2008-ci il 
 
 
 
 
 75 
 
 
 
TAİLAND KRALI ƏLAHƏZRƏT BHUMİBOL 
ADULYADEJƏ 
 
Əlahəzrət! 
Tailandın milli bayramı – Təvəllüd gününüz münasibətilə 
Sizə və Sizin simanızda bütün xalqınıza ən səmimi 
təbriklərimizi və xoş arzularımızı yetirməkdən məmnunluq 
duyuram. 
Ümidvaram ki, Azərbaycan ilə Tailand arasındakı müna-
sibətlər xalqlarımızın mənafelərinə uyğun olaraq, bundan sonra 
da dostluq və əməkdaşlıq məcrasında inkişaf edəcəkdir. 
Bu xoş gündə Sizə möhkəm cansağlığı, işlərinizdə uğurlar, 
dost xalqınıza sülh və rifah diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 24 noyabr 2008-ci il 
 
 
 
 
 
 76 
 
 
 
ABŞ-ın BEYNƏLXALQ İNKİŞAF AGENTLİYİNİN 
(USAİD) ADMİNİSTRATORU VƏ ABŞ-ın  
XARİCİ YARDIMLAR ÜZRƏ DİREKTORU 
HENRİETTA FORUN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
24 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 24-də Amerika Birləşmiş Ştatlarının Beynəlxalq 
İnkişaf Agentliyinin (USAİD) Administratoru və ABŞ-ın Xarici 
yardımlar üzrə direktoru Henrietta Forun başçılıq etdiyi 
nümayəndə heyətini qəbul etmişdir. 
Azərbaycanda həyata keçirilən işlərin onda böyük təəssürat 
hissi doğurduğunu söyləyən Henrietta For prezident İlham 
Əliyevin Azərbaycanın inkişaf perspektivləri barədə fikir və 
baxışlarını Amerika Birləşmiş Ştatlarına qayıdarkən 
həmkarlarına çatdıracağını bildirdi. 
Dövlətimizin başçısı Henrietta Forun ölkəmizə səfərinin 
ikitərəfli əlaqələrimizi, regiondakı vəziyyəti müzakirə etmək 
baxımından yaxşı imkan yaratdığını vurğulayaraq, ABŞ–
Azərbaycan münasibətlərinin uğurla inkişaf etməsindən məm-
nunluğunu ifadə etdi.  
 
 
 
 77 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN İTALİYAYA RƏSMİ SƏFƏRİ 
 
25 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 25-də İtaliya Respublikasına rəsmi səfərə yola 
düşmüşdür. 
Azərbaycan prezidentini Heydər Əliyev Beynəlxalq Aeropor-
tunda Baş nazir Artur Rasizadə, Prezidentin İcra Aparatının 
rəhbəri Ramiz Mehdiyev və Bakı Şəhər İcra Hakimiyyətinin 
başçısı Hacıbala Abutalıbov yola saldılar. 
 
                                      * * * 
Noyabrın 25-də Azərbaycan Respublikasının Prezidenti 
İlham Əliyev İtaliya paytaxtına gəlmişdir. 
Azərbaycanın və İtaliyanın dövlət bayraqları ilə bəzədilmiş 
Romanın «Çampino» hərbi hava limanında dövlətimizin 
başçısına və xanımı Mehriban Əliyevaya gül dəstələri təqdim 
olundu. 
Prezident İlham Əliyevi İtaliyanın yüksək vəzifəli dövlət və 
hökumət nümayəndələri böyük hörmətlə qarşıladılar.  
Azərbaycan prezidenti hava limanından onun üçün ayrılmış 
iqamətgaha yola düşdü.  
 
 
 
 
 
 
 
 
 78 
 
 
 
İTALİYANIN «RAİ İNTERNATİONAL» 
TELEKANALINA MÜSAHİBƏ   
 
Roma 
 
25 noyabr 2008-ci il  
 
Azərbaycan Respublikasının Prezidenti İlham Əliyev 
İtaliyaya rəsmi səfəri çərçivəsində noyabrın 25-də onun üçün 
ayrılmış iqamətgahda bu ölkənin «Rai İnternational» tele-
kanalının «Foks neks» proqramına müsahibə vermişdir. 
– Ölkəniz müstəqilliyini qazandığı vaxtdan bəri çətin bir 
yol keçib, indi isə neft və qaz hasilatçısı kimi tanınır. Bu yol-
da İtaliya ilə əməkdaşlığın genişləndirilməsi necə görünür? 
– Bu yol bizi işıqlı gələcəyə doğru aparır. Çünki ötən bir 
neçə ildə bizim enerji layihələrimiz uğurla həyata keçirilibdir. 
Bu gün böyük həcmdə neft ixrac edən dövlətə çevrilmişik və 
qaz ixrac edən ölkəyə də çevrilməkdəyik. Bir neçə neft və qaz 
kəmərləri inşa etmişik və enerji təchizatının şaxələndirilməsinə 
nail olmuşuq. Enerji sahəsində işbirliyi də bizim İtaliya ilə 
ikitərəfli əlaqələrimizin əsas elementlərindən biridir. Biz 
işbirliyinin praktik tərəflərini müzakirə edirik və Azərbaycanda 
gördüyümüz kimi, İtaliya ilə də enerji sahəsində davamlı 
işbirliyi mümkündür. Bir daha vurğulamaq istəyirəm ki, 
Azərbaycanın enerji ehtiyatları artıq Avropa, dünya enerji 
bazarlarına çatdırılır və əlbəttə ki, Azərbaycan bunlardan 
yararlanır. İqtisadi inkişaf bir çox sosial problemlərin həlli 
deməkdir və ölkənin regional mövqeləri əhəmiyyətli dərəcədə 
güclənmişdir.  
– Nabukko layihəsinə gəldikdə, bu layihə həyata keçirilə-
cəkmi, yoxsa dayandırılıb? 
 79 
– Bunu demək çətindir və qeyd etmək istərdim ki, Nabukko 
layihəsi gündəliyə gələndə həmin layihənin potensial 
təchizatçısı Azərbaycan deyil, digər mənbələr nəzərdə 
tutulurdu. Lakin bu gün Nabukko haqqında daha çox eşidəndə 
biz Azərbaycanın qaz ehtiyatlarını görürük. Biz əsas qaz 
yataqlarımızın işlənilməsinə son vaxtlar başlamışıq. Hələlik 
hasilatı ən yüksək həddə çatdırmamışıq, ümid edirik ki, buna 
növbəti 5-6 il ərzində nail olacağıq. Bu gün Azərbaycan qazı 
artıq bazarlara çıxıb, biz üç ölkəyə qaz ixrac edirik və çox 
güman ki, istehlakçıların əhatəsi genişlənəcəkdir. Lakin 
Nabukko layihəsinin həyata keçirilməsi təkcə bizdən asılı 
deyildir. Bu daha çox Nabukko şirkətlərinin fəaliyyətindən, 
tranzit məsələlərindən, Mərkəzi Asiya mənbələrinə qoşulma 
məsələlərindən asılıdır. Bu daha geniş bir layihədir. Azərbaycan 
Nabukko layihəsində tranzit ölkə və zərurət yaranarsa, potensial 
təchizatçı rolu oynamağa hazırdır. Lakin onu da demək istərdim 
ki, bu təkcə bizim layihəmiz deyildir.  
Bizim öz layihələrimizə gəldikdə isə, Bakı–Tbilisi–Ceyhan 
neft, Bakı–Tbilisi–Ərzurum qaz kəmərləri layihələri tamam-
lanıb və artıq qeyd etdiyim kimi, Azərbaycan nefti və qazı 
müxtəlif istiqamətlərdə nəql olunur.  
– «Qazprom» Azərbaycan qazının alması ilə bağlı yüksək 
qiymət təklif etmişdir. Bu sahədə onlara verəcəyiniz cavab 
nə ola bilərdi? 
– Bizə müxtəlif təkliflər gəlir və öncə dediyim kimi, biz 
qonşumuz olan Gürcüstana, digər qonşumuz Türkiyəyə qaz 
ixrac edirik. Türkiyə vasitəsilə qazımız Avropa İttifaqı bazarına, 
xüsusilə Yunanıstana daxil olur. Digər qonşumuz Rusiyanın 
«Qazprom» şirkətindən də bizə təkliflər var və biz hazırda 
həmin təklifləri nəzərdən keçiririk. Əlimizdə olan təkliflərə biz 
eyni mövqedən yanaşırıq. Bu tamamilə ticari məsələdir. Biz öz 
enerji layihələrimizi yalnız kommersiya, şaxələndirmə, 
təhlükəsizlik və uzunmüddətli tərəfdaşlıq baxımından həyata 
keçiririk. Bu səbəbdən bütün təkliflərə baxılacaqdır. Təbii ki, 
qiymət də bazar qiymətlərinə cavab verməlidir. Bu gün 
 80 
Azərbaycan iqtisadiyyatı 100 faiz bazar iqtisadiyyatıdır və əgər 
qiymət yaxşıdırsa, təbii ki, hər bir təklif dəyərləndirilə bilər. Bu 
gün və gələcəkdə –çox uzaq gələcəkdə deyil – Azərbaycan 
müxtəlif istiqamətlərə qaz ixrac etmək üçün kifayət qədər mavi 
yanacaq hasil edə biləcəkdir.  
– Azərbaycan beynəlxalq səviyyədə get-gedə daha mü-
hüm rol oynamağa başlayır. Bu baxımdan enerji 
əməkdaşlığı sahəsində İranla da müəyyən işbirliyi nəzərdə 
tutulurmu? 
– Bəli, bizim İranın enerji sektoru ilə tərəfdaşlığımız var, 
ticarət əlaqələrimiz var, İran bazarına neft məhsulları ixrac 
edirik. Elektrik enerjisi mübadiləsi sahəsində əməkdaşlıq edirik, 
bizi birləşdirən elektrik xətlərimiz var. Son bir neçə il ərzində 
qaz sahəsində də çox ciddi əməkdaşlıq edirik, mübadilə 
əməliyyatları aparırıq, ölkələrimizin müxtəlif bölgələri üçün 
mavi yanacağın mübadiləsini həyata keçiririk. Beləliklə, bu 
əməkdaşlıq çox genişdir, qarşılıqlı surətdə səmərəlidir və enerji 
resurslarımızın axınını şaxələndirməyə kömək edir.  
Faktiki olaraq biz enerji sahəsində bütün qonşularımızla çox 
ciddi və səmərəli əməkdaşlıq edirik. Bu o deməkdir ki, 
təchizatçı kimi, Azərbaycan ən mühüm məqsədlərindən biri 
olan şaxələndirməyə nail ola bilmişdir. Şaxələndirmə təkcə 
istehlakçılar üçün deyil, təchizatçılar üçün də vacibdir. Xüsusilə 
də dünyanın enerji bazarına birbaşa çıxışı olmayan ölkələr 
üçün. Azərbaycan açıq dənizlərə çıxışı olmayan  ölkədir, bizim 
neft və qaz bazarlarına birbaşa çıxışımız yoxdur. Buna görə də 
boru kəmərlərinin olması vacibdir. Bizim müxtəlif 
istiqamətlərdə boru kəmərlərimiz var, qonşu ölkələrlə, o 
cümlədən İranla da əməkdaşlığımız uğurludur.  
– İqtisadi artım sahəsində ölkəniz son illər ərzində böyük 
nailiyyətlər əldə etmişdir. Bu haqda məlumat verərdiniz. 
– Bəli, bu həqiqətdir. Son 5 il ərzində iqtisadi artım 3 dəfə 
çoxalmışdır. İqtisadiyyatımız artıb, bu, eynilə sənaye isteh-
salında da baş veribdir. Biz işsizliyi, demək olar ki, tamamilə 
aradan qaldırmışıq, hazırda yoxsulluğun azaldılması proqramı 
 81 
çox uğurla icra olunur. Ölkədə yoxsul yaşayan insanların sayı 
çox azdır. Biz ölkənin inkişafı üçün böyük sərmayələr qoyuruq, 
infrastruktura investisiyalar yatırılır. Son 5 il ərzində büdcə 
xərclərimiz 10 dəfədən də çox artıb və bu gün, xüsusilə qlobal 
maliyyə böhranı dövründə biz özümüzü çox rahat hiss edirik. 
Valyuta ehtiyatlarımız 18 milyard dollara çatıbdır. Bu bizim 
üçün kifayətdir. İqtisadi fəaliyyəti inkişaf etdirmək üçün yaxşı 
perspektivlərimiz var. Dünya iqtisadiyyatında müşahidə edilən 
ümumi tənəzzülə baxmayaraq, bu il də bizim iqtisadiyyatımızda 
artımın səviyyəsi yüksək olacaqdır. Ötən il bu, 25 faizə bərabər 
olub, bu il təbii ki, bir qədər az, lakin real olacaqdır. 
Beləliklə, ölkədəki bir çox iqtisadi problemlər həll olunub və 
təbii ki, biz özümüzü çox arxayın hiss edirik. Biz iqtisadi 
cəhətdən təmin olunmuş ölkəyik. Təbii ehtiyatlarımız var, 
coğrafi mövqeyimiz əlverişlidir, müasir nəqliyyat infrastruk-
turumuz, yaxşı iqlimimiz, yaxşı aqrar imkanlarımız var. 
Özümüzü əksər kənd təsərrüfatı məhsulları ilə, demək olar ki, 
100 faiz təmin edirik. Beləliklə, biz ərzaq təhlükəsizliyi, enerji 
təhlükəsizliyi və hər bir ölkə üçün son dərəcə vacib olan 
nəqliyyat təhlükəsizliyi baxımından yaxşı vəziyyətdəyik. Lakin 
bu o demək deyil ki, biz bu vəziyyətdən həzz almalıyıq. Biz 
güclü ölkə olmaq üçün bütün bu illər çalışdığımız kimi, hələ 
çox iş görməliyik.  
– İndi isə ikitərəfli münasibətlərə keçək. Xalqlarımız 
arasında dostluq əlaqələri tarixən mövcud olub. Bilirik ki, 
Azərbaycanda motsarella pendiri istehsal edən müəssisə açı-
lıbdır. İtaliya ilə iqtisadi münasibətlərin gücləndirilməsinə 
gəldikdə Siz nə qənaətdəsiniz? 
– Düzdür, ümumiyyətlə, ölkələrimiz arasında əlaqələr çox 
uğurla inkişaf edir. Müstəqilliyi əldə etdiyimiz ilk illərdən 
İtaliya ilə əlaqələrimiz çox sürətlə inkişaf edir. Bu mənim son 3 
il ərzində ölkənizə ikinci rəsmi səfərimdir. Bu, əlaqələrimizin 
səviyyəsinin mühüm göstəricisidir. İtaliya şirkətləri 
Azərbaycanda uğurla çalışır, enerji sektoruna və digər sahələrə 
böyük sərmayələr yatırır. Azərbaycanda bəzi İtaliya şirkətləri 
 82 
müxtəlif sənaye layihələrində podratçı qismində çalışır və kənd 
təsərrüfatı sahəsində təmsil olunur. Ölkələrimiz arasında 
humanitar sahədə güclü mədəni əlaqələrimiz, geniş fəaliyyət 
var. Ümumiyyətlə, bunlar çox tarazlaşdırılmış yaxşı gələcəyi 
olan əlaqələrdir. Çünki siyasi və iqtisadi sahələrdə əlaqələri 
inkişaf etdirmək üçün yaxşı imkanlar var.  
Avropa İttifaqının aparıcı ölkələrindən biri kimi, İtaliya 
Azərbaycanın bu qurumla əlaqələrində mühüm rol oynayır. 
Hesab edirik ki, bu əlaqələr uğurla inkişaf edir. İqtisadi sahədə 
gələcəkdə görüləcək işlər çoxdur, çünki ölkəmizin imkanlarını 
öyrənməyə və Azərbaycanın regionumuzda çox mühüm rol 
oynadığını görməyə hələ də ehtiyac var. Təkcə iqtisadi inkişaf 
baxımından deyil, həm də bir siyasi sabitləşdirici kimi. Əfsuslar 
olsun ki, Cənubi Qafqaz regionunda vəziyyət sabit deyildir. Bu 
səbəbdən Azərbaycanın iqtisadi inkişafı və müsbət siyasi təsiri 
regionun təhlükəsizliyi üçün əhəmiyyətli rol oynayır.  
– Sizdən ölkənizin iqtisadi inkişafı ilə bağlı gözəl pers-
pektivləri eşitməkdən məmnun oldum. Lakin Azərbaycanın 
müəyyən problemi də var. Bu, Dağlıq Qarabağ münaqişə-
sidir. Bilirik ki, məsələni Ermənistanla dinc yolla həll etmək 
istəyirsiniz. Xarici işlər nazirləri görüşlər keçirirlər. İşğal 
edilmiş torpaqların azad olunması ilə bağlı müzakirələr 
aparılır. Bununla belə, tərəflərin tutduğu mövqelər 
arasında fərqlər var. Bu yaxınlarda isə saziş imzalandı. 
– Xeyr! İlk növbədə onu demək istəyirəm ki, Rusiya, 
Azərbaycan və Ermənistan prezidentlərinin Moskvada imzala-
dıqları sənəd saziş deyil, siyasi Bəyannamə idi. Burada 
münaqişənin necə həll olunmasına dair ölkələrin mövqelərini 
əks etdirən Bəyannamədən söhbət gedir. Həmin Bəyannamənin 
üç vacib elementini vurğulamaq istərdim. Bu sənəd Azərbaycan 
və Ermənistan arasında imzalanıb, Dağlıq Qarabağla yox. Bu 
onu göstərir ki, Ermənistan rəhbərliyi münaqişə tərəflərinin 
Ermənistan və Azərbaycan olduğunu dərk edir. Əvvəllər bu 
belə deyildi. Onlar hamını inandırmağa çalışırdılar ki, müharibə 
Dağlıq Qarabağ və Azərbaycan arasındadır. Məsələ budur. Bu 
 83 
çox vacibdir. Ermənistan rəhbəri münaqişə tərəflərinin kim 
olduğunu göstərən sənədə öz əli ilə imza atıbdır. İkincisi, 
Bəyannamədə deyilir ki, münaqişə beynəlxalq hüququn norma 
və prinsipləri, həmin prinsiplər çərçivəsində qəbul edilmiş qərar 
və qətnamələr əsasında həll olunmalıdır. Bu o deməkdir ki, 
Ermənistan silahlı qüvvələrinin Azərbaycanın işğal olunmuş 
ərazilərindən qeyd-şərtsiz çıxarılmasını tələb edən BMT-nin 
Təhlükəsizlik Şurasının qəbul etdiyi qərar və qətnamələrə hör-
mətlə yanaşılmalıdır.  
Üçüncü vacib element ondan ibarətdir ki, münaqişənin 
həllində hər bir mərhələ beynəlxalq təminatla müşayiət olun-
malıdır. Bu o deməkdir ki, münaqişə mərhələ-mərhələ həll 
edilməlidir. Bu daim bizim mövqeyimiz olub, Ermənistanın 
mövqeyi isə münaqişənin paket şəklində həlli olubdur.  
Beləliklə, bu üç element danışıqlar prosesində yeni ele-
mentlərdir və mən şadam ki, Ermənistan rəhbəri bu prinsipləri, 
bu Bəyannaməni imzalamağa özündə cəsarət tapdı. Əgər 
Ermənistan bu prinsiplərə riayət etsə, münaqişə asanlıqla həll 
oluna bilər.  
Vəziyyət isə aydındır, Azərbaycan ərazisinin Ermənistan 
tərəfindən işğal edilməsi faktı beynəlxalq birlik tərəfindən 
tanınır. Bu işğal və azərbaycanlılara qarşı yürüdülən etnik 
təmizləmə siyasəti nəticəsində 1 milyon azərbaycanlı qaçqın və 
öz torpaqlarında məcburi köçkün vəziyyətinə düşübdür. 
Ölkənin 20 faizi işğal altındadır. Bu, beynəlxalq hüquq norma-
larına tamamilə ziddir. Münaqişənin sülh yolu ilə deyil, digər 
yollarla həllinə dair verdiyiniz şərhlə bağlı onu demək istərdim 
ki, bu Bəyannamədə Azərbaycanı hərbi yoldan çəkindirən 
öhdəliyi heç kim tapa bilməz. Bəyannamədə «hesab edirik ki, 
siyasi həll yolu olmalıdır» deyilməsi fundamental hüquq-
larımızdan imtina etməyimiz demək deyildir. Bütün beynəlxalq 
normalara əsasən, hər bir ölkənin özünü müdafiə etmək hüququ 
var.  
Azərbaycan Ermənistanın təcavüzünün qurbanıdır. Bu 
təcavüz nəticəsində nəinki Dağlıq Qarabağ, hətta onun 
 84 
ərazisindən kənar və ermənilərin heç vaxt yaşamadıqları daha 7 
rayon Ermənistan tərəfindən işğal olunmuşdur. Bundan da 
bizim insanlar əziyyət çəkirlər. Ona görə də siyasi həll ümidi ilə 
biz istənilən tədbiri görməyə daim hazır olmalıyıq. Burada hərbi 
yol istisna deyil, heç vaxt olmayıb və ərazi bütövlüyümüzü 
bərpa etmək üçün heç vaxt istisna olmayacaqdır. Biz özümüzü 
əhəmiyyətli dərəcədə gücləndirmişik. Son 5 ildə Azərbaycanın 
hərbi potensialı, iqtisadi inkişafı və siyasi gücü bir neçə dəfə 
artmışdır. Lakin təxminən iki onillik ərzində aparılan danışıqlar 
prosesində olmağımız faktı onu göstərir ki, bizim məqsədimiz 
sülh yolunu tapmaqdır.  
Qafqazda heç kim müharibə istəmir. Lakin biz bu vəziyyətlə 
barışa bilmərik. Ermənistanın iki onillikdən çox xalqımızın 
fundamental hüquqlarını pozması faktı ilə və heç nə baş 
verməməsi ilə razılaşa bilmərik. Beynəlxalq birlik məsələnin həl-
lində lazımi rolu oynamır. Biz ümid edirik ki, məsələyə diqqət 
artacaq,  xüsusilə də sülhün nə qədər həssas olduğunu göstərən 
Qafqazdakı son hadisələrdən sonra. Bizə gəldikdə isə bizim təmas 
xəttində sülhməramlılar yoxdur. Burada Ermənistan və 
Azərbaycan ordusu var. Qafqazda sülhün bərqərar olunması üçün 
biz tezliklə məsələnin həlli yolunu tapmalıyıq.  
– Bu gün deyilir ki, məsələ dinc yolla həll olunmalıdır, 
Azərbaycan isə neft və qaz gəlirlərini Silahlı Qüvvələrin 
gücləndirilməsinə yönəldir. Bu haqda nə deyə bilərsiniz?  
– Deməzdim ki, vəsaitin böyük hissəsi o istiqamətə sərf 
olunur. Büdcəmizə baxsanız, Azərbaycanda son 5 il ərzində 
büdcə xərclərinin 10 dəfədən çox artdığını görərsiniz. Təxminən 
12 dəfə artmışdır. Təhsil xərcləri də 10 dəfə artmışdır, 
infrastruktur layihələri üçün xərclər bir qədər çox ola bilər. 
Ordu xərcləri də 10 dəfə artmışdır. Yəni biz neftdən gələn 
gəlirləri yalnız silah alınmasına sərf etməmişik. Biz silah alırıq, 
ancaq məktəb, xəstəxana, yollar, elektrik stansiyaları tikirik. Biz 
ölkəmizi inkişaf etdiririk. Əgər ÜDM daxilində Azərbaycan və 
Ermənistanın hərbi xərclərinin faiz dərəcələrinə baxsanız, 
Ermənistanın bu sahəyə daha çox vəsait xərclədiyini görərsiniz. 
 85 
Məsələ ondadır ki, bizim ÜDM Ermənistanın eyni 
göstəricisindən təxminən 6-7 dəfə çoxdur. Bu səbəbdən hərbi 
sahəyə biz Ermənistanın bütün ölkə üçün xərcləyə biləcəyi 
qədər vəsait xərcləyə bilirik. Onlar dərk etməlidirlər ki, 
aramızda olan tarazlıq artıq yoxdur və bundan sonra da 
olmayacaqdır. Onlar bu reallığı anlamalıdırlar ki, Azərbaycan 
daha da inkişaf edəcək güclü ölkədir. Onlar öz xalqına firavan 
həyat təmin etmək üçün bunu nəzərə almalıdırlar.  
– İqtisadiyyat artmaqdadır, lakin Freedom House 
təşkilatı bildirir ki, demokratiya inkişaf etmir. 
– Bilirsiniz, Freedom House kimi təşkilatlar obyektiv 
deyildir. Onlar Azərbaycanı olduğu kimi yox, fərqli təqdim 
etməyə çalışırlar. Şəxsən mənim üçün fəaliyyətimizin ən vacib 
qiyməti beynəlxalq təşkilatların verdiyi qiymətdir. Freedom 
House özünün gündəliyi, siyasi maraqları olan bir qeyri-
hökumət təşkilatıdır. Onların Azərbaycanda bəzi müxalifət 
nümayəndələri arasında dostları da var. Buna görə də onların 
Azərbaycan haqqında dedikləri düzgün hesab edilə bilməz.  
Bu yaxınlarda bizdə prezident seçkilərini izləyən ATƏT və 
Avropa Şurasının qiymətləndirmələri – vacib olan budur. Fakt 
odur ki, Azərbaycanda seçkilər çox normal və şəffaf şəraitdə 
keçirilib və onun nəticələri Azərbaycan xalqının iradəsini əks 
etdirdi. Seçkilərin düzgünlüyünə dair heç bir şikayət daxil 
olmamışdır. Bu onu göstərir ki, Azərbaycan real 
demokratiyanın qurulması üçün sürətlə irəliləyir və 
demokratikləşmə prosesi sürətlə gedir. Biz Avropa İttifaqına 
inteqrasiya oluruq, məsələn, biz qurumla Qonşuluq proqramları 
həyata keçiririk. Nəyə görə?! Meyarları Avropa İttifaqına daha 
da yaxınlaşdırmaq üçün! Bizə İttifaqdan pul gərək deyil, bizə 
heç bir güzəşt və ya subsidiyalar lazım deyildir. Sadəcə, həyat 
meyarlarımızı və siyasi sistemimizi ən yaxşı nümunəyə 
çatdırmağa çalışırıq. Eyni mənzərəni yeddi il üzvü olduğumuz 
Avropa Şurasında görə bilərik.  
Bu, böyük və həmişə asan olmayan, bəzən ağrılı bir yoldur, 
lakin biz bu yolu seçmişik. Bu reallıqdır. Üstəlik, liberal iqtisadi 
 86 
islahatlar. Qeyri-demokratik ölkədə liberal iqtisadi islahatlara nail 
olmaq mümkün deyildir. Bu il Dünya Bankı Doing Business 
proqramı üzrə Azərbaycanı dünyanın bir nömrəli islahatçı ölkəsi 
elan etmişdir. Ötən il BMT Dövlət Neft Fondunu şəffaflığa görə 
mükafatla təltif etmişdir. Beləliklə, qeyri-demokratik cəmiyyətdə 
bu mümkün olmazdı. Qeyri-demokratik cəmiyyət Dünya Bankı 
tərəfindən bir nömrəli islahatçı ölkə elan edilə bilməz. Dünya 
Bankı dünyanın ən iri maliyyə təsisatıdır. ATƏT, Avropa Şurası, 
Avropa İttifaqı – bunlar ciddi təşkilatlardır. Beləliklə, Freedom 
House və ona bənzər təşkilatlar bu qurumlarla müqayisə edilə 
bilməz.  
– Azərbaycan digər beynəlxalq təşkilatlar tərəfindən 
bütün ölkələr kimi qiymətləndirilir. Bu yaxınlarda Beynəl-
xalq Valyuta Fondu korrupsiya sahəsində hazırladığı rey-
tinq sənədlərində Azərbaycanın cədvəldəki mövqeyinin 
aşağı düşdüyünü göstərmişdir. Dünyanın bir çox 
ölkələrində korrupsiya problemi var. Azərbaycanın bu 
sahədəki səyləri haqqında nə deyə bilərsiniz? 
– Burada bir düzəliş etmək istərdim. Bu qiymətləndirmə 
Beynəlxalq Valyuta Fondu tərəfindən deyil, Transparency İnter-
national adlandırılan QHT tərəfindən hazırlanıbdır. Bilirsiniz, 
QHT-lər çoxdur. Bizim ölkədə QHT-ni iki gün ərzində 
yaratmaq olar. Bundan sonra reytinqlər açıqlanır, təəssürat və 
ya maraqlar əsasında ölkələr həmin reytinqdə yer alır. Biz 
QHT-lərə böyük diqqət yetiririk. Biz ciddi beynəlxalq 
təşkilatların qiymətləndirmələrinə əhəmiyyət veririk. Dünyada 
bir nömrəli islahatçı olmaq təsadüfən baş vermir. Bu özünü 
bizim liberal iqtisadiyyatımızda, korrupsiyaya qarşı 
mübarizəmizdə göstərir. Bu onu göstərir ki, Azərbaycanda 
biznes  qurmaq asandır, korrupsiya mühitində bu mümkün 
deyildir. Beləliklə, QHT-lərin qiymətləndirmələri bəzən onların 
subyektiv fikirlərinə əsaslanır.  
Biz bu xəstəlikdən uzağıq desək, yanılarıq. Bu, bütün dünya 
ölkələrində, keçmiş Sovet İttifaqı ölkələrində, hətta Avropada 
belə, böyük problemdir. Onunla necə mübarizə aparaq? Biz 
 87 
çalışırıq. Biz korrupsiyaya qarşı mübarizə üçün xüsusi 
komissiya yaratmışıq, xüsusi proqramımız, qanunumuz var. 
İnzibati və iqtisadi qüvvələri bununla mübarizəyə cəlb edirik. 
Bəzən biz çox ciddi addımlar atırıq. Bir neçə il öncə təkcə 
korrupsiyaya görə Azərbaycanda bir neçə nazir həbs edilmişdir. 
Bir çox digər yüksək rütbəli məmur da həbs olunmuşdur. Lakin 
biz görürük ki, təkcə inzibati tədbirlərlə bu çox çətindir. Biz 
əlaqələndirmə yaratmalıyıq, iqtisadiyyatı liberallaşdırmalıyıq, 
güclü orta təbəqə, siyasi həyatda hər bir şəxs üçün geniş şərait 
yaratmalıyıq. Bundan sonra korrupsiya aşağı düşəcəkdir. 
– Cənab Prezident, sonuncu sualım sadədir. Ölkənizin 
milli valyutası, manatın üzərində Avropanın ümumi xəritəsi 
də təsvir olunub və Azərbaycan orada bütöv Avropanın 
sərhədində göstərilibdir. Hesab edirsinizmi ki, Azərbaycan 
Avropa İttifaqının üzvü olmalıdır? 
– Bu təbii ki, Avropadan, Avropa İttifaqından asılı olacaqdır. 
Hesab edirik ki, bugünkü əlaqələrimizin səviyyəsi çox 
yüksəkdir. Qeyd etdiyim kimi, artıq iki ildir ki, biz Avropa 
İttifaqı ilə Qonşuluq proqramını icra edirik. Bizim enerji 
sektorunda güclü tərəfdaşlığımız var. Təbii ki və əminəm, 
apardığımız islahatlar növbəti beş il ərzində həyatımızın bir çox 
meyarlarını, o cümlədən siyasi sistemi və iqtisadi azadlığı 
Avropa İttifaqının meyarları səviyyəsinə gətirib çıxaracaqdır. 
Əgər Avropa İttifaqı bizi öz strukturlarına inteqrasiya olunan və 
ya əlaqəli olan, yaxud qonşu kimi görmək istəyirsə, istənilən 
seçim bizi razı salar. Biz Avropa İttifaqından nə isə tələb edə 
bilmərik, qapını bərk döyərək, bizi içəri buraxın deyə bilmərik.  
Avropa İttifaqı bir ailədir və bu ailənin öz qanun və 
qaydaları var, bu ailənin kimisə buraya dəvət edib-etməmək 
hüququ var. Əgər biz bu gün desək ki, bəli, biz daha da 
inteqrasiya olunmuş olmaq istərdik, bu, böyük dəyişikliklərə 
səbəb olmayacaqdır. Biz çalışmalıyıq. Azərbaycanda gördüyü-
müz işlər ölkəni gücləndirməyə, güclü siyasi sistemin, azad 
iqtisadiyyatın, bazar iqtisadiyyatının, sosial ədalətin yaradıl-
 88 
masına və Avropa İttifaqının gündəliyində olan bütün prin-
siplərə xidmət edir. Onu da zaman göstərər.  
– Sizin üç övladınız var. Onlar daha çox Qərbə, yoxsa 
Şərqə baxırlar? 
– Bunu demək çətindir. Onlar Azərbaycana baxırlar. Biz öz 
ölkəmizdə ənənələrimizi, həyat tərzimizi, mentalitetimizi çox 
yüksək qiymətləndiririk. Azərbaycandakı gənc nəsil və 
ələlxüsus mənim uşaqlarım milli ruhda tərbiyə edilirlər. Onlar 
üçün Vətən ən ön planda durur. Biz hərdən yüksək səviyyədə 
olduğunu hesab etdiyimiz Avropa dəyərlərindən danışırıq. 
Lakin bizim öz dəyərlərimiz var, milli dəyərlərimiz, ulu 
babalarımızdan qalma dəyərlərimiz, tariximiz, ənənələrimiz var. 
Buna görə də uşaqlarımın naminə, bütün cavan nəslin naminə, 
Azərbaycan xalqının naminə ölkəmizə qayğı ilə yanaşmağı və 
ölkəni gücləndirmək üçün işləməyi üstün tuturam. Buna nail 
olmaq üçün bizim həm Qərblə, həm də Şərqlə yaxşı 
münasibətlərimiz olmalıdır. Azərbaycanda hər şey məhz bu cür 
baş verir və bəlkə də bu bizim uğurlu inkişafımızın 
səbəblərindən biridir.  
M ü x b i r: Təşəkkür edirəm.  
 
 
 
 
 
 
 
 
 
NAZİRLƏR ŞURASININ BİNASI ÖNÜNDƏ RƏSMİ 
QARŞILANMA MƏRASİMİ 
 
Roma 
 
26 noyabr 2008-ci il 
 89 
 
Noyabrın 26-da İtaliya Nazirlər Şurasının binası önündə 
Azərbaycan Respublikasının Prezidenti İlham Əliyevin rəsmi 
qarşılanma mərasimi olmuşdur.  
İtaliyanın və Azərbaycanın dövlət bayraqları ilə bəzədilmiş 
meydanda dövlətimizin başçısının şərəfinə Fəxri qarovul dəstəsi 
düzülmüşdü. 
İtaliya Nazirlər Şurasının sədri Silvio Berluskoni Azər-
baycan prezidenti İlham Əliyevi binanın önündə böyük hörmət 
və ehtiramla qarşıladı. 
Azərbaycanın və İtaliyanın dövlət himnləri səsləndi. 
Fəxri qarovul dəstəsinin rəisi Azərbaycan prezidentinə 
raport verdi. 
Prezident İlham Əliyev və İtaliya hökumətinin sədri Silvio 
Berluskoni Fəxri qarovul dəstəsinin qarşısından keçdilər. 
Azərbaycan nümayəndə heyətinin üzvləri Nazirlər Şurasının 
sədri Silvio Berluskoniyə, İtaliyanın rəsmi şəxsləri prezident 
İlham Əliyevə təqdim edildi.  
 
 90 
 
 
 
İTALİYA NAZİRLƏR ŞURASININ SƏDRİ 
SİLVİO BERLUSKONİ İLƏ GÖRÜŞ 
 
26 noyabr 2008-ci il 
 
Noyabrın 26-da Azərbaycan Respublikasının Prezidenti 
İlham Əliyevin və İtaliya Respublikası Nazirlər Şurasının sədri 
Silvio Berluskoninin görüşü olmuşdur. 
Görüşdə iki ölkə arasında əlaqələrin yüksələn xətlə inkişaf 
etdiyi bildirildi. Silvio Berluskoni prezident İlham Əliyevi 
yenidən dövlət başçısı seçilməsi münasibətilə təbrik etdi, onun 
İtaliyaya rəsmi səfərinin əhəmiyyətini xüsusi vurğuladı.  
Söhbət zamanı qeyd olundu ki, iki ölkə arasında siyasi, 
iqtisadi, humanitar və digər sahələrdə əlaqələr genişlənəcək, 
qarşılıqlı münasibətlər daha da möhkəmlənəcəkdir.  
Görüşdə ikitərəfli, regional və beynəlxalq məsələlər barədə 
geniş fikir mübadiləsi aparıldı. 
 
 91 
 
 
 
İTALİYA PARLAMENTİ DEPUTATLAR 
PALATASININ SƏDRİ CANFRANKO FİNİ İLƏ 
GÖRÜŞ 
 
26 noyabr 2008-ci il 
 
Noyabrın 26-da Azərbaycan Respublikasının Prezidenti 
İlham Əliyev İtaliya parlamentinin Deputatlar Palatasının sədri 
Canfranko Fini ilə görüşmüşdür. 
Görüşdə ölkələrimiz arasında əlaqələrin dinamik şəkildə 
inkişaf etdiyi bildirildi, bu baxımdan Azərbaycan prezidenti 
İlham Əliyevin İtaliyaya rəsmi səfərinin böyük əhəmiyyət kəsb 
etdiyi vurğulandı.  
Deputatlar Palatasının sədri Canfranko Fini Azərbaycan 
dövlətinin başçısını yenidən prezident seçilməsi münasibətilə 
təbrik etdi. O, iki ölkə arasında əməkdaşlığın inkişafından 
məmnunluğunu ifadə etdi, bu sahədə parlamentlərarası əlaqə-
lərin rolunu vurğuladı, əməkdaşlığın gələcəkdə daha da inkişaf 
edəcəyinə əminliyini söylədi.  
Prezident İlham Əliyev təbrikə görə minnətdarlığını bildirdi, 
İtaliya–Azərbaycan əlaqələrinin bundan sonra da uğurla 
inkişaf edəcəyini vurğuladı.  
 
              Səfər başa çatdı  
 
Noyabrın 26-da Azərbaycan Respublikasının Prezidenti 
İlham Əliyevin İtaliya Respublikasına rəsmi səfəri başa 
çatmışdır. 
 Azərbaycanın və İtaliyanın dövlət bayraqları ilə bəzədilmiş 
Romanın «Çampino» hərbi hava limanında dövlətimizin 
başçısını İtaliyanın yüksək vəzifəli dövlət və hökumət nüma-
yəndələri böyük hörmət və ehtiramla yola saldılar. 
 92 
 
  * * * 
Dövlətimizin başçısı həmin gün gecə Bakıya qayıtmışdır.  
Azərbaycan prezidentini Heydər Əliyev Beynəlxalq 
Aeroportunda Baş nazir Artur Rasizadə, Prezidentin İcra 
Aparatının rəhbəri Ramiz Mehdiyev, Bakı Şəhər İcra Haki-
miyyətinin başçısı Hacıbala Abutalıbov qarşıladılar.  
 
 93 
 
 
 
GÖRKƏMLİ RƏSSAM TAHİR SALAHOVA 
«HEYDƏR ƏLİYEV» ORDENİNİN TƏQDİM 
EDİLMƏSİ MƏRASİMİ   
 
Prezident sarayı 
 
27 noyabr 2008-ci il 
 
Azərbaycan prezidenti İlham Əliyev noyabrın 27-də 
görkəmli rəssam, Sosialist Əməyi Qəhrəmanı, SSRİ və Azər-
baycan Dövlət mükafatları laureatı, SSRİ Xalq rəssamı Tahir 
Salahova «Heydər Əliyev» ordenini təqdim etmişdir.  
Dövlətimizin başçısı İlham Əliyev görkəmli fırça ustasına 
müraciətlə dedi:  
– Hörmətli Tahir müəllim, Sizi yubileyiniz münasibətilə 
ürəkdən təbrik etmək istəyirəm. Sizə cansağlığı, uzun ömür arzu 
edirəm. Sizin fəaliyyətiniz, yaradıcılığınız bütün dünyanı 
sevindirir. Siz dünyamiqyaslı rəssamsınız, əsərləriniz dünyanın 
ən məşhur muzeylərində nümayiş etdirilir. Ən sevindirici hal 
odur ki, Sizin əsərlərinizin böyük əksəriyyəti Azərbaycana həsr 
olunubdur. Sizin əsərlərinizdə Azərbaycanın görkəmli 
şəxsiyyətləri və adi insanlar təsvir edilmişdir. 
Siz həm də çox geniş ictimai fəaliyyət göstərirsiniz. Azər-
baycan qarşısında çox böyük xidmətləriniz var. Mən bu 
xidmətləri nəzərə alaraq, Azərbaycan mədəniyyətinin inkişa-
fında müstəsna xidmətlərinizə görə Sizi Azərbaycanın ən 
yüksək, ən ali mükafatı olan «Heydər Əliyev» ordeni ilə təltif 
etmək istəyirəm. Mən bu gün bu barədə sərəncam imzaladım və 
bu ordeni Sizə təqdim etmək istəyirəm, 
Prezident İlham Əliyev «Heydər Əliyev» ordenini Tahir 
Salahova təqdim etdi. 
 94 
Xalq rəssamı Tahir Salahov onu Azərbaycanın ən ali 
mükafatına – «Heydər Əliyev» ordeninə layiq görməsi münasi-
bətilə prezident İlham Əliyevə dərin minnətdarlığını bildirdi. O, 
dövlətimizin başçısının sərəncamı ilə 80 illik yubileyinin 
Azərbaycanda geniş qeyd olunmasına görə də təşəkkür etdi. 
Tahir Salahov ulu öndər Heydər Əliyevin XX əsrin ən böyük 
şəxsiyyətlərindən biri olduğunu vurğulayaraq dedi ki, məhz 
ümummilli liderin müdrik siyasəti nəticəsində respublikamız 
dünya birliyində layiqli yerini tutmuşdur.  
Heydər Əliyevlə şəxsi dostluğunu böyük məmnunluqla 
xatırladan yubilyar ulu öndərin gərgin fəaliyyəti sayəsində 
əsaslı inkişaf yoluna qədəm qoyan Azərbaycanın son illərdə 
daha da inkişaf etdiyini və dünya birliyində mövqeyini daha da 
möhkəmləndirdiyini bildirdi. Tahir Salahov prezident İlham 
Əliyevin mədəniyyət və incəsənətə, bu sahədə xüsusi xidmətləri 
olan sənət adamlarına hərtərəfli qayğı göstərdiyini vurğuladı, 
özünün «Heydər Əliyev» ordeninə layiq görülməsini bu qayğı 
və diqqətin daha bir nümunəsi kimi dəyərləndirdi.  
Prezident İlham Əliyev yubilyarın Azərbaycan rəssamlıq 
məktəbinin görkəmli nümayəndəsi olduğunu bir daha 
vurğulayaraq qeyd etdi ki, Tahir Salahov sənəti daim mövzu və 
janr zənginliyi, bədii formanın əlvanlığı və estetik kamilliyi ilə 
seçilib, onun əsərləri milli incəsənət xəzinəmizin qızıl fonduna 
daxil olmuşdur.  
Dövlətimizin başçısı görkəmli fırça ustasının ulu öndər 
Heydər Əliyevlə çox səmimi münasibətlərinin canlı şahidi 
olduğunu bildirdi, bunu əsl dostluq nümunəsi kimi dəyərlən-
dirdi. Prezident İlham Əliyev Tahir Salahovun yüksək mənəvi 
keyfiyyətlərini, Vətən və xalq qarşısında xidmətlərini bir daha 
xüsusi vurğuladı, dövlətimizin ali mükafatına layiq görülməsi 
münasibətilə təkrar təbrik etdi və ona ən xoş arzularını çatdırdı.  
 
 
 
 
 95 
 
 
 
AZƏRBAYCAN RESPUBLİKASININ  
PREZİDENTİ İLHAM ƏLİYEVİN 
TÜRKMƏNİSTANA RƏSMİ SƏFƏRİ 
 
28 noyabr 2008-ci il 
 
Azərbaycan Respublikasının Prezidenti İlham Əliyev 
noyabrın 28-də Türkmənistana rəsmi səfərə yola düşmüşdür.  
Azərbaycan prezidentini Heydər Əliyev Beynəlxalq Aero-
portunda Baş nazir Artur Rasizadə, Prezidentin İcra Aparatının 
rəhbəri Ramiz Mehdiyev və Bakı Şəhər İcra Hakimiyyətinin 
başçısı Hacıbala Abutalıbov yola saldılar. 
 
                       * * * 
Noyabrın 28-də Azərbaycan prezidenti İlham Əliyev Türk-
mənistanın paytaxtı Aşqabada gəlmişdir. 
Azərbaycanın və Türkmənistanın dövlət bayraqları ilə bəzə-
dilmiş Saparmurad Türkmənbaşı Beynəlxalq Aeroportunda 
dövlətimizin başçısının şərəfinə Fəxri qarovul dəstəsi düzül-
müşdü.  
Prezident İlham Əliyevi Türkmənistanın yüksək vəzifəli 
dövlət və hökumət nümayəndələri böyük hörmətlə qarşıladılar. 
Milli geyimli oğlan və qız Azərbaycan prezidentinə gül 
dəstəsi təqdim etdilər. 
Azərbaycan prezidenti Fəxri motosikletçilər dəstəsinin 
müşayiəti ilə hava limanından yola düşdü.  
 
 
 
 
 
 
 96 
 
 
 
 
RƏSMİ QARŞILANMA MƏRASİMİ 
 
Aşqabad 
 
28 noyabr 2008-ci il 
 
Noyabrın 28-də Aşqabadda Azərbaycan Respublikasının 
Prezidenti İlham Əliyevin rəsmi qarşılanma mərasimi 
olmuşdur.  
Azərbaycanın və Türkmənistanın dövlət bayraqları ilə 
bəzədilmiş meydanda dövlətimizin başçısının şərəfinə Fəxri 
qarovul dəstəsi düzülmüşdü. 
Türkmənistan prezidenti Qurbanqulu Berdıməhəmmədov 
Azərbaycan prezidenti İlham Əliyevi böyük hörmət və ehtiramla 
qarşıladı. 
Fəxri qarovul dəstəsinin rəisi Azərbaycan prezidentinə 
raport verdi.  
Azərbaycanın və Türkmənistanın dövlət himnləri səsləndi. 
Prezidentlər Fəxri qarovul dəstəsinin qarşısından keçdilər. 
Azərbaycan prezidenti İlham Əliyev Türkmənistan əsgər-
lərini salamladı.  
Türkmənistanın rəsmi şəxsləri, xarici ölkələrin Aşqabadda 
akkreditə olunmuş səfirləri və diplomatik nümayəndəliklərinin 
rəhbərləri Azərbaycan prezidenti İlham Əliyevə, Azərbaycan 
nümayəndə heyətinin üzvləri isə Türkmənistan prezidenti Qur-
banqulu Berdıməhəmmədova təqdim edildi.  
 
 
 
 
 
 97 
 
 
 
 
 
AZƏRBAYCAN PREZİDENTİ İLHAM ƏLİYEVİN 
VƏ TÜRKMƏNİSTAN PREZİDENTİ 
QURBANQULU BERDIMƏHƏMMƏDOVUN 
TƏKBƏTƏK GÖRÜŞÜ 
 
Aşqabad 
 
28 noyabr 2008-ci il 
 
Noyabrın 28-də Aşqabadda rəsmi qarşılanma məra-
simindən sonra Azərbaycan Respublikasının Prezidenti İlham 
Əliyevin və Türkmənistan prezidenti Qurbanqulu Berdı-
məhəmmədovun təkbətək görüşü olmuşdur. 
Görüşdə ölkələrimiz arasında münasibətlərin müxtəlif sahə-
lərdə inkişafından məmnunluq ifadə olundu, əlaqələrin daha da 
genişlənəcəyinə əminlik vurğulandı. Bildirildi ki, Azərbaycan 
prezidenti İlham Əliyevin Türkmənistana rəsmi səfəri ikitərəfli 
münasibətlərin daha da möhkəmlənməsinə xidmət edəcəkdir.  
Dövlət başçıları ikitərəfli və qarşılıqlı maraq doğuran digər 
məsələlərə dair fikir mübadiləsi apardılar. 
 
 
 
 
 
 
 98 
 
 
AZƏRBAYCAN VƏ TÜRKMƏNİSTAN 
PREZİDENTLƏRİNİN GENİŞ TƏRKİBDƏ 
GÖRÜŞÜ  
 
Aşqabad 
 
28 noyabr 2008-ci il 
 
Noyabrın 28-də Aşqabadda Azərbaycan prezidenti İlham 
Əliyevin və Türkmənistan prezidenti Qurbanqulu Ber-
dıməhəmmədovun nümayəndə heyətlərinin iştirakı ilə geniş 
tərkibdə görüşü olmuşdur. 
Q u r b a n q u l u   B e r d ı m ə h ə m m ə d o v: Hörmətli 
İlham Heydər oğlu, əziz dostlar! 
Biz Sizi qədim türkmən torpağında görməyə çox şadıq və 
Sizi ən əziz və fəxri qonaqlar kimi qarşılayırıq. 
Azərbaycan bizim yaxın qonşumuzdur, bizi xalqlarımızın 
mədəniyyətlərinin, dilinin və əsrlərin dərinliyindən gələn milli 
ənənələrin tarixi ümumiliyi bir-birinə bağlayır. Ölkələrimiz 
dövlət müstəqilliyi əldə edəndən və 1992-ci ilin iyununda 
Türkmənistanla Azərbaycan Respublikası arasında diplomatik 
münasibətlər yaranan vaxtdan biz beynəlxalq aləmdə, o 
cümlədən iri beynəlxalq təşkilatlar çərçivəsində əməkdaşlığın 
fəal iştirakçılarıyıq. Bu baxımdan Türkmənistan və Azərbaycan 
dünya birliyinin kollektiv səylərinə layiqli töhfə verir, Birləşmiş 
Millətlər Təşkilatı çərçivəsində tərəfdaşlığı möhkəmləndirir. 
İcazə verin, Türkmənistanın  xarici siyasət təşəbbüslərini daim 
dəstəklədiyinə görə Azərbaycana təşəkkürümü bildirim. 
Buna bir əyani misal: Azərbaycan bizim ölkənin daimi 
bitərəfliyinin beynəlxalq hüquqi statusunu birincilər sırasında 
dəstəkləmiş və 1995-ci ilin dekabr ayında BMT Baş Məclisinin 
qəbul etdiyi müvafiq Qətnamənin müəlliflərindən biri kimi çıxış 
etmişdir. Sizin ölkəniz Türkmənistanın təşəbbüsü ilə irəli 
 99 
sürülmüş və BMT Baş Məclisi 63-cü sessiyasının gündəliyinə 
daxil edilmiş «Enerji daşıyıcılarının etibarlı və sabit tranziti və 
onun iqtisadi inkişafın və beynəlxalq əməkdaşlığın təmin 
edilməsində rolu» adlı Qətnamə layihəsini dəstəkləmiş və onun 
müəlliflərindən biri kimi çıxış etmişdir. Zənnimcə, bu son 
sənədin vacibliyi haqqında nə isə deməyə ehtiyac yoxdur. 
Böyük məmnuniyyətlə vurğulamaq istəyirəm ki, son vaxtlar 
Türkmənistanla Azərbaycan arasında qardaşlıq münasibətləri 
real cizgilər alır. Real məzmun kəsb edən dövlətlərarası 
dialoqun fəallaşması bizim yeni siyasətimizə, ölkələrimiz və 
xalqlarımız arasında dostluq və qardaşlıq siyasətinə müvafiqdir. 
Bunu yüksək səviyyədə müntəzəm keçirilən görüşlərin 
nəticələri, rəsmi nümayəndə heyətlərinin qarşılıqlı səfərləri, 
sammitlər və beynəlxalq forumlar çərçivəsində əlaqələr də 
təsdiq edir. 
Bundan əlavə, qeyd etmək lazımdır ki, bizim ikitərəfli 
münasibətlərin müqavilə-hüquqi bazasının möhkəmlənməsi 
prosesi gedir. Bugünkü danışıqların yekunlarına əsasən imzala-
nacaq yeni sənədlər paketi əməkdaşlığımızın beynəlxalq hüquqi 
əsasının daha da möhkəmlənməsinə kömək edən sanballı əlavə 
olacaqdır. Ona görə də Türkmənistanda Sizin bu səfərinizi 
ikitərəfli münasibətlərin daha da möhkəmlənməsi və qarşılıqlı 
surətdə faydalı tərəfdaşlıq üçün geniş imkanlar yaradılması 
baxımından qiymətləndiririk. 
Hörmətli İlham Heydər oğlu ilə indicə etdiyimiz dostcasına 
söhbətdə biz konstruktiv qarşılıqlı fəaliyyətin, siyasi dialoqun 
bundan sonra da davam etdirilməsində maraqlı olduğumuzu 
vurğuladıq. Biz dövlətlərimizin və xalqlarımızın mənafeyi 
naminə, habelə bütövlükdə beynəlxalq birliyin mənafeyi 
naminə ikitərəfli münasibətlərin ən səmərəli yollarını tapmağı 
qarşımıza məqsəd qoymuşuq. Müasir dövrün əsas problemləri 
haqqında, ilk növbədə sülh, təhlükəsizlik və davamlı inkişaf 
məsələləri, bəşəriyyətə qarşı təhdid və hədələrə qarşı mübarizə 
məsələləri barədə baxışlarımızın oxşar olması və ya üst-üstə 
düşməsi mühüm amildir. 
 100 
Hörmətli dostlar, bizim seçdiyimiz yolun – Türkmənistanla 
Azərbaycan arasında ticari-iqtisadi münasibətlərin inkişaf 
etdirilməsi yolunun düzgün olmasını məmnuniyyətlə 
vurğulamaq istəyirəm. Bu ilin 10 ayı ərzində qarşılıqlı əmtəə 
dövriyyəsinin həcmi 490,8 milyon ABŞ dollarına bərabər 
olmuşdur. Bu, keçən ilin müvafiq göstəricisi ilə müqayisədə 
təqribən 8 dəfə çoxdur və bu gün Azərbaycan bizim dövlətin 
ticari-iqtisadi münasibətlər saxladığı dünya ölkələri arasında 6-
cı yeri tutur. 
Türkmənistan prezidenti iki ölkə arasında ticari-iqtisadi 
əlaqələrin potensialından da söhbət açdı. O, həm də Xəzərin 
sülh və əmin-amanlıq dənizinə çevrilməsinin, regionda yeni 
enerji və nəqliyyat-kommunikasiya layihələrinin həyata keçiril-
məsinin hər iki xalqın rifahının yüksəldilməsinə yönəldiyini 
bildirdi, Azərbaycan prezidentinin bu sahədə təşəbbüslərini 
yüksək qiymətləndirdi. 
Prezident Qurbanqulu Berdıməhəmmədov Azərbaycanla 
Türkmənistan arasında mədəniyyət, elm və humanitar sahədə 
əməkdaşlığın da genişlənəcəyinə əminliyini bildirdi. O dedi: 
– Bu da faydalı cəhətdir ki, biz mənəvi-humanitar, elm, 
təhsil sahələrində münasibətlərin reallaşdırılmasının konkret 
yolları barədə müntəzəm fikir mübadiləsi edir, müzakirələr 
aparırıq. Bu münasibətlər, o cümlədən müvafiq konfranslar, 
simpoziumlar, festivallar, digər mədəni və elmi tədbirlər 
çərçivəsində reallaşır. 
Fürsətdən istifadə edərək, Türkmənistanda keçirilən 
beynəlxalq forumların işində fəal iştiraklarına görə Azər-
baycanın yaradıcı ziyalılarının, elm və mədəniyyət xadimlərinin 
nümayəndələrinə təşəkkür etmək istəyirəm. Müasir mərhələdə 
Türkmənistan və Azərbaycanın qarşılıqlı mədəni-humanitar 
əlaqələrin gözəl ənənələrini inkişaf etdirmək və möhkəmlətmək 
üçün çox yaxşı imkanı vardır. Bu fikrin davamı kimi, gələn il 
Aşqabadda Türkmənistan və Azərbaycanın elm və incəsənət 
xadimlərinin forumunu keçirmək ideyasını təklif etmək 
istəyirəm. Bu bizim alim və tədqiqatçıların, yaradıcı ziyalıların 
 101 
nümayəndələrinin təcrübə və nailiyyətlərini mübadilə etmələri 
üçün yaxşı imkan olacaq, elmi və yaradıcı əlaqələrin daha da 
zənginləşməsinə gətirib çıxaracaqdır. 
İ l h a m   Ə l i y e v: Çox sağ olun, hörmətli Qurbanqulu 
Məlikquliyeviç. 
Hörmətli dostlar! 
Bu gün qardaş Türkmənistan torpağında mənə və bizim 
nümayəndə heyətinin üzvlərinə göstərilən qonaqpərvərliyə və 
səmimi qəbula görə Sizə ürəkdən təşəkkür edirəm. Mən, 
həmçinin ölkəmizə ünvanlanmış xoş sözlərinizə görə Sizə 
təşəkkür etmək və demək istəyirəm ki, ölkələrimiz arasında 
münasibətlərin daha da inkişaf etdirilməsi barədə Sizin 
fikirlərinizə tamamilə şərikəm. 
Siz öz çıxışınızda bu münasibətlərin dinamikasını, onların 
geniş spektrini və möhkəm təmələ əsaslanmasını qeyd etdiniz. 
Bu təməl xalqlarımızın möhkəm tarixi və mədəni kökləridir. 
Türkmənistanın və Azərbaycanın müstəqil inkişafı şəraitində 
ölkələrimiz və xalqlarımız yüksək dərəcədə mütəşəkkillik, 
intellektual potensial nümayiş etdirmişlər. Biz iqtisadi və sosial 
inkişaf baxımından çox böyük uğurlar qazanmışıq. 
Ölkələrimizdə həyat səviyyəsi ilbəil yaxşılaşır. Bizi bu da 
birləşdirir. Regionda vəziyyətə geniş baxış, əsas qüvvələrin 
daxili problemlər, vətəndaşlarımızın yaşayışı və iqtisadiyyatın 
inkişafı üçün yaxşı şərait yaradılması üzərində cəmləşdirilməsi, 
ölkələrimizin zəngin təbii sərvətlərindən istifadə edilməsi və 
bütün bu məqsədlərə uğurla nail olmaq – bu həm Türkmənistan, 
həm də Azərbaycan üçün səciyyəvidir. 
Ölkələrimizdə çox sabit ictimai-siyasi şərait mövcuddur, 
iqtidarla xalq arasında birlik vardır ki, bu da hər bir ölkənin 
inkişafı üçün vacibdir. Bizi birləşdirən təkcə müştərək tariximiz 
və ümumi köklərimiz deyil, həm də problemlərə 
yanaşmalarımızın bir çox cəhətdən ümumiliyi və müstəqillik 
illəri ərzində qazandığımız uğurlardır. Bu gün birmənalı şəkildə 
deyə bilərik ki, Türkmənistan və Azərbaycan özlərinin bütün 
planlarının həyata keçirilməsində, müstəqil dövlətlər kimi 
 102 
təşəkkül tapmaqda çox böyük uğurlar qazanmışdır. Beynəlxalq 
qurumlarda qarşılıqlı dəstək, müxtəlif beynəlxalq təşəbbüslərdə 
fəal iştirak etməyimiz də bizi bir-birimizə yaxınlaşdırır. Siz öz 
çıxışınızda iqtisadi əlaqələrin artım dinamikasını qeyd etdiniz. 
Siyasi münasibətlərin möhkəm təməli olmasa, bu dinamika 
mümkün olmazdı. 
İndi biz iki qardaş dövlət arasında münasibətlərin inkişafının 
yeni mərhələsini yaşayırıq. Bu mərhələ hərtərəfli əməkdaşlıq 
üçün geniş perspektivlər açır. Əmtəə dövriyyəsinin qısa 
müddətdə bir neçə dəfə artması həm ölkələrimizin potensialının, 
həm də əməkdaşlığı fəal inkişaf etdirmək arzusunun 
göstəricisidir. Əminəm ki, qarşıdakı illərdə əmtəə dövriyyəsinin 
həcmi daim artacaqdır. Əmtəə dövriyyəsinin strukturu da 
zənginləşəcəkdir. Hazırda ölkələrimizin iqtisadi potensialı və 
istehsal etdiyimiz mallar ən yüksək dünya standartlarına 
müvafiqdir, bunlar rəqabətədavamlı mallardır. Əminəm ki, 
ölkələrimizin iqtisadiyyatları inkişaf etdikcə, əmtəə 
dövriyyəsinin nomenklaturu genişlənəcəkdir. 
Biz həm də qonşuyuq – Xəzər dənizi regionunda qonşuyuq. 
Əlbəttə, bizim regionda təhlükəsizlik və əməkdaşlıq elə 
məsələlərdir ki, daim onlara diqqət yetirir, səylərimizi bu 
məsələlər üzərində cəmləşdiririk. Ölkələrimiz Xəzər dənizi 
regionunda beynəlxalq təhlükəsizlik sisteminin möhkəm-
lənməsində, Xəzərin hüquqi statusunun qəti şəkildə müəyyən 
edilməsi məsələsində çox mühüm rol oynayır. 
Bu baxımdan mən əminəm ki, həm indiyə qədər keçirilmiş 
sammitlər, həm də gələcək zirvə görüşü çox böyük əhəmiyyət 
kəsb edəcəkdir və biz ümid edirik ki, bu məsələ ən yaxın 
vaxtlarda qarşılıqlı fayda və maraqlar əsasında 
tənzimlənəcəkdir. 
Təcrübə göstərmişdir ki, biz vaxtı çatmış məsələləri çox 
səmərəli həll edirik. Bu, son vaxtlar müşahidə etdiyimiz kimi, 
iqtisadi məsələlərin həllinə operativ və sözün həqiqi mənasında, 
qardaşcasına yanaşmağımızda özünü göstərdi. Bu, 
əlaqələrimizin inkişaf etdirilməsi üçün qarşılıqlı iradənin, 
 103 
münasibətləri möhkəmlətmək və onların potensialını artırmaq 
üçün böyük istəyin olmasını göstərir. Əminəm ki, gələcəkdə 
bizim ölkələrimizi birləşdirəcək çoxsaylı yeni ideyalar və 
layihələr yaranacaqdır. 
Ölkələrimizin uğurlu inkişafı üçün hər cür şərait var: möh-
kəm siyasi sistem, sabitlik, təbii ehtiyatlar, bu təbii ehti-
yatlardan ölkələrimizin rifahı naminə bacarıqla istifadə 
olunması, əlverişli coğrafi mövqe, ölkələrimizin və xalqlarım-
ızın potensialı. Bunlar Türkmənistanla Azərbaycan arasında 
münasibətlərin əsasını təşkil edən müsbət amillərdir. Əminəm 
ki, onlar gələcəkdə müsbət istiqamətdə inkişaf edəcəkdir. 
Hörmətli cənab Prezident, bu baxımdan Sizin bu ilin may 
ayında Azərbaycana səfəriniz, orada aparılmış danışıqlar və 
imzalanmış sənədlər böyük rol oynamışdır. Sizin səfəriniz 
müddətində Azərbaycanda yaranmış ab-hava özü iqtisadi və 
siyasi əməkdaşlığın genişləndirilməsi üçün böyük istək və real 
imkanlar olduğunu göstərir. Siz öz çıxışınızda mədəni, 
humanitar sahədə əməkdaşlığın vacibliyini qeyd etdiniz və 
xalqlarımızın daha sıx birləşməsi üçün mədəni tədbirlər 
keçirilməsi barədə təklifinizi mən də tamamilə dəstəkləyirəm. 
Başqa sözlə desək, bu gün ölkələrimiz arasındakı münasibətlər 
milli maraqlarımıza və tarixi ədalətə uyğundur.  
Hörmətli Qurbanqulu Məlikquliyeviç, Sizə, eləcə də bütün 
qardaş Türkmənistan xalqına qonaqpərvərliyə və səmimi qəbula 
görə bir daha təşəkkür etmək istəyirəm. Qardaş Türkmənistan 
torpağında olmaq mənə çox xoşdur və əminəm ki, bu səfər də 
münasibətlərimizin gələcək inkişafında çox mühüm mərhələ 
olacaqdır. Sağ olun. 
 
 
 
 
SƏNƏDLƏRİN İMZALANMA MƏRASİMİ 
 
Aşqabad 
 
 104 
28 noyabr 2008-ci il 
 
Noyabrın 28-də Aşqabadda, dövlət başçılarının geniş 
tərkibdə görüşündən sonra Azərbaycan və Türkmənistan 
arasında sənədlərin imzalanma mərasimi olmuşdur.  
Bakı və Türkmənbaşı limanları vasitəsilə beynəlxalq dəmir 
yolu – bərə xəttində yüklərin daşınmasının, yük vaqonlarının və 
konteynerlərin istismarının, nömrələr üzrə qeydiyyatının və 
onlardan istifadəyə görə hesablaşmanın təşkili haqqında sazişi 
Azərbaycanın Nəqliyyat naziri Ziya Məmmədov, Türkmənis-
tanın Dəmiryol Nəqliyyatı naziri Dəryaqulu Məhəmmədquliyev 
imzaladılar.  
Azərbaycan Respublikasının Təhsil Nazirliyi ilə Türk-
mənistan Respublikasının Təhsil Nazirliyi arasında təhsil 
sahəsində əməkdaşlıq haqqında sazişi Azərbaycanın Xarici 
İşlər naziri Elmar Məmmədyarov, Türkmənistanın Təhsil naziri 
Məhəmmədgəldi Annaamanov imzaladılar.  
Azərbaycan Respublikası Hökuməti və Türkmənistan Res-
publikası Hökuməti arasında Bakı (Azərbaycan Respublikası) və 
Türkmənbaşı (Türkmənistan) limanları vasitəsilə birbaşa beynəlxalq 
dəmir yolu – bərə əlaqəsinin təşkili haqqında sazişi Azərbaycanın 
Nəqliyyat naziri Ziya Məmmədov, Türkmənistanın Nazirlər Kabineti 
sədrinin müavini Nəzərqulu Şaquliyev imzaladılar. 
Azərbaycan Respublikası Hökuməti və Türkmənistan 
Respublikası Hökuməti arasında iqtisadi əməkdaşlıq üzrə 
Azərbaycan–Türkmənistan hökumətlərarası komissiyası haq-
qında sazişi Azərbaycanın Baş nazirinin birinci müavini Yaqub 
Eyyubov, Türkmənistan Nazirlər Kabineti sədrinin müavini 
Xıdır Saparlıyev imzaladılar. 
 
 
 
 
DÖVLƏT BAŞÇILARININ  MƏTBUAT ÜÇÜN 
BƏYANATLARLA ÇIXIŞLARI  
 105 
 
Aşqabad 
 
28 noyabr 2008-ci il  
 
Noyabrın 28-də Aşqabadda ikitərəfli sənədlərin im-
zalanması mərasimi başa çatdıqdan sonra Azərbaycan və 
Türkmənistan prezidentləri mətbuat üçün bəyanatlarla çıxış 
etmişlər. 
 
Türkmənistan prezidenti  
Qurbanqulu Berdıməhəmmədovun bəyanatı 
 
Çox hörmətli İlham Heydər oğlu! 
Hörmətli dostlar! 
Xanımlar və cənablar! 
Mətbuat nümayəndələri! 
Mən, ilk növbədə çox hörmətli İlham Heydər oğluna 
ürəkdən təşəkkür edirəm ki, bizim dəvətimizi qəbul etmiş və bu 
gün qədim qonaqpərvər Türkmənistan torpağına rəsmi səfərə 
gəlmişdir.  
Bu gün biz çox yaxşı, qarşılıqlı hörmət, qarşılıqlı əmək-
daşlığa maraq ab-havası ilə səciyyələnən danışıqlar aparmışıq. 
Müasir dünyanın problemləri, sabitlik, təhlükəsizlik haqqında, 
terrorizm, ekstremizm və separatizm kimi təhlükələrə qarşı 
mübarizə problemləri barədə ətraflı söhbət etdik. Həmçinin 
mütəşəkkil cinayətkarlığa qarşı mübarizə haqqında və əlbəttə, 
hazırda dünya üçün bəlaya çevrilmiş narkotrafik problem 
barədə danışdıq. 
Biz əsasən ondan danışdıq ki, ölkələrimiz beynəlxalq aləmdə 
də, o cümlədən iri beynəlxalq təşkilatlar çərçivəsində də fəal 
iştirakçılardı. Bu, ilk növbədə Birləşmiş Millətlər Təşkilatına 
aiddir. Beynəlxalq təşkilatlardan söz düşmüşkən, enerji 
daşıyıcılarının etibarlı və təhlükəsiz nəqli və onun  iqtisadi 
inkişafın və beynəlxalq əməkdaşlığın təmin olunmasında rolu 
 106 
barədə mən Türkmənistanın təşəbbüsü ilə BMT Baş Məclisi 63-
cü sessiyasının gündəliyinə çıxarılmış BMT qətnaməsinin 
layihəsini dəstəklədiyinə və layihənin həmmüəllifi kimi çıxış 
etdiyinə görə İlham Heydər oğluna bir daha təşəkkürümü 
bildirirəm. 
Bu, mühüm məsələdir, çünki indi dünyada yaranmış böhran 
vəziyyətini  nəzərə alsaq,  bu proses təkcə iki dövlətin 
sabitliyinə və iqtisadi potensialının möhkəmlənməsinə deyil, 
hesab edirəm ki, dünyanın bir sıra ölkələrinə də çox yaxşı təsir 
göstərəcəkdir.  
Enerji daşıyıcıları məsələsinə gəldikdə isə həqiqətən zəngin 
karbohidrogen ehtiyatlarına malik olan bu iki dövlət bu məsələ 
barədə ümumi fikirdədir. Yəni biz  «açıq qapı» siyasətinə və 
karbohidrogen ehtiyatlarımızın nəqlinin şaxələndirilməsinə 
tərəfdarıq. Hər iki ölkə enerji ehtiyatlarının işlənilməsi, emal 
edilməsi və satışı məsələləri barədə eyni fikirdədir. Biz artıq 
Bakıda beynəlxalq şirkətlərin və sərmayədarların iştirakı ilə 
sanballı beynəlxalq konfrans keçirmişik. Həmin konfransı 
Türkmənistanda, Aşqabad şəhərində də davam etdirəcəyik. 
Müzakirələrin əsas mövzusu Xəzər dənizinin statusu məsə-
ləsi idi. Biz vurğulayırıq ki, Xəzər sülh və sabitlik dənizidir. 
İranda bütün Xəzəryanı dövlətlərin iştirakı ilə keçirilmiş zirvə 
toplantısından sonra bu məsələni dəfələrlə qaldırmışıq və bu 
istiqamətdə də bizim fikirlərimiz uyğundur. 
Mən ticarəti-iqtisadi əlaqələrimizi də qeyd etmək istərdim. 
təkcə bu ilin 10 ayı ərzində əmtəə dövriyyəmiz təxminən 8 dəfə 
artmışdır. Bu baxımdan bizim hökumətlərarası komissiyanın və 
əlbəttə, ticarət-sənaye palatalarının işini qiymətləndirmək 
lazımdır. Buna görə onlara «çox sağ ol» demək lazımdır. 
Bizim üçün əsas məsələlərdən biri nəqliyyatdır. Bu, 
beynəlxalq, transkontinental məsələlərdir və zənnimcə, hər iki 
ölkə təkcə regionda deyil, daha geniş məkanda mühüm rol 
oynaya bilər. 
Biz bu gün sosial-humanitar məsələlərə də toxunduq. 
Vurğuladıq ki, ümumi mentalitetimiz, dillərimiz, tarixi irsimiz – 
 107 
bunlar hamısı bizi birləşdirir. Ona görə də bu gün biz 2009-cu 
ildə Aşqabad şəhərində sosial-humanitar məsələlərin, incəsənət, 
ədəbiyyat, irs məsələlərinin və s. müzakirəsini keçirmək 
təşəbbüsünü irəli sürdük. 
Ümumən, mən bugünkü səfərinə görə İlham Heydər oğluna 
bir daha təşəkkür etmək istəyirəm. Diqqətinizə görə sağ olun. 
 
Azərbaycan prezidenti İlham Əliyevin bəyanatı  
 
Çox hörmətli Qurbanqulu Məlikquliyeviç! 
Hörmətli xanımlar və cənablar! 
İlk növbədə, məni ölkənizə rəsmi səfərə dəvət etdiyinizə 
görə, nümayəndə heyətimizə göstərilən qonaqpərvərliyə və 
səmimi qəbula görə qardaş Türkmənistanın prezidentinə bir 
daha ürəkdən təşəkkür etmək istəyirəm. Biz bu səfərə və 
bütövlükdə iki ölkə arasında münasibətlərə çox böyük əhə-
miyyət veririk. Şadıq ki, bu münasibətlərdə çox böyük dina-
mizm vardır. Qəbul edilən qərarlar kifayət qədər qısa müddətdə 
həyata keçirilir. Hökumətlərarası komissiyanın fəal işi onu 
göstərir ki, siyasi rəhbərliyin qəbul etdiyi qərarlar, müvafiq 
qurumlara verilən tapşırıqlar qarşılıqlı anlaşma və qardaşlıq 
ruhunda operativ şəkildə yerinə yetirilir. Bu çox vacibdir, çünki 
bizim ortaq tariximiz, ortaq mədəniyyətimiz, ortaq köklərimiz, 
dillərimizin oxşarlığı xalqlarımızı bir-birinə bağlayır. 
Münasibətlərimizi bu baza üzərində qururuq. Bu gün bu 
münasibətlər təkcə bizim ölkələr üçün deyil, bütün Mərkəzi 
Asiya, Xəzər, Qafqaz regionu üçün və bəlkə də, daha artıq 
coğrafi məkan üçün çox böyük əhəmiyyət kəsb edir. Əlbəttə, 
ölkələrimiz arasındakı qarşılıqlı siyasi əlaqələr, siyasi 
münasibətlərin səviyyəsi elə bir təməldir ki, bütün başqa 
münasibətlər onun üzərində qurulur. Sıx tarixi əlaqələr, ortaq 
tariximiz, möhkəm siyasi münasibətlər və bu zəmində iqtisadi, 
sosial, nəqliyyat, energetika, humanitar məsələlər – bütün 
bunlar qardaşlıq ruhunda, qarşılıqlı anlaşma, qarşılıqlı maraqlar 
ruhunda həll edilir. 
 108 
Çox hörmətli Qurbanqulu Məlikquliyeviçlə bizim bu gün 
təkbətək və geniş tərkibdə apardığımız danışıqlar  münasi-
bətlərin potensialının nə qədər böyük olmasını nümayiş etdirdi. 
Bu gün biz qarşılıqlı siyasi fəaliyyət, beynəlxalq təşkilatlarda 
fəal qarşılıqlı əlaqələr, əmtəə dövriyyəsinin artması – siyasi 
rəhbərliyin siyasi əzmi olmasaydı bu mümkün olmazdı – 
məsələlərini müzakirə etdik. 
Məlumdur ki, enerji təhlükəsizliyi məsələləri dünyanı nara-
hat edir və bununla əlaqədar, məmnuniyyətlə qeyd etmək olar 
ki, həm Türkmənistan, həm də Azərbaycan özünün enerji 
təhlükəsizliyini tamamilə təmin etmişdir. Təkcə bu deyil, onlar 
başqa ölkələrin enerji təhlükəsizliyinin təmin edilməsində də 
mühüm rol oynayırlar. Şübhəsiz ki, bu rol gələcəkdə daha da 
artacaqdır, çünki müasir dünyada enerji təhlükəsizliyi 
məsələləri xüsusi əhəmiyyət kəsb edir. İki müstəqil dövlət kimi, 
biz öz enerji potensialımızı tamamilə gerçəkləşdirmişik.  
Çox hörmətli Türkmənistan prezidentinin qeyd etdiyi kimi, 
bu gün biz nəqliyyat sahəsində əməkdaşlıq məsələlərini 
müzakirə etdik və imzalanmış sənədlər real konkret işlər, real 
layihələr deməkdir. İndi Xəzər dənizi regionunda nəqliyyat 
sahəsində əməkdaşlığı genişləndirmək üçün çox böyük 
potensial vardır. Hazırda Azərbaycanı dəmir yolu vasitəsilə 
Türkiyə və Avropa ilə, eləcə də Xəzər dənizi vasitəsilə Mərkəzi 
Asiya ilə birləşdirəcək Bakı–Tbilisi–Qars dəmir yolu tikilir. 
Ümid edirəm ki, bu yeni İpək Yolu 2 ildən sonra bizim 
hamımızın sərəncamında olacaq və hamımız ondan istifadə 
edəcəyik. Burada iqtisadi səmərə də var və təbii ki, regional 
əməkdaşlıq da. Bu əməkdaşlıqdan hər kəs yalnız qazanacaqdır. 
Başqa sözlə desək, biz bütün məsələləri, eləcə də Xəzərdə 
təhlükəsizlik tədbirlərinin gücləndirilməsi və Xəzərin sülh və 
əməkdaşlıq dənizinə çevrilməsi – bunun üçün yaxşı zəmin var – 
məsələlərini müzakirə etdik. Gələcəkdə biz bu istiqamətdə 
qardaşlıq və qarşılıqlı anlaşma ruhunda, qarşılıqlı maraqlar 
nəzərə alınmaqla fəal işləyəcəyik. Mən əminəm ki, bu gün 
nəzərdə tutduqlarımızı gələcəkdə uğurla həyata keçirəcəyik. 
 109 
Son olaraq bir daha demək istəyirəm ki, bu ilin may ayında 
Türkmənistan prezidentinin Azərbaycana səfəri və o vaxt əldə 
edilmiş razılaşmalar ölkələrimiz arasında münasibətlərdə 
mühüm mərhələ olmuşdur. Mən çox hörmətli Qurbanqulu 
Məlikquliyeviçin həmin səfərinə görə ona çox minnətdaram. 
Azərbaycanda biz hamımız həmin səfəri xatırlayırıq. Mən həm 
də Türkmənistana rəsmi səfərə dəvət edildiyimə görə təşəkkür 
edirəm. Bunlar çox qısa tarixi zaman kəsiyində baş verir və bu 
bizim planlarımızın, bir-birimizə olan münasibətin ən yaxşı 
təsdiqidir. Qardaş Türkmənistanın bütün xalqına firavanlıq, sülh 
və yeni-yeni uğurlar diləmək istəyirəm. 
Diqqətinizə görə təşəkkür edirəm. 
 
 
 
 110 
 
 
 
TÜRKMƏNİSTAN MƏCLİSİNİN SƏDRİ  
AKCA NURBERDİYEVA İLƏ GÖRÜŞ 
 
Aşqabad  
 
28 noyabr 2008-ci il 
 
Noyabrın 28-də Azərbaycan prezidenti İlham Əliyev 
Türkmənistan Məclisinə gəlmişdir. 
Burada Azərbaycan prezidentini Türkmənistan Məclisinin 
Sədri xanım Akca Nurberdiyeva səmimiyyətlə qarşıladı.  
Dövlətimizin başçısı əvvəlcə parlamentin iclas salonu ilə 
tanış oldu.  
Sonra Türkmənistan Məclisinin Sədri ilə görüş keçirildi. 
Görüşdə Azərbaycan–Türkmənistan əlaqələrinin bütün sahə-
lərdə inkişaf etdiyi vurğulandı və bildirildi ki, Azərbaycan 
prezidentinin Türkmənistana rəsmi səfəri ikitərəfli əlaqələrin 
genişlənməsi baxımından çox böyük əhəmiyyət daşıyır.  
Görüşdə parlamentlərarası əlaqələrin vacibliyindən də 
söhbət getdi və bu sahədə əməkdaşlığın daha da geniş-
lənəcəyinə əminlik ifadə olundu. Xalqlarımızın ümumi tarixi və 
mədəni köklərinin qarşılıqlı əlaqələrin daha da inkişafına töhfə 
verdiyi vurğulandı.  
Azərbaycan prezidentinə Türkmənistan Məclisinin fəaliyyəti 
barədə məlumat verildi.  
 
 111 
 
 
 
AZƏRBAYCAN PREZİDENTİNƏ MƏHTİMQULU 
ADINA TÜRKMƏNİSTAN DÖVLƏT 
UNİVERSİTETİNİN FƏXRİ PROFESSORU 
ADININ VERİLMƏSİ  
MƏRASİMİ 
 
Aşqabad  
 
28 noyabr 2008-ci il 
 
Noyabrın 28-də Məhtimqulu adına Türkmənistan Dövlət 
Universitetində Azərbaycan prezidenti İlham Əliyevə bu ali 
məktəbin Fəxri professoru adı verilməsinə həsr olunmuş 
mərasim keçirilmişdir.  
Azərbaycan prezidentini Türkmənistanın Təhsil naziri 
Məhəmmədgəldi Annaamanov, universitetin rektoru Çaryad 
Tugiyev səmimiyyətlə qarşıladılar. Dövlətimizin başçısına gül 
dəstəsi təqdim olundu.  
Prezident İlham Əliyev əvvəlcə universitetin foyesində 
Türkmənistanın tarixini və bugünkü həyatını əks etdirən foto-
sərgi ilə tanış oldu. Azərbaycan prezidentinə məlumat verildi ki, 
1931-ci ildə pedaqoji institut kimi yaradılmış bu universitet 
hazırda Türkmənistanın ən nüfuzlu ali təhsil ocağıdır. Onun 
bazasında bir çox ali məktəblər yaradılmış, indiyədək 
universitetdə 55 mindən çox mütəxəssis hazırlanmışdır. Univer-
sitetin kitabxanasında 600 mindən çox kitab vardır. 
Universitetin akt salonunda keçirilən mərasimə toplaşanlar 
Azərbaycan prezidenti İlham Əliyevi sürəkli alqışlarla qarşı-
ladılar.  
Universitetin rektoru Çaryad Tugiyev mərasimi açaraq dedi 
ki, bu gün universitetin həyatında tarixi hadisədir. Elmi Şura iki 
ölkə arasında humanitar əlaqələrin inkişafında müstəsna 
 112 
xidmətlərinə görə Azərbaycan prezidenti İlham Əliyevə 
universitetin Fəxri professoru adı verilməsi barədə qərar qəbul 
etmişdir.  
Rektor Azərbaycan prezidenti İlham Əliyevə universitetin 
Fəxri professoru diplomunu və türkmən milli geyimini təqdim 
etdi.  
Prezident İlham Əliyev universitetin professor-müəllim 
kollektivi qarşısında nitq söylədi. 
 
Azərbaycan prezidenti İlham Əliyevin nitqi  
 
Əziz dostlar! 
Mən ilk növbədə, əməyimi yüksək qiymətləndirdiyinə, 
mənə bu universitetin Fəxri professoru kimi yüksək ad 
verilməsinə görə Məhtimqulu adına Türkmənistan Dövlət 
Universitetinə dərin minnətdarlığımı bildirmək istəyirəm. 
Sizi əmin etmək istəyirəm ki, mən bundan sonra da öz 
fəaliyyətimdə iki qardaş xalq – Türkmənistan və Azərbaycan 
xalqları arasında əlaqələrin möhkəmlənməsinə, ölkələrimizin 
münasibətlərinin bugünkü kimi dinamik inkişaf etməsinə 
çalışacağam. 
Qonaqpərvər Türkmənistan torpağında olmağıma çox şa-
dam. Bu gün mənim rəsmi səfərim başlamışdır. Bu səfərin ilk 
dəqiqəsindən etibarən səmimi, mehriban qonaqpərvərliyi hiss 
edirəm. Bu gün biz çox hörmətli Türkmənistan prezidenti 
Qurbanqulu Məlikquliyeviç Berdıməhəmmədovla ölkələrimiz 
arasında ikitərəfli münasibətlərin geniş spektrini müzakirə 
etdik. Biz həmçinin regional məsələləri də  müzakirə etdik və 
əlaqələrimizin inkişafından ümumi razılığımızı bildirdik. 
Bizim münasibətlərimizin inkişafı üçün çox möhkəm təməl 
mövcuddur. Bu təməl ortaq tariximiz, mədəniyyətimizdir. 
Türkmən və Azərbaycan xalqları əsrlər boyu qardaşlıq, dostluq, 
mehriban qonşuluq şəraitində yaşamışlar. Biz iki müstəqil 
dövlət arasında münasibətləri bu möhkəm tarixi təməl üzərində 
qururuq. 
 113 
Ölkələrimizin müstəqil dövlətlər kimi təşəkkül dövrü çox 
uğurlu olmuşdur, həm Türkmənistan, həm də Azərbaycan 
özünün müstəqil dövlətlər kimi təşəkkülü yolunda əsas 
məsələləri həll etmişdir. Bu gün ölkəmizdə ictimai-siyasi 
sabitlik, xalqla iqtidar arasında birlik, çox möhkəm iqtisadi 
zəmin mövcuddur. Biz özümüzü təmin edən ölkəyik və bizi 
birləşdirən daha bir amil müstəqil siyasət, müstəqil xətt 
yeritməyə qadir olmağımızdır. Münasibətlərimizin möhkəmlən-
məsində əsas rol oynayan prinsiplər bunlardır. 
Bu gün biz həm siyasi, iqtisadi əlaqələri, humanitar sahədə, 
nəqliyyat və energetika sahələrində əlaqələri və çoxsaylı başqa 
mövzuları müzakirə etdik. Əməkdaşlığımızla bağlı çox 
məsələlərin həllinə yanaşmalarımız tamamilə eynidir. Əmtəə 
dövriyyəsi son dövrdə bir neçə dəfə artmışdır. Çox qısa 
müddətdə iqtisadi xarakterli bir sıra məsələlər həll olunmuşdur. 
Biz beynəlxalq təşkilatlarda fəal əməkdaşlıq edirik. Energetika 
sahəsində əməkdaşlıq üçün də yaxşı potensial mövcuddur. 
Ölkələrimiz özlərinin enerji təhlükəsizliyini tam təmin etmişdir 
və başqa dövlətlərin enerji təhlükəsizliyinin təmin olunmasında 
iştirak edirlər. 
Bu amillər ölkələrimiz arasında münasibətlərdə mühüm rol 
oynamaqla bərabər, həm də Mərkəzi Asiya, Qafqaz, Xəzər 
hövzəsi regionunda proseslərə müsbət təsir göstərir. Buna görə 
də mən dərin məmnunluq hissi ilə qeyd edirəm ki, son bir neçə 
ayda Türkmənistan və Azərbaycan rəhbərliyi arasında siyasi 
təmaslar tamamilə yeni səviyyəyə qalxmışdır. Bu gün mən artıq 
bu barədə demişəm və bir daha demək istəyirəm ki, bu ilin 
mayında Türkmənistan prezidentinin ölkəmizə rəsmi səfəri, 
aparılmış danışıqlar, imzalanmış sənədlər bu əlaqələrə güclü 
təkan vermişdir. Ən başlıcası isə odur ki, imzalanmış sənədlər 
artıq reallaşdırılır və bu gün nəzərdə tutduğumuz, qərara aldığı-
mız məsələlərin praktik şəkildə gerçəkləşməsini görürük. 
Bunlar bir daha göstərir ki, münasibətlərimizin möhkəm-
lənməsi üçün çox güclü siyasi iradə vardır. Bunun üçün çox  
möhkəm, güclü tarixi təməl mövcuddur. İndi ölkələrimizin 
 114 
sosial-iqtisadi inkişafı ilə bağlı bir sıra məsələlərin uğurla həll 
edildiyi bir vaxtda biz gələcəyə baxırıq ki, ölkələrimizi daha da 
yaxınlaşdırmaq, iqtisadi inteqrasiyanı, siyasi dialoqu daha da 
möhkəmlətmək üçün, ölkələrimizin vətəndaşlarının bir-birini 
daha yaxşı tanımaları üçün daha nə etmək lazımdır?! 
Bu məqsədlə gələcəkdə insanlarımızın bir-birini daha yaxşı 
tanıması, dostlaşması üçün bu gün müxtəlif mədəni tədbirlər, 
mədəni mübadilələr, ölkələrimizin mədəniyyət xadimlərindən 
ibarət nümayəndə heyətlərinin mübadiləsini təşkil etmək qərara 
alınmışdır. 
Mən xalqlarımızın dillərində oxşar cəhətlərin lap çox 
olmasını qeyd etmək istəyirəm. Əlbəttə, mən bunu bilirdim, bu 
gün buna şəxsən əmin oldum. Aşqabadda obyektlərin, binaların 
üzərindəki yazıları oxumağa tərcüməçi lazım deyil. 
Universitetin gənc tələbələri mənə kompyuter proqramlarını 
göstərdilər. Orada türkmən dilində yazılmış mətni başa düşmək 
üçün də mənə tərcüməçi lazım deyildi, hər şeyi başa düşürdüm. 
Bu, xalqlarımızın bir-birinə nə qədər yaxın olmasını, ünsiyyət 
saxlamağımızın nə qədər asan olmasını göstərir. Ona görə də 
biz bu münasibətləri əməllərimizlə, konkret  təşəbbüslərimizlə 
möhkəmlətmək üçün hər şeyi etməliyik. Bir daha demək 
istəyirəm, bu münasibətlər xalqlarımız üçün, tariximiz üçün 
vacibdir, əsrlər boyu dost və qardaş kimi birgə yaşamış 
əcdadlarımızın ruhuna ehtiram əlaməti olacaqdır. Regional 
əməkdaşlıq üçün yaxşı amil olacaqdır. 
Regionda müsbət proseslərlə yanaşı, müəyyən narahatlıq 
ocaqları da var. Qafqazda hələ tam sabitlik bərqərar olmamışdır. 
Regionumuzda etimad tədbirlərini möhkəmlətmək üçün hələ 
çox iş görülməlidir. Bizim yerləşdiyimiz region son vaxtlar get-
gedə dünya üçün daha böyük maraq doğurur. Mərkəzi Asiya, 
Qafqaz, Xəzər hövzəsi zonası bu gün həm geosiyasi, həm 
iqtisadi, həm də enerji baxımından, enerji ehtiyatlarının nəqlinin 
şaxələndirilməsinin, enerji müstəqilliyinin və enerji 
təhlükəsizliyinin təmin edilməsi baxımından böyük maraq 
doğurur. 
 115 
İndiki halda Türkmənistanın və Azərbaycanın zəngin təbii 
ehtiyatları, enerji potensialını müstəqil şəkildə reallaşdıra 
bilməsi ölkələrimiz qarşısında yeni perspektivlər açır, habelə 
əməkdaşlığın, iqtisadi əlaqələrin, həm regionda, həm də 
dünyada mövqelərimizin möhkəmlənməsi üçün yeni imkanlar 
yaradır. Əminəm ki, gələcəkdə təkcə regionumuzda yox, onun 
hüdudlarından kənarda da inteqrasiya, energetika, nəqliyyat 
layihələri, başqa layihələr və proseslər xeyli dərəcədə 
Türkmənistan ilə Azərbaycan arasında münasibətlərin 
səviyyəsindən asılı olacaqdır. Mən əminəm ki, Türkmənistanla 
Azərbaycan arasındakı qardaşlıq, dostluq münasibətləri gələcəkdə 
daha da möhkəmlənəcək, xalqlarımız bir-birinə daha yaxın olacaq, 
bu isə həm ölkələrimizin inkişafına, həm də regional əməkdaşlığa 
kömək edəcəkdir. 
Mən bu gün bu ali məktəbdə ölkələrimizin gələcəyi üçün 
təhsilin əhəmiyyəti barədə də bir neçə söz demək istəyirəm. Bu 
gün Türkmənistanda sizin ölkənin rəhbərliyinin və şəxsən 
prezidentin təhsillə bağlı məsələlərə qayğı göstərməsini görmək 
mənim üçün çox xoş oldu. Təhsil gələcək deməkdir, təhsil 
intellektdir, inkişafdır. Dünyanın heç bir ölkəsi öz intellektual 
potensialını reallaşdırmadan uğurla inkişaf edə bilməz. 
Əgər biz dünyanın inkişaf etmiş ölkələrinin tarixinə və 
təşəkkül yoluna nəzər salsaq görərik ki, inkişaf üçün əsas təkan 
məhz intellektual potensial, təhsilin inkişaf səviyyəsi, müasir 
texnologiyaların inkişaf səviyyəsi olmuşdur. Bu gün 
Türkmənistanda təhsil məsələlərinə çox böyük əhəmiyyət 
verildiyini görmək mənə çox xoşdur. Bizim ölkədə də eyni 
hadisələr baş verir. Bizdə də bu məsələ prioritet məsələdir, 
çalışırıq ki, Azərbaycanın bütün vətəndaşlarının, gənclərin 
keyfiyyətli təhsil almaq, yaxşı mütəxəssis kimi yetişmək imkanı 
olsun, onlar öz əməli işləri ilə ölkəmizin inkişafına töhfə 
versinlər. 
Biz məktəb tikintisi ilə əlaqədar çox böyük proqram həyata 
keçiririk. Son 5 ildə Azərbaycanın müxtəlif bölgələrində ən 
müasir avadanlıqla təchiz edilmiş 1600 müasir məktəb 
 116 
tikilmişdir. İslahatlara və təhsil prosesinin keyfiyyətinə xüsusi 
diqqət yetiririk ki, bu proses müasir tələblərə tam uyğun olsun, 
xalqımızın ənənələrinə əsaslansın. 
Böyüməkdə olan nəslin vətənpərvərlik ruhunda, milli, 
mənəvi dəyərlərimiz ruhunda tərbiyə edilməsinə çox böyük 
əhəmiyyət veririk. Ölkələrimiz son 17 ildə müstəqildir. O vaxta 
qədər, əsrlər boyu bizim öz taleyimizi müstəqil şəkildə 
müəyyən etmək imkanımız olmamışdır. Lakin biz öz milli 
ləyaqətimizi, milli identikliyimizi və milli ruhumuzu qoruyub 
saxlamışıq. Bu bizim tariximiz, mədəniyyətimiz, ədəbiyyatımız, 
dilimiz, böyük alim və mütəfəkkirlərimiz sayəsində mümkün 
olmuşdur. Bu çox böyük, heç bir şeylə müqayisə edilə 
bilməyəcək sərvətdir. 
Mən qəti əminəm ki, hər bir ölkənin gələcəyi daha çox 
təhsilin keyfiyyətindən asılıdır. Ona görə də bu gün bu yüksək 
mükafatı – Türkmənistan Dövlət Universitetinin Fəxri 
professoru diplomunu almaq mənə çox xoşdur və əməyimi bu 
cür qiymətləndirdiyinizə görə sizin hamınıza bir daha dərin 
təşəkkürümü bildirmək istəyirəm. 
Mən dəvətə görə, səmimi qəbula görə Türkmənistan pre-
zidentinə, bizə göstərilən qonaqpərvərliyə görə qardaş 
Türkmənistanın bütün vətəndaşlarına təşəkkür etmək istəyirəm. 
Əminəm ki, ölkələrimizin gələcəyi də bugünkü günümüz kimi 
gözəl və xoşbəxt olacaqdır. Öz tərəfimdən sizin hamınızı bir 
daha əmin etmək istəyirəm ki, mən öz fəaliyyətimdə 
Türkmənistanın və Azərbaycanın qardaş xalqlarının bundan 
sonra da dostluq, həmrəylik şəraitində yaşaması, əlbir işləməsi, 
ölkələrimizin və xalqlarımızın inkişafı üçün yeni şərait 
yaratması naminə əlimdən gələni edəcəyəm. 
Diqqətinizə görə təşəkkür edirəm. 
 
 
 
ALİ QONAĞIN ŞƏRƏFİNƏ RƏSMİ QƏBUL  
 
 117 
Aşqabad 
 
28 noyabr 2008-ci il 
 
Noyabrın 28-də Türkmənistan prezidenti Qurbanqulu 
Berdiməhəmmədovun adından Azərbaycan Respublikasının 
Prezidenti İlham Əliyevin şərəfinə rəsmi qəbul təşkil edilmişdir.  
Dövlət başçıları qəbulda nitq söylədilər. 
 
Türkmənistan prezidenti  
Qurbanqulu Berdıməhəmmədovun nitqi 
 
Hörmətli İlham Heydər oğlu! 
Hörmətli dostlar, xanımlar və cənablar! 
Mən qonaqlarımızı və ilk növbədə, Azərbaycan prezidenti 
hörmətli İlham Heydər oğlunu ən əziz dostlar kimi, bizim 
torpağımızda, qapılarımız sizin üçün, mehriban qonşularımız 
üçün həmişə açıq olan diyarımızda salamlayıram. 
Qardaş Azərbaycanın rəhbərinin bu səfəri, heç şübhəsiz, 
bizim münasibətlərimizin tarixinə düşəcəkdir. Bu gün biz çox 
səmərəli və konstruktiv danışıqlar apardıq. Bu danışıqların 
gedişində ikitərəfli münasibətlərimizin gələcək inkişafı, 
beynəlxalq siyasətin aktual problemlərinin həllində qarşılıqlı 
əlaqə ilə bağlı məsələlərin geniş spektri müzakirə edildi, bir sıra 
mühüm sənədlər imzaladıq. 
Mən dərin məmnunluq hissi ilə vurğulamaq istəyirəm ki, biz 
beynəlxalq tərəfdaşlığın bir çox strateji istiqamətləri üzrə 
baxışlarımızın üst-üstə düşməsini bir daha qeyd etdik. Əldə 
edilmiş razılaşmalar və imzalanmış ikitərəfli sənədlər müna-
sibətlərimizin mövcud müqavilə-hüquqi bazasını yaxşı 
tamamlayır. Ölkələrimizin mühüm geoiqtisadi mövqe tutmasını 
və enerji ehtiyatlarının iri hasilatçısı olmasını nəzərə alaraq, biz 
Azərbaycan prezidenti hörmətli İlham Heydər oğlu ilə yanacaq-
energetika sahəsində, eləcə də transkontinental ticarət-
kommunikasiya dəhlizlərinin inkişafına dair böyük layihələrin 
 118 
həyata keçirilməsində əməkdaşlığın perspektivlərini müzakirə 
etdik. 
Demək istəyirəm ki, bizim görüşümüzdən əvvəl böyük 
hazırlıq işi getmiş, bunda hər iki tərəfin nümayəndələri iştirak 
etmişlər. Mən onların hamısına səmimi təşəkkür edirəm. 
Hörmətli Prezident! 
Qardaş Azərbaycanın ictimai və sosial-iqtisadi həyatın bütün 
sahələrində yüksələn xətlə inkişafını, xüsusən xalqın rifahı 
naminə görülən işləri Türkmənistanda yüksək qiymətləndirirlər. 
İnsanlara qayğı Türkmənistanda da ən ali prioritetdir. 
Türkmənistanın dövlət siyasətinin qayəsini təşkil edən «Dövlət 
insan üçündür» devizi bu qayğının mahiyyətini ifadə edir. 
Bir çox cəhətdən ortaq çoxəsrlik tarixi köklərə malik olan 
zəngin milli ənənələrimizi və mədəni irsimizin əhəmiyyətini hər 
iki tərəfin dərk etməsi və onları öyrənmək və qoruyub saxlamaq 
istəyi ölkələrimizin və xalqlarımızın daha da yaxınlaşması üçün 
çox mühüm amildir. Bu ümumilik, məsələn, özünü onda 
göstərir ki, bizim xalqların adətləri, dili, musiqisi və ümumi 
mədəniyyətimizin digər elementləri hər iki xalqa yaxın və 
aydındır. Türkmənlərlə azərbaycanlılar arasında mövcud olan 
qarşılıqlı anlaşma və hörmət hissləri onların  qarşılıqlı surətdə 
zənginləşməsinin əsasını təşkil edir. Böyük şair və mütəfəkkir 
Məhəmməd Füzuli əbəs deməmişdir ki, yolçu, əgər sən düz 
yolla gedirsənsə, o yoldakı sədaqətli dost sənə kömək olacaqdır.  
Fürsətdən istifadə edərək, böyük məmnuniyyətlə Sizə 
ürəkdən uğurlar diləmək, qardaş Azərbaycanın daha da tərəqqi 
etməsini, inkişaf yolunda yeni yüksək nailiyyətlər qazanmasını 
arzulamaq istəyirəm. Bunun üçün hər cür şərait, ilk növbədə 
Türkmənistanın və türkmən xalqının simasında mehriban 
qonşular və dostlar var. 
Əziz dostlar! 
Mən hörmətli dostum, Azərbaycan prezidenti İlham Heydər 
oğlu Əliyevin sağlığına və onun uğurları şərəfinə badə 
qaldırmaq istəyirəm. Mən ölkənin rəhbərliyinə və bütün 
Azərbaycan xalqına sülh və səadət, əmin-amanlıq və firavanlıq 
 119 
arzu edirəm. Qoy Türkmənistan və Azərbaycan arasında dostluq 
və qardaşlıq möhkəmlənsin! 
 
Azərbaycan prezıdenti İlham Əliyevin nitqi  
 
Hörmətli Qurbanqulu Məlikquliyeviç! 
Hörmətli dostlar! 
İcazə verin, qardaş Türkmənistan torpağında mənə və 
nümayəndə heyətimin üzvlərinə göstərilən qonaqpərvərliyə və 
səmimi qəbula görə bir daha ürəkdən təşəkkürümü bildirim. 
Bugünkü səfər və onun nəticələri iki qardaş ölkə və xalq 
arasında münasibətlərin yüksək səviyyəsini göstərir. Biz 
möhkəm tarixi köklərə əsaslanan bu münasibətlərə çox böyük 
əhəmiyyət veririk. İki müstəqil dövlət arasında, iki qonşu 
arasında dostluq, qardaşlıq münasibətləri bu təməl, bu möhkəm 
zəmin üzərində qurulur. 
Bizim münasibətlərimizi yaxın tərəfdaşlar, öz ölkələrində 
uğurlu islahatlar aparan, öz xalqlarının rifahının, həyat 
səviyyəsinin yüksəldilməsi məsələlərini uğurla həll edən, 
regional inteqrasiya və əməkdaşlıq proseslərində fəal iştirak 
edən dost dövlətlər arasında münasibətlər kimi səciyyələn-
dirmək olar. 
Bizim ölkələrimizi olduqca çox şey birləşdirir. Artıq 
deyildiyi kimi, bunlar türkmən və Azərbaycan xalqlarının 
ümumi tarixi, ümumi kökləridir. Dillərimizin – türkmən və 
Azərbaycan dillərinin oxşarlığıdır. Bu gün sizin gözəl Aşqabad 
şəhərində olarkən mən dillərimizin nə qədər yaxın olmasını bir 
daha yəqin etdim. Biz bir-birimizi tərcüməçisiz başa düşürük. 
Bizim münasibətlərimizi bu baza üzərində qururuq. Bu ilin may 
ayında Türkmənistan prezidentinin Azərbaycana uğurlu səfəri 
nəticəsində çox məsələlər həll olunub və mən əminəm ki, əldə 
edilmiş bütün razılaşmalar, imzalanmış sənədlər gələcəkdə 
uğurla reallaşdırılacaqdır. 
Bu gün səfər çərçivəsində çox böyük əməli xarakter daşıyan 
yeni sənədlər imzalanmışdır. Bütün razılaşmaların 
 120 
reallaşdırılması ölkələrimizi bir-birinə daha da yaxınlaşdırmağa, 
Mərkəzi Asiya, Qafqaz və Xəzər hövzəsi regionunda 
əməkdaşlığı daha da möhkəmlətməyə imkan verəcəkdir. 
Ölkələrimizin çox böyük iqtisadi potensialı vardır. Bu 
potensial ölkələrimizdə sosial-iqtisadi dəyişiklikləri həyata 
keçirməyə imkan verir. Müasir, gözəl şəhər, iri meqapolis olan, 
insanların yaşaması və işləməsi üçün hər cür şərait yaradılmış 
Aşqabadın bugünkü siması Türkmənistanın uğurlu, yüksələn 
xətlə inkişafına parlaq nümunədir. Sizin ölkəniz müstəqillik 
illərində çox böyük quruculuq və inkişaf yolu keçmişdir. Təbii 
ki, bu, regionda və dünyada ölkənizin mövqelərini möhkəm-
ləndirir. Sizin dostunuz və qardaşınız kimi, biz buna çox şadıq. 
Sənin dostun, qardaşın nə qədər güclü olsa, sən də bir o qədər 
güclü olarsan. 
Mən qardaş Türkmənistan xalqına yeni uğurlar diləyirəm. 
Bugünkü nailiyyətlər inamla söyləməyə əsas verir ki, inkişaf 
gələcəkdə də davam edəcəkdir. Biz bundan sonra da konkret 
iqtisadi, energetika, nəqliyyat layihələri üzərində birgə 
işləyəcəyik. Çalışacağıq ki, vətəndaşlarımız bir-birini daha 
yaxşı tanısınlar, mədəni mübadilə daha fəal həyata keçirilsin, 
ümumi məqsədlər naminə biz daha sıx birləşək. 
Mən bu dəvətə görə, qonaqpərvərliyə, səmimi qəbula görə 
Türkmənistan prezidenti, dostum Qurbanqulu Məlikquliyeviç 
Berdıməhəmmədova bir daha dərin təşəkkürümü bildirmək və 
Türkmənistan prezidentinin sağlığına, qardaş Türkmənistan 
xalqının tərəqqisi şərəfinə badə qaldırmağı təklif etmək 
istəyirəm! 
 121 
 
 
 
TÜRKMƏNİSTANIN MÜSTƏQİLLİK ABİDƏSİ 
KOMPLEKSİNİ ZİYARƏT 
 
Aşqabad 
 
28 noyabr 2008-ci il 
 
Azərbaycan prezidenti İlham Əliyev noyabrın 28-də 
Türkmənistanın Müstəqillik abidəsini ziyarət etmişdir.  
Burada türkmən xalqının tarixi şəxsiyyətlərinin abidələri 
ucaldılmışdır. Girişdə ölkənin birinci prezidenti Saparmurad 
Türkmənbaşının abidəsi qoyulmuşdur. Burada əsasən rəsmi 
dövlət tədbirləri keçirilir.  
Prezident İlham Əliyev abidə önünə əklil qoydu, ərazidəki 
Fəxri qonaqlar xiyabanında ağac əkdi. 
 
Türkmənistanın birinci prezidentinin muzeyi ilə tanışlıq 
 
Noyabrın 28-də Azərbaycan prezidenti İlham Əliyev Sapar-
murad Türkmənbaşı adına Milli Mədəniyyət Mərkəzində 
Türkmənistanın birinci prezidentinin muzeyi ilə tanış olmuşdur.  
Dövlətimizin başçısına məlumat verildi ki, ötən ilin fevra-
lında açılmış kompleksdə – Milli Mədəniyyət Mərkəzində 
muzey, konsert salonu, milli kitabxana yerləşir.  
Azərbaycan prezidenti İlham Əliyev Türkmənistanın birinci 
prezidentinin muzeyinin eksponatları ilə tanış oldu, Xatirə 
kitabına ürək sözlərini yazdı. 
 
 
 122 
 
 
 
 
SAPARMURAD TÜRKMƏNBAŞININ 
MƏQBƏRƏSİNİ VƏ MƏSCİDİ  ZİYARƏT  
 
28 noyabr 2008-ci il 
 
Noyabrın 28-də Azərbaycan prezidenti İlham Əliyev 
Türkmənistanın birinci prezidenti Saparmurad Türkmənbaşının 
və ailə üzvlərinin uyuduğu məqbərəni ziyarət etmək üçün Axal 
vilayətinin Qıpçaq obasına gəlmişdir.  
Azərbaycanın dövlət başçısını Türkmənistanın Dini İşlər 
üzrə Şurasının sədri, Axal vilayətinin hakimi ehtiramla 
qarşıladılar. 
Prezident İlham Əliyevin şərəfinə burada Fəxri qarovul 
dəstəsi düzülmüşdü.  
Prezident İlham Əliyev məqbərəni ziyarət etdi. Azərbaycanın 
dövlət başçısının adından məqbərəyə əklil qoyuldu.  
Azərbaycan prezidentinə məlumat verildi ki, məqbərədə 
Saparmurad Türkmənbaşı, valideynləri və iki qardaşı dəfn 
olunmuşlar. Türkmənbaşının atası İkinci dünya müharibəsində, 
anasi və iki qardaşı isə 1948-ci ildə Aşqabadda baş vermiş 
güclü zəlzələ zamanı həlak olmuşlar.  
Türkmənbaşının və ailə üzvlərinin ruhuna dua oxundu. 
Sonra prezident İlham Əliyev yaxınlıqdakı «Türkmənbaşının 
ruhu» məscidi ilə tanış oldu. 
Məqbərə və məscid fəvvarələrlə əhatə edilmişdir. Burada su 
təmizlik və paklıq rəmzi kimi nəzərdə tutulmuşdur. Mərkəzi 
Asiyada ən böyük gümbəzi olan bu məscidin hər biri 91 metr 
hündürlüyündə dörd minarəsi vardır. Məscidin inşası 2004-cü 
ildə tamamlanmışdır. İnşaat işlərini Fransa şirkəti həyata 
keçirmişdir.  
Azərbaycanın dövlət başçısı məscidlə tanış oldu. 
 123 
 
 
 
 
AZƏRBAYCAN, TÜRKİYƏ VƏ TÜRKMƏNİSTAN 
PREZİDENTLƏRİNİN TÜRKMƏNBAŞI 
ŞƏHƏRİNDƏ GÖRÜŞÜ  
 
29 noyabr 2008-ci il 
 
Noyabrın 29-da Azərbaycan prezidenti İlham Əliyev 
Türkmənistan prezidenti Qurbanqulu Berdiməhəmmədov ilə 
birlikdə Aşqabaddan Türkmənbaşı şəhərinə gəlmişdir. Burada 
Azərbaycan prezidenti İlham Əliyevin, Türkiyə prezidenti 
Abdullah Gülün və Türkmənistan prezidenti Qurbanqulu 
Berdıməhəmmədovun üçtərəfli görüşü olmuşdur. 
Prezident Qurbanqulu Berdıməhəmmədov görüşü açaraq ali 
qonaqları salamladı, Türkmənistana səfərə gəldiklərinə görə 
onlara təşəkkür etdi. 
Türkiyə prezidenti Abdullah Gül üç ölkə arasında əlaqələrin 
yüksək səviyyədə olduğunu bildirdi. O, Azərbaycan, 
Türkmənistan və Türkiyə prezidentlərinin birgə görüşünün 
əhəmiyyətini vurğuladı. 
Azərbaycan prezidenti İlham Əliyev çıxışında dedi: 
Əziz Qurbanqulu Məlikquliyeviç! 
Əziz Abdullah Gül! 
Bu gün çox gözəl bir gündür. İlk dəfədir ki, üç qardaş 
ölkənin prezidentləri üçtərəfli görüş keçiririk. Bu görüşə çox 
böyük əhəmiyyət verirəm. Əminəm ki, görüşün nəticələri çox 
uğurlu olacaqdır. Bizim aramızda dostluq, qardaşlıq əlaqələrinin 
möhkəmlənməsi işində bu görüşün çox gözəl nəticələri 
olacaqdır. 
Bizi ortaq tarix, müştərək mədəni köklər birləşdirir. Bu 
gözəl zəmin əsasında üç müstəqil ölkə öz siyasətini aparır və 
 124 
biz aramızda olan bu ənənəvi dostluq, qardaşlıq münasi-
bətlərinin inkişafı üçün çalışırıq. 
Mən çox şadam ki, bu gün qardaş Türkmənistan tor-
pağındayam. Dünən mənim rəsmi səfərim də çox uğurlu 
keçmişdir. Çox mühüm razılaşmalar əldə edilmişdir.  
Əminəm ki, bu görüş də çox yaxşı keçəcək və onun gözəl 
nəticələrini görəcəyik. 
 
 
 125 
 
 
 
AZƏRBAYCAN VƏ TÜRKİYƏ 
PREZİDENTLƏRİNİN ŞƏRƏFİNƏ NAHAR 
 
Türkmənbaşı 
 
29 noyabr 2008-ci il 
 
Noyabrın 29-da Türkmənbaşı şəhərində Azərbaycan, 
Türkiyə və Türkmənistanın dövlət başçılarının üçtərəfli görüşü 
başa çatdıqdan sonra Türkmənistan prezidenti Qurbanqulu 
Berdıməhəmmədovun adından Azərbaycan prezidenti İlham 
Əliyevin və Türkiyə prezidenti Abdullah Gülün şərəfinə nahar 
verilmişdir. 
                                      * * *  
Nahardan sonra Azərbaycan, Türkiyə və Türkmənistan 
prezidentləri Türkmənbaşı şəhərinin «Ruhiyyət» sarayında  üç 
qardaş ölkənin incəsənət ustalarının hazırladığı konsert 
proqramında iştirak etmişlər.  
 
                       Səfər başa çatdı  
 
Noyabrın 29-da Azərbaycan Respublikasının prezidenti 
İlham Əliyevin Türkmənistana rəsmi səfəri başa çatmışdır. 
Türkmənbaşı Beynəlxalq Aeroportunda  dövlətimizin başçısının 
şərəfinə Fəxri qarovul dəstəsi düzülmüşdü. 
Prezident İlham Əliyevi Türkmənistanın yüksək vəzifəli 
dövlət və hökumət nümayəndələri böyük hörmət və ehtiramla 
yola saldılar. 
  * * * 
Dövlətimizin başçısı həmin gün axşam Bakıya qayıtmışdır. 
Azərbaycan prezidentini Heydər Əliyev Beynəlxalq Aero-
portunda Baş nazir Artur Rasizadə, Prezidentin İcra Aparatının 
rəhbəri Ramiz Mehdiyev, Bakı Şəhər İcra Hakimiyyətinin 
başçısı Hacıbala Abutalıbov qarşıladılar. 
 126 
 
 
 
YAPONİYA İMPERATORU  
ƏLAHƏZRƏT AKİHİTOYA 
 
Əlahəzrət! 
Ölkənizin milli bayramı – Təvəllüd gününüz münasibətilə 
Sizi və Sizin simanızda bütün xalqınızı səmimi-qəlbdən təbrik 
edirəm. 
Azərbaycan–Yaponiya münasibətlərinin hazırkı inkişaf 
səviyyəsi böyük məmnunluq doğurur. Əminəm ki, gündən-günə 
möhkəmlənən dostluğumuz, bir çox sahələri əhatə edən 
səmərəli əməkdaşlığımız daim ölkələrimizin və xalqlarımızın 
mənafelərinə xidmət edəcəkdir. 
Bu əlamətdar gündə Sizə ən xoş arzularımı yetirir, möhkəm 
cansağlığı və səadət, dost Yaponiya xalqına sülh və rifah 
diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 1 dekabr 2008-ci il 
 
 
 
 
 
 
 
 
 
 
 
 127 
 
 
 
 
QAZAXISTAN RESPUBLİKASININ PREZİDENTİ  
ZATİ-ALİLƏRİ  
CƏNAB NURSULTAN NAZARBAYEVƏ 
 
Hörmətli Nursultan Abişeviç! 
Milli bayram – Müstəqillik günü münasibətilə Sizi və 
Qazaxıstan xalqını Azərbaycan xalqı adından və şəxsən öz 
adımdan səmimi-qəlbdən təbrik edirəm. 
Əminəm ki, birgə səylərimiz bundan sonra da Azərbaycan–
Qazaxıstan dövlətlərarası münasibətlərin davamlı inkişafına, 
xalqlarımızın və ölkələrimizin rifahı, regionda sülh, 
təhlükəsizlik və sabitlik naminə çoxplanlı əməkdaşlığın möh-
kəmləndirilməsinə və genişləndirilməsinə yönəldiləcəkdir. 
Hörmətli Nursultan Abişeviç, Sizə möhkəm cansağlığı, 
xoşbəxtlik və uğurlar, dost Qazaxıstan xalqına sülh və tərəqqi 
arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 1 dekabr 2008-ci il 
 
 
 
 
 
 
 
 
 
 128 
 
 
 
 
BƏHREYN KRALI ƏLAHƏZRƏT  
ŞEYX HƏMƏD BİN İSA ƏL-XƏLİFƏYƏ 
 
Əlahəzrət! 
Ölkənizin milli bayramı – Müstəqillik günü münasibətilə 
Sizi və Sizin simanızda bütün xalqınızı səmimi-qəlbdən təbrik 
edirəm. 
Əminəm ki, Azərbaycan–Bəhreyn münasibətləri xalqları-
mızın iradəsinə əsaslanaraq bundan sonra da dostluq və əmək-
daşlıq məcrasında inkişaf edəcəkdir. 
Bu xoş gündə Sizə möhkəm cansağlığı, işlərinizdə uğurlar, 
dost Bəhreyn xalqına əmin-amanlıq və rifah diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 1 dekabr 2008-ci il 
 
 
 
 
 
 
 
 
 
 
 
 
 
 129 
 
 
 
 
 
QƏTƏR DÖVLƏTİNİN ƏMİRİ ƏLAHƏZRƏT 
ŞEYX HƏMƏD BİN XƏLİFƏ ƏL-TANİYƏ 
 
Əlahəzrət! 
Qətər Dövlətinin milli bayramı – Milli gün münasibətilə 
Sizə və Sizin simanızda bütün xalqınıza ən səmimi təbriklərimi 
və xoş arzularımı yetirməkdən məmnunluq duyuram. 
Bu gün ölkələrimiz arasındakı münasibətlər yeni məzmunla 
zənginləşməkdədir. Əminəm ki, Azərbaycan–Qətər dostluğu və 
əməkdaşlığının daim inkişafı və genişlənməsi yolunda 
səylərimizi bundan sonra da ardıcıl şəkildə davam etdirəcəyik. 
Bu əlamətdar gündə Sizə möhkəm cansağlığı, işlərinizdə 
uğurlar, qardaş Qətər xalqına əmin-amanlıq və tərəqqi ar-
zulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 1 dekabr 2008-ci il 
 
 
 
 
 
 
 
 
 
 
 130 
 
 
TÜRKİYƏNİN XARİCİ İŞLƏR NAZİRİ  
ƏLİ BABACANIN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
1 dekabr 2008-ci il 
 
Azərbaycan Respublikasının Prezidenti İlham Əliyev 
dekabrın 1-də Türkiyənin Xarici İşlər naziri Əli Babacanın 
başçılıq etdiyi nümayəndə heyətini qəbul etmişdir. 
Dövlətimizin başçısı Azərbaycanla Türkiyə arasında iki-
tərəfli münasibətlərin yüksək səviyyədə olduğunu vurğuladı. 
Əlaqələrimizin çoxşaxəli olduğunu qeyd edən prezident İlham 
Əliyev bu əlaqələrin dostluq və qardaşlıq prinsiplərinə əsaslan-
dığını bildirdi. Bu yaxınlarda Türkiyə prezidenti Abdullah Güllə 
bərabər, Türkmənistanda səfərdə olduğunu və çox yaxşı 
görüşlər keçirildiyini xatırladan dövlətimizin başçısı münasi-
bətlərimizin genişlənməsində yüksək səviyyəli qarşılıqlı səfər-
lərin mühüm əhəmiyyət daşıdığını bildirdi. Əməkdaşlığımızın 
perspektivləri ilə bağlı müzakirələr aparmaq üçün müxtəlif 
səviyyəli səfərlərin önəmini qeyd edən prezident İlham Əliyev 
ümidvar olduğunu bildirdi ki, qonağın ölkəmizə bu səfəri də 
əlaqələrimizin daha da inkişaf etdirilməsi işində öz müsbət 
rolunu oynayacaqdır. 
Nazir Əli Babacan Azərbaycanla əlaqələrin müstəsna əhə-
miyyət kəsb etdiyini dedi. O, ümummilli lider Heydər Əliyevin 
söylədiyi kimi, bir millət, iki dövlət olan Azərbaycanla Türkiyə 
arasında münasibətlərin bütün sahələrdə yüksək səviyyədə 
olduğunu vurğuladı. Əli Babacan əlaqələrimizin siyasi, iqtisadi 
və bütün digər sahələrdə bundan sonra da genişlənəcəyinə 
əminliyini ifadə etdi. 
 
 131 
 
 
ƏFQANISTAN MİLLİ ASSAMBLEYASININ SƏDRİ 
MƏHƏMMƏD YUNİS QANUNİNİN BAŞÇILIQ 
ETDİYİ NÜMAYƏNDƏ HEYƏTİ İLƏ GÖRÜŞ 
 
Prezident sarayı 
 
1 dekabr 2008-ci il 
 
Azərbaycan Respublikasının Prezidenti İlham Əliyev 
dekabrın 1-də Əfqanıstan Milli Assambleyasının sədri Mə-
həmməd Yunis Qanuninin başçılıq etdiyi nümayəndə heyətini 
qəbul etmişdir. 
Dövlətimizin başçısı Azərbaycanla Əfqanıstan arasında iki-
tərəfli münasibətlərin uğurla inkişaf etdiyini vurğuladı, əmək-
daşlığın siyasi, iqtisadi və digər sahələrdə daha da geniş-
ləndirilməsi üçün yaxşı imkanların olduğunu bildirdi. Qarşılıqlı 
əməkdaşlığın möhkəmlənməsində parlamentlərarası əlaqələrin 
önəminə toxunan prezident İlham Əliyev ümidvar olduğunu 
bildirdi ki, nümayəndə heyətinin ölkəmizə səfəri Azərbaycan–
Əfqanıstan münasibətlərinin inkişafı üçün mühüm addım 
olacaqdır. 
Məhəmməd Yunis Qanuni iki ölkə arasındakı dostluq əla-
qələrindən məmnunluğunu söylədi. O, Azərbaycan xalqının tərəq-
qisində ulu öndər Heydər Əliyevin müstəsna xidmətlərini 
vurğuladı, prezident İlham Əliyevin rəhbərliyi ilə ölkəmizin sürətlə 
inkişaf etdiyini bildirdi. Qonaq dedi ki, Azərbaycanla münasibətlər 
Əfqanıstanın xarici siyasətinin əsas prioritetlərindən birini təşkil 
edir. Məhəmməd Yunis Qanuni iki ölkə arasında əlaqələrin, o 
cümlədən parlamentlərarası əməkdaşlığın genişləndirilməsi üçün 
qarşılıqlı səfərlərin böyük əhəmiyyəti olduğunu bildirdi. 
 
 
 
 132 
 
AVROPA ŞURASININ BAŞ KATİBİ TERRİ DEVİS  
İLƏ GÖRÜŞ 
 
Prezident sarayı 
 
2 dekabr 2008-ci il 
 
Azərbaycan Respublikasının Prezidenti İlham Əliyev 
dekabrın 2-də Avropa Şurasının Baş katibi Terri Devisi qəbul 
etmişdir. 
Görüşdə Bakıda Avropa Şurasının üzvü olan dövlətlərin 
mədəniyyət nazirlərinin «Mədəniyyətlərarası dialoq Avropa və 
onun qonşu regionlarında davamlı inkişafın və sülhün əsasıdır» 
mövzusunda keçirilən konfransın əhəmiyyəti vurğulandı. Bu cür 
tədbirlərin ölkələr və xalqlar arasında əlaqələrin möh-
kəmlənməsində və beynəlxalq əməkdaşlığın genişləndirilmə-
sində rolu qeyd olundu. 
Söhbət zamanı, həmçinin Azərbaycanla Avropa Şurası ara-
sında əlaqələrin müxtəlif sahələrdə inkişaf etdiyi bildirildi. 
Avropa Şurasının Baş katibi Terri Devisin ölkəmizə bu səfərinin 
əməkdaşlığın daha da möhkəmlənməsinə töhfə verəcəyinə 
əminlik ifadə olundu. 
 
 
 
 
 133 
 
 
 
 
TATARISTAN DÖVLƏT ŞURASININ  
SƏDRİ FARİD MUXAMETŞİN İLƏ GÖRÜŞ 
 
Prezident sarayı 
 
2 dekabr 2008-ci il 
 
Azərbaycan Respublikasının Prezidenti İlham Əliyev 
dekabrın 2-də Tatarıstan Respublikası Dövlət Şurasının sədri 
Farid Muxametşini qəbul etmişdir. 
Farid Muxametşin Tatarıstan prezidenti Mintimer Şay-
miyevin salamlarını və məktubunu dövlətimizin başçısına 
çatdırdı. Qonaq ölkəmizin müvafiq qurumları ilə Tatarıstan 
arasında əlaqələrin inkişafını vurğuladı. 
Dövlətimizin başçısı Tatarıstan prezidenti ilə keçirdiyi 
görüşləri məmnunluqla xatırlatdı, əlaqələrin inkişafında müx-
təlif səviyyəli qarşılıqlı səfərlərin əhəmiyyətini qeyd etdi. 
Prezident İlham Əliyev Tatarıstan prezidenti Mintimer Şaymi-
yevin salamlarına görə minnətdarlığını bildirdi, özünün də 
salamlarını ona çatdırmağı xahiş etdi. 
 
 134 
 
 
 
«MƏDƏNİYYƏTLƏRARASI DİALOQ AVROPA 
VƏ ONUN QONŞU  REGİONLARINDA DAVAMLI 
İNKİŞAFIN VƏ SÜLHÜN ƏSASIDIR» 
MÖVZUSUNDA KEÇİRİLƏN KONFRANSIN 
AÇILIŞI MƏRASİMİNDƏ NİTQ  
 
Gülüstan sarayı 
 
2 dekabr 2008-ci il 
 
Hörmətli cənab Baş katib! 
Hörmətli xanımlar və cənablar! 
Əziz qonaqlar! 
Mən, ilk növbədə sizin hamınızı Azərbaycanda ürəkdən 
salamlayıram. Bu gün Azərbaycanın paytaxtı Bakı şəhərində 
çox önəmli bir tədbir keçirilir. Əminəm ki, mədəniyyətlərarası 
dialoqun möhkəmlənməsi işində bu konfransın çox böyük və 
müsbət rolu olacaqdır. 
Biz bu gün müxtəlif ölkələrdən olan mədəniyyət nazirlərinin 
konfransını keçirməklə onu göstəririk ki, son illər  Azərbaycan 
dini tolerantlıq, milli və etnik tolerantlıq məsələlərində çox 
böyük uğurlara nail olmuşdur. Əslində, bizim ölkəmizdə bütün 
insanlar müxtəlif dövrlərdə, ictimai-siyasi quruluşundan asılı 
olmayaraq, həmişə bir ailə kimi yaşamışlar. Burada bütün 
dinlərin nümayəndələri həmişə dostluq, qardaşlıq şəraitində 
yaşamışlar. Bir daha qeyd etmək istəyirəm ki, bu bizim 
ölkəmizə xas olan çox mühüm bir amildir. 
Azərbaycan öz dövlət müstəqilliyini bərpa etdikdən sonra 
millətlərarası münasibətlərə, milli və dini tolerantlığın möhkəm-
lənməsinə çox böyük diqqət verilmişdir. Bu gün Azərbaycan, 
sözün əsl mənasında, dostluq, qardaşlıq məkanıdır. Burada 
bütün xalqlar, müxtəlif dinlərin nümayəndələri bir ailə kimi 
 135 
yaşayırlar. Əminəm ki, Azərbaycanın bu istiqamətdə əldə etdiyi 
təcrübə çox önəmlidir.  
Mən çox şadam ki, bu konfransda dünyanın müxtəlif 
ölkələrindən gələn nümayəndələr iştirak edirlər. Bildiyiniz kimi, 
konfrans Avropa Şurası ilə Azərbaycan tərəfindən təşkil 
olunmuşdur. Azərbaycan 8 ilə yaxındır Avropa Şurasının 
üzvüdür. Bu dövr ərzində ölkəmizdə gedən siyasi və iqtisadi 
islahatlar, Avropa Şurası qarşısında götürdüyü öhdəliklərin 
yerinə yetirilməsi nəticəsində Azərbaycan demokratik inkişaf 
baxımından çox sürətlə irəli getmişdir. Ölkədə aparılan siyasi 
və iqtisadi islahatlar, qanunun aliliyinin bərqərar olunması, 
Azərbaycanda mütərəqqi təcrübənin tətbiq edilməsi – bütün 
bunlar son illər ərzində baş vermiş mühüm hadisələrdir. Biz 
Avropa Şurası ilə Azərbaycan arasında mövcud olan 
əməkdaşlıqdan çox razıyıq. Əminəm ki, bu əməkdaşlıq 
gələcəkdə uğurla davam etdiriləcək və bizə əlavə imkanlar 
yaradacaqdır. 
Qonaqlarımızın arasında İslam Konfransı Təşkilatının 
üzvləri vardır. Çox şadıq ki, bu gün Şərqlə Qərbin kəsişdiyi yer-
də, Bakıda müxtəlif ölkələrdən müxtəlif dinlərin nümayəndələri 
iştirak edirlər. Biz buna çox böyük önəm veririk.  Çünki indiki 
zamanda bir çox hallarda sivilizasiyalararası, 
mədəniyyətlərarası dialoqdan danışılır, ancaq bununla bərabər, 
dünyada gedən proseslər, əfsuslar olsun ki, bəzi hallarda 
gərginliyin artmasına gətirib çıxarır. Mən çox istəyirəm ki, bu 
gün Azərbaycanda başlanan Bakı prosesi mədəniyyətlər 
arasında olan dialoqun, dostluğun, qarşılıqlı anlaşmanın 
möhkəmlənməsinə öz dəyərli töhfəsini versin. 
Bir sözlə, Azərbaycanın həm tarixi, coğrafi vəziyyəti, həm 
də müxtəlif beynəlxalq təşkilatlarda iştirakı imkanlarımızı daha 
da genişləndirir. Mən əminəm ki, ölkəmizin uğurlu inkişafı 
bundan sonra da davam etdiriləcək və bu inkişafı şərtləndirən 
təkcə siyasi, iqtisadi islahatlar deyildir, bayaq qeyd etdiyim 
kimi, Azərbaycandakı çox gözəl ictimai-siyasi ab-hava, burada 
 136 
yaşayan bütün millətlərin hüquqlarının qorunması və hər bir 
insanın Azərbaycanda rahat yaşamasıdır. 
Ölkəmizin çox zəngin və böyük tarixi vardır. Minilliklər  
əvvəl Azərbaycanda insanlar yaşayıb yaratmışlar. Bunu əks 
etdirən tarixi abidələr Azərbaycan dövləti tərəfindən lazımınca 
qorunur. Biz öz mədəni və tarixi irsimizin qorunması üçün çox 
böyük işlər görürük. Azərbaycan xalqı əsrlər boyu müstəqil-
likdən məhrum idi. Yalnız qısa bir müddətdir ki, öz taleyimizi 
özümüz müəyyən edirik. Buna baxmayaraq, tariximiz, 
mədəniyyətimiz, ədəbiyyatımız, ana dilimiz – bu amillər 
azərbaycanlıları bir millət kimi assimilyasiyadan qorudu və bu 
gün müstəqil ölkəmizdə Azərbaycan xalqı öz taleyinin 
sahibidir. 
1991-ci ildə Azərbaycan dövlət müstəqilliyini bərpa etdikdə 
ölkədə vəziyyət həddən artıq ağır idi. Siyasi və  iqtisadi böhran, 
Ermənistanın Azərbaycana qarşı təcavüzü və bunun nəticəsində 
torpaqlarımızın bir hissəsinin işğal altına düşməsi – bütün bu 
amillər Azərbaycanda vəziyyətin nə qədər ağır və çətin 
olduğunu göstərir. Buna baxmayaraq, biz öz  işimizlə, 
Azərbaycan xalqının iradəsi ilə bu çətin və ağır sınaqlardan 
şərəflə çıxdıq. Bu gün Azərbaycan tam şəkildə öz müstəqilliyini 
təmin edib, müstəqil siyasət aparır. Biz həm iqtisadi, həm də 
siyasi sahədə çox böyük və əhəmiyyətli nailiyyətlərə nail 
olmuşuq. 
Azərbaycanda vətəndaş cəmiyyətinin formalaşması və 
möhkəmlənməsi istiqamətində çox önəmli addımlar atılmışdır. 
Cəmiyyətimizdə əsas inkişaf istiqamətləri ilə əlaqədar fikir 
ayrılığı yoxdur, azərbaycançiliq fəlsəfəsi, müasirlik, öz tarixi 
köklərimizə, ənənələrimizə bağlılıq var.  Azərbaycan dünyəvi 
dövlətdir, burada  bütün dinlərin nümayəndələrinə böyük 
hörmət vardır. Ölkəmizi bu gün ictimai-siyasi baxımdan 
şərtləndirən amillər bunlardır. 
Müstəqillik əldə olunandan və ölkəmiz dünya birliyinə 
inteqrasiya edəndən sonra Azərbaycanda müasir siyasi sistem 
formalaşıbdır. Ancaq bu sistem hələ daha da təkmilləşməlidir. 
 137 
Ölkədə aparılan iqtisadi islahatlar iqtisadi gücümüzü 
əhəmiyyətli dərəcədə artırmışdır. Son 4 ildə Azərbaycan iqtisadi 
artım baxımından dünya miqyasında birinci ölkədir. 
İqtisadiyyatımız son 5 ildə təxminən 3 dəfə artıbdır. Büdcə 
xərcləri 12 dəfə, sənaye istehsalı xeyli dərəcədə artıbdır. 4 il 
ərzində yoxsulluğun səviyyəsi 49 faizdən 16 faizə düşüb və 
əminəm ki, bu ilin yekunlarına görə daha da aşağı düşəcəkdir. 
Azərbaycanda uzun illər ərzində ən böyük və çətin problem 
olan işsizliklə mübarizə uğurla gedir. Son 5 ildə  740 mindən 
artıq yeni iş yeri açılmışdır. Bir sözlə,  Azərbaycan özünü 
iqtisadi cəhətdən tam şəkildə təmin edir. Enerji sahəsindəki 
uğurlarımız nəinki ölkə üçün, həm də bölgə üçün çox böyük 
dəyərdir. Azərbaycanın enerjidaşıyıcıları bu gün Avropa və 
dünya bazarlarına çıxarılaraq, enerji təhlükəsizliyi 
məsələlərində müsbət rol oynayır. Bu istiqamətdə Avropa 
İttifaqı ilə Azərbaycan arasında müvafiq sənədlər imzalanıbdır. 
Enerji təhlükəsizliyini təmin etməklə bağlı Azərbaycanda 
vaxtaşırı beynəlxalq forumlar keçirilir.  
Biz gələcəyə çox böyük nikbinliklə baxırıq. Siyasi və 
ictimai-siyasi vəziyyət baxımından Azərbaycan çox sabit 
ölkədir və Azərbaycana birbaşa xarici investisiyaların qoyul-
ması bunu əks etdirir. Qazandığımız nailiyyətlərə baxmayaraq, 
hər bir sahədə islahatlar davam etdirilir və etdirilməlidir. Ən 
böyük maliyyə qurumu olan Dünya Bankı bu il Azərbaycanı 
dünya miqyasında bir nömrəli islahatçı ölkə kimi tanıyıbdır. Bu 
onu göstərir ki, bizim islahatlarımız həqiqətən çox cəsarətlidir, 
uğurludur və əhəmiyyətlidir. 
Maliyyə sektorunda şəffaflığın tam şəkildə təmin olunması 
istiqamətində də böyük addımlar atılıbdır. Keçən il Birləşmiş 
Millətlər Təşkilatı Azərbaycan Dövlət Neft Fondunu şəffaflıq 
işində əldə etdiyi uğurlara görə mükafatla təltif edibdir. Bu, 
dünyanın ən böyük beynəlxalq təşkilatlarının Azərbaycana və 
Azərbaycanda gedən proseslərə verdiyi qiymətdir. 
Azərbaycanda dini və milli tolerantlığın, dözümlülüyün 
yüksək səviyyədə olması və bütün xalqların rahat, mehriban 
 138 
yaşaması bizim gücümüzü artırır. Bu amillər hər bir ölkənin 
inkişafı üçün vacibdir. Çox istəyirəm ki, bizim ölkədə bu vaxta 
qədər əldə olunan nailiyyətlər bundan sonra da uğurla davam 
etdirilsin.  
Çox istəyirik ki, Qafqaz regionunda münaqişələr, nəhayət, 
öz həllini tapsın, sülh bərqərar olunsun və beləliklə, bölgədə 
əməkdaşlıq üçün imkanlar açılsın. Cənubi Qafqazda baş verən 
hadisələr onu göstərir ki, beynəlxalq hüquq normaları tam 
şəkildə təmin olunmalıdır. Beynəlxalq hüquq normaları 
pozulduqda çox ciddi və təhlükəli proseslər baş verir. 
Bizim bölgədə ən böyük təhlükə Ermənistan–Azərbaycan, 
Dağlıq Qarabağ münaqişəsinin həll olunmamasıdır. Uzun 
illərdir Azərbaycan torpaqları işğal altındadır. Ermənistanın 
Azərbaycana qarşı apardığı etnik təmizləmə siyasəti, təcavüzkar 
separatizm nəticəsində torpaqlarımızın 20 faizi işğal altına 
düşübdür. Bu işğaldan əziyyət çəkən 1 milyon azərbaycanlı öz 
doğma torpaqlarından didərgin salınıbdır. Azərbaycanın ərazi 
bütövlüyü pozulubdur. 
Azərbaycanın əzəli torpağı olan Dağlıq Qarabağ və onun 
ətrafındakı 7 rayon tamamilə işğal altındadır. Birləşmiş Millətlər 
Təşkilatının qərarları, Təhlükəsizlik Şurasının 4 qətnaməsi 
Ermənistanın silahlı qüvvələrinin torpaqlarımızdan qeyd-şərtsiz 
çıxarılmasını tələb edir. Ermənistan buna əməl etmir. Bu ilin 
mart ayında BMT-nin Baş Məclisində qəbul edilmiş qərarda 
qeyd olunur ki, Azərbaycan torpaqları işğal altındadır və bu 
işğala son qoyulmalıdır. Avropa Şurası hələ bir neçə il əvvəl 
Ermənistanın Azərbaycana qarşı işğalçılıq siyasəti ilə bağlı 
qətnamə qəbul edibdir. Lakin qəbul edilən heç bir qərar 
Ermənistan tərəfindən icra olunmamışdır. İslam Konfransı 
Təşkilatı da buna oxşar qərarlar qəbul edibdir. Bu bölgədə 
beynəlxalq hüquq normaları tamamilə pozulur, təşkilatların 
qərarları icrasız qalır. Bu, bölgədə gedən proseslərə ən böyük 
təhlükədir. 
Bu işğal və hərbi təcavüz bizim mədəni irsimizə də çox 
böyük ziyan vurubdur. İşğal olunmuş torpaqlarda hər şey 
 139 
dağıdılıbdır. 2005-ci ildə ATƏT-in faktaraşdırıcı missiyası 
Azərbaycanın Ermənistan tərəfindən işğal olunmuş bölgələrində 
monitorinq keçirmişdir. Bu monitorinq əsasında məruzə 
hazırlanmış və təqdim edilmişdir. Məruzədə göstərilir ki, orada 
hər şey dağıdılmış, bir dənə salamat bina qalmamışdır. 
Mədəniyyət ocaqları dağıdılıbdır, muzeylərimizdə nümayiş 
etdirilən bütün eksponatlar oğurlanıb, muzeylər talan edilibdir. 
Əcdadlarımızın qəbirləri, məscidlərimiz dağıdılıbdır. Bütün 
bunları Ermənistan dövləti edibdir. ATƏT-in faktaraşdırıcı 
missiyası bütün bunları təsdiqləyib və öz məruzəsində 
göstəribdir. Biz isə Azərbaycanda yaşayan bütün xalqların 
mədəni irsinə, tarixi irsinə çox böyük hörmətlə yanaşırıq. 
Bakıda və ölkəmizin digər yerlərində qorunub saxlanılan bütün 
dinlərin məbədləri, abidələri və onların bərpası bunun əyani 
sübutudur. 
Əziz dostlar! 
Mən sizi bir daha bu konfransın keçirilməsi münasibətilə 
ürəkdən təbrik etmək istəyirəm. Əminəm ki, konfransın çox 
gözəl nəticələri olacaq və bu nəticələr hesabına mədəniy-
yətlərarası dialoqun möhkəmlənməsi prosesi daha da 
güclənəcəkdir. 
Mən çox istərdim ki, bu gün başlanan «Bakı prosesi» 
uzunmüddətli olsun, konfransın keçirilməsindən sonra konkret 
mexanizmlər işlənilsin, konkret fəaliyyət planı hazırlansın. Belə 
tədbirlərin keçirilməsi həm Bakıda, həm də digər şəhərlərdə 
ənənəyə çevrilsin. Ümid edirəm ki, müzakirələriniz çox uğurlu 
olacaq və qarşımıza qoyduğumuz məqsədə çatacağıq. 
Sizin hamınızı bir daha ürəkdən salamlayır, konfransın işinə 
uğurlar arzulayıram! 
 
 
 
 
TARİXİ İPƏK YOLUNUN BƏRPASI ÜZRƏ 
BEYNƏLXALQ KONFRANSIN 10 İLLİYİNƏ HƏSR 
 140 
OLUNMUŞ YUBİLEY KONFRANSININ 
İŞTİRAKÇILARINA 
 
Hörmətli konfrans iştirakçıları! 
Əziz qonaqlar! 
Sizi Tarixi İpək Yolunun Bərpası üzrə Beynəlxalq 
Konfransın 10 illik yubileyinə həsr olunmuş toplantının 
keçirilməsi münasibətilə səmimi-qəlbdən salamlayıram. 
Xalqımızın ümummilli lideri Heydər Əliyevin təşəbbüsü ilə 
1998-ci ilin sentyabr ayında Bakı şəhərində keçirilmiş Tarixi 
İpək Yolunun Bərpası üzrə Beynəlxalq Konfransda Avropa–
Qafqaz–Asiya dəhlizinin inkişafı üzrə Əsas Çoxtərəfli Saziş 
imzalanmış və ölkələrimiz arasında beynəlxalq daşımaların 
hüquqi əsasları yaradılmışdır. 
Keçən dövr ərzində iqtisadi münasibətlərin, ticarət və 
nəqliyyat əlaqələrinin inkişafı, daşımaların təşviqi, nəqliyyat 
şəbəkələrinin dünya bazarlarına çıxışının təmin edilməsi 
istiqamətində bir sıra layihələr həyata keçirilmiş və nəticədə 
Avropa, Qafqaz, Asiya dövlətləri arasında beynəlxalq daşıma-
ların həcmi əhəmiyyətli dərəcədə artmışdır. Bu müddətdə Əsas 
Çoxtərəfli Saziş institusional baxımdan genişləndirilmiş və 
təkmilləşdirilmiş, sazişdə iştirak edən dövlətlərin nəqliyyat 
infrastrukturunun yeniləşdirilməsi və inkişafı, uzlaşdırılmış tarif 
siyasətinin aparılması, münbit investisiya mühitinin 
yaradılması, kadrların hazırlanması, sərhəd-keçid prosedur-
larının sadələşdirilməsi və daşımaların təhlükəsizliyinin təmin 
edilməsi sahəsində vacib regional proqramlar icra olunmuşdur. 
Biz Avropa–Qafqaz–Asiya nəqliyyat dəhlizinin beynəlxalq 
əməkdaşlığa təşviq etməklə kommunikasiya vasitəsi olaraq 
formalaşması üçün əsas verən TRASEKA proqramının həyata 
keçirilməsində Avropa İttifaqının təşəbbüsünü və dəstəyini 
yüksək qiymətləndiririk. Əminəm ki, Böyük İpək Yolunun 
bərpası və TRASEKA nəqliyyat dəhlizinin fəaliyyəti regional 
inteqrasiya proseslərinə güclü təkan verərək, ölkələrimizin 
sosial-iqtisadi inkişafına bundan sonra da xidmət edəcəkdir. 
 141 
Konfransın işinə müvəffəqiyyət arzu edir və hamınıza 
gələcək fəaliyyətinizdə yeni-yeni uğurlar diləyirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 4 dekabr 2008-ci il 
 142 
 
 
 
MİLLİ TƏHLÜKƏSİZLİK NAZİRLİYİNİN 
HEYDƏR ƏLİYEV ADINA AKADEMİYASININ 
ŞƏXSİ HEYƏTİNƏ 
 
Hörmətli Milli Təhlükəsizlik Akademiyasının əməkdaş-
ları, kursantları və dinləyiciləri! 
Sizi Azərbaycan Respublikasının Milli Təhlükəsizlik Nazir-
liyinin Heydər Əliyev adına Akademiyasının yaradılmasının X 
ildönümü münasibətilə səmimi-qəlbdən təbrik edirəm. 
Azərbaycanda dövlət quruculuğunun əsaslarını qoyan 
ümummilli liderimiz Heydər Əliyevin rəhbərliyi altında mühüm 
dövlətçilik təsisatlarından biri olan təhlükəsizlik orqanları 
yenidən qurulmuşdur. Ümummilli lider milli təhlükəsizlik 
orqanlarının kadr potensialının möhkəmləndirilməsinə xüsusi 
diqqət göstərmiş, müasir dövrün çağırışlarına effektiv cavab 
vermək iqtidarında olan yüksək ixtisaslı peşəkarların 
hazırlanmasını həyata keçirən Milli Təhlükəsizlik Aka-
demiyasını təsis etmişdir. 
Hər zaman xalqımızın milli maraqlarına sədaqətlə xidmət 
etmiş və ömür yolunun 25 ilini xüsusi xidmət orqanlarına həsr 
etmiş ümummilli liderimiz Heydər Əliyev təhlükəsizlik 
orqanlarının milliləşdirilməsinə və vətənpərvər kadrlarla 
formalaşdırılmasına nail olmuşdur. 
Müstəqillik bərpa edildikdən sonra ümummilli liderimiz 
təhlükəsizlik orqanlarının fəaliyyətinin yeni təməl prinsiplərini 
və istiqamətlərini müəyyən etmişdir. Milli təhlükəsizlik 
orqanlarının xalqa, vətənə sadiq bir quruma çevrilməsi 
ümummilli liderin gündəlik qayğısı nəticəsində mümkün 
olmuşdur. Təhlükəsizlik orqanlarının milli əsaslar üzərində 
qurulmasında və inkişaf etdirilməsində ulu öndərin əvəz-
olunmaz rolunu, zəngin irsinin qorunub saxlanması və yeni 
nəsil zabitlərinə çatdırılması zəruriliyini nəzərə alaraq, 2005-ci 
 143 
ildə Milli Təhlükəsizlik Nazirliyinin Akademiyasına Heydər 
Əliyevin adı verilmişdir. 
Hazırda xüsusi xidmət orqanları qarşısında Azərbaycanın 
dövlət müstəqilliyini və milli maraqlarını qorumaq, 
təhlükəsizliyi və davamlı ictimai-siyasi sabitliyi təmin etmək, 
xüsusilə kəşfiyyat-pozuculuq fəaliyyətinə, terrorçuluğa, separa-
tizmə və ekstremizmə qarşı mübarizəni gücləndirmək, iqtisa-
diyyatımız üçün strateji əhəmiyyət kəsb edən kommuni-
kasiyaların mühafizəsində iştirak etmək kimi mühüm vəzifələr 
durur. Bu isə öz növbəsində milli təhlükəsizlik orqanlarının 
müasir tələblərə cavab verən yüksək nəzəri və peşə hazırlıqlı 
gənc kadrlarla təmin olunmasını zəruri edir. 
Əminəm ki, böyük iftixarla Heydər Əliyev ənənələrini 
yaşadan Milli Təhlükəsizlik Akademiyasının əməkdaşları və 
yetirmələri onların üzərinə düşən vəzifələri layiqincə yerinə 
yetirəcək, Azərbaycana sədaqətlə xidmət edəcək, vətənpər-
vərlik, şəxsi cəsarət, dönməzlik və saf mənəviyyat nümayiş 
etdirəcəklər. 
Sizi Milli Təhlükəsizlik Akademiyasının X ildönümü mü-
nasibətilə bir daha təbrik edir, dövlətimizin təhlükəsizliyinin 
təmin olunmasında uğurlar arzulayıram. 
 
İLHAM ƏLİYEV 
Azərbaycan Respublikasının Prezidenti 
 
Bakı, 4 dekabr 2008-ci il 
 
 
 
 
 144 
 
 
 
QURBAN BAYRAMI MÜNASİBƏTİLƏ  
AZƏRBAYCAN XALQINA TƏBRİK 
 
Hörmətli həmvətənlər! 
Sizi dünya müsəlmanlarının mənəvi birlik rəmzi olan 
müqəddəs Qurban bayramı münasibətilə ürəkdən təbrik edir, 
hər birinizə ən səmimi arzularımı yetirirəm. 
Mübarək Qurban bayramı müsəlmanların Allah və din 
yolunda, xeyirxah amallar uğrunda hər cür fədakarlığa hazır 
olmalarını, onların mənəvi-əxlaqi dəyərlərə sadiqliyini, huma-
nizm və qardaşlıq duyğularını təcəssüm etdirir. 
Cəmiyyətimizdə milli-mənəvi həmrəyliyin, saflıq və mərhə-
mətin təntənəsinə çevrilən Qurban mərasimləri hər il Azər-
baycanda böyük sevinc və yüksək əhval-ruhiyyə ilə keçirilir. 
Dövlətimizin inkişafı, xalqımızın rifahı və əmin-amanlığı üçün 
dualar oxunur, şəhidlərimizin nurlu xatirəsi ehtiramla yad edilir. 
Əmin olduğumu bildirirəm ki, müqəddəs bayram günlərində 
edilən arzu və diləklər, xeyirxah niyyətlər gerçəkləşəcək, Ulu 
Tanrının mərhəməti xalqımızın və dövlətimizin üstündən əskik 
olmayacaqdır. 
Əziz bacı və qardaşlar! 
Bu müqəddəs gündə bir daha sizə, dünyanın müxtəlif 
guşələrində yaşayan bütün soydaşlarımıza səmimi bayram 
təbriklərimi yetirir, hamınıza möhkəm cansağlığı, ailələrinizə 
xoşbəxtlik, süfrələrinizə bol ruzi-bərəkət arzulayıram. 
Qurban bayramınız mübarək olsun! 
İLHAM ƏLİYEV 
Azərbaycan Respublikasının Prezidenti 
 
Bakı, 5 dekabr 2008-ci il 
 
 145 
 
 
 
RUSİYA FEDERASİYASININ PREZİDENTİ  
ZATİ-ALİLƏRİ  
CƏNAB DMİTRİ MEDVEDEVƏ 
 
Hörmətli Dmitri Anatolyeviç! 
Moskvanın və bütün Rusiyanın Patriarxı, Zati-mü-
qəddəsləri II Aleksinin vəfatı barədə kədərli xəbəri dərin hüznlə 
qarşıladım. 
Patriarx II Aleksi Azərbaycanla Rusiya arasında ənənəvi 
dostluq əlaqələrinin inkişafına, xalqlarımız arasında qarşılıqlı 
anlaşma və etimadın möhkəmlənməsinə sanballı töhfə 
vermişdir. 
Hörmətli Dmitri Anatolyeviç, bu kədərli anlarda Sizə və 
bütün Rusiya xalqına dərin hüznlə başsağlığı verirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 5 dekabr 2008-ci il 
 
 
 
 
 
 
 
 146 
 
 
 
İSVEÇRƏ KONFEDERASİYASININ PREZİDENTİ  
ZATİ-ALİLƏRİ  
CƏNAB HANS-RUDOLF MERTSƏ 
 
Hörmətli cənab Prezident! 
İsveçrə Konfederasiyasının Prezidenti vəzifəsinə seçil-
məyiniz münasibətilə Sizi ürəkdən təbrik edirəm. 
Əminəm ki, Azərbaycan–İsveçrə dövlətlərarası münasi-
bətləri, dostluq və əməkdaşlığımız xalqlarımızın mənafelərinə 
uyğun olaraq birgə səylərimizlə bundan sonra da inkişaf edəcək 
və möhkəmlənəcəkdir. 
Sizə möhkəm cansağlığı, xoşbəxtlik və qarşıdakı məsul 
fəaliyyətinizdə uğurlar diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 11 dekabr 2008-ci il 
 
 
 
 
 147 
 
 
 
RUSİYA FEDERASİYASININ PREZİDENTİ  
ZATİ-ALİLƏRİ  
CƏNAB DMİTRİ MEDVEDEVƏ 
 
Hörmətli Dmitri Anatolyeviç! 
İsrailin cənubunda avtomobil qəzası nəticəsində Rusiya 
vətəndaşlarının faciəli şəkildə həlak olması xəbəri məni 
dərindən kədərləndirdi. 
Sizə, həlak olanların qohumlarına və yaxınlarına dərin 
hüznlə başsağlığı verir, zərər çəkənlərin hamısının tezliklə 
sağalmasını arzu edirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 19 dekabr 2008-ci il 
 
 
 
 
 
 
 
 
 
 
 
 
 
 
 
 
 148 
 
 
 
KUBA RESPUBLİKASI DÖVLƏT ŞURASININ VƏ 
NAZİRLƏR ŞURASININ SƏDRİ ZATİ-ALİLƏRİ 
CƏNAB RAUL KASTRO RUSA 
 
Hörmətli cənab Sədr! 
Ölkənizin milli bayramı – Azadlıq günü münasibətilə Sizi 
və bütün xalqınızı öz adımdan və Azərbaycan xalqı adından 
səmimi-qəlbdən təbrik edirəm. 
Ümidvaram ki, Azərbaycan–Kuba münasibətləri xalqları-
mızın mənafelərinə uyğun olaraq daim dostluq və əməkdaşlıq 
məcrasında inkişaf edəcək və genişlənəcəkdir. 
Bu əlamətdar gündə Sizə ən xoş arzularımı yetirir, dost 
Kuba xalqına əmin-amanlıq və firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 19 dekabr 2008-ci il 
 
 
 
 
 
 
 149 
 
 
 
SUDAN RESPUBLİKASININ PREZİDENTİ  
ZATİ-ALİLƏRİ  
CƏNAB ÖMƏR HƏSƏN ƏHMƏD Əl-BƏŞİRƏ 
 
Hörmətli cənab Prezident! 
Sudanın milli bayramı – Müstəqillik günü münasibətilə 
Sizi və Sizin simanızda bütün xalqınızı ürəkdən təbrik edirəm. 
Əminəm ki, Azərbaycan–Sudan münasibətlərinin inkişafı 
dostluq əlaqələrimizin genişlənməsinə, xalqlarımızın bir-birinə 
daha da yaxınlaşmasına xidmət edəcəkdir. 
Sizə möhkəm cansağlığı, işlərinizdə uğurlar, dost Sudan 
xalqına sülh və rifah arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 19 dekabr 2008-ci il 
 
 
 
 
 
 150 
 
 
 
«ZƏNGƏZUR» TANKERİNİN İSTİSMARA  
VERİLMƏSİ  
 
20 dekabr 2008-ci il  
 
Dekabrın 20-də Dövlət Xəzər Dəniz Gəmiçiliyinin «Zən-
gəzur» tankerinin istismara buraxılması münasibətilə mərasim 
keçirilmişdir. Azərbaycan prezidenti İlham Əliyev mərasimdə 
iştirak etmişdir. 
Prezident İlham Əliyevi tankerin yan aldığı yaxt klubda 
Dövlət Xəzər Dəniz Gəmiçiliyinin rəisi Aydın Bəşirov qarşıladı. 
Gəminin kapitanı tankerin istismara tam hazır olması barədə 
dövlətimizin başçısına raport verdi. 
Prezident İlham Əliyev gəminin xidmət və yaşayış sahələri 
ilə yaxından tanış oldu, dənizçilərin iş və həyat şəraiti ilə 
maraqlandı. Dövlətimizin başçısına məlumat verildi ki, 
«Zəngəzur» tankeri Rusiyanın Nijni Novqorod şəhərindəki 
«Krasnoye Sormovo» gəmiqayırma zavodunda inşa olun-
muşdur. Tankerdən əsasən Qazaxıstan neftinin Heydər Əliyev 
adına Bakı–Tbilisi–Ceyhan boru kəməri ilə ixracı üçün 
Səngəçal terminalına daşınmasında istifadə ediləcəkdir. Eyni 
vaxtda bir neçə növ neft və neft məhsulları daşımaq üçün 
nəzərdə tutulan gəmi «Prezident Heydər Əliyev» tankeri ilə eyni 
layihədəndir və bu tip tankerlər Xəzərdə istismar olunan ən iri 
gəmilərdir. Dövlət Xəzər Dəniz Gəmiçiliyinin 6 belə tankeri var. 
Gəmiçiliyin sifarişi ilə daha bir belə gəmi inşa edilir və 2009-cu 
ilin sonuna qədər istismara veriləcəkdir. «Zəngəzur» tankerinin 
yükgötürmə qabiliyyəti 13 min tona bərabərdir. Gəminin 
uzunluğu 150 metr, eni 17,3 metr, suya oturumu isə 7,14 
metrdir. Bu, gəmiçiliyin sayca 79-cu gəmisidir. Onlardan 42-si 
tanker, 37-si quru yük gəmisidir. 
 151 
Prezident İlham Əliyev gəminin kapitan körpüsünə baxdı. 
Dövlət başçısına məlumat verildi ki, kompyuter sistemi ilə idarə 
edilən gəmi ən müasir naviqasiya avadanlığı və cihazları ilə 
təchiz olunmuşdur. Prezident İlham Əliyev gəminin istismara 
verilməsini bildirən düyməni basdı. 
Daha sonra dövlətimizin başçısı gəminin ən yuxarı göyər-
təsinə qalxaraq, buradan şəhərin panoramını seyr etdi. Gə-
minin heyətinə xoş arzularını çatdıran prezident İlham Əliyev 
müvafiq tövsiyə və tapşırıqlarını verdi.  
 
 
 
 152 
 
 
 
AZƏRBAYCAN DİASPORUNUN TANINMIŞ 
XADİMİ SƏİD QURBANOVA 
 
Hörmətli cənab Səid Qurbanov! 
Sizi – Dağıstan azərbaycanlılarının görkəmli nüma-
yəndəsini anadan olmağınızın 80 illiyi münasibətilə səmimi-
qəlbdən təbrik edirəm. Sizə möhkəm cansağlığı, səadət və nəcib 
fəaliyyətinizdə uğurlar arzulayıram. 
Sizin Azərbaycan Respublikası ilə Rusiya Federasiyasının 
Dağıstan Respublikası arasında qarşılıqlı əlaqələrin daimi 
inkişafındakı xidmətləriniz təqdirəlayiqdir. Müxtəlif dövrlərdə 
Siz olduqca mötəbər qurumlara başçılıq edərək vətənpərvərlik 
ruhu və əzmkarlıq nümayiş etdirmisiniz. Yüksək təşkilatçılıq 
bacarığınız Dərbəndə rəhbərlik etdiyiniz dövrdə özünü xüsusilə 
büruzə vermişdir. Sizin müdrikliyiniz və böyük həyat 
təcrübəniz müxtəlif nəsillərin nümayəndələri tərəfindən dərin 
rəğbət və ehtiramla qarşılanmışdır. Azərbaycan diasporunun 
təşkilatlanmasında misilsiz xidmətlər göstərmiş ulu öndər 
Heydər Əliyev həmişə fəaliyyətinizi və şəxsiyyətinizi yüksək 
dəyərləndirmişdir. 
Sizin gərgin və məhsuldar əməyiniz lazımınca qiymətləndirilmiş 
və Siz bir çox mükafatlara, o cümlədən Azərbaycan Respublikasının 
ali mükafatına – «Şöhrət» ordeninə layiq görülmüsünüz. Bununla 
yanaşı, sözsüz ki, Sizin ən böyük mükafatınız el ağsaqqalı kimi 
qazandığınız nüfuz və hörmətdir. Əminəm ki, Siz bundan sonra da 
özünüzə xas uzaqgörənliklə dünya azərbaycanlılarının həmrəyliyi 
işinə layiqli töhfələr verəcəksiniz. 
 
Ən xoş arzularla, 
İLHAM ƏLİYEV 
Azərbaycan Respublikasının Prezidenti 
 
Bakı, 20 dekabr 2008-ci il 
 153 
 
 
 
YASAMAL RAYONUNDA PARKIN,  
HEYDƏR ƏLİYEV MƏKTƏB-MUZEYİNİN VƏ 
RAYON İCRA HAKİMİYYƏTİNİN BİNASININ 
AÇILIŞI MƏRASİMİ 
 
20 dekabr 2008-ci il  
 
Azərbaycan prezidenti İlham Əliyev dekabrın 20-də 
Bakının Yasamal rayonunda mədəniyyət və istirahət parkının, 
Heydər Əliyev məktəb-muzeyinin və rayon icra hakimiyyətinin 
yeni binasının açılışında iştirak etmişdir. 
Prezident İlham Əliyevin Bakı şəhərində park və xiya-
banların əsaslı təmiri və yenidən qurulması ilə bağlı tapşırıqla-
rına əsasən, rayonun daxili imkanları hesabına tamamilə 
yeniləşdirilmiş və paytaxtımızın bu hissəsinə xüsusi yaraşıq 
verən park şəhər sakinlərinin sevimli istirahət guşələrindən biri 
olacaqdır. 
Yasamal Rayon İcra Hakimiyyətinin başçısı İbrahim 
Mehdiyev prezident İlham Əliyevə məlumat verərək bildirdi ki, 
1,7 hektar sahəsi olan, vaxtilə Nazim Hikmət küçəsi ilə Mətbuat 
prospektinin kəsişməsində salınmış və uzun müddət baxımsız 
qalmış park xüsusi layihə əsasında bir il ərzində müasir 
səviyyədə tamamilə yenidən qurulmuşdur. Burada yaraşıqlı 
fəvvarələr və şəlalələr kompleksi yaradılmış, ən hündür yerdə 
Azərbaycanın Dövlət bayrağı ucaldılmışdır. Parkda hər cür 
hava şəraitinə davamlı materiallardan hazırlanmış 254 otura-
caq qoyulmuş, 8,5 min kvadratmetr sahədə çəmənlik salınmış, 
3500-dən çox müxtəlif ağac və gül kolları əkilmişdir. Əraziyə 
yüksək keyfiyyətli mərmər döşənmiş, ən müasir işıqlandırma 
sistemi və 20 kvadratmetrlik monitor quraşdırılmışdır. Ətraf 
binalarda da əsaslı təmir və abadlıq işləri görülmüşdür. 
 154 
Prezident İlham Əliyev sonra Heydər Əliyev məktəb-mu-
zeyinin açılışında iştirak etdi. Dövlətimizin başçısı açılışı 
bildirən lenti kəsdi, məktəb-muzeylə tanış oldu. 
Heydər Əliyevin xatirəsinin əbədiləşdirilməsi baxımından 
böyük əhəmiyyəti olan məktəb-muzeydə ümummilli liderin həyat 
və fəaliyyətinin müxtəlif dövrlərini əks etdirən fotoşəkillər və 
eksponatlar nümayiş etdirilir. Bunlar «Mənim həyat amalım 
bütün varlığım qədər sevdiyim Azərbaycan xalqına, 
dövlətçiliyimizə, ölkəmizin iqtisadi, siyasi və mənəvi inkişafına 
xidmət olub» deyən ulu öndərin zəngin və çoxcəhətli fəaliyyəti, 
Azərbaycan tarixinin bütöv bir qərinəsi barədə dolğun təsəvvür 
yaradır. Azərbaycanın iqtisadi dirçəlişi, mədəniyyətinin, 
elminin, təhsilinin inkişafı onun adı ilə bağlıdır. Bunlar göstərir 
ki, Azərbaycanda Heydər Əliyevin siyasətinin alternativi yoxdur 
və onun davam etdirilməsi ölkəmizin tərəqqisinin təminatıdır. 
Ümummilli liderin irsini təbliğ edəcək məktəb-muzeydəki  
kitabxana və kompyuter otaqları gənclərin ulu öndərin zəngin 
irsindən yararlanmasına kömək edəcəkdir. Dövlətimizin başçısı 
məktəb-muzeylə tanışlıqdan sonra Xatirə kitabına ürək sözlərini 
yazdı. 
Prezident İlham Əliyev daha sonra Yasamal Rayon İcra 
Hakimiyyətinin yeni binasının açılışında iştirak etdi. Binanın 
girişində ulu öndər Heydər Əliyevin büstü qoyulmuş, ölkəmizin 
inkişafındakı fəaliyyətini əks etdirən fotoguşə yaradılmışdır. 
Dövlətimizin başçısına məlumat verildi ki, beşmərtəbəli 
binada əməkdaşların fəaliyyəti üçün hər cür şərait yaradıl-
mışdır. 300 nəfərlik iclas salonunda müxtəlif tədbirlər keçirmək 
mümkün olacaqdır. Zəruri avadanlıqla təchiz edilmiş binada 
qonaqlar üçün gözləmə otağı və xidməti otaqlar da var. 
Prezident İlham Əliyev iş otaqları ilə tanış oldu, yaradılmış 
şəraitdən, habelə ərazidə aparılmış yenidənqurma və abadlıq 
işlərindən razılığını bildirdi. 
 
 
 
 155 
 
 
TÜRKİYƏ SİLAHLI QÜVVƏLƏRİ BAŞ 
QƏRARGAH RƏİSİNİN MÜAVİNİ, ORDU 
GENERALI HASAN İĞSIZIN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
Prezident sarayı  
 
22 dekabr 2008-ci il 
 
Azərbaycan Respublikasının Prezidenti İlham Əliyev 
dekabrın 22-də Türkiyə Silahlı Qüvvələri Baş Qərargah rəisinin 
müavini, ordu generalı Hasan İğsızın başçılıq etdiyi nümayəndə 
heyətini qəbul etmişdir. 
Dövlətimizin başçısı Azərbaycanla Türkiyə arasında dostluq 
və qardaşlıq münasibətlərinin bütün sahələrdə uğurla inkişaf 
etdiyini bildirdi. Türkiyənin Baş Qərargah rəisinin bir müddət 
əvvəl Azərbaycana səfərini xatırladan prezident İlham Əliyev 
ölkələrimiz arasında hərbi sahədə əməkdaşlığın əhəmiyyətini və 
bunun bölgədə sülhün təmin olunmasındakı rolunu vurğuladı. 
Dövlətimizin başçısı Türkiyə Silahlı Qüvvələri Baş Qərargah 
rəisinin müavini, ordu generalı Hasan İğsızın başçılıq etdiyi 
nümayəndə heyətinin ölkəmizə bu səfərinin də əməkdaşlıq 
imkanlarını müzakirə etmək və faydalı danışıqlar aparmaq 
baxımından əhəmiyyətli olacağına ümidvar olduğunu bildirdi. 
Dost və qardaş ölkə olan Azərbaycana səfərindən məm-
nunluğunu söyləyən ordu generalı Hasan İğsız ölkələrimiz 
arasında bütün digər sahələrdə olduğu kimi, hərbi sahədə də 
əlaqələrin böyük əhəmiyyət kəsb etdiyini və səfərin bu sahədə 
əməkdaşlığın daha da genişləndirilməsinə xidmət edəcəyinə 
əminliyini vurğuladı. 
 
 156 
 
 
 
HEYDƏR ƏLİYEV ADINA BAKI DƏRİN 
ÖZÜLLƏR ZAVODUNUN KOLLEKTİVİNƏ 
 
Hörmətli neftçilər! 
Sizi – Heydər Əliyev adına Bakı Dərin özüllər zavodunun 
kollektivini müəssisənin təməlinin qoyulmasının 30 illiyi 
münasibətilə ürəkdən təbrik edirəm! 
Keçmiş Sovetlər İttifaqında analoqu olmayan bu unikal 
müəssisə məhz xalqımızın ümummilli lideri Heydər Əliyevin 
gərgin səyləri və təşəbbüskarlığı sayəsində Azərbaycanda 
yaradılmışdır. Bilavasitə ulu öndərin rəhbərliyi altında tikilən 
zavod respublikamızın neft sənayesinin inkişafında əlamətdar 
hadisəyə çevrilmişdir.  
Azərbaycan Respublikası Dövlət Neft Şirkətinin avan-
qardında gedən Bakı Dərin özüllər zavodu bütün postsovet 
məkanında zəngin texniki, kadr və intellektual potensialı ilə bu 
tipli yeganə müəssisə olaraq tanınır. 
1984-cü ilin aprel ayında istismara verilən zavod ötən dövr 
ərzində nəhəng dəniz platformaları hazırlamaqla müstəqil 
Azərbaycanın iqtisadiyyatına töhfələr vermişdir.  Müəssisədə 
inşa edilən və dənizdə quraşdırılan «Günəşli», «Çıraq», 
«Mərkəzi Azəri», «Qərbi Azəri», «Şərqi Azəri», «Dərinsulu 
Günəşli» blokları və müvafiq üst tikililəri Azərbaycanın neft 
strategiyasının gerçəkləşməsində mühüm əhəmiyyətə malik 
sənaye obyektlərindəndir. Bu gün də əmək ənənələrinin davamı 
kimi, «Ümid» yatağının qazma və texnoloji stasionar 
özüllərinin dayaq bloklarının hazırlanması sizin çalışdığınız 
flaqman müəssisədə həyata keçirilir. 
Əminəm ki, Bakı Dərin özüllər zavodunun daim öz peşə-
karlığı, zəhmətsevərliyi və fədakarlığı ilə fərqlənən kollektivi 
gələcəkdə də Azərbaycanın neft-qaz sənayesinin perspektiv 
 157 
inkişafı naminə səylərini əsirgəməyəcək, ölkəmizin dünya 
iqtisadiyyatına inteqrasiyasına layiqincə xidmət edəcəkdir. 
Bir daha müəssisənizin bütün kollektivinə ən xoş arzularımı 
çatdırır, hər birinizə möhkəm cansağlığı, firavan həyat və 
işlərinizdə uğurlar diləyirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 23 dekabr 2008-ci il 
 
 158 
 
 
 
«SƏNGƏÇAL» ELEKTRİK STANSİYASININ  
İSTİFADƏYƏ VERİLMƏSİ  
 
24 dekabr 2008-ci il 
  
Dekabrın 24-də Bakının Qaradağ rayonu ərazisində 
tikilmiş «Səngəçal» elektrik stansiyası istifadəyə verilmişdir. 
Azərbaycan prezidenti İlham Əliyev bu münasibətlə keçirilən 
mərasimdə iştirak etmişdir. 
Ümummilli lider Heydər Əliyevin ölkəmizin elektrik enerji 
təhlükəsizliyinin təmin olunması məqsədi ilə müəyyənləşdirdiyi 
strategiya prezident İlham Əliyev tərəfindən uğurla davam etdi-
rilir. Belə layihələrdən biri olan 300 meqavatlıq «Səngəçal» elek-
trik stansiyasının tikintisinə 2007-ci ilin fevralında başlanılmışdır. 
Dövlətimizin başçısı əvvəlcə stansiyanın həyətində qoyulmuş 
və üzərində «Səngəçal» elektrik stansiyası Azərbaycan 
Respublikasının Prezidenti cənab İlham Əliyev tərəfindən 2008-
ci il 24 dekabrda işə qoşulmuşdur» sözləri yazılmış rəmzi xatirə 
daşına baxdı. 
«Azərenerji»nin prezidenti Etibar Pirverdiyev dövlətimizin 
başçısına məlumat verdi ki, tikinti işlərini Finlandiyanın «Vart-
sila», İsveçrənin «ABB», Birləşmiş Ərəb Əmirliklərinin «Mono-
lit», Azərbaycanın «Azenko», «İnterenerji» və «Qlobus» şirkət-
ləri yerinə yetirmişlər. İqtisadi cəhətdən sürətlə inkişaf edən Bakı 
şəhərinin və Abşeron yarımadasının enerji təhlükəsizliyinin 
möhkəmləndirilməsində bu stansiyanın mühüm rolu olacaqdır. 
Stansiyada əsas yanacaq kimi, qaz və mazutdan, keçid 
proseslərində isə dizel yanacağından istifadə edilməsi nəzərdə 
tutulmuşdur. Stansiyanın əsas avadanlığı hər birinin gücü 17 
meqavat olan 18 ədəd aqreqatdan ibarətdir. İstehsal olunan 
elektrik enerjisi 6 ədəd 63 meqavatlıq transformator və 110 
kilovoltluq 6 elektrikötürmə xətti ilə enerji sisteminə ötürülür. 
 159 
Elektrik stansiyasına təbii qazın verilməsi üçün 4 kilometr 
uzunluğunda kəmər çəkilmiş, qazpaylayıcı stansiya, ərazidə 
yanacaq çənləri, mazutun və dizel yanacağının təmizlənməsi 
qurğuları, suyun kimyəvi təmizlənməsi qurğuları tikilmiş, 
yanğınsöndürmə sistemi yaradılmışdır. Stansiyaya 3 kilometr 
uzunluğunda dəmiryol xətti çəkilmişdir. Ümumi sahəsi 1400 kvad-
ratmetr olan 3 mərtəbəli inzibati bina və 1500 kvadratmetr sahəsi 
olan yardımçı bina inşa olunmuşdur. Ərazidə 10 minə yaxın 
müxtəlif ağac və gül kolları əkilmişdir. Elektrik stansiyasının 
faydalı iş əmsalı 46,4 faiz təşkil edir. Bir kilovat-saat elektrik 
enerjisinin istehsalı üçün 263 qram şərti yanacaq istifadə 
ediləcəkdir. Tikinti işlərində 600 nəfərə qədər işçi çalışmışdır. 
Burada 200 nəfər daimi işlə təmin olunacaqdır. 
Prezident İlham Əliyev elektrik stansiyasının ərazisini gəzdi, 
yanacaq emalı sexi ilə tanış oldu. Mazut və dizel yanacaqları 
burada qarışıq maddələrdən təmizlənir. Hər bir qurğu saatda 
14 min kubmetr mazutu emal edə bilir. 
Dövlətimizin başçısı qapalı soyutma, mərkəzləşdirilmiş 
yanğından mühafizə sistemləri, avadanlıq və qurğularla, 20 min 
tonluq ehtiyat yanacaq çənləri ilə tanış oldu. Bildirildi ki, 
stansiyanın mexaniki avadanlığı və idarə edilməsi üzrə xüsusi 
«Veks» proqram təminatı «Vartsila», elektrik avadanlığı isə 
«ABB» şirkətinə məxsusdur. Qurğular işə düşdükdən 3-4 dəqiqə 
sonra elektrik enerjisi verməyə başlayır və istənilən anda bunu 
saxlamaq mümkündür. Əlavə yanacağa ehtiyac duyulmur və 
60–70 ton mazuta qənaət olunur. Burada elektrik enerjisi ilə 
yanaşı, istilik enerjisi də alınır. 
Prezident İlham Əliyev idarəetmə mərkəzinə gəldi, düyməni 
basaraq stansiyanı işə saldı. 
Dövlətimizin başçısı «Səngəçal Sendviç Panel» zavodunun 
istehsalı olan və stansiyanın həyətində nümayiş etdirilən tikinti 
materiallarına da baxdı. 
Sonra açılış mərasimi oldu, prezident İlham Əliyev mərasim-
də nitq söylədi. 
 
 160 
 
Azərbaycan prezidenti İlham Əliyevin nitqi  
 
Əziz dostlar, mən sizin hamınızı «Səngəçal» elektrik 
stansiyasının açılışı münasibətilə ürəkdən təbrik edirəm. 
Stansiyanın açılışı böyük nailiyyətdir. Bu müasir stansiya 
Azərbaycana xidmət göstərəcəkdir. Azərbaycanın energetika 
potensialının güclənməsində müsbət rolunu oynayacaqdır. 
Bildiyiniz kimi, Azərbaycan dövləti elektroenergetika 
sahəsinə böyük diqqət göstərir. Son illər bu sahədə görülən işlər 
ölkəmizin iqtisadi baxımdan inkişafı üçün çox müsbət rol 
oynamışdır. Bu stansiya son 4 il ərzində Azərbaycanda tikilən 
altıncı modul tipli stansiyadır. Birinci stansiya Astarada 
tikilmişdir. Ondan sonrakı illərdə Xaçmazda, Şəkidə, 
Naxçıvanda, Bakıda modul tipli stansiyalar tikilmişdir. 
«Səngəçal» elektrik stansiyası onların arasında ən güclüsüdür, 
burada 300 meqavat elektrik enerjisi istehsal olunacaqdır. 
Bunun bir üstünlüyü də ondan ibarətdir ki, bu stansiya həm 
qazla, həm mazutla, həm də dizel yanacağı ilə işləyəcəkdir. 
Yəni bu stansiyadan istənilən rejimdə istifadə etmək mümkün 
olacaqdır. 
Bilirsiniz ki, Azərbaycanda son illər iqtisadi inkişaf çox 
sürətlə gedir və tələbatımız da artır. Yeni müəssisələr, fabriklər, 
zavodlar yaradılır, yeni iş yerləri açılır. Təkcə son 5 ildə 750 
min yeni iş yeri açılmışdır. Təsadüfi deyil ki, biz yeni modul 
tipli elektrik stansiyalarını ilk növbədə Azərbaycanın bütün 
bölgələrində yerləşdirdik. Əgər Azərbaycanın xəritəsinə baxsaq 
görərik ki, artıq hər bir bölgədə modul tipli stansiya vardır. Bu 
gün isə Səngəçalda da gözəl stansiyanın açılışında iştirak edirik. 
Ancaq bununla bərabər, biz bu istiqamətdə öz işlərimizi 
davam etdirməliyik və edirik. Hazırda üç böyük elektrik 
stansiyasının tikintisi davam edir. Sumqayıtda 500 meqavat 
gücündə elektrik stansiyasının tikintisi gələn ilin əvvəlində başa 
çatacaqdır. Şirvan şəhərində bir müddət əvvəl yeni, müasir, 800 
meqavat gücündə stansiyanın tikintisinə başlanılmışdır. Qubada 
 161 
modul tipli stansiyanın tikintisi nəzərdə tutulubdur. Yaxın 
gələcəkdə tikiləcək sadaladığım 3 elektrik stansiyasının ümumi 
gücü 1500 meqavat olacaqdır. Yəni bu bir daha onu göstərir ki, 
Azərbaycan enerji təhlükəsizliyi baxımından özünü tam təmin 
edir. Azərbaycanın bölgələrinə 24 saat ərzində elektrik enerjisi 
vermək üçün bütün texniki imkanlar var. Yeni stansiyalar 
tikilib, elektrik xətləri çəkilibdir. Beləliklə, bir daha demək 
istəyirəm ki, bax, bu stansiyalarla biz ölkəmizin uzunmüddətli 
inkişaf strategiyasını gücləndiririk. 
Hər bir ölkənin inkişafı üçün ən başlıca rol oynayan sahə 
energetikadır. Energetika olmasa, yaxud da kifayət qədər 
potensial olmasa, heç bir layihəni icra etmək mümkün deyildir. 
Biz bütün bunları ona görə edirik ki, Azərbaycanın artan 
imkanlarını təmin edək. Çünki bizim iqtisadi inkişafımız 
gələcəkdə də yüksək sürətlə davam edəcəkdir. Son 4 il ərzində 
Azərbaycan iqtisadi artım baxımından  dünyada birinci ölkədir. 
Azərbaycanda mövcud olan iqtisadi artım heç bir başqa ölkədə 
olmamışdır və yəqin ki, gələcəkdə də olmayacaqdır. Yəni biz 
qısa müddət ərzində ölkəmizin inkişafı üçün çox böyük işlər 
görürük. Məhz energetika sahəsində yeni iş yerləri açıldı, yeni 
infrastruktur layihələri icra olunur, ölkəmizin bütün 
bölgələrində sosial obyektlərin, infrastruktur obyektlərinin 
tikintisi uğurla davam edir. Bütün bunlar gələcəkdə də davam 
edəcəkdir. Növbəti 5 il üçün regionların sosial-iqtisadi 
inkişafının yeni geniş Dövlət Proqramı hazırlanır və o 
proqramda bu vaxta qədər həll olunmamış bütün məsələlər öz 
əksini tapacaqdır. O cümlədən, elektroenergetika sahəsinin 
inkişafı üçün lazımi tədbirlər nəzərdə tutulur. 
Əlbəttə, növbəti illərdə yeni stansiyaların tikintisi nəzərdə 
tutulacaqdır. Ancaq bir halda ki, artıq biz öz tələbatımızı təmin 
etmişik və hətta Azərbaycan elektrik enerjisini xaricə də ixrac 
etməyə başlamışdır, qarşıdakı illərdə biz gərək daha çox su 
elektrik stansiyalarının tikintisinə diqqət göstərək. Bu məsələnin 
həlli üçün müvafiq göstərişlər verilibdir. «Azərenerji»də lazımi 
tədbirlər, işlər görülübdür. Demək olar ki, proqram hazırdır. Biz 
 162 
bütün su ehtiyatlarımızdan səmərəli şəkildə istifadə etməliyik 
və su elektrik stansiyalarının tikintisi Azərbaycanda geniş vüsət 
almalıdır. Artıq bu proses başlamışdır. Naxçıvanda Vayxır 
gölündə su elektrik stansiyası artıq fəaliyyətdədir. Orada 
növbəti elektrik stansiyası tikilməkdədir. Bütün bölgələrimizdə, 
harada ki, imkan var, biz bunu etməliyik. Əlbəttə, bu həm enerji 
potensialımızı gücləndirəcək, həm də iqtisadi cəhətdən çox 
sərfəlidir. 
Onu da qeyd etmək istəyirəm ki – energetiklər bunu yaxşı 
bilirlər – əvvəllər Azərbaycanda fəaliyyət göstərən elektrik 
stansiyalarında şərti yanacağın sərfi həddindən artıq yüksək idi. 
Biz yeni stansiyalarda bu məsələni bütün beynəlxalq normalara, 
standartlara uyğun şəkildə həll etmişik. Əvvəlki stansiyalardan 
fərqli olaraq, bu stansiyada, demək olar ki, iki dəfə az yanacaq 
sərf ediləcəkdir. Bu da böyük qənaətdir. Bu stansiya həm qazla, 
həm də mazutla işləyəcəkdir. Biz bu qənaət hesabına öz ixrac 
imkanlarımızı daha da artıracağıq və beləliklə, ölkəyə daha da 
çox vəsait gələcəkdir. Bütün bu işlər bir-biri ilə sıx bağlıdır. 
Bir daha demək istəyirəm, bu sahədə görülən işlər bir 
məqsəd güdürdü ki, Azərbaycanın elektrik enerjisinə olan 
tələbatı tam şəkildə ödənilsin. Mən bu gün böyük qürur hissi ilə 
deyə bilərəm ki, biz buna nail ola bilmişik. Mən bu münasibətlə 
bu sahədə, «Azərenerji» sistemində işləyən bütün əməkdaşlara 
bir daha öz minnətdarlığımı bildirmək istəyirəm, siz qısa 
müddət ərzində yüksək keyfiyyətlə 6 modul tipli elektrik 
stansiyasının tikintisinə nail ola bilmisiniz. Bax, bu stansiya 
cəmi il yarım ərzində tikilibdir. Yəni bu, 300 meqavat gücündə 
olan stansiyanı cəmi il yarıma tikmək tarixdə görünməmiş bir 
hadisədir. Ondan kiçik olan stansiyaları 6 aya, 8 aya tikmisiniz. 
Bu onu göstərir ki, indi bizim texniki imkanlarımız çox 
böyükdür və Azərbaycan dövləti, şirkətləri əgər hansısa işi 
başlayırsa, onu qısa müddət ərzində və böyük keyfiyyətlə icra 
edir. 
Mən bu gün çox da müqayisə aparmaq istəmirəm. Amma bir 
məsələni demək istəyirəm. Biz elektroenergetika sahəsinin 
 163 
inkişafı üçün lazımi tədbirləri görməyə başlayanda, təxminən 4-
5 il bundan əvvəl Azərbaycanın maliyyə imkanları bugünkü 
kimi deyildi. Yəni biz daha çox xarici kreditlərdən asılı idik. 
Çalışırdıq ki, xarici kreditləri cəlb edək və bu kreditlər hesabına 
energetika sahəsini gücləndirək. Sumqayıt buxar-qaz elektrik 
stansiyasının tikintisi məhz o əsaslarla icra olunur. Tikinti 
çoxdan başlanmışdır, biz 2005-ci ildə Sumqayıt elektrik 
stansiyasının təməlini qoymuşuq. Mən şəxsən o mərasimdə 
iştirak etmişdim. İndi 2008-ci il başa çatır, hələ stansiya hazır 
deyil, yəqin ki, biz onun açılışını gələn ilin əvvəlində edəcəyik. 
5 il ərzində biz 500 meqavat gücündə bir elektrik stansiyasının 
tikintisinə nail oluruq. 
Ancaq öz gücümüz hesabına, Azərbaycanın maliyyə im-
kanları hesabına və «Azərenerji»nin birbaşa iştirakı hesabına bu 
müddət ərzində təkcə modul tipli elektrik stansiyalarının sayı 
altıya çatıbdır. Ondan əlavə, mövcud olan stansiyalarda təmir 
işləri aparılıbdır. Biz enerji gücümüzü xeyli  artırmışıq. Yəni 
budur Azərbaycanın reallıqları. Budur Azərbaycanın imkanları. 
Azərbaycanda çox peşəkar mütəxəssislər, fəhlələr var və 
«Azərenerji» şirkəti dövlət tərəfindən verilən bütün göstərişləri 
uğurla icra edir. 
Bir daha əvvəlki fikrimə qayıtmaq istəyirəm, ilk növbədə, bu 
stansiyaların tikintisi Azərbaycanın tələbatını ödəməlidir və 
ödəyir. Növbəti illərdə biz güclü ixrac potensialının yaran-
masına çalışmalıyıq. Yəni növbəti illərdə istismara veriləcək 
stansiyaların əsas məqsədi bizim həm daxili tələbatımızı 
ödəmək, həm də ixrac imkanlarımızı genişləndirmək olacaqdır. 
Beləliklə, Azərbaycan özünün enerji təhlükəsizliyini tam 
şəkildə təmin edir. Bizim çox zəngin neft-qaz yataqlarımız var. 
Azərbaycan çox uğurlu neft strategiyasını icra edir. Bu siyasət, 
strategiya bizə imkan veribdir ki, öz büdcə xərclərimizi böyük 
dərəcədə artırmışıq. Azərbaycanda çoxlu infrastruktur layihələri 
icra olunur. Dövlət investisiya xərcləri artır. Gələn il üçün dövlət 
investisiya xərcləri ən azı 5 milyard manat səviyyəsində nəzərdə 
 164 
tutulubdur. Beləliklə, biz bu imkanlardan da istifadə edib 
ölkəmizi hərtərəfli inkişaf etdiririk. 
Azərbaycanda son illər ərzində tikilən 1600 məktəb, çox-
saylı tibb ocaqları, idman kompleksləri, yollar, körpülər, qaz, su 
xətləri – bütün bunların həyata keçməsi üçün maddi imkanlar 
lazımdır. Biz maddi imkanları iqtisadi artımın hesabına əldə 
edirik. Azərbaycanda aparılan iqtisadi islahatlar və uğurlu neft 
strategiyamızın hesabına biz buna nail ola bilmişik. 1994-cü 
ildə ulu öndər Heydər Əliyevin təşəbbüsü ilə başlanmış və bu 
gün uğurla davam etdirilən Azərbaycanın neft strategiyası 
xalqımıza xidmət edir, bizim iqtisadi gücümüzü artırır. 
Beləliklə, bizim siyasi imkanlarımız da artır, Azərbaycan 
bölgədə çox böyük imkanlara, çox böyük nüfuza malik ölkəyə 
çevrilmişdir. Bizim beynəlxalq mövqelərimiz möhkəmləndikcə, 
əlbəttə, ölkəmizin milli maraqlarının təmin olunması üçün daha 
da böyük imkanlarımız yaranır. 
Bakı–Tbilisi–Ceyhan, Bakı–Tbilisi–Ərzurum neft-qaz kə-
mərləri uğurla fəaliyyət göstərir və bundan sonra onilliklər 
ərzində Azərbaycan xalqına xidmət edəcəkdir. Bir daha demək 
istəyirəm ki, bu böyük, gözəl, müasir «Səngəçal» electrik 
stansiyasının tikintisi Azərbaycanda aparılan işlərin təza-
hürüdür. Bizim işlərimizin bariz nümunəsi, məntiqi nəticəsidir. 
Mən bu gözəl stansiyanın açılışı münasibətilə sizi bir daha 
ürəkdən təbrik etmək istəyirəm. Sizə cansağlığı, yeni uğurlar 
arzulayıram. Sağ olun. 
 
 
 
 
 
 
 
«İNTER GLASS» ASC-nin ŞÜŞƏ MƏMULATLARI 
ZAVODUNUN AÇILIŞI  
 
24 dekabr 2008-ci il 
 165 
 
Dekabrın 24-də paytaxtın Qaradağ rayonu ərazisində 
«İnter Glass» Açıq Səhmdar Cəmiyyətinin Şüşə məmulatları 
zavodu istifadəyə verilmişdir. 
Azərbaycan prezidenti İlham Əliyev açılış mərasimində 
iştirak etmiş, zavodla tanış olmuşdur. .  
Dövlət başçısına məlumat verildi ki, 2004-cü ilin aprelində 
İqtisadi İnkişaf Nazirliyi tərəfindən «Qaradağ Rezin Qarışığı» 
ASC-nin səhmlərinin satışı üzrə keçirilən müsabiqədə «Xəzər 
Menecment Sistem» MMC qalib gəlmişdir. Bundan sonra 
müəssisənin istehsal istiqaməti dəyişdirilərək, şüşə məmulatları 
istehsal olunması üçün lazımi avadanlıq alınmış, əsaslı tikinti və 
yenidənqurma işləri aparılmışdır. 2004–2008-ci illərdə infrastruktur 
və kommunikasiya sistemi yenidən qurulmuş, zavoddaxili 
avtomobil yolları çəkilmiş, dəmiryol xətti tam bərpa edilmişdir. 
Müəssisəyə 52 milyon ABŞ dolları sərmayə qoyulmuşdur. 
Prezident İlham Əliyev düyməni basaraq müəssisəni işə 
saldı. İtaliyadan gətirilmiş ən müasir avadanlığın quraşdırıldığı 
müəssisə ildə 100 milyon ədəd şüşə məmulatı istehsal etməyə 
qadirdir. Hazırda 250 işçinin çalışdığı zavodda sutkada 270 
min ədəd şüşə məmulatının buraxılması nəzərdə tutulmuşdur. 
Əsas xammal Gəncə və Qazaxdan, habelə Ukrayna və 
Rusiyadan gətirilir. Daxili tələbat ödənildikdən sonra məhsul 
Rusiya və Gürcüstana da ixrac olunacaqdır. 
Prezident İlham Əliyev müəssisənin idarəetmə mərkəzi, 
istehsal sahələri ilə tanış oldu, istehsal prosesini izlədi. 
Dövlətimizin başçısı görülən işləri yüksək qiymətləndirərək   
müəssisənin kollektivinə uğurlar arzuladı. 
 
 
 
 
ƏSASLI ŞƏKİLDƏ YENİDƏN QURULMUŞ MİLLİ 
QƏHRƏMAN SAMİR XASIYEV ADINA PARKLA 
TANIŞLIQ 
 166 
 
24 dekabr 2008-ci il 
 
Azərbaycan prezidenti İlham Əliyev dekabrın 24-də ailə 
üzvləri ilə birlikdə Nərimanov rayonundakı Milli Qəhrəman 
Samir Xasıyev adına parka gələrək, bu istirahət guşəsinin əsaslı 
təmir və yenidənqurmadan sonrakı vəziyyəti ilə tanış olmuşdur. 
Bu, Bakı şəhərində parkların və xiyabanların əsaslı təmir və 
yenidən qurulması ilə bağlı dövlət başçısının tapşırıqlarına 
əsasən abadlaşdırılan növbəti parklardan biridir. Nərimanov 
rayonu sakinlərinin sevimli istirahət yeri olan parkda qısa vaxt 
ərzində gözəl şərait yaradılmışdır. 
Prezident İlham Əliyevə parkda görülmüş işlər barədə 
ətraflı məlumat verildi. Bildirildi ki, bir hektar ərazini əhatə 
edən parkda yeni müasir fəvvarələr quraşdırılmış, asfalt örtüyü 
əvəzinə daş döşənmiş, müxtəlif hava şəraitinə davamlı 
materialdan hazırlanmış çoxlu oturacaq qoyulmuşdur. Ərazidə 
Hollandiyadan gətirilmiş müxtəlif gül və ağac kolları əkilmiş, 
çəmənlik salınmışdır. İşıqlandırma sistemində İtaliyadan 
gətirilmiş yüksək keyfiyyətli avadanlıqdan istifadə olunmuşdur. 
Dövlətimizin başçısı parkda görülmüş əsaslı təmir və yeni-
dənqurma işlərindən razı qalmışdır. 
 
 
 167 
 
 
 
YENİ GÖRKƏM ALMIŞ «BEŞMƏRTƏBƏ»  
BİNASI İLƏ TANIŞLIQ 
 
24 dekabr 2008-ci il 
 
Azərbaycan prezidenti İlham Əliyev dekabrın 24-də ailə 
üzvləri ilə birlikdə paytaxtın Füzuli meydanına gələrək, 1930-cu 
ildə tikilmiş və Bakı sakinləri arasında «Beşmərtəbə» adı ilə 
məşhur olan binada görülmüş təmir və bərpa işləri ilə tanış 
olmuşdur. 
Prezidentə məlumat verildi ki, yaşayış binasında bu işlər 
Bakı Şəhər İcra Hakimiyyəti tərəfindən görülmüşdür. Bərpa 
işlərində dam örtüyü üçün 3720 kvadratmetr dəmirdən, 5600 
kvadratmetr üz daşından, 730 kvadratmetr dəmir məhəccərdən, 
1000 kvadratmetrdən çox kronşteyndən və 1400 kvadratmetr 
karnizdən istifadə olunmuş, balkonlar tamamilə yenidən 
qurulmuşdur. İtaliya mütəxəssisləri ən müasir işıqlandırma 
sistemi quraşdırmışlar. 
Hazırda üzbəüz binada təmir işləri aparılır. Maddi-mədə-
niyyət abidələrinin bərpa və təmiri ilə bağlı Prezidentin göstə-
rişlərinə uyğun olaraq, Füzuli meydanı da yenidən quru-
lacaqdır. 
Dövlətimizin başçısı görülmüş işlərdən razı qaldı, müvafiq 
tapşırıqlarını verdi. 
 
 
 
 168 
 
 
 
«YEDDİ GÖZƏL» FƏVVARƏLƏR KOMPLEKSİ 
İLƏ TANIŞLIQ  
 
24 dekabr 2008-ci il 
 
Dekabrın 24-də Hökumət Evinin qarşısında, Milli parkda 
Bakı Şəhər İcra Hakimiyyəti tərəfindən inşa edilmiş, ümumi 
sahəsi 3900 kvadratmetr olan «Yeddi gözəl» musiqili fəvvarələr 
kompleksi istifadəyə verilmişdir. 
Azərbaycan prezidenti İlham Əliyev ailə üzvləri ilə birlikdə 
paytaxtın bu yaraşıqlı fəvvarələrinə tamaşa etmişdir. 
Bakıya xüsusi gözəllik verən bu kompleks İtaliya, Kanada və 
Amerika mütəxəssislərinin birgə layihələri əsasında ha-
zırlanmışdır və dünyada bənzəri olmayan möhtəşəm və mürək-
kəb fəvvarələr kompleksi hesab olunur. 
Prezident  İlham  Əliyevə  məlumat verildi ki, fəvvarələr komp-
leksi kompyuterlər vasitəsilə idarə olunur. Nasoslar, sutəmizləyici 
qurğular, transformatorlar və digər avadanlıqlar kompleksin 
altında, hündürlüyü 2,5 metr, sahəsi 1500 kvadratmetr olan yeraltı 
xüsusi idarəetmə mərkəzində yerləşir. Kompleksin ətrafındakı 
əraziyə 12,4 min kvadratmetr qranit, fəvvarələrin hovuzlarına 
təxminən 5 min kvadratmetr ağ mərmər döşənmişdir. Fəvvarələr 
kompleksinin ətrafı İtaliyada fərdi sifarişlə hazırlanmış 
dirəklərdəki 400 vatt gücündə lampalar vasitəsilə işıqlandırılır. 
Bütün işıqlandırma sistemləri İtaliyadan, istənilən hava şəraitində 
işləyə biləcək səs gücləndiriciləri və idarəetmə qurğuları, kom-
pyuter avandanlığı Almaniyadan gətirilmişdir. Fəvvarələr kom-
pleksində Azərbaycanın və dünyanın görkəmli bəstəkarlarının 
musiqiləri səslənir. 
Kompleks ilə yaxından tanış olan dövlət başçısı görülmüş 
işlərdən razılığını bildirdi. 
 
 
 169 
 
 
DÜNYA AZƏRBAYCANLILARINA 
 
Əziz həmvətənlər! 
Hörmətli soydaşlar! 
Ölkəmizdə və onun hüdudlarından kənarda yaşayan 
azərbaycanlıların hər il dekabrın 31-də təntənə ilə qeyd etdiyi 
Dünya azərbaycanlılarının həmrəyliyi günü milli birlik, 
Azərbaycana məhəbbət, milli-mənəvi dəyərlərimizə hörmət, 
Vətənə bağlılıq hisslərini özündə təcəssüm etdirir. Uzun illərdən 
bəri bütün dünyada yaşayan həmvətənlərimizi və soydaşlarımızı 
düşündürən dünya azərbaycanlılarının həmrəyliyi ideyası 
ümummilli lider Heydər Əliyevin tarixi xidmətləri sayəsində 
dövlət siyasəti səviyyəsinə qaldırılmışdır.  
Son illər ərzində dünyanın müxtəlif ölkələrində yaşayan 
azərbaycanlıların milli özünüdərkinin güclənməsi, birlik və 
mütəşəkkilliyinin artması, tarixi vətənlə əlaqələrinin möhkəm-
lənməsi diaspor potensialının mühüm amilə çevrildiyini 
göstərir. 2006-cı ilin martında Bakıda keçirilən Dünya azərbay-
canlılarının II qurultayında qəbul edilmiş qərarların, qarşıya 
qoyulmuş vəzifələrin uğurla yerinə yetirilməsi diaspor 
quruculuğuna, milli-mənəvi və ümumbəşəri dəyərlərə söykənən 
azərbaycançılıq ideologiyasının yayılmasına güclü təkan 
vermişdir. 
Bu gün dövlətimizin diaspor siyasəti, həmvətənlərimizin 
birlik və həmrəyliyinin möhkəmləndirilməsi, onların daha 
mütəşəkkil formada təşkilatlanması prosesi özünün yeni 
mərhələsinə qədəm qoymuşdur. Artıq dünya azərbaycanlıları 
yaşadıqları ölkələrin sosial-iqtisadi, ictimai-siyasi və mədəni 
həyatında daha fəal rol oynayır, respublikamızla qarşılıqlı 
əlaqələrin genişlənməsinə böyük töhfə verirlər. Soydaşlarımız 
Azərbaycan həqiqətlərinin dünya ictimaiyyətinə 
çatdırılmasında, zəngin mədəni irsimizin təbliğində, 
təcavüzkar erməni dairələrinin ideoloji təxribatlarının qarşısı-
 170 
nın alınmasında qətiyyət nümayiş etdirirlər. Azərbaycan 
dövlətinin dəstəyi sayəsində qardaş və dost xalqların lobbi və 
diasporları ilə səmərəli əməkdaşlığın qurulması sahəsində 
təsirli tədbirlər həyata keçirilir.  
Sosial-iqtisadi və siyasi yüksəliş dövrünü yaşayan Azər-
baycan dövləti bütün resurslarını xalqımızın rifahının yüksəl-
məsinə və ölkəmizin beynəlxalq mövqelərinin güclənməsinə 
yönəltmişdir. Dünyanın qlobal enerji təhlükəsizliyinin təmin 
olunmasında Azərbaycanın rolu getdikcə artır. Respublikamızda 
həyata keçirilən səmərəli sosial-iqtisadi siyasət müasir 
infrastrukturların yaradılmasına, sosial problemlərin həllinə, 
elm və mədəniyyətin inkişafına yeni imkanlar açır. 
İndiki dövrdə xalqımızın qarşısında duran başlıca problem 
Ermənistan–Azərbaycan, Dağlıq Qarabağ münaqişəsinin 
tezliklə ədalətli həllinə nail olmaq və ölkəmizin ərazi 
bütövlüyünü bərpa etməkdir. Hesab edirəm ki, Azərbaycan 
dövləti ilə yanaşı, bütün həmvətənlərimiz bu sahədə səylərini 
gücləndirməkdə davam edəcək və ölkəmizin müsbət imicinin 
möhkəmlənməsi qayğısına qalacaqlar. Diasporumuz 
mütəşəkkilliyini və çevikliyini bir qədər də artırmalı, digər 
xalqların diaspor mərkəzləri ilə əlaqələrini genişləndirməli, 
ölkəmizə qarşı yönəlmiş informasiya təxribatlarını vaxtında 
ifşa etməlidir. Həmvətənlərimizi daha sıx birliyə, dövlətimizin 
mənafelərinin və beynəlxalq nüfuzunun artırılması işinə bundan 
sonra da öz töhfələrini verməyə çağırıram. 
Bu əziz bayram münasibətilə sizin hər birinizi ürəkdən 
təbrik edir, cansağlığı və firavanlıq, işlərinizdə uğurlar arzula-
yıram! 
İLHAM ƏLİYEV 
Azərbaycan Respublikasının Prezidenti 
 
Bakı, 25 dekabr 2008-ci il 
 
 
 
 171 
 
HEYDƏR ƏLİYEV BEYNƏLXALQ  
AEROPORTU  – ƏZİZBƏYOV DAİRƏSİ 
AVTOMOBİL YOLUNUN AÇILIŞI MƏRASİMİ 
 
25 dekabr 2008-ci il 
  
Azərbaycan prezidenti İlham Əliyevin tapşırıqlarına əsasən, 
Bakının yol-nəqliyyat infrastrukturunun yaxşılaşdırılması istiqamə-
tində həyata keçirilən tədbirlər paytaxtın simasına yeni görkəm 
verir. Dekabrın 25-də paytaxtda Heydər Əliyev Beynəlxalq 
Aeroportu– Əzizbəyov dairəsi avtomobil yolunun açılışı olmuşdur. 
Prezident İlham Əliyev açılışda iştirak etmişdir. 
Dövlətimizin başçısına məlumat verildi ki, 2007-ci ilin mart 
ayından bu yolun yenidən qurulmasına başlanılmışdır. Burada 
3 yolötürücü tikilmişdir. Ramana və Suraxanı qəsəbələri istiqa-
mətində hərəkəti tənzimləyən körpü avtomobillərin magistral 
yoldan ayrılaraq həmin qəsəbələrə rahat getməsinə imkan verir. 
«AzVirt» Məhdud Məsuliyyətli Cəmiyyətin inşa etdiyi yolda 
hərəkət zolaqlarının eni 3,75 metrdir. Yol Əzizbəyov dairəsindən 
Sabunçu dairəsinədək 12 zolaqlı, Sabunçu dairəsindən Heydər 
Əliyev Beynəlxalq Aeroportuna qədər isə 8 zolaqlıdır. Asfalt 
örtüyünün qalınlığı 27 santimetrdir. Piyadalar üçün 6 yerüstü 
keçid tikilmişdir. Yolboyu avtomobillərin sürət həddini tənzim-
ləmək üçün 8 yerdə elektron tablolar qoyulmuşdur. Yağış və qrunt 
sularının axıdılması üçün drenaj sistemi yaradılmış, bununla 
əvvəllər yolboyu görünən gölməçələr qurudulmuşdur. Regionda ilk 
dəfə qırmadaş-polimer asfalt-betondan məhz bu yolda istifadə 
edilmişdir. Armaturlanmış torpaq istinad divarının tikintisi və 
yolun idarə olunmasının intellektual sistemi də yeniliklərdən 
biridir. Bu yolun istifadəyə verilməsi ilə hava limanı istiqamətində 
avtomobillərin hərəkətindəki sıxlıq aradan qaldırılacaqdır. 
 
 
 
 
 172 
 
HEYDƏR ƏLİYEV PROSPEKTİNİN   
TƏMİRDƏN SONRA AÇILIŞI  
 
25 dekabr 2008-ci il 
 
Paytaxt Bakının əsas magistrallarından birinin – Heydər 
Əliyev prospektinin əsaslı yenidənqurmadan sonra dekabrın 25-
də açılışı olmuşdur. 
Azərbaycan prezidenti İlham Əliyev açılışda iştirak etmişdir. 
Əvvəllər yan yollarla birlikdə magistralın eni 32 metr idi. 
İndi isə prospektin eni 45 metrə çatdırılmış, bəzi yerlərdə isə 55 
metrdir. 1500 metr uzunluğunda istinad divarları çəkilmişdir. 
Hazırda yol 10 hərəkət zolaqlıdır. Prospekt boyu yerləşən 
binaların hamısında milli memarlıq üslubunda əsaslı 
yenidənqurma işləri aparılmışdır. Müasir üslubda işıqlandırma 
həm prospektin görünüşünə yaraşıq verir, həm də hərəkətin 
tənzimlənməsinə kömək edir. 
Prezident İlham Əliyev rəmzi açılışı bildirən lenti kəsdi. 
Z i y a   M ə m m ə d o v (Nəqliyyat naziri): Cənab Prezi-
dent, bu prospekt ümummilli liderimiz Heydər Əliyevin adını 
daşıyır. Biz də Sizin tapşırığınıza uyğun olaraq, bu prospektin 
yenidən qurulmasına çox böyük məhəbbətlə yanaşdıq. 
Düşünürəm ki, sanki bu anda ulu öndərimizin ruhu da bizimlə 
bərabərdir. Ona görə də bir vətəndaş, bir insan kimi, biz 
nəqliyyatçılar bu işin icra olunmasına, Sizin tapşırığınızın 
yüksək səviyyədə yerinə yetirilməsinə çox böyük məhəbbətlə, 
sevgi ilə yanaşmışıq. Hesab edirəm ki, bu qiyməti Siz 
verəcəksiniz. Ulu öndərimizin adına layiq bir iş görmək üçün 
əlimizdən gələni əsirgəməmişik. 
İ l h a m   Ə l i y e v: Bəli, mən bunu görürəm və bu pros-
pektin yenidən qurulması çox böyük bir hadisədir. Ulu öndərin 
adına layiq bu prospekt şəhərə girişdir. İndi şəhərə aeroportdan 
bir-birindən gözəl iki yol çəkilibdir. Beton yol, hansı ki, 
ümumiyyətlə, heç vaxt olmamışdır, ən yüksək dünya 
 173 
standartlarına cavab verir. Bu, ənənəvi yoldur, köhnə yol 
adlandırdığımız aeroport–Bakı yoludur. 
Əlbəttə, Heydər Əliyev prospektinin genişlənməsi, burada 
abadlıq işlərinin aparılması, gözəl plafonların quraşdırılması, 
yerüstü, yeraltı keçidlərin, tunellərin, körpülərin salınması – bu, 
böyük, nəhəng layihədir. Mən çox şadam ki, nəzərdə 
tutduğumuz bütün planlar istədiyimiz kimi həyatda öz əksini 
tapıbdır. Həm insanlara rahatlıq, həm də şəhərə gözəllik 
verəcəkdir. Estetik zövq çox yüksək səviyyədədir və istənilən 
böyük şəhərə yaraşıq verə biləcək yollardır. 
Mən dünyada az böyük şəhər sadalaya bilərəm ki, şəhərin 
mərkəzinə aeroportdan iki yol olsun. Adətən, bir yoldan istifadə 
olunur. İkinci yol köməkçi yol kimi istifadə oluna bilər. Amma 
bizim ən yüksək səviyyədə, böyük keyfiyyətlə, qısa müddət 
ərzində salınmış iki magistral yolumuz hazırdır. Əminəm ki, 
gələcəkdə nəzərdə tutduğumuz bütün planlar keyfiyyətlə və bu 
sürətlə icra olunacaqdır. Artıq Bakının nəqliyyat 
infrastrukturunun təkmilləşməsi üçün çox böyük işlər 
görülübdür və növbəti illərdə hələ çox işlər görülməlidir. 
Mən fürsətdən istifadə edib bütün işlərdə iştirak etmiş 
insanlara dərin minnətdarlığımı bildirirəm. Siz bunları böyük 
məhəbbətlə, keyfiyyətlə və zövqlə yaratmısınız. 
Bütün nəqliyyatçılara yeni ildə yeni uğurlar arzulayıram. 
 
 174 
 
 
 
HEYDƏR ƏLİYEV PROSPEKTİNDƏ TUNEL VƏ 
YERALTI PİYADA KEÇİDİNİN AÇILIŞI  
 
25 dekabr 2008-ci il 
 
Azərbaycan prezidenti İlham Əliyev dekabrın 25-də 
paytaxtın Heydər Əliyev prospektində tunel yolun və yeraltı 
piyada keçidinin açılışında iştirak etmişdir. 
Nəqliyyat naziri Ziya Məmmədov dövlətimizin başçısına 
məlumat verdi ki, prospektin bu hissəsində aparılmış yeni-
dənqurma işləri buradan keçən dəmiryol körpüsünün çıxacaq 
hissəsində təhlükəsizliyin təmin olunmasına imkan verir. Bun-
dan əlavə, dəmir yolu bu istiqamətdə hərəkət edən avtomo-
billərə mane olmur. Əsas yola yardımçı olan bu tunel 2 zolaqlı 
və birtərəflidir. Eni 7 metr olan yoldan ən çox ətraf qəsəbələrin 
sakinləri istifadə edəcəklər. Mövcud tunelə paralel digər bir 
tunel isə gələn ilin martında istifadəyə veriləcəkdir. 
 
 
 175 
 
 
 
HEYDƏR ƏLİYEV, XƏTAİ VƏ BABƏK 
PROSPEKTLƏRİNİN   KƏSIŞMƏSİNDƏKİ 
KÖRPÜ-TUNEL KOMPLEKSİNİN 
İSTİFADƏYƏ VERİLMƏSİ  
 
25 dekabr 2008-ci il 
 
 
 «Akkord» şirkətlər qrupunun paytaxtın Heydər Əliyev, 
Xətai və Babək prospektlərinin kəsişməsində tikdiyi körpü-tunel 
kompleksində 4 yolötürücünün, 2 tunelin inşası, habelə həmin 
ərazidəki dəmiryol körpüsünün yenisi ilə əvəz edilməsi nəzərdə 
tutulmuşdu. Bu ilin iyulunda Təbriz küçəsi ilə Heydər Əliyev 
prospekti istiqamətində yolötürücü və «Excelsior» mehman-
xanası yaxınlığında tunel istifadəyə verilmişdir. Azərbaycan 
prezidenti İlham Əliyev dekabrın 25-də körpü-tunelin digər 
hissələrinin açılışında iştirak etmişdir. 
Buraya yanaşma yollarla birlikdə uzunluğu 439 metr, 512 
metr və 390 metr olan üç yolötürücü daxildir. Kompleksə daxil 
olan 428 metr uzunluğundakı tunel də hazırdır. 9 metr eni olan 
tunel avtomobillərin rahat hərəkətinə imkan verir. Layihədə 
nəzərdə tutulduğundan əlavə, Yusif Səfərov küçəsinin Xocalı 
küçəsinə qədər olan hissəsi də yenidən qurulmuşdur. 26,7 min 
kvadratmetr sahədə yaşıllaşdırma işləri aparılmışdır. 
Kompleksdə 11 min metr uzunluğunda paslanmayan material-
dan hazırlanan məhəccər və işıqlandırma dirəkləri qoyulmuş-
dur. 25,5 min kvadratmetr sahədə isitmə sistemi quraşdırıl-
mışdır. Yanaşma yolları ilə birlikdə uzunluğu 81 metr olan 
dəmiryol körpüsü yenidən qurulmuşdur. 
Körpü kompleksinin sınaqdan çıxarılması uğurla keçmişdir. 
Rusiyanın «İMİDİS» institutu Qapalı Səhmdar Cəmiyyəti 
tərəfindən həyata keçirilən sınaq prosedurları zamanı layihə və 
 176 
icra sənədləri öyrənilmiş, kompleksin ayrı-ayrı hissələrinin 
statik və dinamik xüsusiyyətləri, körpülərin yükgötürmə qabiliy-
yəti, dayanıqlığı, hərəkətin rahatlığı və digər keyfiyyətlər 
yoxlanılıb. Mütəxəssislər sınaqların nəticəsini uğurlu hesab 
edərək, körpü-tunel kompleksinin ən yüksək standartlara cavab 
verdiyini bildirmişlər. 
Kompleks ölkədə ilk dəfə tətbiq olunan texnologiya əsasında 
xüsusi isitmə sistemi ilə təchiz edilmişdir. Bu da sərt qış 
aylarında yolun donmasının qarşısını alacaqdır. Belə ki, hava-
nın temperaturu 0-4 dərəcə arasında dəyişdikdə sistem avto-
matik işə düşür, temperatur yüksəldikdə isə dayanır. 
 
 177 
 
 
 
MƏRKƏZİ GÖMRÜK HOSPİTALININ 
İSTİFADƏYƏ VERİLMƏSİ  
 
25 dekabr 2008-ci il   
 
Dekabrın 25-də Bakıda Mərkəzi Gömrük Hospitalı istifa-
dəyə verilmişdir. Azərbaycan prezidenti İlham Əliyev 
mərasimdə iştirak etmişdir. 
Bu hospital Dövlət Gömrük Komitəsinin strukturlarına əlavə 
edilməsi haqqında Azərbaycan prezidentinin 2004-cü ildə 
imzaladığı Fərmana uyğun olaraq, gömrük orqanlarına xidmətə 
qəbul olunan əməkdaşların sağlamlıq vəziyyətinin müəyyən 
edilməsi, gömrük əməkdaşlarının tibbi xidmətə ehtiyaclarının 
ödənilməsi və tibbi təminatının yaxşılaşdırılması məqsədi ilə 
inşa edilən ən müasir sağlamlıq ocağıdır. 
Dövlət Gömrük Komitəsinin sədri Aydın Əliyev mərasimə 
gələn prezident İlham Əliyevə raport verdi. 
Dövlətimizin başçısı əvvəlcə hospitalın foyesində ulu öndər 
Heydər Əliyevin müxtəlif dövrlərdə səhiyyə işçiləri ilə görüş-
lərini əks etdirən fotoşəkillərdən ibarət stendə baxdı. 
Prezidentə məlumat verildi ki, Mərkəzi Gömrük Hospitalın-
da quraşdırılmış avadanlıq əsasən Almaniyanın və digər 
Avropa ölkələrinin istehsalıdır. Mərkəzdə ilk dəfə olaraq xüsusi 
havalandırma sistemi tətbiq olunmuşdur. Burada hava üç dəfə 
təmizləndikdən sonra binaya verilir. Əməliyyat otağında, labo-
ratoriyalarda, diaqnostika mərkəzində, intensiv terapiya şöbə-
lərində H12 hepoboksid ultra filtr tətbiq olunmuşdur. Yenilik-
lərdən biri də pnevmatik ötürücü sistemin quraşdırılmasıdır. Bu 
sistemin köməyi ilə həm xəstələrə qulluq göstərilir, həm də 
xəstələrin laborator analizlərinin təcili, 10–15 saniyə ərzində 
göndərilməsi təmin olunur. Hospitaldakı xüsusi proqram 
təminatı əməliyyatlar zamanı dünyanın istənilən ölkəsinin qa-
 178 
baqcıl tibb mərkəzləri ilə birbaşa telekörpü yaratmağa imkan 
verir. Yeni tibb ocağı üçün «Mercedes» markalı 5 ədəd avto-
mobil, səyyar hospital alınmışdır. Onun köməyi ilə səyyar 
vəziyyətdə xəstələrə istənilən tibbi yardım göstərmək müm-
kündür. 
Prezident İlham Əliyev hospitalın ayrı-ayrı şöbələri və  
əməliyyat otaqlarındakı tibbi-texniki avadanlıqla tanış oldu.  
Hər bir palata telefon rabitəsi ilə təmin olunmuşdur. Ayrı-ayrı 
xidmət sahələrindəki, xüsusilə də reanimasiya şöbəsindəki 
avadanlıqlar müasirliyi və yüksək keyfiyyəti ilə diqqəti cəlb 
edir. 
Dövlətimizin başçısı pnevmatik ötürücü sistemin işi ilə də 
tanış oldu. 
Mərkəzin bütün xidmət sahələrinin ən müasir standartlara 
cavab verdiyi, əməkdaşların tibbi reabilitasiyası üçün burada 
bütün şəraitin olduğu qeyd olundu. 
Prezident İlham Əliyev tibb işçilərini təbrik etdi, onlara 
işlərində müvəffəqiyyətlər arzuladı. Müasir sağlamlıq ocağının 
inşasına görə dövlət başçısına minnətdarlığını bildirən Dövlət 
Gömrük Komitəsinin sədri Aydın Əliyev hospitalın tikilib 
istifadəyə verilməsini gömrük orqanları əməkdaşlarına 
göstərilən yüksək diqqətin nümunəsi kimi dəyərləndirdi. 
Mərasimdən xatirə olaraq dövlət başçısına hədiyyə təqdim 
edildi. 
Prezident İlham Əliyev Mərkəzin tibb maşınlarına baxdı, 
səyyar hospitalda quraşdırılmış avadanlıqla tanış oldu. 
 
 
 179 
 
 
 
UKRAYNA PREZİDENTİ ZATİ-ALİLƏRİ  
CƏNAB VİKTOR YUŞŞENKOYA 
 
Hörmətli Viktor Andreyeviç! 
Yevpatoriya şəhərində yaşayış binasında partlayış 
nəticəsində çoxsaylı insan tələfatının olması haqqında xəbər 
məni dərindən kədərləndirdi. 
Azərbaycan xalqı adından və şəxsən öz adımdan Sizə, həlak 
olanların qohumlarına və yaxınlarına, bütün Ukrayna xalqına 
dərin hüznlə başsağlığı verir, zərərçəkənlərin hamısının tezliklə 
sağalmasını diləyirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 26 dekabr 2008-ci il 
 
 
 
 180 
 
 
 
MİLLİ OLİMPİYA KOMİTƏSİNİN  
V HESABAT-SEÇKİ BAŞ MƏCLİSİ  
 
26 dekabr 2008-ci il 
 
Dekabrın 26-da Azərbaycan Milli Olimpiya Komitəsinin 
(MOK) V hesabat-seçki Baş Məclisi keçirilmişdir. 
Azərbaycan Respublikasının Prezidenti, MOK-un prezidenti 
İlham Əliyev tədbirdə iştirak etmişdir. 
Dövlətimizin başçısı MOK-un inzibati binasında təşkil 
edilmiş «Pekin–2008. Uğurlarımızın fotoalbomu»na və ölkəmiz-
də son 4 ildə tikilmiş olimpiya idman komplekslərinin 
şəkillərinə baxdı. 
MOK-un  İcraiyyə  Komitəsinin  iclas salonuna toplaşan V 
Baş Məclisinin iştirakçıları prezident İlham Əliyevi və xanımı 
Mehriban Əliyevanı hərarətlə qarşıladılar. 
MOK-un Baş katibi Ağacan Əbiyev gündəlik barədə 
məlumat verərək dedi ki, bugünkü toplantıda hesabat mə-
ruzələri dinləniləcək, MOK-un İcraiyyə Komitəsinin və Təftiş 
Komissiyasının yeni tərkibi seçiləcəkdir. Mandat Komissiya-
sının məlumatına görə, Baş Məclisdə dəvət olunmuş 120 
nümayəndədən 112 nəfər iştirak edir, yetərsay vardır. 
Azərbaycan Respublikasının və MOK-un prezidenti 
İlham Əliyev Baş Məclisdə nitq söylədi. 
 
 
 181 
 
Milli Olimpiya Komitəsinin prezidenti  
İlham Əliyevin nitqi 
 
Əziz dostlar! 
Hörmətli Milli Olimpiya Komitəsinin üzvləri! 
Sizin hamınızı ürəkdən salamlayıram. Bugünkü yığıncaq 
4 ildə görülən işlərə yekun vuracaqdır. Azərbaycanda son 4 ildə 
həm idman hərəkatı, həm də olimpiya hərəkatı çox uğurla 
inkişaf etmişdir. Azərbaycanda bundan əvvəlki illərdə əldə 
edilmiş uğurlar daha da möhkəmlənmişdir. Bizim 
idmançılarımız 4 il ərzində müxtəlif beynəlxalq yarışlarda, o 
cümlədən dünya, Avropa çempionatlarında, Olimpiya 
oyunlarında, digər beynəlxalq yarışlarda yüksək nəticələr 
göstərmiş, Azərbaycana çoxlu medallar gətirmişlər. Bu çox 
sevindirici haldır və onu göstərir ki, Azərbaycanda gözəl gənc 
nəsil yetişir. Son Olimpiya oyunlarında medalçıların arasında 
bizim gənc idmançılarımız da var. Onlar son 4 il ərzində, demək 
olar ki, idmançı kimi yetişiblər. Yəni, Azərbaycanda idman 
ənənələri yaşayır, möhkəmlənir, yeni istedadlar meydana çıxır, 
yeni gözəl idmançılar yetişir. Bütün bunlar onu göstərir ki, 
Azərbaycanda idmana, olimpiya hərəkatına göstərilən diqqət öz 
praktik nəticələrini verir. Bütün bu nailiyyətlər bizi daha da 
ruhlandırır və öz işimizi bundan sonra da düşünülmüş şəkildə, 
qəbul edilmiş konsepsiya şəklində aparacağıq. 
Bu vaxta qədər görülən bütün işlərdə ardıcıllıq var, bütün işlər 
bir-birini tamamlayır. Azərbaycanda idmana, idmançıların 
yetişməsinə diqqət, məşqçilərə dəstək, idman mütəxəssislərinin bu 
işlərdə fəal iştirakı – bütün bu amillər bir məqsədi güdür. O da 
ondan ibarətdir ki, Azərbaycanda idman daha da sürətlə inkişaf 
                                            
            Милли Олимпийа Комитясинин В щесабат-сечки Баш 
мяълисиндя МОК-ун витсе-президентляри Азад Рящимов, Чинэиз  
Щцсейнзадя, Пекин Олимпийа ойунларынын чемпиону Елнур 
Мяммядли, щаким Щиъран Шярифов, Милли Мяълисин 
депутаты Ейваз Гурбанов вя Зярифя Салащова чыхыш етдиляр. 
 182 
etsin, idman hərəkatı, olimpiya hərəkatı genişlənsin, idmanla 
məşğul olmaq üçün bütün lazımi şərait yaradılsın. 
Son 4 ildə olimpiya hərəkatında Azərbaycanın iştirakı çox 
uğurlu olmuşdur. Biz beynəlxalq və Avropa olimpiya 
komitələrinin bütün tədbirlərində fəal iştirak etmişik. Son 4 il 
ərzində Azərbaycana həm Beynəlxalq Olimpiya Komitəsinin 
prezidenti, həm də Avropa Olimpiya Komitəsinin baş katibi 
səfərlər etmişlər. Bu, Azərbaycana göstərilən böyük diqqətdir, 
uğurlarımıza verilən böyük qiymətdir. Beynəlxalq və Avropa 
olimpiya komitələrinin ən yüksək vəzifəli şəxsləri 
Azərbaycanda idmanın uğurlu inkişafını vurğulamışlar. Qeyd 
etmişlər ki, Azərbaycan idman dövlətidir. İdmana dövlət dəstəyi 
və idman ictimaiyyətinin birgə fəaliyyəti nəticəsində 
Azərbaycan qısa müddətdə çox böyük uğurlara nail ola 
bilmişdir. 
Bununla yanaşı, müxtəlif beynəlxalq idman federasiyalarının 
rəhbərləri dəfələrlə Azərbaycanda olmuşlar. Onların iştirakı ilə 
Azərbaycanda müxtəlif beynəlxalq yarışlar keçirilmişdir. Son 4 
ildə Azərbaycanda dünya və Avropa çempionatları ən yüksək 
səviyyədə keçirilmişdir. Güləş üzrə dünya çempionatının 
keçirilməsi bizim imkanlarımızı göstərdi. Onu göstərdi ki, 
dünyanın ən böyük idman yarışlarından birinin Azərbaycanda 
keçirilməsi düzgün qərar idi. 100-dən çox ölkədən komandalar 
iştirak edirdi və onların hamısı üçün yaxşı şərait yaradılmışdı. 
Artıq bizdə  beynəlxalq yarışların keçirilməsi üçün təcrübə və 
imkanlar vardır. 
İnfrastruktur güclənir, ölkəmizdə beynəlxalq səviyyəli olimpiya 
komplekslərinin tikintisi geniş vüsət almışdır. Bu proqram 
təxminən 8 il əvvəl başlanmışdır və ondan sonrakı dövrdə, xüsusilə 
son 4 il ərzində yeni gözəl olimpiya komplekslərinin açılması 
idman infrastrukturunun möhkəmlənməsinə xidmət göstərir. Bu 
komplekslər bölgələrdə də yaradılır. Azərbaycanın rayonlarında 
həmişə çox böyük idman istedadları olmuşdur. İndi o bölgələrdəki 
olimpiya komplekslərində işlər düzgün qurulmalıdır ki, onlar daim 
fəaliyyətdə olsun, idmançılar orada daim məşq etsinlər, uşaqlar, 
 183 
gənc nəsil yetişsin. Onlar bölgələrdə bir növ idman mərkəzləri 
kimi fəaliyyət göstərir. Hər cür şərait yaradılıb, hər birində 
üzgüçülük hovuzu, müxtəlif ictimai binalar, mehmanxanalar 
vardır. Bu həm də regionların sosial-iqtisadi inkişafı Dövlət 
Proqramının icrasına töhfədir. Biz bu işlərə Azərbaycan Milli 
Olimpiya Komitəsinin, Gənclər və İdman Nazirliyinin birgə 
fəaliyyəti nəticəsində nail ola bilmişik. 
Bu gün Azərbaycanda istənilən beynəlxalq tədbiri keçirmək 
mümkündür. Bölgələrdə yeni olimpiya komplekslərinin tikintisi 
2009-cu ildə də davam edəcəkdir. Biz geniş proqramı qəbul 
edəndə, ilk növbədə hər bölgədə bir kompleksin tikintisini 
nəzərdə tutmuşduq. Bu gün isə vəzifə qoyulub ki, hər bir 
rayonda, eyni zamanda, qəsəbələrdə, Bakıətrafı qəsəbələrdə 
idman qurğuları tikilsin və tikilir. Bu, Azərbaycanda idmanın 
inkişafına xidmət göstərən proqram və siyasətdir.  
Biz çox şadıq ki, Azərbaycanda yeniyetmələr, uşaqlar arasında 
idmanla məşğul olmaq üçün böyük həvəs var. Uşaqlar böyük 
həvəslə idman bölmələrinə gəlirlər, idmanla məşğul olurlar. Onlar 
görəndə ki, ölkəmizin şöhrətini ucaldan idmançılara diqqət 
göstərilir, Azərbaycanda olimpiyaçılar əslində idman qəhrəmanları 
kimi qəbul olunur və onlara həm dövlət tərəfindən, həm də ictimai 
qurumlar tərəfindən dəstək və qiymət verilir, əlbəttə ki, daha da 
ruhlanırlar. Biz elə etməliyik, idmanla məşğul olmaq istəyənlərin 
sayı artsın və deyə bilərəm ki, buna nail olmuşuq. Azərbaycanda 
idmançı adı çox qiymətlidir. Mən çox şadam ki, bizim tanınmış, 
görkəmli idmançılarımız gənc nəsil üçün  nümunədirlər. Təkcə 
idman sahəsində əldə edilmiş nailiyyətlərlə yox, eyni zamanda, 
həyat tərzi ilə. Bizim idmançılarımız çox dəyərli vətəndaşlardır. 
Olimpiyaçılarımız, onların ictimai işlərdə fəaliyyəti, cəmiyyətdə 
nüfuzu, rolu artmalıdır. Bir tərəfdən, bu amillər, digər tərəfdən, 
idmanla məşğul olmaq üçün yaradılmış şərait, dövlət tərəfindən 
idman hərəkatına, olimpiya hərəkatına göstərilən dəstək – bütün 
bunlar bizim uğurlarımızı şərtləndirir. 
Bununla bərabər, mən bir cəhəti də xüsusi vurğulamaq istəyirəm, 
çünki biz bunu heç də hər ölkədə görmürük. Azərbaycanda bütün 
 184 
idman qurumları – Milli Olimpiya Komitəsi, Gənclər və İdman 
Nazirliyi, idman cəmiyyətləri, federasiyalar, klublar vahid komanda 
şəklində fəaliyyət göstərir. Bizim uğurumuzun, əsas şərtlərindən biri 
də ondan ibarətdir ki, burada heç bir anlaşılmazlıq, heç bir ziddiyyət 
yoxdur. Mən ona görə bunu vurğulayıram ki, bir çox ölkələrdə 
idman qurumları arasında rəqabət aparılır və bu, sağlam rəqabət 
deyildir. Yəni bu rəqabət gözəl nəticələrə gətirib çıxarmır. Azər-
baycanda dövlət tərəfindən müəyyən edilmiş idman siyasəti çərçivə-
sində bütün idman qurumları öz fəaliyyətini sağlam əsaslarda həyata 
keçirirlər. 
Mən çox şadam ki, Azərbaycanda idmanın inkişafı, olimpiya 
hərəkatının inkişafı çox sürətlidir, çox uğurludur. Bu, ölkəmizin  
potensialını  göstərir. Olimpiya oyunları  isə  son 4  ildə görülən 
işlərin zirvəsidir. Yəni olimpiya hərəkatında görülən bütün 
işlərin son məqsədi Yay Olimpiya oyunlarında idmançılarımızın 
uğurlu çıxışlarını təmin etməkdən ibarətdir. Görülən bütün işlər 
bu məqsədi güdürdü. Mən çox şadam ki, Azərbaycanın 
idmançıları, Azərbaycanın milli komandası Pekin Yay 
Olimpiya oyunlarında  yüksək nəticə göstərmişdir. 7 medalın 
qazanılması çox böyük nailiyyətdir. 
Ötən hər il, hər Olimpiya oyunlarından sonrakı illər çox 
məsuliyyətli dövr olmuşdur. Baxmayaraq ki, Sidney və Afina 
Olimpiya oyunlarında bizim idmançılarımız yüksək nəticələr 
göstərmişdilər, ancaq bu, heç də bizdə arxayınçılıq hissinin 
yaranmasına gətirib çıxarmadı. Əksinə, Olimpiya oyunları başa 
çatandan sonra növbəti dördillik müddətdə görüləcək işlər 
haqqında dərhal müvafiq qərarlar qəbul edilmişdir. Yəni 
Olimpiya oyunları çox mühüm bir mərhələdir. Yeganə 
beynəlxalq forumdur ki, orada ölkələr bir-biri ilə rəqabət aparır. 
Bildiyiniz kimi, bu rəqabət ildən-ilə daha da güclənir, artır. 
Bütün ölkələr çalışır ki, onların milli komandası daha da yüksək 
yer tuta bilsin. 
Əlbəttə, hər bir Azərbaycan vətəndaşını sevindirən odur ki, 
bizim idmançılarımız Olimpiya oyunlarında Azərbaycanı 
ləyaqətlə təmsil etmişlər, böyük peşəkarlıqla, Vətən sevgisi ilə, 
 185 
vətənpərvərlik hissi ilə yarışmışlar və yüksək nəticələr 
göstərmişlər.7 medalın qazanılması çox böyük nailiyyətdir. 
Onlardan biri qızıl, ikisi gümüş, dördü bürünc medaldır. 
Növbəti Olimpiya oyunlarına hazırlıq yəqin ki, gələn ilin 
əvvəlindən başlanmalıdır. Olimpiya oyunlarında əldə edilmiş 
nəticələr bizi sevindirir. Bununla bərabər, biz Olimpiya 
oyunlarının nəticələrini çox düzgün təhlil etməliyik. Xüsusilə o 
idman növlərində ki, orada medallar qazanmaq mümkün 
olmamışdır. Yəni o idman növlərinin inkişafı üçün, orada işlərin 
daha da səmərəli şəkildə aparılması üçün əlavə tədbirlər 
görülməli və bunlar konkret xarakter daşımalıdır. Deyə bilərəm 
ki, bizim uğurlarımızın əsas səbəblərindən biri də ondan 
ibarətdir ki, qərarlarımız konkret xarakter daşıyır. Yəni nə 
deyiriksə, onu da edirik və bir daha demək istəyirəm ki, görülən 
bütün işlər bir məqsədi güdür. 
Hesab edirəm ki, növbəti 4 il ərzində həm bizim üçün ənənəvi 
olan idman növlərinin inkişafından, orada daha da yaxşı şəraitin 
yaradılmasından ötrü əlavə tədbirlər görülməlidir və Olimpiya 
oyunlarında iştirak etmiş, amma medal qazana bilməmiş 
idmançıların fəaliyyəti, əlbəttə, təhlil edilməlidir. Bəlkə əlavə 
tədbirlər görülməlidir. Çox istəyirəm medal qazanan idmançıların 
da, idman növlərində qazanılan medalların da sayı çox olsun. Bunu 
etmək mümkündür. Hesab edirəm ki, növbəti 4 il ərzində bu məq-
sədlərə çatmaq üçün konkret işlər görüləcək və görülməlidir. Biz 
idmanda əldə edilmiş nailiyyətlərlə haqlı olaraq fəxr edə bilərik. 
Azərbaycanın idman ailəsi böyüyür. Mən bayaq qeyd etdim ki, 
idmanla məşğul olan bütün qurumlar bir komanda şəklində 
işləyirlər. İdmançılar, idman mütəxəssisləri, məşqçilər, veteranlar – 
onlar da ümumi uğurumuza öz dəyərli töhfələrini verirlər. Bundan 
sonrakı illərdə də idmanda fərqlənmiş insanlar – idmançılar, 
veteranlar, məşqçilər dövlət tərəfindən daim dəstəklənəcəklər. 
Azərbaycan dövləti öz qayğısını, diqqətini əsirgəməyəcəkdir. 
Azərbaycan dövləti bundan sonra da lazım olan bütün şəraitin 
yaradılmasında – həm idmanla məşğul olmaq üçün, peşəkarlığı 
 186 
artırmaq üçün, həm də məişət problemlərinin həlli üçün öz mühüm 
rolunu oynayacaqdır. 
Mən bütün idmançıları, idman mütəxəssislərini bir daha 
salamlamaq istəyirəm. Bu gün bizim tədbirimizdə səslənəcək 
məruzələr görülmüş işlər haqqında bir daha geniş təəssürat 
yaradacaqdır. Bununla bərabər, Milli Olimpiya Komitəsi böyük 
hesabat hazırlamışdır. Bu hesabat sizə paylanılıbdır. Əminəm ki, 
bundan sonrakı müzakirələr bizim əsas məqsədimizə çatmaq üçün 
öz rolunu oynayacaqdır. 
Sizi bir daha salamlayıram. Sizə uğurlar arzulayıram. 
Sağ olun. 
 
2008-ci ilin yekunlarına görə idmançılara, məşqçilərə və 
idman mütəxəssislərinə mükafatların təqdim  
olunması 
 
Azərbaycan prezidenti, Milli Olimpiya Komitəsinin prezi-
denti İlham Əliyev Beynəlxalq Olimpiya Komitəsinin son 
Olimpiya oyunlarında uğur qazanan idmançılar üçün təsis 
etdiyi qızıl nişanı Elnur Məmmədliyə, gümüş nişanı Rövşən 
Bayramova və Vitali Rəhimova, bürünc nişanı isə Şahin 
İmranova və Mövlud Mirəliyevə təqdim etdi. 
Dövlətimizin başçısı Azərbaycanın bütün olimpiya çem-
pionlarına – Rəfiqə Şabanovaya, Lyudmila Şubinaya, Nazim 
Hüseynova, Zemfira Meftahəddinovaya, Namiq Abdullayevə, 
Fərid Mansurova və Elnur Məmmədliyə MOK-un «Olimpiya» 
ordenlərini təqdim etdi.  
Sonra «Azərbaycan idmanının inkişafında xüsusi xidmət-
lərinə görə İlham Əjdər oğlu Zəkiyevin «Şöhrət» ordeni ilə təltif 
edilməsi haqqında» Azərbaycan Respublikası Prezidentinin 
sərəncamının mətni oxundu. Dövlətimizin başçısı «Şöhrət» 
ordenini və yeni mənzilin orderini İlham Zəkiyevə təqdim etdi. 
Paralimpiya oyunlarının çempionu Oluxan Hüseynova və 
digər 21 idmançıya, məşqçi və idman ictimaiyyətinin nüma-
yəndəsinə yeni mənzillərin orderləri təqdim olundu. 
 187 
İ l h a m   Ə l i y e v:  Əziz dostlar, bununla da bizim iclası-
mız başa çatır. İlk növbədə mənə yenidən etimad göstərdiyinizə 
görə öz minnətdarlığımı bildirmək istəyirəm. Sizi əmin edirəm 
ki, bundan sonra da mən bu yüksək vəzifədə Azərbaycanda 
idmanın və olimpiya hərəkatının inkişafında öz xidmətlərimi 
göstərəcəyəm. 
Sizi bütün mükafatlara görə təbrik edirəm. Sizə yeni ildə 
cansağlığı, uğurlar arzulayıram. Sizi və bütün Azərbaycan 
xalqını, xüsusən dünya azərbaycanlılarını Dünya azərbaycan-
lılarının həmrəyliyi günü və Yeni il münasibətilə ürəkdən təbrik 
edirəm. Sizə yeni-yeni uğurlar arzulayıram. 
 
 
MOK-un İcraiyyə Komitəsinin iclası 
 
2008-ci ilin yekunlarına dairMOK-un yeni tərkibdə İcraiyyə 
Komitəsinin iclası keçirildi. 
Mərkəzi Ordu İdman Klubunun rəisi, MOK-un İcraiyyə 
Komitəsinin üzvü Natiq Əliyev prezident İlham Əliyevə xatirə 
hədiyyəsi təqdim edərək dedi ki, cənab Prezident, Sizin tövsi-
yənizlə hərbçilər arasında boks üzrə 52-ci dünya çempionatı 
Bakı şəhərində çox yüksək səviyyədə keçirildi. Sizin tapşırığınız 
ən yüksək səviyyədə yerinə yetirildi. Sizə çempionatın Təşkilat 
Komitəsinin və İdman Şurasının adından bu xatirə hədiyyəsini 
təqdim edirəm. 
İ l h a m   Ə l i y e v: Biz İcraiyyə Komitəsinin yığıncağında 
Milli Olimpiya Komitəsinin Baş katibini və vitse-
prezidentlərini seçməliyik. Bütövlükdə, bu fikirlər bu gün də 
səsləndi ki, son 4 ildə Milli Olimpiya Komitəsi uğurla fəaliyyət 
göstərmişdir. Bu fəaliyyət nəticəsində çoxlu nailiyyətlər əldə 
edilmişdir. Bunlar haqqında bu gün danışıldı, təkrarlamaq 
istəmirəm. Ona görə bütün müsbət nəticələri nəzərə alaraq, 
hesab edirəm ki, biz Milli Olimpiya Komitəsinin rəhbərliyində 
sınanmış adamlara öz etimadımızı bir daha göstərməliyik. 
 188 
Onların fəaliyyəti çox uğurlu olmuşdur, hərə öz yerində 
idmanın inkişafında çox böyük işlər görmüşdür. 
Beləliklə, mənim təklifim bundan ibarətdir ki, Milli Olim-
piya Komitəsinin Baş katibi vəzifəsinə Ağacan Əbiyev, vitse-
prezidentlər vəzifəsinə Azad Rəhimov, Çingiz Hüseynzadə və 
Xəzər İsayev seçilsinlər. Sizə gələcək fəaliyyətinizdə yeni-yeni 
uğurlar arzulayıram və İcraiyyə Komitəsinin bütün üzvlərinə 
yeni ildə cansağlığı, yeni nailiyyətlər arzulamaq istəyirəm. 
İcraiyyə Komitəsinin çox mühüm funksiyaları var. Komi-
tənin üzvləri həm ölkə daxilində, həm də xaricdə müxtəlif 
tədbirlərdə iştirak edirlər. Bir daha demək istəyirəm ki, bu gün 
seçdiyimiz tərkib qarşıda duran vəzifələrin həlli üçün bütün 
imkanlardan istifadə edir. Növbəti 4 il ərzində – mən bu gün 
artıq bunu qeyd etdim – biz gərək bütün müsbət dinamikanı 
saxlayaq. Azərbaycanda müxtəlif beynəlxalq yarışların 
keçirilməsi üçün əlavə təşəbbüslər göstərilməlidir. Baxmalıyıq 
ki, hansı beynəlxalq tədbirləri Azərbaycanda keçirək. Onların 
bəziləri regionlarda keçirilə bilər. İndi bunun üçün bütün 
imkanlar var. Yeni müasir idman kompleksləri bizim üçün belə 
şəraiti yaradır. 
Əlbəttə, idmançılarımızın təlim-məşq toplanışları lazımi 
səviyyədə keçirilməlidir. Keçən müddət ərzində bu sahədə heç 
bir problem, çətinlik olmamışdır. Nazirliyin büdcəsi kifayət 
qədər böyükdür, ildən-ilə artırılır. Gələn il daha da ar-
tırılmalıdır. Biz bu vəsaitdən həm yeni olimpiya kompleks-
lərinin tikintisində istifadə edəcəyik, həm də idmançıların lazım 
olan bütün beynəlxalq yarışlarda iştirakını təmin edəcəyik. 
Təlim-məşq toplanışları üçün indi ölkədə yeni imkanlar var. 
Bir daha demək istəyirəm ki, onların bir neçəsini bölgələrdə 
keçirmək olar. Bu həm idmançılar üçün maraqlı olar, həm də 
bölgələrdə yaşayan idmançılar da tanınmış idmançılarla 
ünsiyyətdə ola bilərlər. 
Növbəti dördillik fəaliyyət planı hazırlanmalıdır. Biz onu 
həmişə olduğu kimi, təsdiq edəcəyik. Hər bir federasiya üzrə 
konkret praktik işlər aparılmalıdır. Mən bunu qeyd etdim, bizim 
 189 
üçün ənənəvi olan idman növlərinin inkişafına, həmişə olduğu 
kimi, diqqət göstərilməlidir. Çünki bu bizim əsas bazamızdır. 
Son Olimpiya oyunlarında cüdo, güləş və boks idman növləri 
üzrə Azərbaycan 7 medal qazanmışdır. Əlbəttə, çox istəyərdim 
ki, bu federasiyaların sayı daha da çox olsun. Medal qazanmış 
idmançıların imkanları onu göstərir ki, işlər lazımi səviyyədə 
görülübdür. Ancaq o da sirr deyil ki, medalların sayı çox ola 
bilərdi. Bir neçə idmançı medalın, demək olar ki, bir 
addımlığında idi. Bəzi hallarda hakimlərin qeyri-ədalətli 
yanaşması, bəzi hallarda sadəcə olaraq, bəxtin gətirməməsi. 
İdmanda bu da olur. Ona görə bizim üçün ənənəvi olan idman 
növlərinə lazımi dəstək göstəriləcəkdir. 
Bununla bərabər, mən ümid edirəm ki, bizim idmançılarımız 
növbəti 4 il ərzində digər idman növlərində Avropa və dünya 
çempionatlarında medallar qazana bilərlər. 
Çalışmalıyıq ki, növbəti sikl ərzində, xüsusilə London 
Olimpiya oyunlarina yaxın dövrdə Azərbaycanda müxtəlif 
lisenziya turnirləri, təsnifat turnirləri keçirək. Artıq bu praktika 
var, bir neçə idman növü üzrə həm son dövr ərzində, həm də 
ondan əvvəlki illərdə lisenziya turnirləri keçirilmişdir. Əlbəttə, 
Azərbaycanda keçirilən bu tədbirlərdə bizim idmançılarımızın 
şansı daha da yüksəlir. Yenə də qeyd etmək istəyirəm ki, biz 
bütün işləri birlikdə görməliyik, nazirlik, Milli Olimpiya 
Komitəsi, federasiyalar, İcraiyyə Komitəsinin üzvləri fəal 
iştirak etməlidirlər. Mən hesab edirəm ki, biz İcraiyyə 
Komitəsinin üzvlərini bu işlərə – məsələn, Azərbaycanda 
keçirilən çempionatlara, beynəlxalq tədbirlərə daha geniş 
şəkildə qoşmalıyıq. 
Bizim xarici əlaqələrimiz genişlənir. Yəqin ki, növbəti 
müddət ərzində daha çox beynəlxalq tədbirlərdə iştirak 
etməliyik. İndi bizim Milli Olimpiya Komitəsinin, Gənclər və 
İdman Nazirliyinin maddi imkanları da xeyli dərəcədə artıbdır. 
Yəni bizim nümayəndələrimizin istənilən tədbirdə iştirakı təmin 
oluna bilər. Bu həm İcraiyyə Komitəsinin üzvləri üçün maraqlı 
olar, həm də ümumi işimizə töhfə verər. Bir sözlə, artıq bu gün 
 190 
bu barədə geniş danışıldı. Bir də demək istəyirəm ki, son 4 ildə 
Azərbaycanda idmanın inkişafında, müxtəlif sahələrdə 
doğrudan da çox böyük nailiyyətlər əldə edilibdir. Bunun bariz 
nümunəsi qazanılan medallardır. 
Bütövlükdə, bu gün məruzələrdə səsləndi, bizim idman-
çılarımız müxtəlif beynəlxalq yarışlarda hər il yüzlərlə medal 
qazanırlar. Əlbəttə, Olimpiya oyunları bütün beynəlxalq 
yarışların, çempionatların zirvəsidir. Biz bu zirvəyə qalxmışıq 
və ildən-ilə, hər olimpiadadan o biri olimpiadaya getdiyimiz yol 
uğurlu yol olmuşdur. Son olimpiadadan 7 medal Azərbaycanın 
xəzinəsindədir və elə etməliyik ki, bu müsbət dinamika 
gələcəkdə də özünü göstərsin. 
Mən ilk növbədə, sizə son 4 il ərzində gördüyünüz işlərə 
görə öz təşəkkürümü bildirmək istəyirəm və növbəti müddət 
ərzində yeni uğurlar arzulayıram. Sağ olun. 
 
 
 
 
 191 
 
 
RUSİYANIN MÜDAFİƏ NAZİRİ  
ANATOLİ SERDYUKOV İLƏ GÖRÜŞ 
 
Prezident sarayı 
 
27 dekabr 2008-ci il 
 
Azərbaycan Respublikasının Prezidenti İlham Əliyev dekabrın 
27-də Rusiyanın Müdafiə naziri Anatoli Serdyukovu qəbul etmişdir. 
Dövlətimizin başçısı Azərbaycanla Rusiya arasında ikitərəfli 
münasibətlərin müxtəlif sahələrdə uğurla inkişaf etdiyini 
bildirdi. Prezident İlham Əliyev iki ölkənin hərbi və hərbi-
texniki sahədə, Müdafiə nazirlikləri arasında əməkdaşlığının 
genişləndiyini qeyd edərək, bu səfərin Azərbaycan–Rusiya hərbi 
və hərbi-texniki əməkdaşlığının yeni imkanları və 
perspektivlərinin nəzərdən keçirilməsi baxımından əhəmiyyətli 
olacağına əminliyini bildirdi. 
Anatoli Serdyukov Rusiya Federasiyasının Prezidenti Dmitri 
Medvedevin və Hökumətin sədri Vladimir Putinin salamlarını və 
qarşıdan gələn Yeni il münasibətilə təbriklərini dövlətimizin başçı-
sına çatdırdı. Ölkələrimiz arasında əlaqələrin dinamik inkişaf 
etdiyini bildirən Serdyukov iki ölkə prezidentlərinin görüşlərinin 
münasibətlərin möhkəmlənməsinə təkan verdiyini xüsusi vurğu-
ladı. O, səfəri zamanı iki ölkə arasında hərbi və hərbi-texniki 
əməkdaşlığın builki yekunlarının və perspektivlərinin nəzərdən 
keçiriləcəyini bildirdi. 
Prezident İlham Əliyev Azərbaycan və Rusiyanın dövlət baş-
çıları arasında keçirilən görüşlərin ikitərəfli münasibətlərin daha 
da möhkəmlənməsi baxımından mühüm rol oynadığını vurğuladı. 
Dövlətimizin başçısı Rusiya prezidenti Dmitri Medvedevin və 
Hökumətin sədri Vladimir Putinin salamlarına və qarşıdan gələn 
Yeni il münasibətilə təbriklərinə görə minnətdarlığını bildirdi, 
özünün də salamlarını və təbriklərini Rusiya Federasiyasının 
Prezidentinə və Hökumətinin sədrinə çatdırmağı xahiş etdi. 
 192 
 
 
 
BAKIDA BEYNƏLXALQ  MUĞAM MƏRKƏZİNİN 
AÇILIŞI  
 
27 dekabr 2008-ci il 
 
Dekabrın 27-də Bakıda Dənizkənarı Milli Parkda Bey-
nəlxalq Muğam Mərkəzinin açılışı olmuşdur. 
Azərbaycan prezidenti İlham Əliyev mərasimdə iştirak 
etmişdir. 
Dövlətimizin başçısı və xanımı Mehriban Əliyeva mərkəzin 
açılışını bildirən lenti kəsdilər. 
Heydər Əliyev Fondunun milli mənəvi dəyərlərimizin 
qorunması və dünyada geniş təbliği ilə bağlı reallaşdırdığı 
möhtəşəm layihələr sırasında xüsusi əhəmiyyəti olan bu 
mərkəzin inşası fondun prezidenti, YUNESKO və İSESKO-nun 
Xoşməramlı səfiri, Milli Məclisin deputatı Mehriban xanım 
Əliyevanın təşəbbüsü ilə həyata keçirilmişdir. Belə bir 
mədəniyyət ocağının tikilməsi, muğamın daha da inkişaf 
etdirilməsi və təbliği üçün görkəmli xanəndələrin, muğam bilici-
lərinin iştirakı ilə «dəyirmi masa» keçirilmiş və Bakıda 
Beynəlxalq Muğam Mərkəzinin yaradılması qərara alınmışdı. 
Bundan sonra 2005-ci il aprelin 6-da prezident İlham Əliyev 
Bakıda Beynəlxalq Muğam Mərkəzinin yaradılması haqqında 
sərəncam imzalamışdı. Beləliklə, xalqımızın qədim mədəni 
irsinin ölməz nümunəsi, Azərbaycan musiqisinin zəngin fəlsəfi 
təməl üzərində təşəkkül tapmasında əvəzsiz rol oynayan 
muğama möhtəşəm abidə ucaldılması istiqamətində ciddi addım 
atılmışdır. Azərbaycan muğamının bəşər mədəniyyətinin nadir 
inciləri ilə bir sırada YUNESKO-nun Dünya irs siyahısına daxil 
edilməsi isə bütövlükdə onun nə dərəcədə bənzərsiz sənət növü 
olduğunu bir daha təsdiqləyir. 
 193 
2005-ci ilin avqustunda prezident İlham Əliyevin,  ölkəmizin 
birinci xanımı Mehriban Əliyevanın, YUNESKO-nun Baş 
direktoru Koişiro Matsuuranın iştirakı ilə təməli qoyulmuş 
Beynəlxalq Muğam Mərkəzi ümumi sahəsi 7,5 min kvadratmetr 
olan üçmərtəbəli binadan ibarətdir. Binanın forması 
Azərbaycanın qədim musiqi alətlərindən olan tarın hissələrini 
xatırladır. Ən müasir texnologiyadan istifadə edilməklə tikilən 
bina üçün lazımi avadanlıqlar İtaliya, Avstriya, Fransa və 
Türkiyədən gətirilmişdir. İnşaat işləri zamanı 2 mindən çox 
müxtəlif ölçülü şüşədən istifadə olunmuşdur. 
Dövlətimizin başçısı və xanımı mərkəz ilə yaxından tanış 
oldular. Bildirildi ki, Azərbaycan–YUNESKO əməkdaşlığının 
bəhrəsi olan Beynəlxalq Muğam Mərkəzində 350 yerlik konsert 
salonu, klub, 80 nəfərlik restoran, dərs otaqları, səsyazma 
studiyası vardır. Bina müasir havalandırma və istilik sistemləri 
ilə təchiz edilmişdir. 
Prezident İlham Əliyev və xanımı Mehriban Əliyeva tarın 
qolunu xatırladan dəhlizdə Azərbaycanın görkəmli muğam 
ifaçılarının büstlərinə və  «Ud» restoranına baxdılar. 
Sonra Muğam Mərkəzinin konsert salonunda açılış mərasimi 
keçirildi. 
Salona toplaşanlar Azərbaycan prezidentini və xanımını 
hərarətli alqışlarla qarşıladılar. 
Dövlətimizin başçısı mərasimdə nitq söylədi. 
 
Azərbaycan prezidenti İlham Əliyevin nitqi  
 
Hörmətli xanımlar və cənablar! 
Əziz dostlar! 
Bu gün ölkəmizin həyatında çox əlamətdar bir gündür, 
unudulmaz bir gündür. Bu gün Bakıda, Bakı şəhərinin ən gözəl 
yerlərindən biri olan bulvarda Muğam Mərkəzinin açılışında 
sizinlə bərabər iştirak edirik. Bu münasibətlə mən sizin 
hamınızı ürəkdən təbrik edirəm. 
 194 
Muğam Mərkəzinin yaradılması çox böyük hadisədir. 
Xatırlayıram, 3 il bundan əvvəl bu yerdə bu gözəl binanın 
təməlini qoyduq və yəqin o vaxt heç təsəvvür edə bilməzdik ki, 
nə qədər gözəl bina tikiləcəkdir. Bu binada həm müasirlik öz 
əksini tapır, həm də binaya yuxarıdan baxanda görürsən ki, 
Azərbaycan xalqının qədim xalq çalğı alətləri burada təsvir 
olunur. Yəni burada müasirliklə qədim tarix qovuşur, birləşir və 
bəlkə də bu, bu gün Azərbaycana xas olan ən önəmli 
xüsusiyyətlərdən biridir. Azərbaycan uğurla inkişaf edir, bizim 
çox zəngin, böyük mədəni irsimiz var. Biz öz inkişafımızı milli 
əsaslar üzərində qururuq və irəliyə –  müasirliyə, tərəqqiyə 
doğru gedirik. 
Muğam Mərkəzinin tikintisində iştirak etmiş bütün insanlara 
mən öz dərin minnətdarlığımı bildirmək istəyirəm. Bu bina 
Azərbaycan xalqına xidmət edəcəkdir. Burada gözəl tədbirlər, 
konsertlər, muğam gecələri keçiriləcəkdir. Muğam bizim milli 
sərvətimizdir, çox böyük dəyərimizdir. Azərbaycan xalqı əsrlər 
boyu bu sənəti yaşatmışdır və bu gün çox vacibdir ki, bu gözəl 
sənət, Azərbaycan xalqının milli dəyəri olan muğam nəsildən-
nəslə keçir. 
Bu gün gözəl gənc nəsil yetişir. Heydər Əliyev Fondu 
tərəfindən təşkil olunmuş muğam müsabiqələrinin keçirilməsi 
çox böyük maraq doğurur, çox böyük məna daşıyır. Bu, gənc 
nəslin vətənpərvərlik ruhunda, milli ruhda böyüməsinə xidmət 
göstərir. Bizim gənclərimiz milli ruhda böyüməlidirlər. Biz 
bütün ümumbəşəri dəyərləri bölüşürük, Avropa dəyərlərinə 
böyük hörmətlə yanaşırıq. Ancaq bizim üçün ən əsas milli 
dəyərlərimizdir. Baxmayaraq ki, biz əsrlərlə müstəqillikdən 
məhrum olmuşduq, Azərbaycan xalqını onilliklər, əsrlər boyu 
bir millət kimi qoruyan milli mənəvi dəyərlərimiz, 
ənənələrimiz, musiqimiz, ədəbiyyatımız, ana dilimiz, 
incəsənətimiz olubdur. Bütün bunları muğam sənəti ehtiva edir. 
Muğam sənəti vətənpərvərlik sənətidir, muğam sənəti sevgi, 
məhəbbət sənətidir. Vətənə sevgi, ailəyə sevgi Azərbaycan 
xalqına xas olan xüsusiyyətlərdir. 
 195 
Mən bu gün burada əyləşən bizim tanınmış muğam usta-
larını xüsusi salamlamaq istəyirəm, onları xüsusi təbrik etmək 
istəyirəm. Bu gün sizin bayramınızdır, bu gün bütün 
Azərbaycan xalqının bayramıdır. 
Mən çox şadam ki, biz bu gözəl mərkəzi, Muğam Mərkəzini 
istədiyimiz kimi tikə bilmişik. Bir də demək istəyirəm ki, 
burada işlər çox böyük zövqlə, məhəbbətlə aparılıbdır. Bu 
tikintidə iştirak edən insanların zövqü yüksəkdir. Əlbəttə ki, 
belə gözəl və böyük layihə çox geniş müzakirələr nəticəsində 
yaradılmışdır. Ümid etmək istəyirəm ki, bu gözəl binada bizim 
muğamımız səslənəcək, bu binada çıxış edən gənc ifaçılarımız 
öz məharətini göstərəcəklər. 
Azərbaycan xalqı çox istedadlı xalqdır və muğam sənəti 
böyük istedad tələb edir. Muğamı gözəl ifa etmək üçün çox 
böyük istedad olmalıdır və bu istedad bizdə var. Bizim qədim 
tariximiz, qədim mədəniyyətimiz var. Bu mədəniyyət bu gün 
dünya üçün də açılır, dünya bizi daha da yaxşı tanımağa 
başlamışdır. Bu yaxınlarda Bakıda keçirilmiş mədəniyyət 
nazirlərinin toplantısında Azərbaycanın nə qədər böyük mədəni 
irsə malik olduğunu bütün dünya ictimaiyyəti bir daha gördü. 
Bu gün Azərbaycanda bu sahədə görülən işlər ürəkaçandır. 
Bizim bütün tarixi binalarımız bərpa olunur, Bakıda yerləşən 
bütün teatrlarımız, muzeylərimiz ən yüksək səviyyədə təmir 
olunur, yeni mədəniyyət ocaqları yaradılır. Bu binanın yanında 
artıq bir müddət bundan əvvəl təməlini qoyduğumuz Xalça 
Muzeyi də inşa edilməyə başlanmışdır. Bu da gözəl memarlıq 
abidəsi olacaq, bizim gözəl şəhərimizə əlavə yaraşıq verəcəkdir. 
Bütün bunları, bu gözəl  memarlıq əsərlərini yaratmaq üçün 
maddi imkanlarla bərabər, əlbəttə ki, yüksək zövq də lazımdır. 
Bu amillər birləşəndə  gözəl əsərlər dünyaya gəlir. 
Azərbaycanın ümumi inkişafı, ölkə qarşısında duran bütün 
vəzifələrin uğurla icra olunması artıq reallıqdır və biz gələcəyə 
nikbinliklə baxırıq. Biz bu gün 2008-ci ili böyük uğurlarla, 
böyük nəticələrlə başa vururuq. 2008-ci ildə Azərbaycan daha 
da sürətlə inkişaf etmişdir, öz mövqelərini daha da 
 196 
möhkəmləndirə bilmişdir. Dünya miqyasında qazanılmış nüfuz 
və möhkəmlənmiş mövqelərimiz Azərbaycan xalqının 
maraqlarına xidmət edir. 
Biz öz siyasətimizi xalqın iradəsi əsasında qururuq. Bizim 
siyasətimiz açıqdır, aydındır və bir məqsədi güdür – Azər-
baycan xalqının rifah halını yaxşılaşdırmaq, Azərbaycanda 
dövlətçilik prinsiplərini möhkəmləndirmək, Azərbaycanın 
hərtərəfli iqtisadi və sosial inkişafına nail olmaq və beynəlxalq 
mövqelərimizi möhkəmləndirmək. Bütün bunlara biz nail 
oluruq və uğurlu inkişafımız imkan verir ki, Azərbaycan daha 
da böyük addımlarla irəliyə getsin. 
Əminəm ki, 2009-cu ildə nəzərdə tutulmuş bütün vəzifələr 
uğurla icra olunacaqdır. Bilirsiniz ki, 2009-cu il dünyada böyük 
narahatlıq doğurur. Dünyada hökm sürən maliyyə böhranı və 
iqtisadi böhran artıq öz mənfi təsirini göstərməyə başlamışdır. 
Biz Azərbaycanı bu böhranın mənfi fəsadlarından maksimum 
dərəcədə qorumalıyıq. Ümumiyyətlə, həmişə olduğu kimi, 
ölkəmizin həm siyasi, həm də iqtisadi maraqlarını qorumalıyıq, 
xüsusilə 2009-cu ildə. Çünki Azərbaycan iqtisadiyyatı dünya 
iqtisadiyyatının bir parçasıdır və xaricdə baş verən proseslər 
istər-istəməz öz növbəsində Azərbaycana da təsir edə bilər. 
Biz istər siyasi, istər iqtisadi müstəvidə həmişə çalışmışıq və 
hesab edirəm, buna nail olmuşuq ki, digər yerlərdə baş verən 
hadisələr Azərbaycana mənfi təsir göstərməsin. Biz öz ölkəmizdə 
gedən işlərlə məşğuluq. Bizi aparılan islahatlar, möhkəmlənən 
iqtisadiyyat, Azərbaycan xalqının rifah halının yaxşılaşdırılması 
məsələləri düşündürür. Biz bu məsələlərin həlli ilə məşğuluq. 
Əlbəttə, 2009-cu ildə əlavə tədbirlər görülməlidir ki, Azərbaycan 
xalqı dünyanı bürümüş iqtisadi və maliyyə böhranını hiss 
etməsin. Bunu etmək üçün bizim imkanlarımız var, iradəmiz, 
düşünülmüş siyasətimiz var. 
Baxmayaraq ki, indi hətta böyük ölkələr də iqtisadi 
məsələlər haqqında düşünürlər, biz 2009-cu ildə mədəniyyət 
sahəsində bütün nəzərdə tutulmuş məsələləri həll etməliyik. 
Azərbaycanda 2009-cu ildə bu sahəyə əlavə vəsait ayrılacaqdır. 
 197 
Təmirdə olan mədəniyyət obyektlərində işlərin yüksək 
səviyyədə başa çatması məsələləri həll olunacaqdır. Yeni gözəl 
binalar tikiləcəkdir. Bu binalar memarlıq əsərləridir, necə ki, bu 
gözəl Muğam Mərkəzi. Yəni bizim planlarımız çoxdur. 
Dünyada gedən xoşagəlməz proseslər bizim iradəmizə, 
istəyimizə təsir göstərməməlidir və əminəm ki, biz buna nail 
olacağıq. 
Mən bu gün sizi və bu fürsətdən istifadə edib bütün 
Azərbaycan xalqını Yeni il bayramı və Dünya azərbay-
canlılarının həmrəyliyi günü münasibətilə ürəkdən təbrik etmək 
istəyirəm, sizə cansağlığı və bütün Azərbaycan xalqına 
xoşbəxtlik arzulayıram. Sağ olun. 
 
* * * 
Mərasim muğam konserti ilə davam etdirildi. 
Prezident İlham Əliyev və xanımı Mehriban Əliyeva mə-
rasimin sonunda Azərbaycanın qocaman, ustad muğam ifaçıları 
ilə görüşüb onları bu əlamətdar hadisə münasibətilə bir daha 
təbrik etdilər. 
 
 198 
 
 
 
RUSİYA FEDERASİYASI PREZİDENTİ 
ADMİNİSTRASİYASININ RƏHBƏRİ SERGEY 
NARIŞKİN İLƏ GÖRÜŞ 
 
Prezident sarayı 
 
28 dekabr 2008-ci il 
 
Azərbaycan Respublikasının Prezidenti İlham Əliyev 
dekabrın 28-də Rusiya Federasiyası Prezidenti Administra-
siyasının rəhbəri Sergey Narışkini qəbul etmişdir. 
Sergey Narışkin Rusiya prezidenti Dmitri Medvedevin 
salamlarını və qarşıdan gələn Yeni il bayramı münasibətilə 
təbriklərini prezident İlham Əliyevə çatdırdı. 
Görüşdə Azərbaycan ilə Rusiya arasında ikitərəfli münasi-
bətlərin müxtəlif sahələrdə uğurla inkişaf etdiyi vurğulandı. 
Əlaqələrin bundan sonra da genişlənəcəyinə və möhkəmlə-
nəcəyinə əminlik ifadə olundu, müxtəlif səviyyələrdə qarşılıqlı 
səfərlərin ikitərəfli münasibətlərin inkişafına töhfə verdiyi 
bildirildi. 
Dövlətimizin başçısı Rusiya prezidentinin Yeni il təbriklərinə 
görə təşəkkürünü bildirdi, özünün də salamlarını və bayram 
təbriklərini ona çatdırmağı xahiş etdi. 
 
 
 
 199 
 
 
 
BAKI METROPOLİTENİNİN «İÇƏRİŞƏHƏR» 
STANSİYASININ YENİDƏNQURMADAN SONRA 
AÇILIŞI  
 
29 dekabr 2008-ci il 
 
Dekabrın 29-da Bakı Metropoliteninin «İçərişəhər» 
stansiyasının yenidənqurmadan sonra açılışı olmuşdur. 
Azərbaycan prezidenti İlham Əliyev mərasimdə iştirak 
etmişdir. 
«İçərişəhər» (keçmiş «Bakı Soveti») Bakı Metropolite-
ninin ilk stansiyalarından biridir və 1967-ci ildən fəaliyyət 
göstərir. Stansiyanın yenidən qurulmasına 2008-ci ilin iyul 
ayından başlanılmış, buna 15 milyon manat vəsait ayrılmışdı. 
Bunun 10 milyon manatı yuxarı vestibül, qalanı isə aşağı ves-
tibül yerləşən hissənin yenidən qurulmasına sərf olunmuşdur. 
Tamamilə yeni görkəm alan stansiya binası paytaxtda müasir 
memarlığın ən gözəl nümunələrindən biridir. Stansiyanın giriş 
hissəsi piramida şəklindədir. Onun konstruksiyası metal və 
şəffaf şüşədən quraşdırılmışdır. Üçqat şəffaf şüşədən ibarət 
konstruksiya vizual tanışlığa geniş imkan açır, içəridən bayır 
tərəfi, bayırdan isə içərini aydın görmək mümkündür. 
Bakı Metropoliteninin rəisi Tağı Əhmədov prezident İlham 
Əliyevə və xanımı Mehriban Əliyevaya yenidənqurma işləri 
barədə geniş məlumat verərək dedi ki, layihə uğurla reallaş-
dırılıb, burada qədimliklə müasirlik üzvi şəkildə uzlaşdırıl-
mışdır. 
Prezident İlham Əliyev stansiyanın yenidən açılışını bildirən 
lenti kəsdi. 
Dövlətimizin başçısına bildirildi ki, stansiyanın üst vesti-
bülünün sahəsi 2500 kvadratmetr, xaricdən hündürlüyü isə 
İçərişəhərin qala divarlarının hündürlüyü qədər – 14 metrdir. 
 200 
Burada sərnişinlərin rahat gediş-gəlişi üçün hərtərəfli şərait 
yaradılıb. Yenidənqurma zamanı Amerika Birləşmiş Ştatları, 
Türkiyə, Yaponiya, Almaniya və digər ölkələrdən gətirilmiş ti-
kinti materiallarından istifadə olunmuşdur. Müasir işıqlan-
dırma sistemi stansiyaya əlavə yaraşıq verir. 
Prezident İlham Əliyev eskalatorla aşağı vestibülə düşdü. 
Stansiyada 3 eskalator var. Gələn il burada Almaniyanın «Tis-
son» firmasının istehsalı olan yeni eskalatorlar quraşdırıla-
caqdır. Aşağı vestibülün sahəsi 1200 kvadratmetrdir. Stansi-
yanın yenidən qurulmasında 3000 kvadratmetr düralüminium 
lövhələrdən, 2300 kvadratmetr mərmərdən, 1700 kvadratmetr 
kaşıdan istifadə olunmuşdur. 
Stansiyanın aşağı vestibülündə və hər iki perronun divar-
larında köhnə Bakının Fransada hazırlanmış 16 mənzərəsi 
təsvir olunmuşdur. Aşağı vestibüldə İçərişəhərin Qala divarının 
bir fraqmenti də tikilmişdir. 
Prezident İlham Əliyev stansiyanın perronlarına da baxdı. 
Dövlətimizin başçısına məlumat verildi ki, Bakı Metro-
politeninin 20 illik inkişaf planına uyğun olaraq, hər il bir 
stansiyanın istifadəyə verilməsi nəzərdə tutulur. Hazırda 
metropolitenin 21 stansiyası fəaliyyət göstərir, qatarların hərə-
kət intervalı 2 dəqiqə, «İçərişəhər» stansiyasında isə interval 4-
5 dəqiqə təşkil edir. 
Stansiyada yenidənqurma işlərini İsrailin «İsahouri» firması 
həyata keçirmişdir. Bu işlərdə yerli mütəxəssislərlə yanaşı, 
Türkiyə, Almaniya və digər ölkələrin mütəxəssisləri də yaxından 
iştirak etmişlər. 
Bakı metrosunun ilk stansiyalarından birində aparılmış 
yenidənqurma işlərindən razı qalan prezident İlham Əliyev 
müvafiq tövsiyə və tapşırıqlarını verdi. 
 
 
 
 201 
 
 
 
İÇƏRİŞƏHƏRDƏ SALINMIŞ BAĞLA VƏ 
FİLARMONİYANIN YANINDAKI BAĞDA 
GÖRÜLƏN YENİDƏNQURMA İŞLƏRİ İLƏ 
TANIŞLIQ 
 
29 dekabr 2008-ci il 
 
Azərbaycan prezidenti İlham Əliyev dekabrın 29-da 
qədim İçərişəhərdə, Bakı Şəhər İcra Hakimiyyətinin binasının 
arxa tərəfində salınmış bağla, habelə Filarmoniyanın yanındakı 
bağda görülən yenidənqurma işləri ilə tanış olmuşdur. 
İçərişəhərin orta əsrlərdə müdafiə məqsədi ilə tikilmiş qala 
divarlarının uzunluğu ilk vaxtlar 1500 metr olmuş, hazırda 
onun təxminən 500 metr hissəsi salamat qalmışdır. 
Prezident İlham Əliyev və xanımı Mehriban Əliyeva pay-
taxtın bu qədim guşəsində salınmış bağı seyr etdilər. Bağ 
şəhərin ətraf ərazisi ilə ümumi ansambl təşkil edir, buraya 
əlavə yaraşıq gətirir. Qədim İçərişəhərdə yeganə istirahət 
guşəsi olan bağda hərtərəfli şərait yaradılmışdır. Burada qədim 
və müasir memarlıq ənənələrinin üzvi şəkildə uzlaşdırılmasına 
xüsusi diqqət yetirilmişdir. 
 
* * * 
Sonra prezident İlham Əliyev və xanımı Mehriban Əliyeva 
Filarmoniyanın yanındakı bağa gəldilər. Dövlətimizin başçısına 
məlumat verildi ki, bağın ərazisinin 2 hektarında yenidənqurma 
tədbirləri başa çatdırılmışdır. Bura füsunkar görkəm almış, 
çoxlu yerli və xaricdən gətirilmiş ağac və bəzək kolları 
əkilmişdir. Bağın kənarındakı qala divarları da bərpa edil-
mişdir. 
 202 
Qala divarlarında nəfis saat quraşdırılıb və o, peyk rabitəsi 
vasitəsilə işləyir. Gələn ilin Novruz bayramınadək bağda bütün 
işlər tamamlanacaqdır. 
Prezident İlham Əliyev və xanımı bağda quraşdırılan nəfis 
fəvvarə kompleksinə də tamaşa etdilər. 
İçərişəhərin qala divarları boyunca uzanan bu bağ paytaxt 
sakinlərinin və qonaqların sevimli istirahət guşələrindən ola-
caqdır. Bütün bunlar bir daha göstərir ki, dünyanın iqtisadi və 
maliyyə böhranı ilə üzləşdiyi bir vaxtda Azərbaycanda bütün 
iqtisadi layihələr ardıcıllıqla reallaşdırılır, abadlıq və yenidən-
qurma işləri səngimir. 
Dövlətimizin başçısı bağda görülmüş yenidənqurma işlə-
rindən razılığını bildirdi, əlavə tövsiyə və tapşırıqlarını verdi. 
 
 
 203 
 
 
 
DÜNYA AZƏRBAYCANLILARININ 
HƏMRƏYLİYİ GÜNÜ VƏ YENİ İL 
MÜNASİBƏTİLƏ AZƏRBAYCAN XALQINA 
TƏBRİK 
 
Hörmətli xanımlar və cənablar! 
Əziz həmvətənlər! 
Mən sizin hamınızı Yeni il bayramı münasibətilə ürəkdən 
təbrik edirəm. 
2008-ci il başa çatır. Ölkəmiz üçün, Azərbaycanın hər-
tərəfli inkişafı üçün 2008-ci il çox uğurlu olmuşdur. 2008-ci 
ildə iqtisadiyyatımız yüksək sürətlə inkişaf etməkdə davam 
etmişdir. Deyə bilərəm ki, son 4 il ərzində Azərbaycan iqtisadi 
artım baxımından dünyada birinci ölkədir. Bu, böyük 
nailiyyətdir və bizə imkan verir ki, bütün iqtisadi, infrastruktur 
və sosial məsələləri uğurla həll edək. 
Təsadüfi deyil ki, 2008-ci ildə Dünya Bankı Azərbaycanı bir 
nömrəli islahatçı ölkə kimi tanıdı və bunu bəyan etdi. Bu onu 
göstərir ki, Azərbaycanda aparılan ciddi, düşünülmüş iqtisadi 
islahatlar öz bəhrəsini verir və dünya miqyasında Azərbaycan 
çox böyük nüfuza, çox böyük hörmətə malikdir. 
Azərbaycanda iqtisadiyyatın inkişafı üçün bütün lazımi 
tədbirlər görülür. Dövlət sahibkarlığın inkişafını dəstəkləyir və 
növbəti illərdə bu dəstək daha da böyük olacaqdır. Bunun 
nəticəsində bu gün Azərbaycan iqtisadiyyatının 85 faizi özəl 
sektorda formalaşır. Bu, böyük nailiyyətdir və onu göstərir ki, 
Azərbaycanda siyasi və iqtisadi islahatlar ölkəmizin hərtərəfli 
inkişafına xidmət edir və ölkəmizi gücləndirir. Biz bundan 
sonrakı illərdə də iqtisadi inkişafa böyük diqqət göstərəcəyik və 
əminəm ki, qarşıda duran bütün vəzifələrə nail olacağıq. 
Ölkəmizdə son 5 il ərzində həyata keçirilən regionların 
sosial-iqtisadi inkişafı Dövlət Proqramı da uğurla başa çatdı. 
 204 
Proqramın bütün vəzifələri icra olundu. Proqram qəbul 
olunanda 600 min yeni iş yerlərinin açılması nəzərdə tutulurdu. 
Bu gün böyük qürur hissi ilə deyə bilərəm ki, son 5 ildə 
Azərbaycanda 750 min yeni iş yerləri açılmışdır ki, bu da 
regionların inkişafına çox böyük təkan vermişdir. 
Bölgələrimiz abadlaşır, gözəlləşir, yeni infrastruktur 
layihələri həyata keçirilir, sosial obyektlər tikilməkdədir. Bütün 
bunlar Azərbaycanın hərtərəfli inkişafına xidmət edir, 
Azərbaycanın bütün bölgələri inkişaf edir. 
Kənd təsərrüfatına böyük diqqət göstərilir. Demək olar ki, 
ərzaq təhlükəsizliyinin təmin olunması üçün bütün lazımi 
tədbirləri görmüşük və ümid edirəm ki, növbəti bir-iki il ərzində 
özümüzü ərzaq məhsulları ilə tamamilə təmin edəcəyik. Kənd 
təsərrüfatında aparılan islahatlar, fermerlərə verilən güzəştlər, 
dövlət qayğısı, dövlət tərəfindən verilən kreditlər – bütün bunlar 
bizim uğurlarımızı şərtləndirən amillərdir. 
Azərbaycanda sosial siyasətə böyük diqqət göstərilir. Bəli, 
biz bazar iqtisadiyyatı əsasında yaşayırıq və uğurumuzun da 
əsası bundan ibarətdir. Ancaq bununla bərabər, bütün sosial 
proqramların icrası üçün Azərbaycan iqtidarında iradə var və 
biz bunu edirik. 
Azərbaycanda sosial obyektlərin tikintisi geniş vüsət 
almışdır. Son 5 il ərzində Azərbaycanda 1600 yeni məktəb 
tikilmişdir və növbəti illərdə yeni məktəblərin tikintisi davam 
etdiriləcəkdir. Bütün bölgələrdə, demək olar ki, hər yerdə yeni 
müasir tibb müəssisələri yaradılır. Onlar ən müasir 
avadanlıqlarla təchiz olunur ki, insanlara gözəl tibbi xidmət 
göstərilsin. Bu da bizim sosial siyasətimizin təzahürüdür. 
Ünvanlı sosial yardım proqramı icra olunur və bunun da çox 
böyük əhəmiyyəti var. Baxmayaraq ki, Azərbaycanda yoxsulluq 
şəraitində yaşayanların sayı son 5 il ərzində 49 faizdən 16 faizə 
düşmüşdür və əminəm ki, 2008-ci ilin yekunlarına görə bu 
rəqəm daha da aşağı düşəcəkdir, hələ ki, yoxsulluq şəraitində 
yaşayan vətəndaşlar var və dövlət onlara kömək üçün hər şeyi 
etməlidir. Ona görə ünvanlı sosial yardım proqramı bundan 
 205 
sonra da davam etdiriləcək və əminəm ki, Azərbaycanda 
yoxsulluq kimi ictimai bəla aradan qaldırılacaqdır. 
2008-ci ildə minimum əməkhaqqı və minimum pensiyanın 
həcmi 50 faiz artırılmışdır və bundan sonrakı illərdə bu siyasət 
davam etdiriləcəkdir. Elə etməliyik ki, insanlarımız yaxşı 
yaşasınlar. Bizneslə məşğul olanlar üçün şərait yaradırıq, ancaq 
büdcə təşkilatlarında işləyən vətəndaşlarımız dövlət tərəfindən 
lazımi maddi təminat almalıdırlar və biz bu istiqamətdə bundan 
sonra da işləyəcəyik. 
2008-ci ildə məcburi köçkünlərin, qaçqınların sosial prob-
lemlərinin həlli və məşğulluğunun artırılması üçün bütün lazımi 
tədbirlər görülübdür. 2003-cü ildə mən söz vermişdim ki, 
Azərbaycanda bir dənə də çadır şəhərciyi qalmayacaqdır. Biz 
buna nail olduq. Bu gün Azərbaycanda bir dənə də çadır 
şəhərciyi yoxdur. Əvvəllər dözülməz şəraitdə yaşayan 
soydaşlarımız bu gün gözəl evlərlə təmin olunublar. Onlar üçün 
qəsəbələr salınıb, məktəblər, tibb ocaqları tikilib, yollar salınıb, 
işıq xətləri çəkilibdir. Beləliklə, biz bu böyük, ağır sosial 
bəlanın aradan qaldırılması üçün mühüm addım atdıq. Bundan 
sonrakı illərdə biz bu siyasəti davam etdirəcəyik. 
Biz Ermənistan–Azərbaycan, Dağlıq Qarabağ münaqişəsinin 
ədalətli və Azərbaycanın ərazi bütövlüyü çərçivəsində həlli 
üçün öz səylərimizi göstəririk. 2008-ci ildə Birləşmiş Millətlər 
Təşkilatının Baş Məclisində Azərbaycanın işğal altında qalan 
torpaqlarında vəziyyətlə bağlı çox önəmli qətnamə qəbul 
edilmişdir. Baxmayaraq ki, BMT Təhlükəsizlik Şurasının beş 
daimi üzvündən üçü – Minsk qrupunun həmsədrləri bu 
qətnamənin əleyhinə çıxmışdı, qətnamə böyük səs çoxluğu ilə 
qəbul edildi. Bir tərəfdən, bu, Azərbaycanın gücünü göstərir, 
Azərbaycanın artan nüfuzunu göstərir. Digər tərəfdən, onu 
göstərir ki, haqq-ədalət öz yerini tutmalıdır. 
Bütün dünya ictimaiyyəti Azərbaycanı dəstəkləyir və mən 
şübhə etmirəm ki, Ermənistan–Azərbaycan, Dağlıq Qarabağ 
münaqişəsi yalnız və yalnız Azərbaycanın ərazi bütövlüyü 
çərçivəsində həll olunacaqdır. Bunun başqa yolu yoxdur. 
 206 
Azərbaycan dövləti və Azərbaycan xalqı heç vaxt Dağlıq 
Qarabağa müstəqillik verməyəcəkdir. Dağlıq Qarabağ əzəli 
Azərbaycan torpağıdır və biz Azərbaycanın ərazi bütövlüyünün 
bərpa olunması üçün bütün səyləri göstərəcəyik. Həm siyasi, 
həm diplomatik və lazım gələrsə, hərbi üsullardan da istifadə 
etmək olar. Bu haqq bizdə var. Beynəlxalq hüquq bunu təmin 
edir. 
Bildiyiniz kimi, bu istiqamətdə böyük işlər görülübdür. 
2008-ci ildə ordu quruculuğu üçün lazımi tədbirlər görülübdür. 
Bizim bütün hərbi xərclərimiz 2 milyard dollara çatıbdır və 
2009-cu ildə bu rəqəm daha da artacaqdır. Biz bunu edirik, 
bunu etməliyik, çünki biz müharibə şəraitində yaşayırıq, 
müharibə hələ bitməyibdir. Müharibənin birinci mərhələsi başa 
çatıb və biz hər an hazır olmalıyıq ki, öz doğma torpaqlarımızı 
istənilən yolla işğalçılardan azad edək. 2008-ci ildə keçirilən 
hərbi parad bizim hərbi gücümüzü hamıya göstərdi. 
Azərbaycan 2008-ci ildə öz enerji siyasətini uğurla davam 
etdirmişdir. Biz enerji təhlükəsizliyi məsələlərinə nail olduq və 
bu gün başqa ölkələrin enerji təhlükəsizliyi üçün fəaliyyət 
göstəririk. Bu bizə həm siyasi, həm iqtisadi dividendlər gətirir, 
bizim üçün yeni imkanlar açır. Bakı–Tbilisi–Ceyhan, Bakı–
Tbilisi–Ərzurum neft-qaz kəmərləri uğurla fəaliyyət göstərir. 
Azərbaycan, demək olar ki, qarşıda duran bütün neft-qaz 
məsələlərini uğurla həll edibdir. İxracın şaxələndirilməsinə nail 
olubdur. Bu gün Azərbaycan nefti və qazı həm də ölkəyə 
xidmət göstərir – Azərbaycanda qazlaşdırma artıq 85 faizə 
çatıbdır – bu bizə iqtisadi imkanlar yaradır, siyasi imkanlarımızı 
genişləndirir. 2008-ci ildə Bakıda keçirilən enerji sammiti 
bunun bariz nümunəsidir. Bakıda qəbul edilmiş qərarlar nəinki 
Azərbaycanın gələcək enerji siyasətini möhkəmləndirir, 
bölgədə, Avropada, geniş mənada dünyada yeni vəziyyətə 
gətirib çıxarılmasına xidmət edəcəkdir. Biz bu imkanlardan 
uğurla istifadə edirik, şübhə etmirəm ki, növbəti illərdə 
Azərbaycanın uğurlu neft strategiyası davam etdiriləcəkdir. 
 207 
Energetika  sektoruna  çox  böyük  vəsait  qoyuruq.  Son 5  
ildə Azərbaycanda 6 elektrik stansiyasının tikintisinə nail olduq. 
Bir neçə elektrik stansiyası bərpa edildi, təmir olundu və bizim 
enerji gücümüzü artırdı. Bu da böyük nailiyyətdir. Yəni, bu 
sahədə vəziyyət çox qənaətbəxşdir. Əminəm ki, növbəti illərdə 
bu uğurlu siyasət davam etdiriləcəkdir. 
2008-ci ildə biz böyük tarixi əhəmiyyət kəsb edən Bakı–
Tbilisi–Qars dəmir yolunun tikintisinə başladıq. Uzun illərdən, 
uzun müzakirələrdən sonra biz dəmir yolunun tikintisinə nail 
olduq və bu gün Azərbaycan şirkətləri bu işlərdə fəal iştirak 
edirlər. Dəmir yolunun tikintisində  Avropa ilə Asiyanın 
birləşməsi nəticəsində, Azərbaycanın həm iqtisadi, həm də 
geosiyasi mövqeləri daha da möhkəmlənəcəkdir. Azərbaycan 
nəqliyyat üçün əvəzolunmaz ölkəyə çevriləcəkdir. Bu bizim 
uzunmüddətli milli maraqlarımızın təmin olunmasına xidmət 
edir. 
Nəqliyyat sektorunda digər vacib hadisələr baş vermişdir. 
2008-ci ildə Lənkəranda və Zaqatalada iki gözəl aeroport 
istifadəyə verilmişdir. Yeni tankerlər alınır, avtomobil yolları 
salınır.  
Əziz dostlar, bu gün Dünya azərbaycanlılarının həmrəyliyi 
günüdür. Bu günü bütün azərbaycanlılar bütün dünyada qeyd 
edirlər. Azərbaycan dövləti dünya azərbaycanlılarının 
təşkilatlanması üçün, həmrəyliyinin güclənməsi üçün öz 
səylərini göstərir və göstərməkdədir. Mən çox şadam ki, 
azərbaycanlıların yaşadıqları bütün ölkələrdə soydaşlarımız 
müvafiq təşkilatlarda fəaliyyət göstərirlər. Azərbaycan diaspor 
təşkilatları möhkəmlənir, güclənir və ölkəmizin maraqlarını 
təmin etmək üçün çox müsbət fəaliyyət göstərirlər. Azərbaycan 
dövləti xaricdə yaşayan azərbaycanlıların məsələlərinin həlli 
üçün öz səylərini göstərir. Biz həmişə onları dəstəkləyəcəyik və 
bütün başqa ölkələrdə yaşayan azərbaycanlılar doğma Vətənə 
həmişə arxalana bilərlər. 
2008-ci ildə prezident seçkiləri keçirilmişdir. Azərbaycan 
xalqı demokratik, azad şəkildə öz iradəsini ortaya qoymuşdur. 
 208 
Bu fürsətdən istifadə edərək, mənə göstərdiyi böyük etimada 
görə bir daha bütün Azərbaycan xalqına öz dərin 
minnətdarlığımı bildirmək istəyirəm. Bu böyük etimad və xoş 
münasibət məni daha da ruhlandırır. Mən 5 il əvvəl Azərbaycan 
xalqına söz vermişdim ki, ölkənin hərtərəfli inkişafı üçün 
əlimdən gələni edəcəyəm. Mən Azərbaycan xalqının rifahı 
naminə, inkişafı naminə, dövlətçiliyimizin möhkəmlənməsi 
naminə çalışacağam. Bir daha demək istəyirəm ki, mənə 
göstərilən böyük etimad və inam məni  çox ruhlandırır, 
sevindirir. Bir daha Azərbaycan xalqına söz verirəm ki, bundan 
sonra da əlimdən gələni əsirgəməyəcəyəm ki, doğma xalqıma 
ləyaqətlə xidmət edim. 
Əziz dostlar! 
Əziz xanımlar və cənablar! 
Əziz bacılar və qardaşlar! 
Mən bir daha sizin hamınızı Yeni il bayramı və Dünya 
azərbaycanlılarının həmrəyliyi günü münasibətilə ürəkdən 
təbrik edirəm. Sizə cansağlığı, xoşbəxtlik, yeni-yeni uğurlar 
arzulayıram. 
Bayramınız mübarək olsun! 
 
İLHAM ƏLİYEV 
Azərbaycan Respublikasının Prezidenti 
 
Bakı, 31 dekabr 2008-ci il 
 
 
 
 
 
 
AZƏRBAYCANIN PRAVOSLAV  
XRİSTİAN İCMASINA 
 
Hörmətli həmvətənlər! 
 209 
Sizi – Azərbaycanın bütün xristian icmasını müqəddəs 
Milad bayramı münasibətilə ürəkdən təbrik edir, bu əziz gündə 
hamınıza ən xoş arzularımı yetirirəm. 
Bu gün dünyada tolerantlıq örnəyi kimi səciyyələndirilən 
çoxmillətli və çoxkonfessiyalı Azərbaycan cəmiyyətində bütün 
xalqlar, etnik-dini icmalar qarşılıqlı hörmət və etimad 
şəraitində, əmin-amanlıq mühitində yaşayıb fəaliyyət göstə-
rirlər. Məmnuniyyət hissi ilə qeyd etmək istəyirəm ki, ölkə-
mizin tamhüquqlu vətəndaşları olan pravoslav xristian icması 
öz dil və mədəniyyətini, dini etiqadını, adət-ənənələrini qoruyub 
saxlamaqla, milli-dini bayram və mərasimlərini azad və sərbəst 
şəkildə icra edir, Azərbaycanda gedən böyük quruculuq 
işlərində, dövlət müstəqilliyimizin daha da möhkəm-
ləndirilməsində vətəndaşlıq borcunu layiqincə yerinə yetirir. 
İsa peyğəmbərin mövludu ilə əlamətdar olan və bəşər 
sivilizasiyasında yeni bir tarixi mərhələnin əsasını qoyan Milad 
günü bütün dünyada olduğu kimi, Azərbaycanda da hər il 
pravoslav xristian icması tərəfindən təntənə ilə bayram edilir. 
Yeniliyin, əmin-amanlığın, şəfqət və mərhəmət duyğularının 
rəmzi olan bu nurlu bayram münasibətilə bir daha hər birinizə 
xoşbəxtlik, ailələrinizə firavanlıq, süfrələrinizə bol ruzi-bərəkət 
arzulayıram. 
Bayramınız mübarək olsun! 
İLHAM ƏLİYEV 
Azərbaycan Respublikasının Prezidenti 
 
Bakı, 5 yanvar 2009-cu il 
 
 
DƏNİZKƏNARI MİLLİ PARKDA GEDƏN ƏSASLI 
BƏRPA VƏ YENİDƏNQURMA İŞLƏRİ İLƏ 
TANIŞLIQ 
 
12 yanvar  2009-cu il  
 
 210 
Azərbaycan prezidenti İlham Əliyev Dənizkənarı Milli 
Parkda həyata keçirilən əsaslı bərpa və yenidənqurma işlərinin 
gedişi ilə tanış olmuşdur. 
Dənizkənarı bulvar kimi tanınan bu parkın əsası 1909-cu ildə 
qoyulmuşdu. Keçən  əsrini 70-ci  illərində, ümummilli lider Heydər Əli-
yevin respublikaya rəhbərliyinin birinci dövründə Bakı şəhərində 
yaşıllaşdırma və abadlaşdırma tədbirləri geniş vüsət alanda dəniz-
kənarı bulvarda da xeyli işlər görülmüş, bura şəhər sakinlərinin, eləcə 
də paytaxtımıza gələn qonaqların ən çox sevdikləri istirahət guşələ-
rindən birinə çevrilmişdi. 1998-ci il dekabrın 29-da prezident Heydər 
Əliyevin sərəncamı ilə bulvara Milli park statusu verilmişdir. 
Prezident İlham Əliyev Dənizkənarı Milli Parkın Azərbay-
can tarixi, mədəniyyəti və ekoloji təhlükəsizliyi üçün əhəmiy-
yətini nəzərə alaraq, 2008-ci il yanvarın 10-da Nazirlər Kabi-
neti yanında Dənizkənarı Bulvar İdarəsinin yaradılması haq-
qında fərman imzalamışdır. Həmin fərmana və Azərbaycan 
prezidenti İlham Əliyevin Bakı şəhərində parkların və xiya-
banların yenidən qurulması ilə bağlı tapşırıqlarına uyğun ola-
raq, Dənizkənarı Milli Parkın da əsaslı şəkildə abadlaşdı-
rılmasına başlanılmışdır. 
Dövlətimizin başçısına məlumat verildi ki, uzunluğu 3 ki-
lometr, ümumi sahəsi 70 hektar olan parkın asfalt örtüyü əvə-
zinə daş döşənmiş, çoxlu ağac və gül kolları əkilməklə yaşıllıq 
zolaqları genişləndirilmişdir. Parkdakı məhəccərlər, işıqlan-
dırma sistemi tamamilə yeniləşdirilmişdir. 
Prezident İlham Əliyev və xanımı parkda quraşdırılmış 
attraksionlara da baxdılar. Dövlət başçısı işlərin yüksək 
keyfiyyətlə görülməsi ilə bağlı müvafiq tapşırıqlarını verdi. 
 
 
 
ESTONİYA RESPUBLİKASININ PREZİDENTİ 
TOOMAS HENDRİK İLVESİN AZƏRBAYCANA 
RƏSMİ SƏFƏRİ  
 
 211 
13 yanvar 2009-cu il  
 
Yanvarın 13-də Azərbaycana rəsmi səfərə gələn Estoniya 
Respublikasının Prezidenti Toomas Hendrik İlvesin rəsmi qarşı-
lanma mərasimi olmuşdur. 
Hər iki ölkənin dövlət bayraqlarının dalğalandığı meydanda 
ali qonağın şərəfinə Fəxri qarovul dəstəsi düzülmüşdü. 
Fəxri qarovul dəstəsinin rəisi Azərbaycan Respublikasının 
Prezidenti İlham Əliyevə raport verdi. 
Prezident İlham Əliyev və xanımı Mehriban Əliyeva 
Estoniya prezidenti Toomas Hendrik İlvesi və xanımı Evelin 
İlvesi səmimiyyətlə qarşıladılar. 
Fəxri qarovul dəstəsinin rəisi Estoniya prezidentinə raport 
verdi. 
Estoniyanın və Azərbaycanın dövlət himnləri səsləndi. 
Dövlət başçıları Fəxri qarovul dəstəsinin qarşısından 
keçdilər. Estoniya prezidenti Azərbaycan əsgərlərini salamladı. 
Azərbaycanın dövlət və hökumət nümayəndələri prezident 
Toomas Hendrik İlvesə, Estoniya nümayəndə heyətinin üzvləri 
prezident İlham Əliyevə təqdim olundu. 
Fəxri qarovul dəstəsi hərbi marşın sədaları altında dövlət 
başçılarının qarşısından keçdi. 
 
 
 
 
 212 
 
 
 
AZƏRBAYCAN PREZİDENTİ İLHAM ƏLİYEVİN 
VƏ ESTONİYA PREZİDENTİ TOOMAS HENDRİK 
İLVESİN TƏKBƏTƏK GÖRÜŞÜ 
 
Prezident sarayı 
 
13 yanvar 2009-cu il 
 
Rəsmi qarşılanma mərasimindən sonra Azərbaycan 
prezidenti İlham Əliyevin və Estoniya prezidenti Toomas 
Hendrik İlvesin təkbətək görüşü olmuşdur. 
Görüşdə iki ölkə arasında münasibətlərin siyasi, iqtisadi və 
digər sahələrdə uğurlu inkişafından məmnunluq ifadə edildi, 
əlaqələrin daha da genişləndirilməsi üçün yaxşı potensialın 
olduğu bildirildi. 
Bu səfərin qarşılıqlı münasibətlərin inkişafı baxımından 
əhəmiyyəti vurğulandı və əlaqələrin bundan sonra da möh-
kəmlənəcəyinə əminlik ifadə olundu. 
Dövlət başçıları ikitərəfli münasibətlər və qarşılıqlı maraq 
doğuran bir sıra məsələlər ətrafında fikir mübadiləsi apardılar. 
 
 
 213 
 
 
 
AZƏRBAYCAN VƏ ESTONİYA 
PREZİDENTLƏRİNİN GENİŞ TƏRKİBDƏ 
GÖRÜŞÜ 
 
Prezident sarayı 
 
Təkbətək görüş başa çatdıqdan sonra Azərbaycan 
prezidenti İlham Əliyevin və Estoniya prezidenti Toomas 
Hendrik İlvesin nümayəndə heyətlərinin iştirakı ilə geniş 
tərkibdə görüşü olmuşdur. 
İ l h a m   Ə l i y e v: Cənab Prezident! 
Əziz qonaqlar! 
Sizi bir daha Azərbaycanda salamlayıram və ölkəmizdə xoş 
vaxt keçirməyinizi arzulayıram. 
Biz indicə hər iki tərəf üçün maraq doğuran ikitərəfli və 
regional inkişafla bağlı məsələləri geniş müzakirə etdik. Bütün 
bu məsələlər bir-biri ilə bağlıdır və əlbəttə ki, Sizin bizim 
ölkəyə səfərinizin əhəmiyyətini vurğulamaq istərdim. Estoniya 
prezidentinin Azərbaycana ilk rəsmi səfəri ikitərəfli əlaqələrin 
inkişafını nəzərdən keçirmək üçün çox gözəl imkandır. 
Ölkələrimiz arasındakı siyasi əlaqələr çox yaxşıdır və əminəm 
ki, bu səfər əlaqələrimizi daha da möhkəmləndirəcəkdir. 
Tərəfdaşlığın praktik tərəflərinə diqqət daha da artırılmalıdır. 
Biz bu gün iqtisadi əlaqələrin perspektivlərini müzakirə 
etdik və hər iki ölkədən olan iş adamlarının bunları daha geniş 
müzakirə etməyə imkanları olacaqdır. Əlbəttə ki, regional 
inkişaf, regionda vəziyyət və təhlükəsizlik, enerji məsələləri – 
bunlar hamısı bir-biri ilə əlaqəlidir. Avropa İttifaqı ilə 
Azərbaycan arasında əlaqələr, bu əlaqələrin daha da inkişaf 
etdirilməsi bizim üçün çox mühümdür. Avropa İttifaqı ilə 
əlaqələrin inkişafını nəzərdə tutan təşəbbüslərimizi və 
fəaliyyətimizi dəstəklədiyi üçün biz Estoniyaya minnətdarıq. 
 214 
Ümidvarıq ki, bu belə də davam edəcəkdir. Əminəm ki, bu 
səfər hər bir cəhətdən uğurlu olacaqdır. 
Bir daha xoş gəlmisiniz! 
T o o m a s   H e n d r i k   İ l v e s: Çox sağ olun, cənab 
Prezident! 
Yenidən Sizin ölkəyə səfər etdiyimə görə çox şadam. Ona 
görə yenidən deyirəm ki, mən təxminən 10 il öncə Azərbaycana 
ölkəmizin Xarici İşlər naziri kimi səfər etmişdim. 
Əvvəlcə icazə verin, Sizi bu müddət ərzində Azərbaycanda 
gedən müsbət dəyişikliklərə görə təbrik edim. Mən aeroportu, 
Bakını tanımadım, Qız qalasından başqa heç yeri tanımadım. 
Hər şey tamamilə dəyişibdir. Biz də bu mərhələni keçmişik. Bir 
tərəfdən, hər şey fərqli görünür, digər tərəfdən, bu hisslər bizə 
tanışdır. Mən bir daha deyirəm ki, burada olmağıma çox şadam. 
 
 
 215 
 
 
 
AZƏRBAYCAN VƏ ESTONİYA 
PREZİDENTLƏRİNİN BƏYANATLARLA  
ÇIXIŞLARI  
 
Prezident sarayı 
 
13 yanvar 2009-cu il 
 
Birgə Bəyannamənin imzalanmasından sonra prezidentlər 
İlham Əliyev və Toomas Hendrik İlves mətbuat üçün bə-
yanatlarla çıxış etmişlər. 
 
Azərbaycan prezidenti İlham Əliyevin bəyanatı  
 
Hörmətli cənab Prezident, hörmətli qonaqlar, xanımlar və 
cənablar! 
İlk növbədə, mən cənab Prezidentə «Azərbaycana xoş 
gəlmisiniz!» demək istəyirəm. Cənab Prezident, Sizə və nüma-
yəndə heyətinə ölkəmizdə xoş səfər arzulayıram. 
Bu gün apardığımız müzakirələri yüksək dəyərləndiririk. 
Sizi qəbul etməkdən çox şadıq. Bu, ölkələrimiz arasında olan 
münasibətlərin tarixində Estoniya prezidentinin Azərbaycana 
ilk səfəridir. Əminəm ki, səfər çox uğurlu olacaqdır. Bu gün 
qarşılıqlı maraq doğuran məsələlər ətrafında geniş müzakirələr 
aparıldı. Ölkələrimiz arasında ikitərəfli əlaqələr də çox uğurla 
inkişaf edir. Bizim yaxşı siyasi münasibətlərimiz mövcuddur.  
Bu gün imzalanmış Birgə Bəyannamə ikitərəfli münasi-
bətlərə, regional vəziyyətə və bizi bir-birimizə bağlayan bir çox 
məsələlərə dair fikirlərimizi və ideyalarımızı əks etdirir. Biz 
Estoniyanın Bəyannamədə əks olunmuş mövqeyinə görə çox 
minnətdarıq. Ermənistan–Azərbaycan, Dağlıq Qarabağ 
münaqişəsinin həllinə gəlincə, həmin sənəddə bildirilir ki, 
 216 
məsələ ərazi bütövlüyü prinsipi, BMT Təhlükəsizlik Şurasının 
qətnamələri və ATƏT-in qərarları əsasında həll olunmalıdır. 
Ümid edirik ki, bu yanaşma münaqişənin həllinə aparacaq və 
Ermənistanın təcavüzü və etnik təmizləməsindən əziyyət 
çəkmiş yüz minlərlə azərbaycanlı öz yurdlarına qayıtmaq 
imkanı əldə edəcəkdir. Bu gün, əlbəttə ki, Dağlıq Qarabağ 
münaqişəsinin həlli apardığımız müzakirələrin mövzularından 
biri idi. Ümidvarıq ki, gələn aylar ərzində biz həmin prosesin 
inkişafını görəcəyik. Azərbaycanın mövqeyi yalnız və yalnız 
beynəlxalq hüquq normaları və prinsiplərinə əsaslanır və bu, 
münaqişənin həllinə aparan yeganə yoldur. 
Təbii ki, mövcud olan ikitərəfli münasibətlər biznes 
əlaqələrinin inkişafına geniş imkanlar açır. Bu gün Estoniya və 
Azərbaycanın biznes dairələri birgə forum keçirəcəklər. Hesab 
edirəm ki, bu tədbir iqtisadi əlaqələrin inkişafı yolunda yaxşı bir 
addım olacaqdır. Müxtəlif sahələrdə iqtisadi imkanları nəzərdən 
keçirmək imkanına malik olacağıq və həmin münasibətlərin 
daha da inkişaf etdirilməsi üçün nəyin vacib olduğunu müzakirə 
edəcəyik. 
Regional vəziyyət və təhlükəsizlik, o cümlədən enerji 
siyasəti müzakirə edildi. Nəhəng neft və qaz yataqlarına, o 
cümlədən neft və qazın nəqli üçün artıq müasir infrastruktura 
malik olan Azərbaycan enerji təchizatının şaxələndirilməsində 
gələcəkdə daha önəmli rol oynayacaqdır. Biz ölkəmizdə bütün 
əsas məqsədlərimizə artıq nail olmuşuq. Biz enerjinin nəql 
olunması sistemini şaxələndirmişik. Əminəm ki, gələcəkdə 
Azərbaycan ilə Avropa istehlakçıları arasında münasibətlər 
uğurla inkişaf edəcəkdir. 
Azərbaycan artıq öz işləri ilə burada milyardlarla dollar 
həcmində sərmayə qoymuş xarici şirkətlərin etibarlı tərəfdaşı 
olduğunu nümayiş etdirmişdir. Biz Azərbaycanda əlverişli 
sərmayə mühitini yaratmışıq və etibarlı təchizatçıyıq. 
Azərbaycandan neft və qaz dünyanın müxtəlif yerlərinə ixrac 
edilir. Bütün ixrac əməliyyatlarımızda heç vaxt elə bir hal 
 217 
olmayıb ki, təchizatımız dayansın və ya istehlakçılar müəyyən 
problemlərlə üzləşsinlər. 
Beləliklə, regionumuzda Azərbaycan tərəfindən başlanılan 
Bakı–Tbilisi–Ceyhan və Cənubi Qafqaz boru kəməri kimi 
layihələr enerji mənbələrinin şaxələndirilməsi sahəsində 
regionda tamamilə yeni vəziyyət yaratmışdır. Şaxələndirmə 
hamı üçün, yəni həm istehsalçılar, həm də istehlakçılar üçün 
olmalıdır. Əlbəttə ki, tranzit ölkələr mühüm rol oynamalı və 
coğrafi yerləşmədən yararlanmalıdır. Hər gün xəbərlərdə 
izlədiyimiz son hadisələri nəzərə alsaq görərik ki, hazırda bütün 
bu kimi məsələlərin əhəmiyyəti daha da artır. Buna görə də 
gələcəkdə enerji siyasəti dostluğa və əməkdaşlığa xidmət 
etməlidir. O, millətləri bir-birindən ayırmalı deyil, onları 
birləşdirməlidir. 
Ötən ilin noyabr ayında Bakıda keçirilmiş mühüm Enerji 
sammitinin qərarları və Bəyannaməsi gündəliyimizi açıq şəkildə 
nümayiş etdirir. Tərəfdaşlarımız əmin ola bilər ki, etibarlı 
tərəfdaş və dost kimi, Azərbaycan öz mühüm rolunu gələcəkdə 
də davam etdirəcəkdir. 
Mən bir daha Estoniya prezidentinin səfərinin nəticələrindən 
çox məmnun olduğumu bildirmək istəyirəm və dəvətimizi qəbul 
etdiyinə görə ona minnətdaram. Ümid edirəm ki, 
münasibətlərimiz gələcəkdə uğurla davam edəcəkdir. 
 
Estoniya prezidenti Toomas Hendrik İlvesin bəyanatı  
 
Çox sağ olun, cənab Prezident! 
İcazənizlə, mən sözümə Azərbaycanda bizə göstərilmiş 
səmimi qonaqpərvərliyə görə minnətdarlığımı bildirməklə 
başlayım. Mən Azərbaycanda Xarici İşlər naziri kimi, təxminən 
10 il bundan öncə olmuşam. İcazə verin, həmin səfərdən ötən 
müddətdə ölkənizdə şahidi olduğumuz böyük dəyişikliklərlə 
Sizi təbrik edim. Hava limanına gəldiyim ilk dəqiqələrdən 
şəhərə getdiyim zaman ölkənizi tanımadım. Tamamilə fərqli 
şəhər, fərqli məkanı gördüm. Qısa müddət ərzində əldə etdiyiniz 
 218 
nailiyyətlər çox böyük təqdirəlayiqdir. Zənnimcə, ölkənizə 
verdiyiniz töhfə olduqca böyükdür. 
Biz Estoniyada müstəqilliyimizi bərpa etdikdən sonra 
Azərbaycanla çox yaxşı münasibətlərə malik olmuşuq. Bəlkə də 
coğrafi baxımdan məsafə böyük görünə bilər, lakin   Estoniya 
Azərbaycana yaxın ölkədir və bu, sadəcə sözlər deyildir. XX 
əsrin 90-cı illərinin sonuna gəldikdə, demək istəyirəm ki, 
Azərbaycanın Avropa Şurasına daxil olmasını ürəkdən 
dəstəkləyən ölkələrdən biri də Estoniya olmuşdur. Biz 
Azərbaycanın Avropa İttifaqında güclü tərəfdaşı və dostu olaraq 
qalırıq. Estoniya Avropanın enerji tələbatlarının təmin 
edilməsində Azərbaycanın oynamalı olduğu mühüm rolu etiraf 
edən ölkələrdəndir. 
Son ay ərzində baş vermiş hadisələr bir daha göstərdi ki, 
Avropanın müxtəlif enerji təchizatı mənbələrinə malik olması 
nə dərəcədə zəruridir. Ona görə də Avropa enerji mənbələri 
sahəsində özünün rəqabətçil siyasətini aparmalıdır. 
Müzakirələrimiz zamanı bu məsələnin nəzərdən keçirilməsinin 
səbəbi ondan ibarətdir ki, Estoniya Avropanın enerji 
təchizatının şaxələndirilməsinin zəruriliyinə qəti şəkildə inanır. 
Bu məsələdə isə ölkəmiz Azərbaycanı vacib iştirakçılardan biri 
hesab edir. Bu baxımdan, istərdik ki, Azərbaycan ilə Avropa 
arasında daha sıx əməkdaşlıq olsun. Bilirəm ki, Azərbaycan 
buna hazırdır. Biz isə Avropa İttifaqının bu istiqamətdə 
addımlaması üçün həmin təşkilatda ürəkdən çalışacağıq. 
Cənab Prezidentin düzgün qeyd etdiyi kimi, ərazi bütövlüyü 
prinsipinə hörmətlə yanaşma bu gün dünyanın ən mühüm 
məsələlərindən biridir. Ötən yay biz onun şahidi olduq ki, ərazi 
bütövlüyünə yenə də əməl olunmur. Ərazi bütövlüyünün 
qorunması və mübahisələrin dinc vasitələrdən istifadə 
edilməklə, sülh yolu ilə həlli İkinci dünya müharibəsindən sonra 
Avropada xarici siyasətin və beynəlxalq münasibətlərin təməl 
daşıdır. Bu prinsipin pozulduğu zaman nəyin baş verdiyini 
görürük. Bu baxımdan, biz Azərbaycanın məsələ ilə bağlı 
mövqeyini yaxşı anlayırıq. 
 219 
Sizin qeyd etdiyiniz kimi, mən buraya Estoniyanın biznes 
nümayəndələrindən ibarət böyük heyətlə gəlmişəm. Elə sahələr 
var ki, biz Estoniyada uğurlar qazanmışıq, yeniliklər gətirmişik. 
Bəzi sahələrdə biz hətta dünyada öncül mövqeyə malikik, 
baxmayaraq ki, biz kiçik ölkəyik və sovet işğalından əziyyət 
çəkmişik. Bununla belə, 50 illik sovet işğalından miras qalmış 
bütün problemləri həll etməyə nail olmuşuq və bir çox 
yeniliklər də gətirmişik. Özəl sektorumuz Azərbaycana 
gəlməkdə, sizin müəssisələrinizlə işləməkdə, buraya yeni 
ideyaları gətirməkdə çox maraqlıdır. Biz  istəyirik ki, sizin özəl 
sektorunuz Estoniyaya gəlsin və layihələrdə iştirak etsin. 
Ümumilikdə, bildirmək istəyirəm ki, biz müstəqilliyimizi 
bərpa etdikdən sonra çox yaxşı münasibətlərimiz olubdur. Hər 
iki ölkə sovet işğalı altında olub, lakin biz indi çox işlər 
görməliyik. Keçdiyimiz yol böyük və yaxşı olub, indi isə biz 
səmimi hisslərlə, ümumi yanaşmamızla irəliyə doğru 
getməliyik. Gördüyümüz kimi, ikitərəfli münasibətlərimizin 
fundamental əsasları var, indi isə ona söykənərək, quruculuq 
işləri davam etməlidir. Siyasi və iqtisadi əlaqələrimiz daha sıx 
olmalıdır. 
Hesab edirəm ki, bu səfərim həmin sahələrdə bir çox işləri 
görmək üçün böyük imkanlar açacaqdır. 
Sonda mən göstərilmiş qonaqpərvərliyə, iki dost xalq 
əlaqələrimizin gücləndirilməsi və genişləndirilməsi kimi 
məqsədlərimizə nail olmaq üçün əla şəraitin yaradılmasına görə 
bir daha minnətdarlığımı bildirmək istəyirəm. 
Sağ olun! 
 
 
 
 
 
 
 
 220 
BAKIDA KEÇİRİLMİŞ AZƏRBAYCAN–
ESTONİYA BİZNES-FORUMUNDA 
PREZİDENTLƏRİN İŞTİRAKI 
 
13 yanvar 2009-cu il 
 
Bakıda Azərbaycan–Estoniya biznes-forumu keçiril-
mişdir. Azərbaycan prezidenti İlham Əliyev və Estoniya pre-
zidenti Toomas Hendrik İlves forumun açılışında iştirak 
etmişlər. 
Biznes-forumda Estoniya tərəfindən 20 nəfərlik heyət, 
Azərbaycan tərəfindən isə 100-dək iş adamı təmsil olunmuşdu. 
Estoniya biznesmenləri informasiya-kommunikasiya texnologi-
yaları, maliyyə, daşınmaz əmlak, nəqliyyat, logistika və bir sıra 
digər sektorları təmsil edirdilər. 
Dövlət başçıları forumda çıxış etdilər. 
 
Azərbaycan prezidenti İlham Əliyevin çıxışı  
 
Hörmətli cənab Prezident! 
Hörmətli qonaqlar! 
Xanımlar və cənablar! 
Sizin hamınızı görməkdən çox şadam. Görürəm ki, cənab 
Prezidentin Azərbaycana səfəri məhsuldar keçir. Biz bu səfərə 
böyük əhəmiyyət veririk. Bu, sırf onunla bağlı deyil ki, 
dövlətlərimiz arasında münasibətlərin tarixində Estoniya dövlət 
başçısının Azərbaycana ilk səfəridir. Bu həm də qarşılıqlı maraq 
doğuran məsələlərlə bağlıdır. Ölkələrimiz müstəqillik 
qazandıqdan sonrakı onilliklər ərzində uğurla əməkdaşlıq 
edibdir. İndi isə hesab edirəm, müxtəlif sahələrdə əməkdaşlığın 
genişləndirilməsi üçün vaxt artıq yetişibdir. Əlbəttə ki, 
ölkələrimiz arasındakı olduqca möhkəm siyasi münasibətlər 
müxtəlif sahələrdə əlaqələrin inkişaf etdirilməsi üçün yaxşı 
bünövrəni təmin edibdir. Cənab prezidentin səfəri çərçivəsində 
 221 
Bakıda bu biznes-forumun keçirilməsi həmin marağı nümayiş 
etdirən yaxşı əlamətdir. 
Bu gün ikitərəfli görüşlərimiz zamanı müxtəlif məsələləri və 
iqtisadi əməkdaşlığı müzakirə etdik. Bu prosesləri irəlilətmək 
məqsədi ilə hansı işlərin görülməsi barədə fikir mübadiləsi 
apardıq. Bu işin öhdəsindən gəlmək üçün ən münasib yollardan 
biri bir-birimizi daha yaxşı tanımaqdır. Bu gün ölkəmizə səfər 
edən Estoniyanın iş adamları bir-birimizi daha yaxşı tanımaq, 
ölkəmizdə biznes imkanlarını araşdırmaq, potensial sərmayə 
layihələri barədə məlumat əldə etmək, qarşılıqlı təşəbbüslər, 
sərmayə imkanlarını bilmək üçün yaxşı fürsət qazanıblar. Bu 
gün biz məmnunluqla qeyd edə bilərik ki, bu sahədə artıq 
müəyyən işlər görülübdür. Bilirəm ki, ölkələrimizin şirkətləri 
işbirliyi qurmağı planlaşdırır, artıq görüşlər keçiriblər. 
Zənnimcə, bu gün prezidentlərin iştirakı ilə keçirilən bu 
görüşün nəticələri daha böyük olacaqdır. 
Hüquq çərçivəsi, vergi sistemi, sərmayə qaydaları və biznes 
imkanları barədə məlumatı aldıqdan sonra biznesi aparmaq və 
əməkdaşlıq sahələrini müəyyən etmək daha asan olacaqdır. Biz 
bütün zəruri məlumatları verməyə və dövlətin dəstəyinin təmin 
edilməsinə hazırıq. Bunlar ölkələrimiz arasında iqtisadi 
münasibətlərin irəliyə doğru aparılmasına yönəlibdir. 
Son bir neçə ildə Azərbaycanın ümumi iqtisadi inkişafı çox 
müsbət olubdur. Ölkəmiz ardıcıl olaraq 4 il ərzində dünyada 
birinci yerdədir. Son 5 ildə ÜDM 2,5 dəfədən çox artıbdır. 
Sənaye istehsalında da artım eyni səviyyədədir. Bütün bunlar 
Azərbaycanda müxtəlif layihələrin həyata keçirilməsi üçün 
imkanlar açıbdır. Son beş il ərzində dövlət büdcəsinin xərcləri 
12 dəfə artıbdır. İqtisadi və maliyyə böhranına, o cümlədən bizə 
gəldikdə, neftin qiymətinin kəskin şəkildə aşağı düşməsinə 
baxmayaraq, bu gün də müsbət dinamikanı qoruyub saxlayırıq. 
Ümidvarıq ki, əvvəlki illər kimi, 2009-cu il də uğurlu olacaq və 
biz planlaşdırdığımız bütün işləri yerinə yetirəcəyik. 
İqtisadi və sosial inkişaf, siyasi islahatlar hər hansı bir ölkə, 
xüsusən də müstəqillik baxımından gənc ölkə üçün vacibdir. 
 222 
Sovet İttifaqı dağılandan sonra ölkələrimiz – Estoniya və 
Azərbaycan, demək olar ki, eyni vəziyyətdə idi. O vaxt yalnız 
dövlətə məxsus iqtisadiyyat vardı, indi isə Azərbaycanda 
ümumi daxili məhsulun 85 faizdən çoxu özəl sektor tərəfindən 
təmin edilir. İqtisadiyyatın liberallaşdırılması, biznes qurmaq 
imkanları, yerli və xarici sərmayədarlar üçün çox münasib və 
asan qaydalar elə bir vəziyyət yaradıb ki, biz bu gün onun 
faydasını görürük. 
Biz 90-cı illərin əvvəlində – 1994-cü ildə dünyanın ən iri 
neft şirkətlərini ölkəmizə dəvət etdik. Həmin vaxtdan bu günə 
qədər onlarla heç bir ciddi mübahisəmiz və ya narazılıq doğuran 
məsələmiz olmayıbdır. Bu onu göstərir ki, biz yerli və xarici 
sərmayədarlarla dövlət qurumları arasında əməkdaşlığın çox 
səmərəli formatını yarada bilmişik. Bizim neft ehtiyatlarımız 
inkişaf üçün yeni perspektivlər açır. 2009-cu il üçün nəzərdə 
tutulan dövlət sərmayə proqramlarının həcmi 5 milyard 
dollardan çox olacaq, həmin layihələr dövlət büdcəsindən 
maliyyələşdiriləcəkdir. Bundan əlavə, yerli şirkətlər daha da 
möhkəmlənir, Azərbaycanda və xaricdə sərmayə yatırırlar. Son 
illərdə şirkətlərimiz qonşu ölkələrin iqtisadiyyatına bir neçə 
milyard dollar sərmayə yatırıbdır. Təbii ki, sərmayə yatırılan 
ölkələrlə bizim yaxşı siyasi əlaqələrimiz var. Ona görə də mən 
bir daha xatırlatmaq istəyirəm ki, fəal iqtisadi əməkdaşlıq üçün 
ölkələrimiz arasında yaxşı və möhkəm əlaqələrin olması ilkin 
şərtdir. 
Biz eston şirkətlərini Azərbaycanın sərmayə proqramlarında 
iştiraka dəvət edirik. Yeri gəlmişkən, bu məsələni biz bu gün 
ikitərəfli müzakirələrimiz zamanı nəzərdən keçirdik. Əgər onlar 
sərmayədar kimi iştirak etmək istəyirlərsə, biz bundan çox şad 
olarıq. Əgər onlar dövlət büdcəsindən maliyyələşən layihələrdə 
podratçı olmağa üstünlük verirlərsə, biz yenə də məmnun 
olarıq. Çünki bizim planlaşdırdığımız layihələrin həyata 
keçirilməsi üçün peşəkar və bacarıqlı şirkətlərə ehtiyacımız var. 
Burada və ya Estoniyada, yaxud da digər ölkələrdə bəzi 
müştərək layihələr barədə düşünə bilərik. 
 223 
Siz öz regionunuzda, biz isə öz regionumuzda güclü 
mövqelərə malikik. Müxtəlif enerji təşəbbüsləri sayəsində bu 
gün biz artıq Xəzər dənizi, Qara dəniz və Baltik dənizi 
regionları arasında güclü əlaqələr haqqında danışa bilərik. Biz 
enerji nəqli marşrutları üzərində sıx işləyirik. Enerji təchizatının 
şaxələndirilməsi sahəsində planlaşdırdığımız işlərə artıq nail 
olmuşuq. Biz Xəzər dənizindən çıxarılan neft və qazın Baltik 
regionunun bazarlarına yeni marşrutlar vasitəsilə çatdırılması 
üzərində də düşünə bilərik. Məsələ ilə bağlı  Estoniya ilə, o 
cümlədən digər tərəfdaşlarımız və dostlarımızla ciddi şəkildə 
işləməyə hazırıq. Fikrimcə, bu gün imkanları araşdırmaq üçün 
münasib fürsət yaranıb və biz əməkdaşlığımızın real 
perspektivlərini nəzərdən keçirə bilərik. Azərbaycanda artan 
bazar imkanları cəlbedici ola bilər. Əminəm ki, dövlət 
qurumları şirkətlər arasında qurulan biznes əlaqələrinə dəstək 
verməlidir və bu baxımdan biz daha fəal əməkdaşlığı görmək 
istərdik. 
Bu gün enerji amili daha böyük əhəmiyyətə malikdir.  
Azərbaycanda 50 il öncə neft hasilatı bu qədər böyük deyildi. 
İttifaq dağıldıqdan sonra sənaye durğunluq vəziyyətinə düş-
müşdü, ölkənin ümumi inkişafı sual altında idi, iqtisadiyyat 
işləmirdi, sovet vaxtında fəaliyyət göstərən bütün zavodlar 
bağlanmışdı. Ona görə də ölkəmizin sürətli inkişafı üçün enerji 
siyasəti əsas alət hesab edildi. 
Zənnimcə, biz planlaşdırdığımız məqsədlərə nail olduq. Neft 
və qaz hasilatına böyük sərmayələr yatırıldı, nəhəng neft-qaz 
yataqları aşkar edildi. Qaz ehtiyatlarına gəldikdə, onun həcmi 
qarşıdakı 100 il üçün kifayətdir. Neft və qazın nəqli üçün bizim 
yaratdığımız müasir nəqletmə yolları və infrastruktur neft və 
qazımızı böyük həcmdə dünya bazarlarına çıxarır. Enerji 
siyasəti, əgər belə demək olarsa, enerji fəlsəfəsi ondan ibarətdir 
ki, enerji xalqları bir-birindən ayırmalı deyil, birləşdirməlidir. 
Biz öz imkanlarımızdan istifadə edərək tərəfdaş və 
dostlarımızla işbirliyi qururuq. Enerji resurslarını heç vaxt 
başqa məqsədlər üçün istifadə etməmişik və etməyəcəyik. Onlar 
 224 
yalnız dəstək, yardım, bu və ya digər ölkənin siyasi və iqtisadi 
maraqları üçün sərf olunacaqdır. Bu günə qədər Azərbaycan 
özünü enerji ehtiyatlarının hasilatçısı, nəqlinin təminatçısı və 
tranzit ölkə kimi nümayiş etdirmişdir. Əminəm ki, bu siyasət 
vəziyyətin proqnozlaşdırılmasına və əməkdaşlığa, ölkələr 
arasında daha yaxşı anlaşmaya xidmət edəcəkdir. 
   Azərbaycanın bu regionda və daha geniş məkanda enerji 
inkişafı sayəsində oynayacağı rol, təbii ki, artacaqdır. Bu, sırf 
coğrafiya ilə bağlı deyil, ölkəmiz Mərkəzi Asiya ilə Avropa 
arasında körpüdür. Azərbaycan nəhəng daxili resurslara, müasir 
nəqletmə infrastrukturuna malikdir. Biz Xəzər dənizində çox 
güclü daşıma qurğuları yaratmışıq.  
Qiymət məsələsinə gəldikdə bu, hasilatçı və istehlakçı üçün 
münasib olmalıdır. Qiymət ehtiyacı olan ölkələrin iqti-
sadiyyatını böhrana sürükləməli deyil. Biz bu məsələlərə bu cür 
yanaşırıq. Keçən əsrin 90-cı illərinin sonlarında biz neft və qaz 
yataqlarının istismarına sərmayələrə başladığımız dövrdə də 
siyasətimiz dəyişməz qalırdı. Qeyd etdiyim kimi, biz dünyanın 
əsas enerji şirkətləri ilə yaxşı münasibətlər qurmuşuq. Hasilat 
sənayesində şəffaflıq üzrə lider ölkələr sırasındayıq. 2007-ci 
ildə Azərbaycanın Dövlət Neft Fonduna BMT-nin şəffaflıq 
mükafatı verilibdir. Bu qurum dünyada digər bu kimi müstəqil 
fondlar arasında ən şəffaf qurumdur. Biz bundan qürur duyuruq. 
Azərbaycanın hər bir vətəndaşı və dünyanın istənilən vətəndaşı 
həmin qurumun fəaliyyəti və orada toplanan vəsaitlər barədə 
məlumat əldə edə bilər. 
Biz iqtisadiyyatın şaxələndirilməsinə çox böyük diqqət 
yetiririk. Bəzi hallarda buradakı vəziyyəti yaxşı bilməyən 
şəxslər sürətli iqtisadi inkişafımızı yalnız neft və qaz amili ilə 
bağlayırlar. Azərbaycanla müqayisədə digər ölkələrdə daha 
böyük həcmdə neft və qaz var. Lakin bu  bəzən tərəqqiyə və 
ümumi daxili məhsulun artımına aparmır. Bizim timsalımızda 
neft və qaz iqtisadi inkişafımızda çox vacib rol oynayıbdır. 
Bundan əlavə, Dünya Bankı Azərbaycanı 2008-ci ildə bir 
nömrəli islahatçı ölkə kimi tanıyıbdır. Bu, iqtisadiyyatımızda 
 225 
islahatların aparılmasına və Azərbaycanın güclü, müasir dövlətə 
çevrilməsinə yönələn səylərimizə verilən yüksək qiymətdir. 
Mən vaxtınızı çox almaq istəmirəm, ölkəmiz haqqında çox 
danışa bilərəm. Sadəcə, görülən və planlaşdırılan işlər,  iqtisadi 
və enerji sahələrində digər ölkələrlə qurduğumuz əlaqələr 
haqqında məlumat vermək istədim. Əminəm ki, biz cənab 
Prezidentlə tədbiri tərk etdikdən sonra aparacağınız müzakirələr 
praktik nəticələrə səbəb olacaq və yaxın vaxtlarda bugünkü 
tədbirin nəticələrini görəcəyik. Diqqətinizə görə çox sağ olun. 
 
Estoniya prezidenti Toomas  Hendrik İlvesin çıxışı  
 
Hörmətli prezident Əliyev! 
Hörmətli nazirlər! 
Əziz dostlar! 
Çıxışıma belə bir səmimi qəbulun təşkilinə və bizi qəbul 
etdiyinizə görə minnətdarlıq sözləri ilə başlamaq istəyirəm. 
Artıq dediyim kimi, mən Azərbaycana ikinci dəfədir səfər 
edirəm. Bundan əvvəl, 2000-ci ildə ölkənizə Xarici İşlər naziri 
kimi gəlmişdim. Prezidentə dediyim kimi, biz yalnız iki məkanı 
tanıya bildik: Xəzər dənizi və Qız qalası. Yəni, bütün qalan 
şeylər tamamilə dəyişibdir. Bu bizə çox xoş təəssürat bağışlayır. 
Ona görə ki, mənim ölkəmdə də xeyli dəyişikliklər baş veribdir. 
200 il bundan öncə biz xalq mahnımızda oxuyardıq: «Bizim nə 
qızılımız, nə də ki, gümüşümüz var. Torpaqdan başqa heç 
nəyimiz yoxdur». İndi isə deyə bilərik, bizim neftimiz və 
qazımız yoxdur, lakin yaxşı bacarıqlı insanlarımız var. 
Həqiqətən, Estoniyada nə qaz, nə də ki, neft hasil olunur. 
Lakin nümayəndə heyətlərinin bir araya gəlməsi bir çox maraqlı 
fikirlərin üzə çıxmasına imkan yaradır. Bu şəxslər həqiqətən, 
yaradıcı düşüncəyə malikdirlər. Müasirləşmə və inkişafa 
gəldikdə, artıq qeyd etdiyim kimi, biz telekommunikasiyalar 
sahəsində bir çox həll variantlarına malikik. Ola bilsin ki, 
Estoniyanın hüdudlarından kənarda estonların ən məşhur 
 226 
innovasiyası Skayp telefonlarıdır. Bu, estonların informasiya 
texnologiyaları sahəsində yeganə ixtirası deyildir. 
Lakin demək istəyirəm ki, informasiya texnologiyaları sahəsi 
ikitərəflidir, yəni burada istifadəçilərin vərdişləri vacib hesab 
olunur. Məsələn, biz NATO-nun ən yüksək kompyuter standartları 
mərkəzinə çevrilmişik. Çünki siz informasiya texnologiyalarından 
nəinki insanlarla əlaqə saxlamaq, o cümlədən bəzi hallarda hücum 
etmək üçün də istifadə edə bilərsiniz. Bu məsələlərin həlli 
sayəsində böyük nailiyyətlərimizi görən NATO ölkəmizi aparıcı 
məkan kimi seçibdir. NATO-nun Kompyuter Mərkəzi Estoniyada 
yerləşir. Bir sözlə, biz informasiya texnologiyaları sahəsinə xüsusi 
önəm verdik və onlardan inkişaf və artım vasitəsi kimi istifadə 
etmək qərarına gəldik. İnformasiya texnologiyalarını nəinki 
iqtisadiyyatın ayrılmaz bir hissəsinə, o cümlədən dövlət 
idarəçiliyinin tərkib elementinə çevirdik. Bütün bunlar dövlət 
idarəçiliyinin rəvan, sürətli və şəffaf formada həyata keçirilməsi 
məqsədinə xidmət edir. 
Zənnimcə, bu bizim uğurlarımızı şərtləndirən əsas amil-
lərdən biridir. Bütün ixtiralarımızı özümüz etmişik, yəni bu 
sahədə dərsliklər də yoxdur. Apardığımız işlər gözəçarpan nə-
ticələr veribdir. Məsələn, «Ekspat» adlı məlumatların müba-
diləsi sistemi sahəsində tanınmış tərtibatçılarımızdan bəziləri 
burada əyləşiblər. Yəni vergi, polis, seçki məsələlərinə aid 
bütün işlər tam şəkildə kompyuterləşdirilibdir. Daha bir misal – 
Estoniyanın şəxsiyyət vəsiqələrində məlumat kartı 
yerləşdirilibdir. Həmin kart vasitəsilə səs verə, vergi və ya 
səhiyyə sahəsində sizə aid olan qovluqlara daxil ola bilərsiniz. 
Belə şəxsiyyət vəsiqəsini ölkəmizdə istənilən səhiyyə işçisinə 
təqdim etdikdə, həkim sizin əvvəlki müayinələriniz barədə 
dərhal məlumat əldə edə bilər. Bütün bunları biz özümüz 
yaratmışıq. Bu gün bir çoxları elektron cəmiyyət terminindən 
istifadə edir. Biz isə Estoniyada ölkəmizi «E-Estoniya» 
adlandırırıq. Ümidvarıq ki, həmin təcrübəmizi digər ölkələrlə, o 
cümlədən Azərbaycanla da bölüşə bilərik. 
 227 
Kompyuterləşdirilmiş dövlət xidmətlərinin faydalı olduğunu 
görən eston şirkətləri elektron idarəçilik laboratoriyası 
yaradıblar. 
Bu laboratoriyanın əsasını elektron məlumatların təhlükəsiz 
qaydada mübadiləsini təmin edən «Ekspat» sistemi təşkil edir. 
Bu sistemi özəl şirkətlər dövlət qurumları üçün yaradıbdır. 
Hökumət xidmətləri bütün ölkələrdə vacibdir. Məsələn, polis 
orqanlarının fəaliyyətinin əlaqələndirilməsi. Günlərin birində, 
hələ prezident olmazdan öncə meşəyə dincəlməyə getmişdim. 
Birdən yol polisi əməkdaşı yaxınlaşıb bildirdi ki, mənim 
maşınım texniki baxışdan keçməyibdir. Mən ondan soruşdum: 
siz bunu haradan bildiniz? O dedi ki, kompyuter vasitəsilə. Mən 
təəccüblə soruşdum: Burada, meşədə? O isə cavab verdi ki, biz 
şəbəkə vasitəsilə bütün qurumlarla bağlantıdayıq. 
Bütün bu kimi nailiyyətlər ölkəmizdə işlərin daha səmərəli 
şəkildə qurulmasına xidmət edir. Beləliklə, dövlət və özəl sektorun 
nümayəndələri, banklar, sığorta və kommunal xidmət şirkətləri 
həmin «Ekspat» sistemi ilə bir araya gətirilibdir. Hökumət, onun 
müxtəlif xidmətləri, səhiyyə sektoru əlaqəli şəkildə işləyir. Biz 
100-ə yaxın dövlət məlumat bazası yaratmışıq. Ölkəmizin kiçik 
olmasına baxmayaraq, çox ədalətli idarəçilik sisteminin 
qurulmasına nail olmuşuq. Bu o deməkdir ki, dəftərxana və 
sənədləşmə işlərinin aparılması üçün əlavə işçi qüvvəsinə də 
ehtiyac duyulmur. Fikrimcə, bu, təklif edə biləcəyimiz ən cəlbedici 
ideyamızdır. Bunu məhsul kimi, digər ölkələrə təqdim edə bilərik. 
Bir sözlə, demək istəyirəm ki, ölkəmiz informasiya 
texnologiyalarına meyillidir. Bizim üçün qalan yeganə iş neft və 
qazın rəqəmsal formata salınmasıdır. Bunu hələ etməmişik. 
Əgər bunu edə bilsək, ideal əməkdaşlıq qura bilərik. Çünki neft 
və qazı elektron formatda internet vasitəsilə nəql edə biləcəyik. 
Ümid edirəm ki, biz şirkətlərimizi bir araya gətirəcəyik. 
Bugünkü tədbirin də məqsədi məhz bundan ibarətdir. Mən 
hamıya müraciət edərək, həm Azərbaycan, həm Estoniya 
tərəfini bir-biri ilə müştəri və ya tərəfdaş qismində danışıqlar 
aparmağa çağırıram. Məhz bu yolla kiçik ölkələrimiz, rəqabətə 
 228 
baxmayaraq, daha sıx şəkildə inteqrasiya edəcəkdir. Belə olan 
halda, üzləşdiyimiz kinli siyasi mühitə baxmayaraq, 
əməkdaşlığımız daha da genişlənəcəkdir. 
Cənab Prezident! Tədbir iştirakçılarını bir araya gətir-
diyinizə görə Sizə bir daha minnətdarlığımı bildirirəm. Səfər 
uğurla keçir. Biz bunu elə belə də zənn edirdik. Hətta deyərdim 
ki, zənn etdiyimizdən də yaxşıdır, çünki bundan sonra 
görüləcək işlər çoxdur. 
Çox sağ olun. 
 
 
 
 
 
 
 
 
 
 
 
 
HEYDƏR ƏLİYEV FONDU İLƏ TANIŞLIQ 
 
13 yanvar 2009-cu il 
 
Yanvarın 13-də Estoniya prezidenti Toomas Hendrik 
İlves Heydər Əliyev Fondunda olmuşdur. 
Azərbaycan prezidenti İlham Əliyev və fondun prezidenti, 
YUNESKO və İSESKO-nun Xoşməramlı səfiri, Milli Məclisin 
deputatı Mehriban xanım Əliyeva Estoniyanın dövlət başçısını 
və onun xanımı Evelin İlvesi səmimiyyətlə qarşıladılar. 
Prezident İlham Əliyev ali qonağa Azərbaycan xalqının 
ümummilli liderinin xatirəsinə yaradılmış fondun məqsədləri, 
ulu öndərin şəxsi arxivindən götürülmüş və onun fəaliyyətinin 
 229 
ayrı-ayrı dövrlərinə aid eksponatlar barədə ətraflı məlumat 
verdi. 
Estoniya prezidenti fenomen şəxsiyyət Heydər Əliyevin 
həyatının ən müxtəlif məqamlarını əks etdirən və Azərbaycan 
tarixinin bütöv bir dövrü barədə geniş təsəvvür yaradan çoxlu 
sənədlərlə, dünyanın tanınmış siyasi xadimlərinin bəxş etdikləri 
hədiyyələrlə, ulu öndərimiz haqqında kitablarla, dünyanın 
nüfuzlu elm, mədəniyyət və incəsənət xadimlərinin Azərbaycan 
dövlətinin qurucusu haqqında fikirləri ilə tanış oldu, müxtəlif 
ölkələrin liderləri ilə görüşlərdə çəkilmiş şəkillərə maraqla 
baxdı. 
Prezident Toomas Hendrik İlves fondla tanışlıqdan sonra 
Xatirə kitabına ürək sözlərini yazdı. 
Sonra qarşılıqlı hədiyyələr təqdim olundu. Dövlət başçıları 
və xanımları Heydər Əliyev Fondunun fəaliyyəti haqqında filmə 
baxdılar. 
 
 
 
 
 
 
NAZİRLƏR KABİNETİNİN 2008-ci İLDƏ 
SOSİAL-İQTİSADİ İNKİŞAFIN YEKUNLARINA 
HƏSR OLUNMUŞ İCLASI 
 
16 yanvar 2009-cu il 
 
                                            
           Назирляр Кабинетинин 2008-ъи илдя сосиал-игтисади 
инкишафын йекунларына щяср олунмуш иъласында Малиййя 
назири Самир Шярифов, Игтисади Инкишаф назири Шащин 
Мустафайев вя Милли Банкын идаря щейятинин сядри Елман 
Рцстямов чыхыш етдиляр. 
 230 
Azərbaycan Respublikasının Prezidenti İlham Əliyevin 
sədrliyi ilə Nazirlər Kabinetinin 2008-ci ildə sosial-iqtisadi 
inkişafın yekunlarına həsr olunmuş iclası keçirilmişdir. 
Dövlətimizin başçısı iclası giriş nitqi ilə açdı. 
 
Azərbaycan prezidenti İlham Əliyevin nitqi 
 
Bugünkü iclas 2008-ci ildə sosial-iqtisadi inkişafın 
yekunlarına həsr olunmuşdur. 2008-ci il dünya tarixində 
maliyyə və iqtisadi böhran ili kimi qalacaqdır. Azərbaycan üçün 
isə 2008-ci il növbəti uğurlu il olmuşdur. 2008-ci ildə nəzərdə 
tutulmuş bütün proqramlar uğurla icra edilmiş,  iqtisadiyyatın 
yüksək sürətlə inkişafı davam etdirilmiş və ölkədə infrastruktur 
layihələri vaxtlı-vaxtında həyata keçirilmişdir. Bir sözlə, 
Azərbaycanda son illər aparılan uğurlu iqtisadi islahatlar 2008-
ci ilin yekunlarında da özünü göstərmişdir. İqtisadiyyatımız 
təxminən 11 faiz artmışdır. 
Bildiyiniz kimi, dünyanı bürümüş maliyyə və iqtisadi böhran 
böyük çətinliklər gətirmişdir. Müxtəlif ölkələrdə iqtisadiyyat 
tənəzzülə uğrayır, müəssisələr dayanır, işsizlik artır və ölkələr 
böyük problemlərlə üzləşirlər. Azərbaycanda isə 2008-ci ildə 
yeni müəssisələr açılmış, iqtisadiyyat artmış, həm dövlət 
investisiyaları, həm də özəl sektorun fəaliyyəti nəticəsində 
böyük, nəhəng infrastruktur layihələri icra olunmuşdur. 
İqtisadiyyatımız  hərtərəfli  inkişaf  etmiş, ölkə 2008-ci ildə 
daha da güclənmişdir. Bizi narahat edən yeganə məsələ 
inflyasiyanın yüksək səviyyədə – 20 faizdən çox olmasıdır. 
Bununla bərabər, əhalinin pul gəlirləri ondan qat-qat çoxdur. 
Əhalinin pul gəlirləri 2008-ci ildə 36 faiz artmışdır. Bu çox 
yaxşı göstəricidir. Nəzərə alsaq ki, son illərdə bu rəqəm 
təxminən bu həddədir, demək olar ki, insanların rifah halının 
yaxşılaşdırılması istiqamətində atılan addımlar öz gözəl 
nəticələrini verir. 2008-ci ilin yekunlarına görə Azərbaycanda 
yoxsulluğun səviyyəsi daha da aşağı düşübdür. Bu gün 
Azərbaycanda yoxsulluğun səviyyəsi 13,2 faiz təşkil edir. Bu 
 231 
çox böyük nailiyyətdir. Nəzərə alsaq ki, 2003-cü ildə 
yoxsulluğun səviyyəsi 49 faiz idi, bu 13,2 faiz böyük 
nailiyyətdir. Ölkədə aparılan əsaslı, köklü islahatlar ölkənin 
iqtisadi potensialının möhkəmlənməsinə yönəldilib, bu da ilk 
növbədə, insanların rifah halının yaxşılaşmasında özünü 
göstərir. Biz öz sosial siyasətimizi bundan sonra da uğurla 
davam etdirəcəyik. Bütün sosial proqramlar icra olunur. 2008-ci 
ildə minimum əməkhaqqı və minimum pensiyaların baza həddi 
50 faiz artırılmışdır və indi Azərbaycanda orta əməkhaqqı 335 
dollar, orta pensiya 120 dollar səviyyəsindədir.  
Əlbəttə, iqtisadiyyatımız artdıqca, bütün sosial məsələlər 
daha da uğurla icra olunacaqdır. Ünvanlı sosial yardım proq-
ramı uğurla icra edilir və 2009-cu ildə davam etdirilməlidir. 
Bütövlükdə 2009-cu ilin vəzifələri haqqında biz hələ danışa-
cağıq. Amma  demək istəyirəm ki, 2009-cu ildə bütün sosial 
proqramlar yüksək səviyyədə icra edilməlidir və əminəm ki, 
belə də olacaqdır. 
Kənd təsərrüfatı, sənaye istehsalı sahəsində böyük nailiy-
yətlər var. Azərbaycanda yeni, böyük müəssisələr açılır. 2008-ci 
ildə Bakıda və bütün bölgələrdə yeni müəssisələrin açılışında 
iştirak etmişdik. Regionların sosial-iqtisadi inkişafı Dövlət 
Proqramı uğurla başa çatıbdır. 2004-cü ilin əvvəlində qəbul 
edilmiş proqram tam şəkildə yerinə yetirilib və proqrama o vaxt 
nəzərdə tutulmamış bir çox məsələ əlavə olunub və uğurla icra 
edilibdir. Proqramın icrası nəticəsində iqtisadiyyatımız 
şaxələndirilib, bütün bölgələrdə yeni infrastruktur layihələri 
həyata keçirilib, iş yerləri açılıbdır, yeni müəssisələr fəaliyyətə 
başlayıbdır. Son beş ildə 766 min yeni iş yeri açılıb ki, bunların 
548 mini daimidir. 2008-ci ildə 120 mindən çox yeni iş yeri 
açılmışdır. 
Bilirsiniz ki, postsovet məkanında və bütövlükdə dünyada 
işsizlik və yoxsulluq ən böyük problemə çevrilir. İnkişaf etmiş 
ölkələrdə işsizlərin sayı yüz minlərlədir, bizim bölgədə  on 
minlərlə, Azərbaycanda isə keçən il iş yerlərinin açılması 
istiqamətində çox vacib addımlar atılıbdır. Bunlar uğurlu 
 232 
iqtisadi siyasətimizin,  iqtisadi islahatların, sosial məsələlərin 
həllinin nəticəsidir. Bəzi bədxahlar, bizdə olan vəziyyəti 
yaxından bilməyən, ya da ki, hansısa paxıllıq hissləri ilə 
yaşayan insanlar uğurlarımızı neft amilinə bağlamaq istəyirlər. 
Əlbəttə ki, Azərbaycanın uğurlu neft strategiyası ölkə 
iqtisadiyyatının inkişafında çox böyük rol oynamışdır. Bu rol 
davam edir və gələcəkdə də davam edəcəkdir. Bizim enerji 
siyasətimiz ölkəmizə çox böyük fayda gətiribdir. Bütün 
uğurlarımızı ancaq neft amili ilə bağlamaq tamamilə yanlış bir 
yanaşmadır. Neft və qaz hasil edən ölkələr kifayət qədər 
çoxdur. Bizim bölgədə – Xəzər hövzəsində yerləşən ölkələrin 
neft-qaz potensialı Azərbaycandakından bir neçə dəfə böyükdür 
və hasilat da bir neçə dəfə çoxdur. Ona görə bizim uğurlarımızı 
ancaq neft-qaz amili ilə bağlamaq  qəbuledilməzdir. Bizim 
iqtisadi uğurlarımızın təməlində düşünülmüş siyasət, ölkənin 
milli maraqlarının qorunması, demokratik proseslər, siyasi, 
iqtisadi islahatlar dayanır və bütün bunları görməmək mümkün 
deyildir. Əgər dünyanın ən birinci, ən qabaqcıl maliyyə qurumu 
olan Dünya Bankı Azərbaycanı 2008-ci ilin yekunlarına görə 
ilin bir nömrəli islahatçı ölkəsi kimi tanıyırsa və bunu bəyan 
edirsə, bu onu göstərir ki, uğurlarımızın təməlində siyasətimiz, 
düzgün xəttimiz və Azərbaycanda gedən müsbət proseslər 
dayanır. 
Ölkədə hökm sürən siyasi sabitlik, xalqla iqtidar arasında 
olan birlik, iqtisadi islahatlar, regionların sosial-iqtisadi inkişafı 
Dövlət Proqramının uğurla icra olunması, sosial məsələlərin 
həlli, insanların həyat səviyyəsinin yaxşılaşdırılması, çoxsaylı 
sosial obyektlərin tikilməsi, infrastruktur layihələri – bu 
siyahını davam etdirmək mümkündür – bütün bu amillər bir-biri 
ilə bağlıdır. Budur bizim uğurlarımızın əsas səbəbi və növbəti 
illərdə biz bu siyasəti davam etdirəcəyik. 
2009-cu ilin dövlət büdcəsi təsdiq edilibdir. Dünyada 
mövcud olan maliyyə və iqtisadi böhrana, neftin qiymətinin 4-5 
dəfə aşağı düşməsinə baxmayaraq, 2009-cu ilin dövlət büdcəsi 
2008-ci ilə nisbətən həcm baxımından daha da böyükdür. 
 233 
Dövlət büdcəsinin xərcləri 15,4 milyard dollar, icmal büdcə isə 
18,4 milyard dollar təşkil edir. Bu büdcə bizə imkan verəcək ki, 
2009-cu ildə bütün sosial məsələlər öz həllini tapsın, 
infrastruktur layihələri uğurla davam etdirilsin və ölkə üçün 
lazım olan bütün tədbirlər görülsün. 
Uğurlu neft strategiyamız sayəsində Azərbaycanın valyuta 
ehtiyatları çox yüksək səviyyədədir. Azərbaycanın 18 milyard 
dollardan çox valyuta ehtiyatları vardır, dövlət borcu isə 2 
milyard dollardan bir az çoxdur. Yəni, bu çox yüksək 
göstəricidir və bizə tamamilə imkan verir ki, iqtisadi 
islahatlarımızı bundan sonra da davam etdirək.  
Enerji sahəsində əldə edilmiş uğurlar Azərbaycanı həm 
siyasi, həm iqtisadi cəhətdən daha da gücləndirir. Bu günlərdə 
yaşanan enerji böhranı və enerji qarşıdurması bir daha onu 
göstərir ki, enerji təhlükəsizliyini təmin edə bilməmiş ölkələr 
böyük problemlərlə üzləşirlər. Azərbaycan enerji təhlükəsizliyi 
məsələlərini tam şəkildə həll edibdir. Neft-qaz hasilatı, ixracı 
artır, Azərbaycanda həm hasilatda, həm nəqldə, həm də tranzit 
məsələlərinin həllində heç bir problem yoxdur. Azərbaycan 
etibarlı tərəfdaşdır, bir dəfə də olmayıb ki, öz öhdəliklərini 
yerinə yetirməsin. Bütün tərəfdaşlar qarşısında götürdüyümüz 
öhdəlikləri vaxtlı-vaxtında, yüksək səviyyədə icra edirik. Həm 
neft hasilatçısı, həm qaz hasilatçısı, həm neft-qaz ixrac edən, 
həm də tranzit ölkə kimi, bizim heç bir problemimiz yoxdur və 
etibarlı tərəfdaş kimi, dost ölkə kimi, Azərbaycan dünya 
miqyasında öz müsbət imicini daha da gücləndirir. Biz bundan 
sonra da özümüz üçün dost ölkələrin enerji təhlükəsizliyi 
məsələlərinin həllinə köməyimizi, töhfəmizi verəcəyik.  
Azərbaycanın milli maraqları tam şəkildə müdafiə olunur, 
Azərbaycan çox önəmli ölkəyə çevrilibdir, bu bölgədə enerji 
siyasəti baxımından Azərbaycanın əvəzolunmaz rolu vardır. İki 
ay əvvəl Bakıda keçirilmiş Enerji sammiti bunu bir daha 
təsdiqlədi. Aparılan müzakirələr, sammitin nəticələri, qəbul 
edilmiş qərarlar bir daha onu göstərdi ki, bu bölgədə enerji 
 234 
məsələlərinin hansı istiqamətə yönəldilməsinə Azərbaycanın 
çox böyük təsiri vardır. 
Azərbaycanın mövqeyi birmənalıdır – bizim üçün ilk növ-
bədə milli maraqlarımız, Azərbaycanın enerji təhlükəsizliyinin 
təmin olunmasıdır. Biz buna uğurla nail olmuşuq və növbəti 
illərdə enerji siyasətimiz həmişə olduğu kimi, əgər belə demək 
mümkündürsə, sülhməramlı olacaqdır. Biz enerji 
siyasətimizdən məharətlə istifadə edib daha da çox dostlar 
qazanırıq. Azərbaycanın enerji siyasəti əməkdaşlığa, dostluğa 
yönəldilibdir, bölgədə regional əməkdaşlığın güclənməsinə 
yönəldilibdir. Budur bizim yanaşmamız, bizim siyasətimiz və 
geniş mənada enerji fəlsəfəmiz. Hesab edirəm ki, Azərbaycanın 
bu sahədəki uğurlu təcrübəsindən istifadə başqa yerlərdə də 
yaranmış böhranlı vəziyyətdən çıxış yolu tapmaq üçün yaxşı 
fürsət ola bilər. 
Bakı–Tbilisi–Ceyhan, Bakı–Tbilisi–Ərzurum və Bakı–
Tbilisi–Qars kimi nəhəng transmilli layihələr ölkəmizin siyasi 
və iqtisadi mövqelərini olduqca möhkəmləndirmişdir. Enerji 
daşıyıcılarının nəqlinin şaxələndirilməsi istiqamətində biz 
qarşıda duran bütün vəzifələri uğurla icra etdik və bu gün 
Azərbaycan neftini və qazını dünya bazarlarına çıxaran 7 kəmər 
mövcuddur, onların hamısı da işlək vəziyyətdədir, Azərbaycan 
neftini və qazını müxtəlif istiqamətlərə nəql edir. Əlbəttə ki, 
enerji məsələləri bu gün dünyanın gündəliyində birinci yerdədir 
və Azərbaycan başda olmaqla, enerji təhlükəsizliyini təmin edə 
bilən ölkələr növbəti illərdə özlərini rahat hiss edəcək və çox 
inamla irəliyə gedəcəkdir. 
Qeyd etdiyim kimi, nəqliyyat sektorunda Bakı–Tbilisi–Qars 
dəmir yolunun tikintisi davam edir, biz çox şadıq ki, bu layihə 
icra olunmağa başlamışdır. Uzun illər müzakirələrdən sonra 
məsələ həll olunmağa başlamışdır və bu dəmir yolunun iqtisadi, 
siyasi və geostrateji əhəmiyyəti hamıya bəllidir. Bu bir daha 
onu göstərir ki, Azərbaycan tərəfindən irəli sürülmüş bütün 
təşəbbüslər həyatda öz əksini tapır. Əgər biz hansısa təşəbbüsü 
irəli sürürüksə, əminik ki, onu icra edəcəyik. Çünki bunun 
 235 
arxasında düşünülmüş siyasət, ölçülüb-biçilmiş addımlar, 
hesablamalar dayanır. Bizim güclü iradəmiz və iştirakımızla 
bölgədə yaranmış gözəl əməkdaşlıq şəraiti – bütün bunlar bu 
regional məsələlərin həllində müsbət rol oynayır. Əlbəttə ki, 
burada təşəbbüs göstərmək də çox böyük əhəmiyyət daşıyır. 
Təşəbbüs bir ideya, bir fikir kimi irəli sürüləndə, bəzi hallarda 
ona yanaşma müxtəlif olur. Ancaq biz təşəbbüsləri gerçəkliyə 
çeviririk. Biz öz əməlimizlə, işimizlə nəhəng transmilli, dünya 
üçün böyük əhəmiyyət kəsb edən enerji, nəqliyyat layihələrini 
icra edirik. Vəsait qoymaqla, investisiya qoymaqla, bütün 
təşkilati məsələlərin həllinə öz töhfəmizi verməklə və bütün 
başqa yollarla bu layihələri icra edirik. 
Sosial sahədə, qeyd etdiyim kimi, 2009-cu ildə də öz 
siyasətimizi davam etdirəcəyik. Son 5 ildə bu sahədə çox böyük 
nailiyyətlər əldə edilibdir. Azərbaycanda təhsil, səhiyyə, 
mədəniyyət, idman sahəsindəki nailiyyətlər haqqında qürurla 
danışa bilərik. Bu sahədə, sözün əsl mənasında, böyük dönüş 
yarandı və artıq əldə edilmiş nailiyyətlər əsasında biz növbəti 
illərdə də bu siyasəti davam etdirməliyik. Yəni son 5 il 
ərzindəki uğurlar, nailiyyətlər növbəti 5 il üçün də həm əsasdır, 
həm də örnəkdir. Son 5 il ərzində müxtəlif məqamlarda bizim 
siyasətimizə mane olmaq, daxili işimizə qarışmaq istəyənlər və 
ya hansısa formada siyasətimizi bəyənməyən dairələr vaxtaşırı 
səslərini qaldırmağa çalışmışlar. Bəzi hallarda daha çox 4-5 il 
əvvəl məsləhət vermək, yol göstərmək, tövsiyə etmək, yaxud da 
göstəriş vermək cəhdləri olmuşdur. Biz bütün bunları yaxşı 
xatırlayırıq. Əgər biz o vaxt bu sözlərə baxsaydıq və öz 
yolumuzdan dönsəydik, iradə göstərməsəydik, bu gün Azər-
baycanın vəziyyəti sözə baxanların vəziyyətinə yaxın ola 
bilərdi. 
Bütün təzyiqlərə, əsassız ittihamlara, bəzi hallarda çirkin 
böhtan kampaniyalarına baxmayaraq, biz yolumuzdan 
dönmədik. Ona görə ki, Azərbaycan xalqı bizi dəstəklədi, bizə 
bu inamı, bu qüvvəni verdi və son 5 ilin tarixi göstərir ki, kim 
haqlı olub, kim isə əbəs yerə səylər göstəribdir. 
 236 
Azərbaycan müstəqil dövlətdir və müstəqil siyasəti var. Bu 
siyasət Azərbaycanı son 5 ildə xeyli dərəcədə gücləndirmişdir. 
Bugünkü və 5 il bundan əvvəlki Azərbaycan başqa-başqa 
ölkələrdir demək olar. Həm iqtisadi, həm siyasi baxımdan 
bölgədəki rolumuzun artması – bütün bunlar Azərbaycanı çox 
yüksək pilləyə qaldırıb və bundan sonra da Azərbaycan xalqının 
iradəsi, milli maraqları, dövlətçilik prinsipləri bizim üçün əsas 
olacaqdır. 
Biz bütün sahələrdə əməkdaşlığa hazırıq, bütün ölkələrlə 
qarşılıqlı əsaslar üzərində, qarşılıqlı hörmət və bir-birinin 
işlərinə qarışmamaq prinsipləri əsasında bundan sonra da 
münasibətləri davam etdirmək fikrindəyik. Ancaq bu müna-
sibətlər bu gün olduğu kimi, gələcəkdə də dünyada qəbul 
olunmuş və demokratik prinsipləri əks etdirən əsaslar üzərində 
qurulacaqdır. Bizim planlarımız çoxdur. Ölkəmizi bundan sonra 
da uğurla inkişaf etdirməliyik. 2009-cu ildə və ondan sonrakı 
illərdə nəzərdə tutulmuş bütün proqramlar icra olunacaqdır. 
Regionların sosial-iqtisadi inkişafı Dövlət Proqramının 
uğurla icra olunması bunun əyani sübutudur. Növbəti 5 il üçün 
yeni geniş proqram hazırlanır və yəqin ki, yaxın vaxtlarda biz 
onu qəbul edəcəyik. 
2008-ci ildə Ermənistan–Azərbaycan, Dağlıq Qarabağ 
münaqişəsinin həlli işində əməli-praktik nəticələr olmasa da, 
bizim mövqeyimiz daha da möhkəmlənmişdir. Mart ayında 
BMT Baş Məclisində Azərbaycanın işğal olunmuş ərazilərində 
vəziyyətlə bağlı qətnamənin böyük səs çoxluğu ilə qəbul 
edilməsi həm bizim gücümüzü, həm də haqq-ədaləti göstərdi. 
Yəni, onu göstərdi ki, dünya birliyi, dünya ictimaiyyəti 
Azərbaycanın tərəfindədir. Baxmayaraq ki, bir daha 
vurğulamaq istəyirəm, Minsk qrupunun həmsədr ölkələri, 
vasitəçilik missiyası ilə birbaşa məşğul olan ölkələr – Amerika 
Birləşmiş Ştatları, Rusiya və Fransa bizə məlum olmayan səbəblər 
üzündən bu qətnamənin əleyhinə çıxmışdı və bəzi hallarda başqa 
ölkələri də buna təhrik etmək istəmişdilər, ancaq Azərbaycan 
tərəfindən irəli sürülmüş qətnamə böyük səs çoxluğu ilə qəbul 
 237 
edildi. Bu bizim böyük siyasi və diplomatik uğurumuzdur. Bu, 
növbəti ciddi sənəddir. 
Bildiyiniz kimi, 15 il əvvəl BMT Təhlükəsizlik  Şurasının 4 
qətnaməsi qəbul edilmişdir. Bu qətnamə bizim növbəti siyasi 
uğurumuzdur. Bunun əsasında münaqişə öz həllini tapa bilər. 
Ermənistan və Azərbaycan prezidentlərinin birgə imzaladıqları 
Bəyannamə BMT Baş Məclisində qəbul edilmiş Bəyannamənin 
məntiqi nəticəsidir. Baxmayaraq ki, Ermənistan təbii olaraq, 
BMT-də qətnamənin qəbul olunmasına etiraz etməyə çalışırdı. 
Buna baxmayaraq, Ermənistan rəhbəri o əsasda müştərək 
Bəyannaməyə qol çəkmişdir. Orada nə göstərilir?! Orada 
göstərilir ki, münaqişə beynəlxalq hüquq prinsipləri əsasında, 
beynəlxalq təşkilatların qərarları və sənədləri əsasında öz həllini 
tapmalıdır. Hansı qərarlar və sənədlər?! Bu, tamamilə aydın 
məsələdir. Qeyd etdiyim BMT Təhlükəsizlik Şurasının 4 qət-
naməsi, BMT Baş Məclisinin qətnaməsi, ATƏT-in sənədləri, 
Lissabon sammitinin sənədləri – bütün bu sənədlər. Məsələ 
bunların əsasında öz həllini tapmalıdır və Ermənistan rəhbərinin 
buna qol çəkməsi, hesab edirəm ki, çox müsbət bir haldır. 
Digər tərəfdən, Birgə Bəyannamə Ermənistan–Azərbaycan 
prezidentləri tərəfindən imzalanmışdır. Yəni, bu onu göstərir ki, 
bu ölkələr münaqişənin tərəfləridir, münaqişənin heç bir başqa 
tərəfi yoxdur. Halbuki, uzun illər ərzində Ermənistan tərəfi 
həmişə çalışırdı ki, qondarma Dağlıq Qarabağ qurumunun 
nümayəndələrini də bu prosesə daxil etsin. Biz haqlı olaraq, 
buna həmişə etiraz edirdik. Əminəm ki, Ermənistan rəhbərinin 
münaqişənin tərəfi kimi, Birgə Bəyannaməyə qol çəkməsi artıq 
növbəti illərdə Dağlıq Qarabağın prosesə qoşulması cəhdlərinə 
son qoyacaqdır. 
Bununla bərabər, Birgə Bəyannamədə göstərilir ki, məsələ-
nin həllinin bütün mərhələləri beynəlxalq zəmanətlə təmin 
olunmalıdır. Bütün dövrlərdə Azərbaycanın mövqeyi ondan 
ibarət olmuşdur ki, məsələ ancaq addım-addım öz həllini tapa 
bilər. İlk növbədə, Ermənistan işğalçı qüvvələri bütün işğal 
olunmuş torpaqlardan çıxarılmalı, beynəlxalq zəmanət əsasında 
 238 
təhlükəsizlik məsələləri həll olunmalıdır. Sonra Dağlıq 
Qarabağın statusu haqqında danışıqlar aparıla bilər, bir şərtlə ki, 
o status ancaq Azərbaycanın ərazi bütövlüyü çərçivəsində 
olmalıdır. Bu, Azərbaycanın prinsipial və dəyişməz mövqeyidir. 
Mərhələli həllin üstün olması onu göstərir ki, Azərbaycanın 
uzun illər ərzində dediyi sözlər və təklif etdiyi yanaşmalar bu 
gün Ermənistan tərəfindən də qəbul edilir. Əks halda, Ermə-
nistan tərəfi mərhələli həlli nəzərdə tutan Bəyannaməyə heç 
vaxt qol çəkməzdi. Bildiyiniz kimi, onların mövqeyi paket 
variantından ibarət olmuşdur. Yəni mən bunu ona görə daha 
geniş işıqlandırıram ki, heç kimdə heç bir şübhə olmasın – bu 
Bəyannamə Azərbaycanın milli maraqlarına xidmət göstərir, 
Azərbaycanın mövqeyini əks etdirir və ümid etmək istəyirəm 
ki, bu siyasi niyyət 2009-cu ildə real nəticələrə çevriləcəkdir. 
Hər halda, biz öz mövqeyimizi dəfələrlə bəyan etmişik və bu 
gün mən bir daha bunu açıqlayıram. Biz çalışırıq ki, məsələ 
danışıqlar yolu ilə öz həllini tapsın. 
Ancaq bununla bərabər, o da heç kimə sirr deyil ki, biz ordu 
gücümüzü də artırırıq və böyük dərəcədə artırmışıq. Son 5 il 
ərzində ordu quruculuğu istiqamətində atılmış addımlar 
Azərbaycanı çox gücləndirmişdir. Növbəti illərdə orduya 
ayrılan xərclər daha da artacaqdır. Mən bunu bir daha demək 
istəyirəm ki, biz bu sahəyə prioritet diqqət göstəririk və 2009-cu 
ildə bütün hərbi xərclərimiz 2,3 milyard dollar təşkil etməlidir. 
Bu, böyük rəqəmdir. Ancaq bizim qarşımızda böyük vəzifələr 
dayanır. Biz istənilən anda, istənilən yolla öz doğma 
torpaqlarımızı azad etməyə hazır olmalıyıq, hazırıq, ancaq 
özümüzü daha da gücləndirməliyik. 
Mən bir daha demək istəyirəm ki, 2008-ci ilin yekunları 
Azərbaycanda aparılan siyasətin təntənəsini göstərir. 2008-ci 
ilin yekunları 5 il ərzində görülən işlərə vurulan yekundur. 
Azərbaycan xalqı bu işlərə mənim üçün ən vacib olan 
münasibətini keçən ilin oktyabr ayında prezident seçkilərində 
bildirmişdir. Bu bizim üçün ən böyük göstəricidir. Bizim 
işlərimizin düzgün aparılmasına ən böyük işarədir, ən böyük 
 239 
sübutdur. Elə etməliyik ki, növbəti illərdə xalqın etimadını 
doğruldaq, Azərbaycanın qarşısında duran bütün məsələləri 
uğurla həll edək, Azərbaycanı daha da gücləndirək, bölgədə və 
dünyada mövqelərimizi möhkəmləndirək, iqtisadi sahədə daha 
ciddi nailiyyətlərə çataq, bütün sosial məsələləri həll edək və 
beləliklə, ölkəmizi uğurla irəliyə aparaq. 
 
 
 240 
 
YEKUN NİTQİ 
 
Beləliklə, 2008-ci ilin yekunlarına qayıtsaq, bir daha 
demək olar ki, əvvəlki illər kimi, 2008-ci il də Azərbaycan üçün 
çox uğurlu olmuşdur. Bunu biz həm statistik göstəricilərdə, həm 
də real həyatda görürük və elə etməliyik ki, bu müsbət dinamika 
bundan sonrakı illərdə də davam etsin. Xüsusilə 2009-cu ildə, 
çünki burada da qeyd olunduğu kimi və biz bunu beynəlxalq 
mətbuatdan da izləyirik – 2009-cu il dünya iqtisadiyyatı üçün çox 
ağır il olacaqdır. Hamıya bəllidir ki, maliyyə və iqtisadi böhran, 
demək olar ki, bütün dünyaya təsir etməyə başlamışdır. Bu 
böhranın səbəbkarı biz olmamışıq. Azərbaycan iqtisadiyyatı 
yüksək sürətlə inkişaf edirdi və Azərbaycan iqtisadiyyatı dünya 
iqtisadiyyatının bir parçasıdır. Dünya iqtisadiyyatına uğurla 
inteqrasiya edir və bizim iqtisadi imkanlarımız, potensialımız 
güclənir. Bu amillər istər-istəməz, Azərbaycana da mənfi təsir 
göstərə bilər. 2009-cu il üçün bizim əsas vəzifəmiz ondan ibarət 
olacaq ki, bu beynəlxalq dünya maliyyə və iqtisadi böhranının 
Azərbaycana ola biləcək mənfi təsirinin nəticələrini minimuma 
endirək. 2009-cu il üçün nəzərdə tutulmuş infrastruktur 
layihələri və digər sosial və iqtisadi proqramlar icra 
olunmalıdır. 
Burada qeyd olundu ki, Azərbaycanda aparılan infrastruktur 
layihələrinin uğurla icrası bu proqramın düzgünlüyünü bir daha 
sübut etmişdir. Çünki bütün dövrdə beynəlxalq maliyyə qu-
rumları ilə bu sahədə diskussiyalar aparılmış və bizim bu 
istiqamətdə çox ciddi və fəal siyasətimiz bəzi hallarda bey-
nəlxalq maliyyə qurumlarında müəyyən narahatlıq yaradırdı, 
bizə xoş niyyətlə müəyyən məsləhətlər verirdilər. Ancaq 
bugünkü gün və xüsusilə inkişaf etmiş ölkələrin böhrana 
münasibəti və bu münasibətin təzahürü olan infrastruktur və 
sosial obyektlərin tikintisi niyyətləri bir daha onu göstərir ki, 
biz düzgün yoldayıq. Əgər son 5 ildə bu nəhəng infrastruktur 
layihələri icra olunmasaydı, onları bundan sonra icra etmək 
 241 
daha ağır, daha çətin olardı. Bütün infrastruktur layihələrinə  
bunu  şamil  etmək  olar. Əgər son 5 ildə güclü enerji potensialı 
yaratmasaydıq, bu gün bizim vəziyyətimiz necə olacaqdı? Son 5 
ildə Azərbaycanda electrik enerjisi sahəsində çox böyük 
nailiyyətlər əldə edilibdir. Mən ilin sonunda Səngəçal elektrik 
stansiyasının açılışında bunların hamısını qeyd etdim. Bu bizə 
imkan verdi ki, elektrik enerjisini idxal edən ölkədən onu ixrac 
edən ölkəyə çevrilək. 
Bu gün nəinki Azərbaycan elektrik enerjisini ixrac edir, hətta 
vaxtı ilə işıqsız, qazsız qalan Naxçıvan indi Türkiyəyə 17 
meqavat gücündə elektrik enerjisi ixrac edir. Bunlar son illər 
ərzində əldə edilmiş nailiyyətlərdir. Mən Səngəçal elektrik 
stansiyasının açılışında xatırlatdım ki, Sumqayıt elektrik 
stansiyasının təməlqoyma mərasimində biz ondan sonra 
başlanmış və ondan da əvvəl icra olunmuş layihələr haqqında 
bəlkə də heç ciddi düşünmürdük. Sumqayıt elektrik stansiyası 
xarici kredit hesabına və xarici podratçı tərəfindən inşa edilir. O 
stansiyanın təməlini biz 2004-cü ildə qoyduq.  Amma  o  
vaxtdan bu  günə  qədər Azərbaycanda 6 modul tipli elektrik 
stansiyası tikilmişdir. Azərbaycanın öz imkanları, vəsaiti 
hesabına, öz şirkətləri tərəfindən inşa olunmuş bu stansiyalar 
indi enerji potensialımızı böyük dərəcədə gücləndirir. Bu 
stansiyaların ümumi istehsal gücü 900 meqavata yaxındır. 
Bununla bərabər, digər mövcud olan enerji qurğularında 
aparılmış yenidənqurma işləri nəticəsində əlavə enerji 
mənbələri əldə edilibdir. İran İslam Respublikası ilə elektrik 
enerjisi mübadiləsi edirik. İmişli–Parsabad yüksək gərginlikli 
xəttin çəkilməsi nəticəsində əlavə 500 meqavat gücündə 
elektrik enerjisi əldə edəcəyik. 
Əgər bunlar olmasaydı, bugünkü Azərbaycanın vəziyyəti 
necə olacaqdı? Tam əminliklə deyə bilərəm ki, bu gün 
Azərbaycanda enerji böhranı hökm sürəcəkdi və bunun 
nəticəsində bütün iqtisadiyyat çox ağır vəziyyətə düşə bilərdi. 
Sumqayıtda elektrik stansiyasının tikintisi davam edir və yaxın 
zamanlarda istismara veriləcəkdir. Şirvanda və Qubada da inşa 
 242 
edilir. Yəni üçünün birlikdə ümumi istehsal gücü 1500 
meqavatdan çox olacaqdır. Biz bunu ona görə edirik ki, 
özümüzü növbəti illərdə də tam sığortalayaq. Azərbaycanın 
artan imkanları, artan iqtisadiyyatı yeni elektrik enerjisi tələb 
edir. 
Əgər bir neçə il əvvəl qaz təsərrüfatında baş vermiş 
hadisələri bir daha gözümüzün önündən keçirsək görərik ki, 
Azərbaycan 5 il əvvəl qaz idxal edən ölkə idi. Öz hasilatımız 
bizi təmin etmirdi və böyük həcmdə, demək olar ki, istehlak 
olunan qazın yarısını biz xaricdən alırdıq. 2006-cı ildə 
Azərbaycan xaricdən 4 milyard 500 milyon kubmetr qaz alırdı 
və böyük vəsait də ödəyirdi. Xatırlayıram, 2006-cı ilin qiyməti 
110 dollar təşkil edirdi. Ancaq 2006-cı ilin sonunda bizə qazı 
satan tərəf birdən-birə qiyməti 2 dəfədən çox artırdı və 2007-ci 
il üçün bizə elan olunmuş qiymət 230 dollar səviyyəsində idi. 
Bunu biz böyük sürpriz kimi qəbul etdik və dərhal danışıqlara 
başlamaq niyyətimizi göstərdik. Danışıqlar nəticəsində nəinki 
qiymət aşağı düşdü,  daha da artdı. Bizə dedilər ki, 230 dollara 
almaq istəmirsinizsə, onda 235 dollara alacaqsınız. Bu, 
tamamilə dözülməz, heç bir normal, sivil münasibətlərə 
sığmayan  yanaşma idi. Belə olan halda Azərbaycan bundan 
imtina etdi. Biz əməli-praktik tədbirlər gördük. Baxmayaraq ki, 
bu tədbirlərin görülməsi üçün cəmi 1 ay, ondan da az vaxtımız 
var idi. Çünki bu danışıqlar 2006-cı ilin noyabrında başlanmışdı 
və son cavabı biz dekabr ayında almışdıq. Yəni, budur reallıq və 
Azərbaycan bütün imkanlarını səfərbər edib, 2007-ci ilin qışını 
da uğurla yola verdi və bununla bərabər, 2007-ci ildə hətta 
Gürcüstana qaz nəqlinə başladı. Bax, budur bizim imkanlarımız, 
budur reallıq! 
Bu gün biz özümüzü elektrik enerjisi ilə, neftlə, qazla 
tamamilə təmin edirik. Ona görə biz arxayın yaşayırıq, ona görə 
də bu sahədəki böhranlı münasibətlər bizə təsir etmir. Ancaq biz 
hər şeyi xatırlamalıyıq və nəticə çıxarmalıyıq. 
Beləliklə, qazı idxal edən Azərbaycan bu gün qazı ixrac edir 
və bizdən qaz almaq istəyən tərəflər artır. Əgər 2007-ci il üçün 
 243 
bizə elan edilmiş qiymət 235 dollar idisə – baxmayaraq ki, 
həmin il üçün Ermənistana təklif olunan qiymət 110 dollar idi – 
indi təsəvvür edin ki, 2009-cu ilə bizə hansı qiyməti 
oxuyacaqdılar. Ən azı – yəni mən belə hesab edirəm – 1000 
kubmetr qaza 450, bəlkə də 500 dollar! Nəzərə alsaq ki, əgər 
biz burada əməli-praktik işlərə başlamasaydıq və vaxtlı-
vaxtında bunları etməsəydik – burada mən xüsusilə neft 
şirkətinin fəaliyyətini yüksək qiymətləndirmək istəyirəm – 
bizim artan tələbatımız, ehtiyacımız 4 milyard 500 kubmetr 
yox, bəlkə 5 milyard, 6 milyard kubmetr olacaqdı. Onu da 500 
dollara vuranda, Azərbaycan bu gün ancaq idxal qazına 2,5–3 
milyard dollar pul ödəməli idi. 
Bax, budur bizim gördüyümüz işlər və indi Azərbaycan 
özünü tamamilə qazla təmin edir, qazlaşdırma prosesi gedir, 
qazlaşdırılmayan rayonlar yoxdur. Heç sovet tarixində də elə 
olmamışdır ki, bütün rayonlar qazlaşdırılsın. İndi hər bir rayon 
mərkəzinə qaz verilir və növbəti illərdə o həcm daha da artacaq, 
yeni kəndlər qaz alır və bütövlükdə Azərbaycanda qazlaşdırma 
85 faiz təşkil edir. Bizdən daha çox qaz hasil edən və ixrac edən 
ölkələrdə qazlaşdırma 50–60 faiz səviyyəsindədir. Bizdə isə 85 
faizdir və biz gələcəkdə bunu daha da artıracağıq. Bu gün 
nəinki özümüzü təmin edirik, hətta Azərbaycan dünya qaz 
bazarında öz rolunu oynamağa başlamışdır. Bu gün Azərbaycan 
qazı Gürcüstanda, Türkiyədə, Yunanıstanda istehlak olunur. Bu 
coğrafiya daha da genişlənə bilər. Yəni, bu gün dünyada əlavə 
qaz mənbəyinə maraq, tələbat artır və biz də buna hazır 
olmalıyıq. Biz vaxtlı-vaxtında bütün işləri gördük, lazım olan 
nəhəng infrastrukturu – neft-qaz kəmərlərini inşa etdik. Bütün 
istiqamətlərə neft-qaz kəmərlərimiz var və istənilən istiqamətə 
biz istənilən həcmdə enerji resurslarımızı ötürə bilərik. 
Hesab edirəm ki, 2009-cu ildə biz Azərbaycan qazının nəqli 
ilə bağlı tranzit anlaşmasını tezliklə imzalamalıyıq. Aparılan 
danışıqlar onu göstərir ki, Avropada, xüsusilə Yunanıstanda və 
Bolqarıstanda Azərbaycan qazına böyük ehtiyac var. Bu iki 
ölkə ilə, həmçinin İtaliya ilə danışıqlarımız aparılır. 
 244 
İmkanlarımız elədir ki, 2009-cu ildə əgər tranzit anlaşması – 
beynəlxalq normalara və beynəlxalq təcrübəyə əsaslanmış 
tranzit müqaviləsi imzalanarsa, biz 2009-cu ildə həm 
Yunanıstana, həm də Bolqarıstana Azərbaycan qazını ixrac edə 
biləcəyik. Əlbəttə ki, bu təkcə bizdən asılı deyil, çünki tranzit 
müqaviləsinin bütün tərəfləri razılığa gəlməlidirlər. Ancaq bu 
razılıq, bir də qeyd etmək istəyirəm ki, beynəlxalq təcrübəyə, 
beynəlxalq hüquq normalarına, enerji xartiyasına 
əsaslanmalıdır. Bu potensial bizdə var, Azərbaycanın qaz 
ehtiyatlarının ən minimum həcmi 2 trilyon kubmetrdir. Yəni ki, 
növbəti illərdə biz bu imkanlardan səmərəli istifadə etməliyik. 
Bir daha demək istəyirəm ki, bu məsələ indi dünyanın 
gündəliyində bir nömrəli məsələdir və şübhə yox ki, növbəti 
illərdə enerji resurslarına olan tələbat daha da artacaqdır. Çünki 
həm dünyada yeni mənbələr aşkar olunmur, həm də ki, mövcud 
olan mənbələr və nəqletmə sistemləri bu gün artıq tam şəkildə 
fəaliyyət göstərə bilmir. Müəyyən səbəblər üzündən – bu bizim 
işimiz deyildir. Amma bu reallıqdır. İstehlakçı üçün səbəb 
önəmli deyil, İstehlakçı üçün o önəmlidir ki, o qazı, yaxud da 
ki, başqa yanacağı vaxtlı-vaxtında alsın və dünya qiymətinə 
alsın. Hamı çalışır ki, daha da ucuz qiymətə alsın. Amma əsas 
odur ki, əmniyyətli təminat olsun. Azərbaycan bu günə qədər 
özünü çox etibarlı tərəfdaş kimi göstərmişdir və bir daha demək 
istəyirəm ki, bizim enerji siyasətimiz dostluğa, əməkdaşlığa və 
qarşılıqlı maraqların təmin olunmasına yönəldilibdir. 
2009-cu ildə, əlbəttə ki, dünyanı bürümüş böhranla bağlı 
müxtəlif ölkələrdə müxtəlif tədbirlər görülür. Azərbaycanda da 
o cümlədən. Baxmayaraq ki, ölkəmizdə böhranın nəticələri hiss 
olunmur, deyə bilərəm ki, bəzi hallarda əksinə, istehlak 
qiymətlərinin aşağı düşməsi, hesab edirəm ki, ölkə vətəndaşları 
üçün çox müsbət bir haldır. Bir vaxt inflyasiya yüksək hədlərə 
çatanda, yaxud da qiymətlər qalxanda və biz izah edəndə ki, 
bunun əsas səbəbi neftin bahalaşmasıdır, digər səbəbi ölkə 
iqtisadiyyatının uğurla inkişafıdır – bəzi hallarda buna şübhə ilə 
yanaşırdılar. Amma reallıq bunu göstərir. Neftin qiyməti aşağı 
 245 
düşməyə başlayan kimi, istehlak qiymətləri də aşağı düşməyə 
başlamışdır. Biz istehlak bazarına daha da ciddi nəzarət 
etməliyik, elə etməliyik ki, süni qiymət şişirtmələri olmasın. 
Hesab edirəm ki, qiymətlərin aşağı düşməsi daha da sürətlə 
getməlidir. Həm ərzaq məhsullarının, həm tikinti materiallarının 
qiymətləri daha da aşağı düşməlidir və bunu etmək üçün bu 
sahəyə ciddi nəzarət olmalıdır. Antiinhisar fəaliyyəti gücləndir-
məliyik. Əsassız inhisarçılığa, qeyri-sağlam rəqabətə son 
qoyulmalıdır. Bu işlərlə məşğul olan tərəflər ciddi şəkildə 
cəzalandırılmalıdırlar ki, bu sahədə ciddi dönüş yaradaq. Bu 
sahədə maksimum şəffaflıq olmalıdır, dövlət qurumları 
tərəfindən bütün qanunsuz tələblər, xoşagəlməz hallar, qanun-
suz müdaxilələr dərhal dayandırılmalıdır. Qanunsuz işlərlə 
məşğul olanlar cinayət məsuliyyətinə cəlb olunmalıdır. Artıq 
olunurlar və daha geniş, daha ciddi şəkildə olunmalıdırlar. 
Dövlət əleyhinə fəaliyyət göstərməyə, əsassız iddiada olmağa, 
yaxud da ki, qanunsuz yolla varlanmağa heç kimə icazə 
verilmir. Buna görə həm nəzarət, həm də inzibati tədbirlər və 
ciddi cəza tədbirləri tətbiq olunmalıdır. Xüsusilə 2009-cu ildə 
və ondan sonrakı illərdə bu siyasət davam etdiriləcəkdir. 
Bütövlükdə maliyyə sektorunda, bank sistemində vəziyyət 
normaldır, yaxşıdır. Başqa ölkələrə nisbətən, ümumiyyətlə, 
vəziyyət çox müsbətdir.  
Əgər hansısa ölkədə vəziyyət bizdən pisdirsə, o bizi 
sevindirməməlidir. Bizi o sevindirməlidir ki, burada vəziyyət 
həmişə yaxşı olsun. Ona görə maliyyə və bank sektorunda 
görülən tədbirlər və Milli Bank tərəfindən aparılmış ciddi və 
ağıllı siyasət çox yüksək qiymətə layiqdir. Bu, davam 
etdirilməlidir. Maliyyə-bank sektoru iqtisadiyyatın əsasıdır. 
Burada bəzi təkliflər irəli sürüldü. Biz bu barədə əvvəllər də 
danışmışdıq, mən müvafiq göstərişlər vermişdim. Hesab edirəm 
ki, yaxın zamanlarda bu təkliflərin bir neçəsini icra etməliyik. 
Bu məsələ – Azərbaycanın valyuta ehtiyatlarının bir hissəsini 
Azərbaycan banklarında yerləşdirmək məsələsi artıq müzakirə 
olunur. Çalışırıq ki, Neft fondunun aktivlərini maksimum 
 246 
əmniyyətlə saxlayaq və buna nail olmuşuq. Burada həm 
etibarlılıq, həm də vəsaitin idarə olunmasından əldə edilmiş 
gəlir də vacib rol oynayır. Bizim banklarımız, yəni özəl 
banklarımız bu yaxınlarda 1 milyard dollar məbləğində kredit 
resurslarını qaytarmışlar və bu proses davam edir. Bank sektoru 
hər bir ölkənin iqtisadiyyatının inkişafında çox mühüm rol 
oynayır. Düzdür, bizim dövlət investisiya layihələrimiz, 
investisiya proqramımız çox böyükdür və milyardlarla vəsaitlə 
ölçülür, bununla bərabər, bank sektorundan verilən kreditlərin, 
xüsusilə iqtisadiyyatın real sektoruna verilən kredit resurslarının 
da çox böyük əhəmiyyəti var. Hesab edirəm ki, biz xaricdə 
saxlanılan valyuta ehtiyatlarımızdan müəyyən həcmini ən 
əmniyyətli, ən etibarlı yerli banklara yerləşdirə bilərik, o şərtlə 
ki, bu vəsait yalnız iqtisadiyyatın real sektoruna yönəldilsin və 
bu vəsaitin xərclənməsində dövlət nəzarəti həddən artıq güclü 
olsun. Burada Mərkəzi Bank, Maliyyə Nazirliyi, İqtisadi İnkişaf 
Nazirliyi və lazım olarsa digər dövlət qurumları ölkəyə 
gətiriləcək resursların idarə olunmasına nəinki nəzarət etməli, 
onlar qərarların qəbul olunmasında iştirak etməlidirlər. Ona 
görə ki, bir tərəfdən, bu vəsaitdən səmərəli istifadə olunsun, 
digər tərəfdən, bu vəsait iqtisadiyyatın bizə – dövlətə lazım olan 
sahələrinə yönəldilsin. 
Biz xarici investisiyaları alqışlayırıq və çox şadıq ki, bu 
proses Azərbaycanda davam edir. Yəni Azərbaycan xarici 
investorlar üçün cəlbedici ölkə kimi, öz əhəmiyyətini saxlayır, 
bəlkə daha da artırır və xarici investorlar vəsaiti onlara maraqlı 
olan sahələrə yönəldirlər. Dövlət investisiya xərcləri daha çox 
infrastruktura – yollara, elektrik stansiyalarına, qazlaşdırmaya, 
su xətləri, məktəblər, xəstəxanalar və mədəniyyət, idman 
obyektlərinin tikintisinə yönəldilir. Bank sektoru da 2009-cu 
ildə xüsusilə ilk növbədə real iqtisadiyyata o resursları 
verməlidir. Özəl banklar öz maliyyə resurslarından istədiyi kimi 
istifadə edə bilər. Onların bəziləri daha çox ticarət 
əməliyyatlarına üstünlük verir. Yəni, müəyyən ticarət 
əməliyyatlarının kreditləşməsi ilə məşğuldur. Bu onların öz 
 247 
işidir, amma əgər dövlət vəsaiti orada yerləşdirəcəksə, burada 
çox ciddi nəzarət və bir daha qeyd etmək istəyirəm, dövlət 
qurumlarının həlledici sözü olmalıdır. 
2009-cu ildə bütün sosial məsələlər həll olunmalıdır, buna 
söz ola bilməz. Maaşlar, pensiyalar – Azərbaycanda bu sahədə 
heç bir problem olmamışdır. Vacib olan bütün sosial proqramlar 
maksimum şəkildə icra edilməlidir. Məktəb tikintisi, 
xəstəxanaların tikintisi, təmiri. Son 5 il ərzində 1600-dən çox 
məktəb tikilib, yüzlərlə xəstəxana, tibb müəssisəsi tikilib, təmir 
olunub, bu sahədə çox ciddi irəliləyiş var. İdman qurğuları, 
mədəniyyət obyektləri – bunlar dövlət investisiya proqramında 
öz əksini tapmalıdır. O da heç kimə sirr deyil ki, neftin 
qiymətinin ucuzlaşması, əlbəttə, ölkəyə daxil ediləcək gəlirləri 
də azaldacaqdır. Ona görə dövlət investisiya proqramında 
mütləq prioritetlər göstərilməlidir. Əvvəlki illərdə dövlət 
investisiya proqramı qəbul olunur və bu bütün sahələri əhatə 
edirdi. Bu gün də belədir, belə də olacaqdır. Amma bununla 
bərabər, orada hər bir sahə üzrə prioritet layihələr 
göstərilməlidir. Hər bir qurum da öz daxilində bu prioritetləri 
müəyyən etməli və bunları Maliyyə Nazirliyi, İqtisadi İnkişaf 
Nazirliyi ilə və hökumətlə razılaşdırmalıdır. Hesab edirəm ki, 
biz dövlət investisiya proqramını maksimum dərəcədə icra 
edəcəyik. Ancaq vəziyyətlə bağlı, bu məsələlərə qənaətlə bax-
malıyıq. Hansı məsələlər mütləq icra olunmalıdırsa, onları icra 
etməliyik. Hansılar ki, misal üçün, bir il gözləyə bilər, o qədər 
də vacib deyil, onları  saxlaya bilərik. 
Vacib olan məsələlərdən biri məcburi köçkünlərin yaşayış 
səviyyəsinin yaxşılaşdırılması və məşğulluğunun artırılması 
Dövlət Proqramının icrasıdır. Bildiyiniz kimi, proqrama 
əlavələr edilibdir. Biz böyük sosial məsələnin həllinə nail ola 
bilmişik. İndi Azərbaycanda bir dənə də çadır şəhərciyi yoxdur 
və növbəti proqramda soydaşlarımızın yataqxanalardan, hərbi 
hissələrdən, məktəblərdən, digər yararsız binalardan 
köçürülməsi məsələləri dayanır. Bu da çox böyük əhəmiyyət 
 248 
daşıyır. Biz bunu 2009-cu ildə mütləq uğurla davam 
etdirməliyik. 
Dünya böhranının Azərbaycana ola biləcək ən ciddi təsiri 
ondan ibarət ola bilər ki, bu gün ixrac məhsulu istehsal edən 
müəssisələrdə ixrac imkanları azala bilər və biz bunu artıq 
görürük. Bu reallıqdır və bizdən asılı deyildir. Daxili bazara 
işləyən müəssisələrdə heç bir problem yoxdur və olmayacaqdır. 
Bu, əlbəttə ki, bizim üçün çox gözlənilməz olmuşdur. Çünki 
bizim istəyimiz həmişə ondan ibarət olmuşdur ki, Azərbaycanda 
rəqabətqabiliyyətli ixrac məhsulları buraxaq. Həm xarici 
investorları bu işlərə yönəldirdik, həm də Dövlət İnvestisiya 
Şirkəti xətti ilə görülən işlər və cəlb olunan xarici kreditlərlə 
bərabər, yeni layihələrin icra olunması da o istiqamətə 
yönəldilmişdi. 
Amma indi belə çıxır ki, xaricdə yaranmış çətinliklərlə bağlı 
bizim ən gözəl ixracyönümlü müəssisələrimiz zərər çəkəcəkdir. 
Bunu heç kim gözləyə bilməzdi, ancaq bu reallıqdır. Bir daha 
demək istəyirəm ki, bu bizdən asılı deyildir. Amma 
ixracqabiliyyətli müəssisələrə – istər dövlət, istər özəl olsun, 
heç bir fərq qoyulmamalıdır – biz dövlət yardımı etməliyik, 
artıq bunu etməyə başlamışıq. Əvvəllər də strateji əhəmiyyət 
daşıyan və həm böyük işçi qüvvəsini cəmləşdirən, həm də 
böyük potensiala malik müəssisələrə güzəştli şərtlərlə elektrik 
enerjisi və qaz verilirdi. Ancaq indiki şəraitdə daha da ciddi 
yardım tədbirləri görülməlidir. Biz bunu etməyə başlamışıq. 
Artıq bu məsələ ilə bağlı mən bir neçə göstəriş vermişəm. Biz 
mövcud olan və gələcəkdə mənfi perspektivi ola biləcək 
ixracyönümlü müəssisələri müəyyən etməliyik, indidən 
bilməliyik ki, hansı müəssisədə problem yarana bilər və o 
problemləri qabaqlamalıyıq. 
Bunun müxtəlif yolları ola bilər. Əlbəttə, ən gözəl yol ondan 
ibarət ola bilər ki, həmin o ixrac məhsulları Azərbaycanın 
daxilində satılsın. Bunu etmək üçün artıq çox ciddi müasir emal 
müəssisələri yaradılmalıdır. Bəzi hallarda biz məhsulları ona 
görə ixrac edirik ki, daxildə onları emal etmək üçün imkan 
 249 
yoxdur. Yəni, hökumət gərək bu məsələ ilə ciddi məşğul olsun 
və konkret təkliflər versin ki, 2009-cu ildə biz bunu edək. Bu 
həm  müəssisələrə bir yardım kimi müsbət rol oynayacaq, həm 
də ki, ümumiyyətlə, ölkə iqtisadiyyatının sağlamlaşdırılmasına 
gətirib çıxaracaqdır. 
Bu böhran bütün ölkələr üçün bir növ sınaqdır. Əminəm ki, 
Azərbaycan bu böhrandan daha da güclü çıxacaqdır. Yəni, bu 
bizi daha da səfərbər edəcəkdir. Biz həm maliyyə intizamının, 
həm istehlak bazarına nəzarətin gücləndirilməsi, həm də strateji 
istehsal sahələrinin sağlamlaşdırılması ilə daha da güclü 
olmalıyıq. Bütün bu görüləcək tədbirlər böhran başa çatandan 
sonra da Azərbaycan iqtisadiyyatına ancaq müsbət təsir 
göstərəcəkdir. 
Həmişə olduğu kimi, ərzaq təhlükəsizliyi məsələlərinə çox 
böyük diqqət göstərilməlidir. Sahibkarlara kreditlərin verilməsi 
davam etdiriləcəkdir. İndiyədək Sahibkarlığa Kömək Milli 
Fondu, yəni dövlət tərəfindən yerli sahibkarlara 400 milyon 
dollara qədər kredit resursları verilibdir. Böyük məbləğdir. 
Artıq bu ildən o kreditlərin bir hissəsi qayıdacaq və hesab 
edirəm ki, o qayıdan vəsait yenidən kredit şəklində, amma daha 
da böyük həcmdə ölkə iqtisadiyyatına yatırılmalıdır. Biz bu 
yolla həm sahibkarları dəstəkləyəcəyik, həm də ki, kredit 
resurslarımız daha da artacaqdır. Gələn ilin planlarında 
sahibkarlara veriləcək kreditlərin həcmi daha da artmalıdır. 120 
milyon manat həcmində olacaqdır. Bununla bərabər, fermerlərə 
subsidiyalar davam etdiriləcəkdir, güzəştli şərtlərlə gübrə 
veriləcəkdir. Yəni, kənd təsərrüfatının inkişafı üçün bütün 
lazımi tədbirlər görüləcəkdir. 
Biz ərzaq təhlükəsizliyinə yüksək səviyyədə nail ola bildik, 
amma hələ ki, tam şəkildə nail ola bilməmişik. Biz buna 100 
faiz nail olmalıyıq. Dünyada gedən proseslər bizi buna vadar 
edir. Bir müddət bundan əvvəl dünyada taxıl qıtlığı yaranmışdı. 
Taxıl istehsalçıları taxılı satmırdılar, hətta əvvəllər bizim özəl 
şirkətlər tərəfindən imzalanmış müqavilələr də icrasız qalmışdı. 
Ona görə biz dərhal çalışmağa başladıq ki, yerli istehsalı 
 250 
gücləndirək. Bu gün isə, cəmi bir il keçəndən sonra vəziyyət 
tamamilə fərqlidir. İndi dünyada o qədər taxıl yığılıb ki, müştəri 
axtarırlar və bizə də müraciət edirlər ki, gəlin bizdən taxıl alın. 
Yəni, bu onu göstərir ki, bu gün belədir, sabah başqa cür ola 
bilər. Ona görə biz tam şəkildə özümüzü bütün strateji 
məhsullarla təmin etməliyik. Enerji təhlükəsizliyi təmin olunub, 
ərzaq təhlükəsizliyi təmin ediləcək və bizim üçün vacib olan 
nəqliyyat təhlükəsizliyi təmin edilir. Bu sahəyə də böyük 
investisiyalar qoyulub, nəqliyyat sektorunun bütün 
istiqamətlərində çox ciddi nəticələr, gözəl nailiyyətlər vardır. 
Bir sözlə, 2009-cu ili biz planlaşdırdığımız kimi başa 
vurmalıyıq. Əlbəttə ki, maliyyə və iqtisadi böhran bütün 
ölkələrin siyasətinə öz təsirini göstərir – kiməsə çox, kiməsə az. 
Haradasa iqtisadiyyat daha möhkəmdir, haradasa möhkəm 
deyildir. Ölkələr var ki, onların iqtisadi uğuruna heç kim şübhə 
edə bilməzdi, ancaq bu gün onlar tam şəkildə xarici maliyyə 
yardımından asılıdır. Beynəlxalq Valyuta Fondunun dünyadakı 
rolu yenidən artmağa başlamışdır. Biz bir ara, Azərbaycan 
bütün borcları qaytarandan sonra artıq onlarla məsləhətləşmələr 
formatında işləyirdik, bu indi də belədir və Azərbaycana xarici 
maliyyə resursları lazım deyildir. Ancaq ölkələr var ki, onlar 
iqtisadi cəhətdən oturuşmuş ölkələr hesab olunurdu. Lakin 
həyat göstərdi ki, xarici maliyyə yardımı olmasa, o ölkələr bu 
sınaqdan çıxa bilməz. Xarici maliyyə yardımının isə digər tərəfi 
var. Heç kim heç kimə müftə, hədiyyə kimi pul vermir. Bəzi 
hallarda kimsə kiməsə müftə nəsə verir. Bəzən açıq şəkildə, 
bəzən gizli şəkildə. Amma indiki zəmanədə heç nəyi gizlətmək 
mümkün deyildir. Ancaq bu yardımdan, əlbəttə ki, istifadə 
edənlər ondan sonra o borcu artıqlaması ilə bu və ya digər 
şəkildə qaytaracaqdır. Bəziləri iqtisadi yollarla, bəziləri siyasi 
yollarla, bəziləri öz dövlət müstəqilliyini azaltmaqla, yaxud da 
ki, məhdudlaşdırmaqla Azərbaycan o ölkələrdəndir ki, öz 
problemlərini özü həll edir, heç kimə və heç nəyə möhtac 
deyildir. Heç kimdən asılı deyil, heç kimdən heç bir hədiyyə 
ummur, gözləmir və olsa da, qəbul etmir. Biz öz siyasətimizi 
 251 
davam etdirəcəyik. Azərbaycan güclü ölkədir və bu böhranlı 
vəziyyət hamıya bir daha göstərir ki, bizim ölkəmiz ən yüksək 
səviyyəyə gəlib çatıbdır. 
Bir daha demək istəyirəm ki, 2009-cu ildə bütün nəzərdə 
tutulmuş vəzifələr icra edilməli və həmişə olduğu kimi, ilk 
növbədə diqqət mərkəzində Azərbaycan vətəndaşları olma-
lıdırlar. Onların rifah halı, təhlükəsizliyi, yaxşı yaşaması bizim 
hamımızın borcudur. Sizə və bütün Azərbaycan xalqına yeni 
ildə yeni uğurlar arzulayıram. Sağ olun. 
 
 
 
 
 
 252 
 
 
 
 
ATƏT-in MİNSK QRUPUNUN HƏMSƏDRLƏRİ  
VƏ ATƏT-in HAZIRKI SƏDRİNİN XÜSUSİ 
NÜMAYƏNDƏSİ İLƏ GÖRÜŞ 
 
Prezident sarayı 
 
19 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 19-da ATƏT-in Minsk qrupunun həmsədrləri Mətyu 
Brayzəni (ABŞ), Bernar Fasyeni (Fransa), Yuri Merzlyakovu 
(Rusiya) və ATƏT-in hazırkı sədrinin xüsusi nümayəndəsi Anji 
Kaspirşiki qəbul etmişdir. 
Görüşdə Ermənistan–Azərbaycan, Dağlıq Qarabağ münaqi-
şəsinin həlli ilə bağlı aparılan danışıqların hazırkı vəziyyəti və 
perspektivlərinə dair məsələlər müzakirə olunmuşdur. 
 
 
 
 
 
 
 
 253 
 
 
 
AVSTRALİYA İTTİFAQININ GENERAL-
QUBERNATORU ZATİ-ALİLƏRİ 
XANIM KVENTİN BRYUSA 
 
Hörmətli xanım General-Qubernator! 
Ölkənizin milli bayramı – Avstraliya günü münasibətilə 
Sizi və xalqınızı səmimi-qəlbdən təbrik edirəm. 
Ümidvaram ki, Azərbaycan ilə Avstraliya arasındakı 
münasibətlər daim dostluq və əməkdaşlıq məcrasında inkişaf 
edərək xalqlarımızın rifahına və bir-birinə daha da 
yaxınlaşmasına xidmət edəcəkdir. 
Bu əlamətdar gündə Sizə ən xoş arzularımı yetirir, dost 
Avstraliya xalqına əmin-amanlıq və firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 19 yanvar 2009-cu il 
 
 
 254 
 
 
 
AVROPA İTTİFAQININ XARİCİ ƏLAQƏLƏR VƏ 
AVROPA QONŞULUQ  SİYASƏTİ ÜZRƏ 
KOMİSSARI XANIM BENİTA FERRERO - 
VALDNERİN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞ 
 
Prezident sarayı 
 
21 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 21-də Avropa İttifaqının Xarici əlaqələr və Avropa 
Qonşuluq Siyasəti üzrə komissarı xanım Benita Ferrero-
Valdnerin başçılıq etdiyi nümayəndə heyətini qəbul etmişdir. 
Görüşdə ölkəmizlə Avropa İttifaqı arasında müxtəlif 
sahələrdə uğurla inkişaf edən əməkdaşlığın bundan sonra da 
yaxşı perspektivləri olduğu vurğulandı. Azərbaycanın Avropa 
Qonşuluq Siyasətində fəal iştirakı yüksək qiymətləndirildi, 
Azərbaycanla Avropa İttifaqı arasında əlaqələrin gələcək 
inkişafına dair geniş fikir mübadiləsi aparıldı. 
 
 
 
 
 255 
 
 
 
ŞRİ-LANKA DEMOKRATİK SOSİALİST 
RESPUBLİKASININ PREZİDENTİ ZATİ-ALİLƏRİ  
CƏNAB MAHİNDA RACAPAKSAYA 
 
Hörmətli cənab Prezident! 
Milli bayramınız – Müstəqillik günü münasibətilə Sizə və 
bütün xalqınıza ən səmimi təbriklərimizi yetirirəm. 
Ümidvaram ki, Azərbaycan ilə Şri-Lanka arasında təşəkkül 
tapmış münasibətlər xalqlarımızın rifahı naminə daim dostluq 
və əməkdaşlıq məcrasında inkişaf edəcək və genişlənəcəkdir. 
Bu əlamətdar gündə Sizə möhkəm cansağlığı, işlərinizdə 
uğurlar, dost xalqınıza sülh və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 23 yanvar 2009-cu il 
 
 
 
 
 256 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN MACARISTANA İŞGÜZAR 
SƏFƏRİ 
 
26 yanvar 2009-cu il 
 
   Azərbaycan Respublikasının Prezidenti İlham Əliyev Bu-
dapeştdə keçiriləcək Nabukko layihəsinə dair sammitdə iştirak 
etmək üçün yanvarın 26-da Macarıstana işgüzar səfərə yola 
düşmüşdür. 
 Azərbaycan prezidentini Heydər Əliyev Beynəlxalq Aero-
portunda Baş nazir Artur Rasizadə və Bakı Şəhər İcra Ha-
kimiyyətinin başçısı Hacıbala Abutalıbov yola saldılar.  
   
                                                      * * *  
Azərbaycan Respublikasının Prezidenti İlham Əliyev yan-
varın 26-da Macarıstan Respublikasına işgüzar səfərə gəl-
mişdir. 
Azərbaycan prezidentini və xanımı Mehriban Əliyevanı Bu-
dapeştin «Ferihegy-2» Beynəlxalq hava limanında Maca-
rıstanın yüksək vəzifəli dövlət və hökumət nümayəndələri 
qarşıladılar. 
Prezident İlham Əliyev hava limanından onun üçün ayrılmış 
iqamətgaha – «İntercontinental» mehmanxanasına yola düşdü. 
 
 257 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN   
MACARISTANIN BAŞ NAZİRİ   
FERENTS DYURÇAN İLƏ GÖRÜŞÜ 
 
Budapeşt 
 
26 yanvar 2009-cu il  
 
Azərbaycan prezidenti İlham Əliyev Budapeştdə Parla-
ment binasında Macarıstanın Baş naziri Ferents Dyurçan ilə 
görüşmüşdür. 
Görüşdə Azərbaycan ilə Macarıstan arasında əlaqələrin si-
yasi-iqtisadi, humanitar sahədə uğurla inkişaf etdiyi bildirildi, 
bu əlaqələrin daha da genişləndirilməsi üçün böyük potensialın 
olduğu vurğulandı. Söhbət zamanı yanvarın 27-də keçiriləcək 
Nabukko sammitinin əhəmiyyəti, habelə, Azərbaycanın Avropanın 
enerji təhlükəsizlik sistemində rolu, önəmi qeyd olundu. 
Görüşdə ölkələrimiz arasında əlaqələrin bundan sonra da 
genişlənəcəyinə əminlik ifadə edildi, bu əlaqələrin Azərbaycan 
ilə Avropa İttifaqı arasında əməkdaşlığın genişlənməsi baxı-
mından əhəmiyyətli olduğu bildirildi. 
 
 258 
 
 
 
MACARISTAN TELEQRAF AGENTLİYİNƏ VƏ 
DUNA TELEVİZİYASINA MÜSAHİBƏ 
 
Budapeşt 
 
26 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 26-da Budapeştdə onun üçün ayrılmış iqamətgahda – 
«İntercontinental» mehmanxanasında Macarıstan Teleqraf 
Agentliyinə (MTİ) və Duna televiziyasına müsahibə vermişdir. 
Dövlətimizin başçısı Nabukko layihəsinin əhəmiyyəti, 
Azərbaycanın bu beynəlxalq layihəyə münasibəti, ölkəmizin qaz 
hasilatı, ixrac potensialı, onun perspektivləri, Azərbaycanın 
Avropanın enerji təhlükəsizliyinin təmin olunmasında rolu, 
habelə Azərbaycan və Macarıstan xalqları arasında tarixi 
oxşarlıq, yaxın münasibətlər, eləcə də kütləvi informasiya 
vasitələrinin əlaqələrimizin inkişafındakı rolu ilə bağlı 
suallarına ətraflı cavab vermişdir. 
 
Bloomberg - Nyus televiziyasına müsahibə 
 
Azərbaycan Respublikasının prezidenti İlham Əliyev yan-
varın 26-da Budapeştdə onun üçün ayrılmış iqamətgahda – 
«İntercontinental» mehmanxanasında Bloomberg-Nyus televi-
ziyasına müsahibə vermişdir. 
Prezident İlham Əliyev Nabukko layihəsi ilə bağlı Azər-
baycanın mövqeyi, ölkəmizdə neft-qaz sənayesinin hazırkı 
vəziyyəti və perspektivləri, boru kəmərlərinin fəaliyyəti, şaxə-
ləndirilməsi, Avropanın enerji təhlükəsizliyində Azərbaycanın 
iştirakı ilə bağlı suallara cavab vermişdir. 
 
 
 259 
 
 
BOLQARISTANIN BAŞ NAZİRİ  
SERGEY  STANİŞEV İLƏ GÖRÜŞ 
 
Budapeşt 
 
26 yanvar 2009-cu il  
 
Azərbaycan Respublikasının Prezidenti İlham Əliyev 
yanvarın 26-da Budapeştdə Bolqarıstan Respublikasının Baş 
naziri Sergey Stanişev ilə görüşmüşdür. 
Görüşdə əsasən enerji sahəsində əməkdaşlıq və ikitərəfli 
münasibətlərin bütün sahələrdə daha da inkişaf etdirilməsi 
məsələləri ətrafında fikir mübadiləsi aparıldı. Qeyd olundu ki, 
son illər ərzində iki ölkə arasında əlaqələr bütün sahələrdə 
uğurla inkişaf edir. 
Bolqarıstanın Baş naziri dedi ki, Budapeştdə Nabukko ilə 
bağlı sammitin keçirilməsinin konkret addımların atılması 
baxımından böyük əhəmiyyəti olacaqdır. 
Prezident İlham Əliyev ikitərəfli münasibətlərin dinamik 
şəkildə inkişaf etdiyini vurğuladı və qeyd etdi ki, indi enerji 
amili gündəlikdə prioritet məsələlərdən biri kimi durur və bu, 
gələcəkdə də davam edəcəkdir. Çünki enerji təhlükəsizliyi hər 
bir ölkə üçün vacib məsələlərdən biridir. Bu baxımdan Nabukko 
ilə əlaqədar sammitin keçirilməsi əməkdaşlığın geniş-
ləndirilməsinə imkan yaradacaqdır. 
 
 260 
 
 
 
 
ÇEXİYANIN BAŞ NAZİRİ MİREK TOPOLANEK 
İLƏ GÖRÜŞ 
 
Budapeşt 
 
26 yanvar 2009-cu il  
 
Azərbaycan Respublikasının Prezidenti İlham Əliyev 
yanvarın 26-da Budapeştdə Çexiya Respublikasının Baş 
naziri Mirek Topolanek ilə görüşmüşdür. 
Baş nazir Çexiyanın Avropa İttifaqına sədrliyi dövründə 
Azərbaycanla Avropa İttifaqı arasında əməkdaşlığın daha da 
genişləndirilməsi, Azərbaycanın Avropa strukturlarına daha 
da sıx inteqrasiyasına öz töhfəsini verməyə hazır olduğunu 
bildirdi. O, Azərbaycanla ikitərəfli münasibətlərin mütəlif 
sahələrdə də genişlənəcəyinə əmin olduğunu vurğuladı. 
Mirek Topolanek Nabukko layihəsinin əhəmiyyətinə də 
toxundu, Azərbaycanı Avropanın enerji təhlükəsizliyi m-
əsələsində çox önəmli rol oynayan bir ölkə kimi dəyər-
ləndirdi. 
Prezident İlham Əliyev Çexiya ilə əməkdaşlığın, eyni za-
manda, Avropa İttifaqına sədrliyi dövründə Azərbaycanla 
Avropa İttifaqı arasında əməkdaşlığın daha da genişlən-
məsinə xidmət edəcəyinə ümidvar olduğunu bildirdi. Dövlə-
timizin başçısı dedi ki, Azərbaycan Avropa İttifaqının «Yeni 
qonşuluq siyasəti»ndə yaxından iştirak edir və Avropa İttifa-
qının enerji təhlükəsizliyinə töhfə verir. Azərbaycan qazı 
Avropa ölkələrinə ixrac olunur. Prezident İlham Əliyev Na-
bukko layihəsinin əhəmiyyətini vurğuladı. Dövlətimizin baş-
çısı Çexiya ilə ikitərəfli münasibətlərin genişlənəcəyinə 
əminliyini bildirdi. Ermənistanın Azərbaycana təcavüzünün, 
 261 
ərazimizin Ermənistan tərəfindən işğal olunmasının regional 
əməkdaşlığa, təhlükəsizlik arxitekturasına böyük əngəllər 
yaratdığını bildirdi. Prezident İlham Əliyev əmin olduğunu 
vurğuladı ki, Avropa İttifaqı bu münaqişənin tezliklə həllində 
fəal iştirak edəcəkdir. 
 
 
 
 
 
 
 262 
 
 
 
AVROPA İNVESTİSİYA BANKININ PREZİDENTİ 
İLƏ GÖRÜŞ  
 
Budapeşt 
 
26 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 26-da Budapeştdə onun üçün ayrılmış iqamətgahda – 
«İntercontinental» mehmanxanasında Avropa İnvestisiya Ban-
kının (EİB) prezidenti Filipp Maystadt ilə görüşmüşdür. 
Görüşdə Nabukko layihəsi və onun həyata keçirilməsi ilə 
bağlı məsələlər ətrafında fikir mübadiləsi aparılmışdır 
 
 
 
 263 
 
 
 
AVROPA KOMİSSİYASININ ENERGETİKA 
MƏSƏLƏLƏRİ ÜZRƏ KOMİSSARI  
ANDRİS PİEBALQS İLƏ GÖRÜŞ 
 
Budapeşt 
 
26 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 26-da Budapeştdə Avropa Komissiyasının Energetika 
məsələləri üzrə komissarı Andris Piebalqs ilə görüşmüşdür. 
Görüşdə Nabukko layihəsinə dair sammitin əhəmiyyəti 
vurğulandı, Azərbaycan ilə Avropa İttifaqı arasında enerji 
təhlükəsizliyi sahəsində əməkdaşlığın səviyyəsindən məmnunluq 
ifadə olundu. Söhbət zamanı qarşılıqlı əməkdaşlığın gələcək 
perspektivləri ilə bağlı fikir mübadiləsi aparıldı. 
 
 
 
 264 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN NABUKKO LAYİHƏSİNƏ 
DAİR SAMMİTDƏ ÇIXIŞI  
   
Budapeşt 
 
27 yanvar 2009-cu il 
 
Hörmətli xanımlar və cənablar! 
Öncə mən bizi qəbul edən Macarıstan tərəfinə və Baş 
nazir Dyurçana bu cür möhtəşəm tədbiri təşkil etdiyinə görə 
minnətdarlığımı bildirmək istəyirəm. Əminəm ki, bu gün 
keçirdiyimiz müzakirələr layihənin bütün iştirakçıları, istər 
təchizatçı, tranzit ölkələr, istərsə də istehlakçılar arasında daha 
çox anlaşmanı təmin edəcək və irəliyə doğru daha sürətlə 
addımlamağa imkan yaradacaqdır. 
Azərbaycan regionun və Avropanın enerji təhlükəsizliyində 
öz rolunu oynayır. Son illər başladığımız və uğurla həyata 
keçirdiyimiz layihələr regionda yeni vəziyyət yaradıbdır. 
Dünyada ilk dəfə olaraq, Xəzərin enerji resursları alternativ 
yolla Qərb bazarlarına çıxarılır. Tərəfdaşlarımızla birgə 
çəkdiyimiz neft və qaz boru kəmərləri Azərbaycana təchizat 
marşrutlarını şaxələndirməyə, iqtisadi və sosial tələbatlarımızı 
ödəməyə, iqtisadi və siyasi islahatları daha sürətlə aparmağa 
imkan yaradır. 
Bir sözlə, Azərbaycanın enerji siyasəti ölkəmiz, xalqımız, 
qonşularımız və bütöv region üçün artıq böyük fayda verir. Bu 
gün Xəzərdə alternativ mənbələr üçün yeni nəqletmə layihələri 
haqqında söhbət açdığımız zaman hamımız etiraf edirik ki, bu 
nailiyyətin bünövrəsi  keçən əsrin 90-cı illərinin ortalarında 
qoyulmuşdur. Bakı–Tbilisi–Ceyhan neft və Bakı–Tbilisi–
Ərzurum qaz boru kəmərləri çəkilmişdir. Bu addım qapıları açır 
 265 
və imkanlara aparan yolun təzahürüdür. Vaxt keçdikcə və 
həmin layihələri yekunlaşdırdıqca, biz lazım olan işləri yerinə 
yetirdik. Azərbaycanın çəkdiyi boru kəmərləri xəritəsinə nəzər 
yetirsəniz, görərsiniz ki, neft və qaz kəmərləri hər bir 
istiqamətdə gedir. Bu gün malik olduğumuz yeddi neft və qaz 
boru kəməri bizə hasil etdiyimiz qədər enerji daşıyıcılarını 
müxtəlif istiqamətlərdə nəql etməyə imkan yaradır. Bunlar bizə 
imkan verir ki, yalnız bir marşrutdan, tranzit yolundan asılı 
olmayaq. 
Biz hasilatçılar ilə tranzit ölkələr arasında mübahisədən əziyyət 
çəkən istehlakçıların narahatlığını  anlayırıq. Etibarlı tərəfdaş və 
dost ölkə kimi, o cümlədən müstəqillik dövründən verdiyi vədləri 
yerinə yetirən tərəf kimi, Azərbaycan bəyan etdiyi addımları 
atıbdır. Gələcəkdə isə şaxələndirmə işində daha fəal rol oynamağı 
planlaşdırırıq. Şaxələndirmə hamımız, o cümlədən hasilatçılar 
üçün vacibdir. Əgər biz yalnız bir yoldan asılı olacağıqsa, onda 
problemlərlə üzləşə bilərik və ədalətli qiymətə nail olmayacağıq. 
Lakin variantların müxtəlif olduğu təqdirdə özümüzü daha rahat 
hiss edə bilərik. 
Azərbaycanın nəhəng qaz ehtiyatlarını nəzərə alsaq – 
minimum hesablamalara görə, minimum həcmi 2 trilyon 
kubmetr səviyyəsindədir – bu sərvətimiz gələn onilliklər, 100 il 
ərzində bizim üçün kifayət edəcəkdir. Əlbəttə ki, biz bazarlara 
və tranzit ölkələrlə münasibətlərimizə uyğun olaraq hasilat 
sürətimizi, sərmayə proqramlarımızı planlaşdırmalıyıq. Nə 
qədər çox ölkə Azərbaycandan qaz alarsa, bu, Azərbaycanın 
özü üçün bir o qədər yaxşıdır və həmin ölkələr üçün faydalıdır. 
Başladığımız və uğurla həyata keçirdiyimiz layihələr göstərir ki, 
bütün iştirakçıların maraqları üst-üstə düşəndə, vahid heyət kimi 
işləyəndə, hər bir tərəf ümumi işə töhfə verəndə uğur əldə edilir.  
Nabukkoya gəldikdə, Azərbaycan hər zaman bu layihəni 
dəstəkləyibdir. Bu gün bir daha bəyan etmək istəyirik ki, biz öz 
dəstəyimizi davam etdirəcəyik. Bu məqsədlə hazırlanmış 
bəyannamə bunu aydın şəkildə əks etdirir. Əlavə olaraq demək 
istəyirəm ki, bir neçə ay öncə Bakıda enerji sammiti zamanı biz 
 266 
Xəzər dənizi regionunda müxtəlif layihələri, o cümlədən 
Nabukkonu müzakirə etdik və onu dəstəkləməklə öz siyasi 
iradəmizi qəbul olunmuş Bəyannamədə ifadə etdik. 
Hesab edirəm ki, bütün iştirakçıların – təchizatçıların, tranzit 
ölkələrin və istehlakçıların maraqlarını bir araya gətirmək vaxtı 
yetişibdir. Bu halda biz bir neçə məqsədə nail olmalıyıq. Öncə, 
etibarlı təchizat təmin edilməlidir, çünki evində qazın 
olmamasında kimin günahkar olduğu istehlakçı üçün vacib 
deyildir. O, sadəcə qaza ehtiyac duyur, qazın qiymətini ödəyib 
və ondan istifadə etmək hüququna malikdir. İkincisi, etibarlı 
təchizat marşrutudur. Ümumi şəkildə qavranılmalıdır ki, tranzit 
ölkələr ərazisindən daha çox həcmdə enerji daşıyıcıları keçəndə 
bir o qədər çox fayda götürürlər. Qiymət də ədalətli olmalıdır, 
çünki neftdən fərqli olaraq, qazın qiyməti azad bazar tərəfindən 
tənzimlənmir.    Azərbaycana gəldikdə, biz hər zaman 
istehlakçılarımızın tələbatlarına cavab verməyin tərəfdarı 
olmuşuq və yaxşı tərəfdaşlıq ruhu bizə uğur qazanmağa 
imkanlar yaradıbdır. Hesab edirəm ki, bütün bu amilləri və 
Avropada təchizat mənbələrinin şaxələndirmə ilə bağlı 
narahatlıqları nəzərə alaraq, regionumuzda nəhəng enerji 
ehtiyatlarından istifadədə uğurlar əldə edə bilərik. 
Nabukko barədə müzakirələr başlayanda, Azərbaycan 
təchizatçılardan biri kimi nəzərdə tutulmurdu. O vaxt təchizat 
mənbəyi kimi, başqa yer baxılırdı. Səmimi desək, bu, həmin 
vaxt düzgün qərar idi, çünki Azərbaycan həmin dövrdə hətta öz 
tələbatlarımızı ödəmək üçün kifayət qədər həcmdə qaz hasil 
etmirdi. Lakin bu gün vəziyyət fərqlidir. Azərbaycan artıq həm 
tranzit ölkə, həm potensial ilkin təchizat mənbəyi hesab edilir. 
Bu cür nəhəng ehtiyatların və artıq müasir infrastrukturun, nəql 
qurğularının olması, eləcə də ilbəil artan qaz hasilatının həcmi 
ilə biz qarşılıqlı maraq doğuran məsələlər üzərində ciddi şəkildə 
işləyə bilərik. Əminəm ki, bütün maraqları bir araya gətirərək, 
uğur əldə edəcəyik. 
Mənim dostum, Baş nazir Dyurçan haqlı olaraq bildirdi: 
«Azərbaycan kimi ölkələr sırf xammal mənbəyi hesab 
 267 
edilməsini istəmirlər». Bu, keçmişdə də belə olub. Həmin vaxt 
biz Sovet İttifaqında yaşayırdıq və enerji mənbələri ilə zəngin 
respublikalar təchizat bazası sayılırdı. Azərbaycanda böyük 
miqdarda neft və qaz hasil olunurdu. Lakin ölkəmiz 
müstəqilliyini əldə etdikdən sonra bizə qalan yalnız dağıdılmış 
infrastruktur, tükənmiş neft və qaz yataqları,  böhran içərisində 
olan iqtisadiyyat idi.  Bu, xalqımızın 1991-ci ildə üzləşdiyi 
miras idi. Biz çox səylər göstərdik və xarici tərəfdaşlarımızla 
əməkdaşlıq qurduq. Beləliklə, bugünkü hasilat həcmimiz 
ölkəmizə heç nədən asılı olmamaq imkanı yaradır. Nabuk-
kodakı iştirakımıza gəldikdə isə əməkdaşlığımızın əlavə 
aspektlərini görmək istərdik. Biz maliyyə dəstəyinə ehtiyac 
duymuruq və özümüzü təmin edən ölkəyik. Bizə sıx inteqrasiya, 
Avropa İttifaqı ilə daha çox proqramlar, birgə səylər nəticəsində 
həll olunan məsələlər və səmərəli tərəfdaşlıq lazımdır. Bunlar 
üçün yaxşı əsaslar var. Əminəm ki, enerji layihələri bu 
tərəfdaşlığı gücləndirəcəkdir. 
Bizim enerji siyasətimiz və fəlsəfəmiz ondan ibarətdir ki, 
enerji məsələləri xalqları ayırmalı deyil, birləşdirməlidir. Enerji 
məsələləri siyasi təzyiq və böhtan aləti kimi istifadə edilməli 
deyildir. Bizim siyasətimiz, təcrübəmiz və Azərbaycan 
tərəfindən atılmış praktik addımlar – əminəm ki, isteh-
lakçılarımız və tranzit ölkələr bunu etiraf edə bilər – göstərir ki, 
tərəfdaşlığa və dərhal maliyyə nəticələrinə yönəlmiş siyasət 
uğurlar gətirəcəkdir. 
Mən bu cür vacib tədbiri təşkil etdiyinə görə qəbul edən 
tərəfə bir daha öz minnətdarlığımı bildirmək istəyirəm. Bir daha 
demək istəyirəm ki, Azərbaycan şaxələndirmə siyasətinə, 
Avropa İttifaqı və Avroatlantik strukturları ilə güclü tərəf-
daşlığa sadiqdir. Biz bu layihəni irəli aparmaqda əlimizdən 
gələni edəcəyik. Çox sağ olun. 
 
 
 
MACARISTAN PREZİDENTİ  
 268 
LASLO ŞOYOM İLƏ GÖRÜŞ 
 
Budapeşt  
 
27 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 27-də Budapeştdə Prezident  sarayında  Macarıstanın 
dövlət başçısı Laslo Şoyom ilə görüşmüşdür.  
Görüşdə iki ölkə arasında münasibətlərin uğurlu inki-
şafından məmnunluq ifadə olundu, yüksək səviyyədə qarşılıqlı 
səfərlərin əlaqələrin inkişafına töhfə verdiyi, habelə müxtəlif 
sahələrdə əməkdaşlığın daha da genişləndirilməsi üçün yaxşı 
perspektivlərin olduğu bildirildi. 
Dövlət başçıları ikitərəfli münasibətlər və qarşılıqlı maraq 
doğuran digər məsələlər ətrafında fikir mübadiləsi apardılar. 
 
                 Səfər başa çatdı   
 
Yanvarın 27-də Azərbaycan Respublikasının Prezidenti 
İlham Əliyevin Budapeştdə keçirilən Nabukko layihəsinə dair 
sammitdə  iştirak etmək üçün Macarıstana işgüzar səfəri başa 
çatmışdır. 
Azərbaycan prezidentini Budapeştin «Ferihegy-2» Bey-
nəlxalq Aeroportunda Macarıstanın yüksək vəzifəli dövlət və 
hökumət nümayəndələri yola saldılar. 
 
 
 
 
 269 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN  
İSVEÇRƏYƏ SƏFƏRİ  
 
Sürix  
 
28 yanvar 2009-cu il 
 
 Davosda Dünya İqtisadi Forumunun «Enerji Outlook–
2009» mövzusunda keçirilən iclasında iştirak etmək üçün 
Macarıstandan İsveçrənin Sürix şəhərinə gələn Azərbaycan 
Respublikasının Prezidenti İlham Əliyev həmin gün Ermənistan 
prezidenti Serj Sarkisyan ilə görüşmüşdür.   
 
 270 
 
 
 
AZƏRBAYCAN VƏ ERMƏNİSTAN 
PREZİDENTLƏRİNİN GÖRÜŞÜ  
 
Sürix 
 
28 yanvar 2009-cu il 
 
Yanvarın 28-də İsveçrənin Sürix şəhərində Azərbaycan 
Respublikasının Prezidenti İlham Əliyevin və Ermənistan Res-
publikasının Prezidenti Serj Sarkisyanın təkbətək görüşü 
olmuşdur. 
Sonra görüş ATƏT-in Minsk qrupu həmsədrlərinin iştirakı 
ilə davam etdirilmişdir. 
Görüşdə Ermənistan–Azərbaycan, Dağlıq Qarabağ mü-
naqişəsinin həlli ilə bağlı məsələlərin hazırkı vəziyyəti və 
perspektivləri barədə fikir mübadiləsi aparılmışdır.  
 
 271 
 
 
 
AZƏRBAYCAN PREZİDENTİ İLHAM ƏLİYEVİN  
ABŞ-ın «WALL STREET» QƏZETİNƏ 
MÜSAHİBƏSİ  
 
Davos 
 
28 yanvar 2009-cu il 
 
Azərbaycan prezidenti İlham Əliyev yanvarın 28-də Sürix 
şəhərindən Davosa gəlmiş və «Wall Street» qəzetinə müsahibə 
vermişdir. 
 
– İlk növbədə, təşəkkür edirəm. Bilirəm ki, Siz Ermə-
nistan prezidenti ilə görüşmüsünüz. Münaqişəni həll edə 
bilirsinizmi? 
– Hələlik xeyr. 
– Hər hansı bir irəliləyişə nail oldunuzmu? 
– Bildiyiniz kimi, danışıqlar prosesi uzun müddətdir davam 
edir.  15 ildir atəşkəs rejimi mövcuddur, lakin təəssüf ki, 
münaqişə hələ də həll olunmayıbdır. Bizim mövqeyimiz tam 
aydındır: münaqişə beynəlxalq hüquq normaları əsasında, 
Ermənistan qoşunlarının ərazilərimizdən dərhal çıxarılması ilə 
bağlı BMT Təhlükəsizlik Şurasının qətnamələri əsasında həll 
olunmalıdır. Amma əfsus ki, Ermənistan beynəlxalq hüquq 
normalarına əməl etmir və bu, münaqişənin həll olunmamasının 
əsas səbəbidir. Danışıqlarda irəliləyiş olmuşdur, amma bu, 
kifayət deyildir. 
– Gürcüstandakı münaqişə nəyi dəyişmişdir? Dağlıq 
Qarabağ münaqişəsinə gəldikdə, bunun məsələyə təsiri 
varmı? Yaxud geosiyasi baxımdan Rusiya və yaxud Türkiyə 
və ya Amerika Birləşmiş Ştatları hansı rolu oynaya bilər? 
 272 
– Danışıqlar prosesinə birbaşa cəlb olunmuş ölkələr, Minsk 
qrupunun həmsədrləri – Amerika Birləşmiş Ştatları, Rusiya və 
Fransa Gürcüstandakı münaqişədən sonra açıq şəkildə elan 
etdilər ki, Dağlıq Qarabağın tanınması müzakirə mövzusu deyil, 
həmin hadisələr bu cür presedent yaratmayacaqdır. Lakin 
geosiyasi baxımdan, əlbəttə ki, əgər sizin qonşunuz və ya 
qonşularınız bir-biri ilə müharibədədirsə, demək, bu sizin 
özünüz üçün yaxşı deyil. İndiki halda Gürcüstan və Rusiya 
Azərbaycanın qonşularıdır və bizim hər iki ölkə ilə yaxşı 
münasibətlərimiz var. 
– Hazırda siz qazı, nefti və digər məhsullarınızı Qərbə 
Gürcüstan vasitəsilə nəql edirsiniz. Oradakı müharibə mar-
şrutların təhlükəsizliyini sual altına ala bilərmi? Demək 
olarmı ki, Ermənistanla Dağlıq Qarabağ probleminin 
həllinə nail olmaq üçün göstərdiyiniz səylərin səbəbi yeni 
marşrutun əldə olunmasından ibarətdir? 
– Ermənistan və Azərbaycanın apardığı danışıqlar prosesi ilə 
Gürcüstandakı müharibə zamanı üzləşdiyimiz çətinliklər 
arasında əlaqə yoxdur. Bəli, həmin vaxt bizim üçün asan 
olmadı, çünki əsas enerji daşıyıcılarımız Gürcüstan ərazisindən 
nəql olunur, müharibə isə onun üçün böyük maneə idi. Biz nefti 
nəql etmək üçün başqa yollar axtarmalı olduq. Əlbəttə, 
beynəlxalq bazarlara nə qədər çox çıxışımız olsa, o qədər 
yaxşıdır. Lakin hazırda Gürcüstanda vəziyyət sabitləşmişdir, 
nəqletmə ilə bağlı problem yoxdur. Bundan əlavə, qeyd etdiyim 
kimi, başqa marşrutlar da mövcuddur. 
– Nabukko haqqında sual vermək istəyirəm. Siz 
layihənin tərəfdarısınız, lakin boru kəmərinin çəkilməsində 
ən mühüm rolu avropalılar oynamalıdırlar. Necə 
düşünürsünüz, boru kəmərini Avropa hökumətlərinin 
iştirakı olmadan inşa etmək olarmı? İkinci sualım: Siz nə 
qədər gözləyə bilərsiniz? Bəlkə qazınızı birbaşa Rusiyaya 
satasınız? 
– Mən buraya Budapeştdə keçirilən Nabukko sammitindən 
gəlirəm. Daha böyük anlaşma baxımından həmin tədbir çox 
 273 
əhəmiyyətli oldu. Layihənin statusu və perspektivləri kimi 
suallar nəzərdən keçirildi. Uzun illərdir ki, biz Nabukko 
haqqında çox eşidirdik, lakin səmimi desək, bu istiqamətdə 
əməli addımlar görmürük. İndi daha aydın olur ki, layihə 
avropalılar üçün əhəmiyyətlidir. Layihənin həyata keçirilməsinə 
gəlincə, əlbəttə ki, hər hansı bir mənbədən xeyli maliyyə 
yardımı edilməlidir. Bu, banklar, mərkəzləşmiş maliyyə paketi 
ola bilər. Nabukko konsorsiumuna daxil olan şirkətlər üçün 
böyük həcmdə vəsaiti toplamaq asan olmayacaqdır, güclü 
maliyyə dəstəyi olmalıdır. Bunun olmaması layihənin həyata 
keçirilməsinə maneə yaradar. Haqlı olaraq qeyd edirsiniz ki, biz 
nə qədər gözləyəcəyik. Biz çox məmnunuq ki, qazımızı başqa 
ölkələrin bazarlarına nəql etmək üçün müasir infrastruktur 
qurmağa müvəffəq olmuşuq. Bu gün qazımız Gürcüstana və 
Türkiyəyə nəql olunur, sonra isə Türkiyə ərazisi ilə Avropa 
İttifaqının bazarlarına çıxarılır. Bizim bugünkü hasilat 
həcmimiz mövcud qaz kəmərləri ilə əhatə olunur. Hasilatı daha  
yüksək səviyyəyə qaldırmaq üçün böyük planlarımız var. Bizə 
daha çox marşrutlar lazım olacaqdır. Nabukko onlardan biridir. 
– Bəlkə qazı Rusiya və Mərkəzi Asiya vasitəsilə nəql 
edəsiniz? Rusiyaya satasınız və Rusiya isə qazı Avropaya 
çatdırsın? Nəyə görə buna müqavimət göstərirsiniz? 
– Biz müqavimət göstərmirik. Bu təklifi bu yaxınlarda 
almışıq. 2008-ci ilin ortalarına qədər bu, ümumiyyətlə, müzaki-
rə məsələsi deyildi. Biz həmin istiqaməti heç zaman qazın nəqli 
üçün potensial marşrut kimi nəzərdən keçirmirdik və Rusiya 
onunla bağlı heç vaxt maraq da ifadə etməmişdi. Həmin təklifi 
məhz yarım il öncə almışıq. Təklif özlüyündə cəlbedici görünür. 
Əgər biz qazımızı öz sərhədimizdə tranzit ölkə ilə heç bir 
problem olmadan sata bilsək, nəql layihələrinə çətinlik olmadan 
və sərfəli bazar qiyməti təklif edilərsə, onda təklifə niyə də 
baxmayaq? Biz təklifi rədd etməmişik, lakin onu daha 
təfərrüatlı şəkildə nəzərdən keçirməliyik. Əvvəlki illərdə 
məqsədlərimizdən biri şaxələndirmə olub və bu baxımdan, 
Azərbaycan özünü çox rahat hiss edir. Neft və qaz kəmərlərimiz 
 274 
karbohidrogen ehtiyatlarımızı müxtəlif istiqamətlərdə nəql 
etməyə imkan verir. Beləliklə, biz bir marşrutdan asılı deyilik. Bir 
sözlə, «Qazprom»dan, Türkiyə, Yunanıstan, İtaliya, Bolqarıstan 
və başqa ölkələrdən gələn təkliflər nəzərdən keçirilir və əlbəttə 
ki, biz ölkəmiz üçün ən yaxşı variantı seçəcəyik. 
– Bu il Azərbaycanda iqtisadi artım nə səviyyədə göz-
lənilir? 
– Biz təxminən 10 faiz səviyyəsində artımın olacağını 
gözləyirik. 
– Bu, qeyri-adi görünür. 
– Son 5 ildə, 2003-cü ildən 2008-ci ilə kimi ÜDM 2,6 dəfə 
artmışdır. Keçən il ÜDM-in artımı 11 faiz olmuşdur. Ümid 
edirik ki, bu göstərici eyni səviyyədə qalacaqdır. 
– Sizin fikrinizcə, böhran iqtisadiyyatın bütün sahələrini 
əhatə edəcəkmi? 
– Maliyyə təsisatları, banklar baxımından xeyr. İqtisadiy-
yatın real sektoruna gəldikdə, qismən ola bilər. İxrac məhsulları 
istehsal edən müəssisələr və zavodlar isə müəyyən çətinliklərlə 
üzləşə bilər. Onlara yardım məqsədi ilə kifayət qədər valyuta 
ehtiyatlarına malikik. Son 5 ildə özəl biznesə maliyyə yardımı 
göstərmək məqsədi ilə güzəştli kreditlər nəzərdə tutan 
proqramlar həyata keçirmişik və bu işi davam etdiririk. Mən 
Azərbaycan üçün ciddi çətinliklər görmürəm. 
– Orta müddətli beynəlxalq layihələrin 
maliyyələşdirilməsi çətin olacaqmı? 
– Bəli, söhbət enerji layihələrindən gedirsə, hesab edirəm ki, 
hazırda nəzərdən keçirdiyimiz layihə tez və ya gec həyata 
keçiriləcəkdir. Hətta onlar baş verməsə, bu günə qədər görül-
müş işlər bizim üçün kifayət edəcəkdir. Hazırda biz gündə 1 
milyon barrel neft nəqletmə qabiliyyəti olan Bakı–Tbilisi–
Ceyhan boru kəmərinə malikik. Bundan əlavə, Gürcüstana və 
Rusiyaya gedən iki əlavə boru kəmərimiz var. Onların nəqletmə 
imkanı gündə 300–400 min barreldir. Müəyyən texniki işlər 
nəticəsində Bakı–Tbilisi–Ceyhan boru kəmərinin buraxıcılıq 
gücü 1,5 milyon barrelə çatdırıla bilər. Bir sözlə, biz hər şeyi 
 275 
vaxtında yerinə yetirdik. Hazırda isə praktik olaraq, hər hansı 
əlavə böyük infrastruktur layihəsinə ehtiyac duymuruq. 
– İcazə verin, Sizdən başqa məsələni soruşum. Dekabr 
ayında parlament xarici radiostansiyaların, yəni  
«Amerikanın səsi», «Azadlıq» radiolarının və BBC-nin 
yayımını qadağan edən qərara səs verdi. Siz bununla 
razısınızmı? Buna razılıq verirsinizmi? 
– Əslində bu, parlamentin qadağa qərarı deyildir. Bu, 
düzgün məlumat deyil, bu qərar Milli Televiziya və Radio 
Şurası tərəfindən verilmişdir. Bu qadağa deyildir, 2002-ci ildə 
qəbul olunmuş xarici radiolara milli tezliklərdə yayımlamaya 
icazə verməyən qanun əsasında qəbul edilmiş qərardır. 
«Azadlıq» radiostansiyası, BBC və «Amerikanın səsi» qısa 
dalğalarda, internet, kabel və peyk vasitəsilə verilişlərinin yayı-
mını davam etdirə bilər. Ola bilsin ki, bizim tərəfdən guya 
onlara qadağa qoyulması ilə bağlı beynəlxalq mətbuatda 
anlaşılmazlıq yaranıbdır. Biz sadəcə, qanunvericiliyimizə 
uyğunlaşdırmışıq. Avropada da vəziyyət eynidir. Biz Azərbay-
canda medianı məhdudlaşdırmırıq, sadəcə, onlar milli qanun-
vericiliyə və Avropadakı mövcud normalara uyğun olmalıdır. 
– Prezidentlik müddətinə aid məhdudiyyətin aradan qal-
dırılması məqsədi ilə referendumun keçirilməsi barədə 
dekabr ayında parlamentin səs verdiyi qərar haqqında nə 
deyə bilərsiniz? Demək istəyirəm ki, Siz bu yaxınlarda 
yenidən seçilmisiniz. Sizin fikrinizcə, bu, yaxşı ideyadırmı? 
– Bu təşəbbüs parlamentdə çoxluq təşkil edən partiyamız 
tərəfindən irəli sürülmüşdür. Demək istəyirəm ki, xalqın bir 
şəxsin iki dəfədən artıq prezident seçilməsinə səs vermək 
hüququna malik olması demokratik prinsipdir. Referendum 
demokratik prosedurdur və xalqın iradəsinə əsaslanır, Avropa 
təcrübəsinə uyğundur. 
– Sonuncu sualım iqtisadiyyatla bağlıdır. Siz qeyd etdiniz 
ki, bu il artım təqribən 11 faiz olacaqdır. Təkcə Sizin 
ölkəniz üçün buna nail olmaq çətin deyilmi? 
 276 
– Əsas ixracımızı təbii ki, neft və qaz təşkil edir. Neftin 
qiymətlərinin aşağı düşməsi, əlbəttə ki, ÜDM-in artımını da 
azaldacaqdır. Çünki ixrac edilən həcm eyni qalacaq, amma 
qiymət aşağı olacaqdır. Lakin iqtisadiyyatın digər sektorlarının 
çox böyük potensialı vardır. Son bir neçə il ərzində həyata 
keçirdiyimiz islahatlar artıq yaxşı nəticələr verir. Kənd 
təsərrüfatı sahəsində çox yaxşı potensialımız var. Kiçik və orta 
sahibkarlıqda möhkəm potensial mövcuddur. İnfrastruktur 
layihələri çox uğurla həyata keçirilir. Azərbaycanda qeyri-neft 
sektorunda ÜDM-in artımı 15,7 faiz olmuşdur. Beləliklə, bütün 
bunlar əsas amillər və həyata keçirdiyimiz islahatlardır. Həmin 
amillər bu cür artımın əsas səbəblərindən biridir. Neft və qaz 
digər ölkələrdə də hasil edilir. 
Yeri gəlmişkən deyim ki, Xəzəryanı beş dövlət arasında 
Azərbaycan enerji resursları, hasilat və ixrac baxımından ən 
böyük ölkə sayılmır. Əsas nailiyyətlərimiz islahatlar sayəsində 
mümkün olmuşdur. Əlavə edə bilərəm ki, ötən il Dünya Bankı 
özünün «Doing Business» icmalında Azərbaycanı dünyanın bir 
nömrəli islahatçı ölkəsi elan etmişdir. Bundan əlavə, bizim 
gəlirlərin toplanmasında çox şəffaf maliyyə sistemimiz 
mövcuddur. 2007-ci ildə Birləşmiş Millətlər Təşkilatı 
Azərbaycanın Neft fondunu şəffaflıq mükafatı ilə təltif etmişdir. 
Həmin amillər öz rolunu oynayır və biz nəticələri görürük. 
Mənim üçün son 5 ildə əldə olunmuş mühüm nailiyyətlərdən 
biri işsizlik probleminin, demək olar ki, tamamilə aradan 
qaldırılması və yoxsulluğun xeyli azalması olmuşdur. 
2003-cü ildə Azərbaycan xalqının 49 faizi yoxsulluq 
səviyyəsindən aşağı yaşayırdı. 2008-ci ilin hesablamalarına 
görə, hazırda bu rəqəm 13,2 faiz təşkil edir. Bu onu göstərir ki, 
enerji siyasəti sərvətlərin düzgün bölüşdürülməsinə, həyat 
şəraitinin yaxşılaşdırılmasına xidmət edir. Əlbəttə ki, görüləcək 
işlər də çoxdur. Ölkəmizdə hələ də bir çox problemlər var, lakin 
meyil müsbətdir. Ölkə regionda artıq öz mövqeyini qazanıb və 
siyasi, iqtisadi və enerji inkişafı sahəsində sabitlik amili rolunu 
 277 
oynayır. Ümid edirəm ki, bu müsbət meyil gələcəkdə də davam 
edəcəkdir. 
– Çox sağ olun. 
 
 278 
 
 
 
 
ABŞ-in CNBC TELEVİZİYA KANALINA 
MÜSAHİBƏ  
 
Davos 
 
28 yanvar 2009-cu il 
 
Azərbaycan Respublikası Prezidenti İlham Əliyev yan-
varın 28-də Davosda «Konqress» mehmanxanasında ABŞ-ın 
CNBC (Si-en-bi-si)  televiziya kanalına müsahibə vermişdir.  
– Cənab Prezident, proqramımıza xoş gəlmisiniz. Sizinlə 
bir yerdə olmaq xoşdur. 
– Təşəkkür edirəm, sizi görməyimə şadam. 
– Sağ olun. Burada forumun əsas müzakirə mövzusu 
beynəlxalq böhrandır. Hər kəs böhran haqqında danışır. 
Azərbaycana gəldikdə, beynəlxalq böhranın 
iqtisadiyyatınıza təsiri necə hiss olunur? 
– Beynəlxalq böhran iqtisadiyyatımıza elə də güclü təsir 
göstərməyibdir. Azərbaycan dünya iqtisadiyyatına getdikcə 
daha çox inteqrasiya olunduğundan, xüsusən ixrac potensialı ilə 
bağlı müəyyən narahatlıqlarımız var. Qeyri-neft sektorundakı 
ixrac potensialı son aylarda az da olsa azalmışdır. Lakin 
ümumilikdə, bizdə maliyyə məsələləri və iqtisadiyyatın inkişafı 
ilə bağlı vəziyyət yaxşıdır. 
– Azərbaycan dünyanın ən sürətlə artan iqtisadiyyata 
malik ölkələrindən biridir. Hətta artımda müəyyən qədər 
azalmalar olsa belə, Azərbaycan ən yüksək pillədədir. 
– Bəli, düzdür. Son 5 ildə iqtisadiyyatımız 2,6 dəfə 
artdığından, yüksək artım sürətini saxlamaq indi əvvəlkindən 
daha çətindir. Keçən il bu göstərici 11 faiz təşkil etmişdir. Daha 
öncəki il isə 25 faiz olmuşdur. Bu səviyyəni uzun müddət 
 279 
saxlamaq mümkün deyildir. Lakin iqtisadi artım əhəmiyyətli 
dərəcədədir. Getdikcə iqtisadiyyatın daha çox şa-xələndirilməsi, 
neftin qiymətlərindən və enerji amilindən daha az asılı olmaq 
vacibdir. Bu, iqtisadi islahatlar, şaxələndirmə, özəl sahibkarlığın 
dəstəklənməsi sahələrində həyata keçirilən siyasət nəticəsində 
mümkün olmuşdur. Biz enerji amilindən asılılığı əhəmiyyətli 
dərəcədə azaltmağa müvəffəq olmuşuq. 
– Mən enerji və şaxələndirmə haqqında danışmaq 
istərdim. Gəlin əvvəlcə enerjidən başlayaq. Bu, indi Avro-
pada ən çox müzakirə olunan mövzulardandır. Biz Rusiya 
və Ukrayna arasında bu yaxınlardakı danışıqlardan 
xəbərdarıq. Brüssel, Avropa Komissiyası, bütün Avropa 
İttifaqı, o cümlədən Almaniya enerji təhlükəsizliyinin təmin 
olunmasında, xüsusilə də qaz təchizatında çox 
maraqlıdırlar. Azərbaycana gəldikdə, enerji təhlükəsizliyi 
məsələsində Sizin ölkənizin töhfəsi nədən ibarət ola bilər? 
– Biz 10 ildən artıqdır ki, çox mühüm enerji layihələrini 
həyata keçiririk və hazırda Xəzər neftini dünya bazarına çıxaran 
boru kəməri xətti beynəlxalq enerji təhlükəsizliyində getdikcə 
daha əhəmiyyətli rol oynamaqdadır. Bizim nəhəng enerji 
ehtiyatlarımız var. Qaz ehtiyatlarımız bizə ən azı 100 il kifayət 
edəcəkdir. Artıq müasir nəqliyyat infrastrukturumuz var, 
təchizat marşrutlarımızı şaxələndirmişik. Şaxələndirmə təkcə 
istehlakçılar üçün yox, eyni zamanda, təchizatçılar üçün də 
əhəmiyyətlidir. Düzdür, indiki böhran zamanı istehlakçıların 
problemi diqqət mərkəzində olmuşdur, lakin təchizatçı ölkə 
kimi, Azərbaycana da etibarlı və təhlükəsiz nəql marşrutları 
gərəkdir. Müxtəlif istiqamətlərdə boru kəmərləri inşa etməklə 
biz bu məqsədə nail oluruq. Bu gün söhbət Avropa ölkələrinin 
enerji təhlükəsizliyini təmin etmək üçün lazım olan əlavə 
həcmlərdən gedir. Bunun üçün Azərbaycanın imkanları vardır. 
Biz Türkiyə–Yunanıstan–İtaliya, Nabukko, Transadriatik boru 
kəmərləri kimi layihələrin müzakirələrində iştirak edirik. 
Ölkəmizdə bu vaxta kimi görülmüş işlər göstərir ki, Azərbaycan 
 280 
etibarlı tərəfdaşdır. Həyata keçirdiyimiz layihələrin heç biri 
böhran zamanı sual altına alınmadı. 
– Gəlin Nabukko haqqında danışaq. Avropa bankları, 
Avropa İttifaqı Nabukkonu maliyyələşdirməkdə maraqlıdır. 
Bu layihə böyük maliyyə vəsaiti tələb edir və çox əhəmiy-
yətlidir. Əgər layihə maliyyələşdirilsə, Azərbaycan bu 
layihədə iştirakına sadiqdirmi? 
– Əlbəttə, biz yeni layihələrdə iştirak etməkdə maraqlıyıq, 
belə ki, mövcud kəmərlərin nəqletmə qabiliyyəti enerji 
ehtiyatlarımızın ixrac potensialına tam cavab vermir. Biz bu 
gün hasil etdiyimiz qazdan, ola bilsin ki, iki dəfə artıq hasil 
edək. Builki qaz hasilatı 20 milyard kubmetrdən artıq olacaqdır. 
İxracımız hələlik regional bazarla məhdudlaşır. Beləliklə, 
Nabukko və ya bu kimi layihələr şaxələndirmə və uzunmüddətli 
etibarlı təchizat mexanizmlərinə malik olmaq üçün imkan 
yaradır. Lakin, əlbəttə ki, Nabukko ilə bağlı böyük əhəmiyyət 
daşıyan məsələlər, sizin də dediyiniz kimi, maliyyələşmə 
məsələsi aydınlaşdırılmalıdır. İkinci mühüm məsələ isə ondan 
ibarətdir ki, Avropa bu və ya digər dərəcədə vahid enerji 
siyasətinə malik olmalıdır. Nabukko bütün Avropa İttifaqını 
deyil, Mərkəzi Avropanın bir neçə ölkəsini birləşdirir. Digər 
mühüm məsələ bütövlükdə Avropa İttifaqının Nabukkonun 
həyata keçirilməsində nə dərəcədə önəmli rol oynamasından 
ibarətdir. Düzdür, ümidverici məqamlar var, lakin bu işdə hər 
hansı irəliləyişin olması vacibdir. Üçüncüsü, bizim üçün 
Azərbaycan qazının tranziti ilə bağlı məsələlərin 
aydınlaşdırılması vacibdir. Avropa İttifaqı bazarına birbaşa 
çıxış əldə etmək üçün tranzit ölkələrlə tranzit müqaviləmiz 
olmalıdır. 
Bütün bu mühüm məsələlər bir-biri ilə əlaqəlidir və biz 
bunların həyata keçirilmə sürətinə uyğun şəkildə hasilatın 
planlaşdırılmasını aparacağıq. Biz bazar olmadan qaz hasil edə 
bilmərik. Bazar və müqavilələr olmalıdır ki, sonra hasilat olsun. 
Azərbaycanda təsdiq olunmuş qaz ehtiyatları minimum 2 
trilyon kubmetr təşkil edir.  
 281 
– Avropa ölkələri arasında dostlarınızdan danışarkən de-
yim ki, Azərbaycan İtaliya ilə güclü əlaqələr qurur. İtaliya 
Nazirlər Şurasının sədri Silvio Berluskoni ilə bu yaxınlarda 
görüşmüsünüz. Sizin yaxşı ticarət əlaqələriniz var. Bu barədə 
nə deyə bilərsiniz? 
– İxrac məhsullarımızın əksər hissəsi Avropa İttifaqına 
çıxarılır və bu baxımdan İtaliya da bizim mühüm ticarət tərəfda-
şımızdır. İtaliya və eləcə də digər Avropa ölkələri ilə yaxşı 
münasibətlərimiz var. Biz Avropa İttifaqının üzvü olan, demək 
olar ki, bütün dövlətlərlə yaxşı siyasi və iqtisadi əlaqələr 
qurmuşuq. Bu əlaqələr bir-birimizi daha yaxşı tanımağa imkan 
verir, qarşılıqlı inama əsaslanır və biz ümumi maraqlara 
söykənən birgə layihələrdə iştirak edirik. İndi enerji 
təhlükəsizliyi məsələsi təkcə enerji ilə bağlı deyil, bu həm də 
qlobal təhlükəsizlik məsələsidir. 
– Türkiyə ilə gözəl münasibətləriniz var. 
– Əlbəttə, Türkiyə bizim dostumuz, müttəfiqimizdir. Bizim 
Türkiyə ilə ümumi tarixi, mədəni əlaqələrimiz var. Bu gün 
Azərbaycanla Türkiyə arasında birgə səylərin mövcudluğu 
regionda sabitliyin təmin olunmasına xidmət edir. 
– Nabukko ilə bağlı Rusiya tərəfindən Sizə hansısa təz-
yiqlər olurmu? 
– Xeyr, bizə Rusiya tərəfdən heç bir təzyiq olmayıbdır. Enerji 
məsələsində Rusiya ilə aramızda heç bir ziddiyyət yoxdur. 
–Vaşinqtonun keçmiş administrasiyası ilə 
münasibətləriniz yaxşı olub. Bəs Obama administrasiyası ilə 
əlaqələrinizin perspektivlərini necə görürsünüz? 
– Biz yaxşı tərəfdaşlıq münasibətlərimizin bundan sonra da 
inkişaf etdiriləcəyinə ümidvarıq. Azərbaycan–ABŞ əlaqələrinin 
qurulmasından uzun zaman keçir. Tərəfdaşlığımızda enerji 
siyasəti mühüm rol oynayır. Əlaqələrimiz hər iki ölkənin milli 
maraqlarına uyğundur. Ümid edirik ki, bu müsbət meyil yeni 
administrasiya ilə də davam edəcəkdir. 
– İqtisadiyyatınızın modernləşdirilməsi siyasətinə nəzər 
yetirdikdə, şaxələndirmə mühüm yer tutur. Şaxələndirmədə 
 282 
informasiya-kommunikasiya texnologiyaları sektoru ən əhə-
miyyətli sektor kimi görünür. Xahiş edirəm, bununla bağlı 
strategiyanızdan danışasınız. 
– Strategiyamızın əsas məqamları bunlardır: şaxələndirmə 
və modernləşdirmə, iqtisadiyyatın enerji sahəsindən asılılığının 
azaldılması və ölkəmizin dayanıqlı inkişafının təmin olunması. 
Bununla bağlı müasir texnologiyalar, informasiya-
kommunikasiya texnologiyaları, təhsil, əhalinin məşğulluğu, 
yoxsulluğun azaldılması, səhiyyə və digər sahələr prioritet təşkil 
edir. Bütün bunlar həyatımızın sosial sektorunu əhatə edir. Biz 
bütün sahələrdə, o cümlədən informasiya-kommunikasiya 
texnologiyaları sahəsində əhəmiyyətli inkişafa nail olmuşuq. 
Qeyd etdiyim kimi, indi informasiya-kommunikasiya 
texnologiyaları iqtisadiyyatımızın ən prioritet sahələrindəndir. 
Güclü iqtisadiyyatı, maliyyə imkanları, güclü intellektual 
potensialı olan ölkə qurmağı qarşımıza məqsəd qoymuşuq. 
Neftdən əldə etdiyimiz gəlirlər insan kapitalına sərmayə 
yatırmağa imkan verir. Hazırda informasiya-kommunikasiya 
texnologiyaları dünyada iqtisadiyyatın ən perspektivli 
sahələrindən biridir. Bu, təkcə iqtisadiyyat deyil, həm də 
bilikdir, təhsildir, ümumi inkişaf və müasirləşmədir. Dünyanın 
aparıcı informasiya-kommunikasiya texnologiyaları şirkətləri 
ilə çox yaxşı əlaqələr qurmuşuq. Biz indi peyk buraxmaq, 
Azərbaycanda kosmos sənayesi yaratmaq ərəfəsindəyik. Çox 
böyük planlarımız var və ümid edirəm ki, məqsədlərimizə nail 
olacağıq. 
– Bizim proqramımıza tamaşa edən insanlar bilirlər ki, 
Yeni İpək Yolu haqqında çox danışmışıq. Bu, XXI əsrin mü-
hüm layihələrindəndir. Azərbaycan strateji baxımdan Çinlə 
Avropa arasında yerləşir. Azərbaycanın informasiya-kom-
munikasiya texnologiyaları sahəsi üzrə regional mərkəzə 
çevrilməsi üçün inkişaf planlarınız nədən ibarətdir? 
– Biz bu sahəyə böyük diqqət ayırırıq, hazırda isə infor-
masiya-kommunikasiya texnologiyaları sahəsində şirkətlərin 
Azərbaycanı bu sahə üzrə regional mərkəz seçməsi üçün şərait 
 283 
yaradılmasını planlaşdırırıq. Regional mərkəz olmaq üçün 
yalnız arzunun olması kifayət deyil, burada birgə səylər 
lazımdır. Birinci, dövlətin bu işə fəal cəlb olunması, dövlət 
tərəfindən təşəbbüslər və dövlət informasiya-kommunikasiya 
texnologiyaları proqramı. İkinci, iqtisadiyyatın liberallaş-
dırılması, əlverişli sərmayə mühitinin yaradılması. Daha sonra, 
əlbəttə ki, əlverişli coğrafi mövqeyimizdən səmərəli istifadə 
edərək, regional mərkəzə çevrilmək. Necə ki, biz bunu 
nəqliyyat və enerji sahələrində etdik. Bu gün biz boru 
kəmərləri, avtomobil yolları, İpək Yolu, Şərq–Qərb və Şimal–
Cənub dəhlizlərini inşa edirik. Bunlar həm əlverişli coğrafi 
mövqeyimiz, həm də konkret proqramlarımız əsasında həyata 
keçirilir. İnformasiya-kommunikasiya texnologiyaları 
sektorunda nəzərdə tutduğumuz işlər Azərbaycanı inkişafın yeni 
mərhələsinə gətirib çıxaracaqdır. Bildiyiniz kimi, gələcək neft 
və qaza deyil, texnoloji inkişafa məxsusdur. Neft və qaz 
ehtiyatları tez və ya gec tükənəcək, bilik və texnologiya isə hər 
zaman inkişafda dominantlıq edəcəkdir. İndi dünyanın aparıcı 
ölkələri informasiya-kommunikasiya texnologiyaları sektoruna 
sərmayə yatıran, ən qabaqcıl texnoloji imkanlara malik olan 
ölkələrdir. 
– Bu baxımdan Siz kosmos sənayesi və regional innova-
siyaları nəzərdə tutursunuz? 
– Texnoparklar və regional innovasiyalar dövlətin İKT 
proqramında nəzərdə tutulubdur. Biz dövlət tərəfindən ilkin 
sərmayə qoyuluşuna hazırıq. Əlbəttə ki, biz xarici və yerli 
sərmayələrin qoyuluşundan da məmnun olardıq. Lakin bu işlərə 
təkan vermək, başlamaq üçün biz bütün hazırlıq işlərini həyata 
keçirməli, infrastruktur yaratmalı, investisiyanı təmin etməliyik. 
Enerji layihələri üçün cəlbedici olmağı bacardığımız kimi, 
informasiya-kommunikasiya texnologiyaları sektorunun inkişafı 
üçün də cəlbedici olmalıyıq. 
– Cənab Prezident, müsahibəyə görə minnətdarıq. 
– Çox sağ olun. 
 
 284 
 
 
 
POLŞA NAZİRLƏR ŞURASININ SƏDRİ DONALD 
TUSK İLƏ GÖRÜŞ  
 
Davos 
 
28 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 28-də Davosda «Konqress» mehmanxanasında Polşa 
Nazirlər Şurasının sədri Donald Tusk ilə görüşmüşdür. 
Görüşdə Azərbaycan ilə Polşa arasında ikitərəfli münasi-
bətlərin siyasi-iqtisadi və digər sahələrdə uğurla inkişaf etdiyi 
bildirildi, iqtisadi əlaqələrin səviyyəsindən məmnunluq ifadə 
olundu. Söhbət zamanı, həmçinin Nabukko layihəsi çərçivəsində 
enerji sahəsində əməkdaşlığa dair fikir mübadiləsi aparıldı. 
 
 285 
 
 
 
«STATOİL HYDRO» ŞİRKƏTİNİN BAŞ İCRAÇI 
DİREKTORU HELGE LUND İLƏ GÖRÜŞ 
 
Davos 
 
28 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 28-də Davosda «Konqress» mehmanxanasında «Statoil 
Hydro» şirkətinin Baş icraçı direktoru Helge Lund ilə görüş-
müşdür. 
Helge Lund bildirdi ki, «Şahdəniz-1» və «Şahdəniz-2» layi-
həsi çərçivəsində Azərbaycan Dövlət Neft Şirkəti ilə əməkdaşlıq 
uğurla inkişaf edir. O, «Şahdəniz-2» layihəsi üzrə işlərin 
sürətləndirilməsinin zəruriliyini bildirdi. 
Prezident İlham Əliyev ölkəmizin enerji sahəsində uğur-
larından danışaraq dedi ki, Avropanın enerji təhlükəsizliyində 
Azərbaycanın önəmi daha da artır, beynəlxalq enerji 
əməkdaşlığı genişlənir. Dövlətimizin başçısı dünyanın aparıcı 
şirkətləri, o cümlədən «Statoil» ilə əməkdaşlığın bundan sonra 
da genişlənəcəyinə əminliyini vurğuladı. 
 
 286 
 
 
 
TÜRKİYƏNİN BAŞ NAZİRİ  
RƏCƏB TAYYİB ƏRDOĞAN İLƏ GÖRÜŞ 
 
Davos 
 
28 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 28-də Davosda «Konqress» mehmanxanasında Tür-
kiyənin Baş naziri Rəcəb Tayyib Ərdoğan ilə görüşmüşdür.  
Görüşdə Azərbaycan ilə Türkiyə arasında dostluq və qar-
daşlıq münasibətlərinin bütün sahələrdə uğurla inkişaf 
etdiyindən məmnunluq ifadə olundu. Ölkələrimizin iqtisadi 
cəhətdən inkişafının xalqlarımızın rifah halının daha da yük-
səlməsi işinə xidmət etdiyi, ikitərəfli münasibətlərin həm də 
regional əməkdaşlığa töhfə verdiyi bildirildi. Söhbət zamanı 
ikitərəfli əlaqələrin daha da möhkəmlənməsi və genişlənməsi 
baxımından yüksək səviyyədə mütəmadi görüşlərin əhəmiyyəti 
vurğulandı, qarşılıqlı münasibətlərin bundan sonra da geniş-
lənəcəyinə əminlik ifadə olundu. 
 
 287 
 
 
 
BÖYÜK BRİTANİYANIN HERSOQU ENDRYU 
İLƏ GÖRÜŞ  
 
Davos 
 
28 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 28-də Davosda «Konqress» mehmanxanasında Böyük 
Britaniyanın hersoqu Endryu ilə görüşmüşdür. 
Görüşdə Azərbaycan ilə Böyük Britaniya arasında iqtisadi 
əlaqələrin uğurla inkişaf etdiyi bildirildi, bu sahədə əmək-
daşlığın genişlənəcəyinə əminlik ifadə olundu. 
 
 
 288 
 
 
CNN TELEVİZİYA KANALINA MÜSAHİBƏ  
 
Davos  
 
29 yanvar 2009-cu il   
 
Azərbaycan Respublikasının Prezidenti İlham Əliyev 
yanvarın 29-da Davosda «Konqress» mehmanxanasında Dünya 
İqtisadi Forumunun «Enerji Outlook–2009» haqqında CNN 
televiziya kanalına müsahibə vermişdir.  
– Sizin qatıldığınız tədbirdə iştirak etməkdən məmnun 
olduq. Davos forumunun gündəliyindəki məsələlərdən biri də 
enerji bazarının mövcud vəziyyəti ilə bağlı olacaqdır. Beynəl-
xalq Valyuta Fondu bildirmişdir ki, ümumən dünyada 2009-
cu ildə artım yalnız 0,5 faiz təşkil edəcəkdir. Neftin qiyməti 40 
dollardan aşağı düşmüşdür. Qlobal artımın bu qədər zəifliyi 
şəraitində hər hansı sabitlikdən danışmaq olarmı? 
– Bildiyiniz kimi, bir neçə ay öncə qiymətlərin birdən-birə 
bu dərəcədə aşağı düşməsini proqnozlaşdırmaq çox çətin idi. 
Ona görə də biz tam əmin ola bilmərik ki, qiymət indiki 
səviyyədən də aşağı düşməyəcəkdir. Biz hasilatçılar hamımız 
ümid edirik ki, qiymət yenidən qalxacaqdır. Bunu əvvəlcədən 
demək çox çətindir. Bu, tələbatdan, dünya iqtisadiyyatından və 
dünyada qlobal böhranın hansı yolla aradan qaldırılmasından 
asılıdır. 
– OPEK-in Baş katibi bildirmişdir ki, əgər gündə 4 
milyon barrel nefti bazardan çıxarsaq və əgər zəruri hesab 
edilərsə, təchizatı bundan da çox azaltsaq, vəziyyət 
sabitləşər. Siz eyni addımları atarsınızmı: məsələn, hasilat 
gündə 300 min barrel həcmində azalsın? 
– Hesab edirəm ki, proqnozlaşdırdığımız gündəlik 1 milyon 
barrel hasilat kifayət qədər töhfəmiz hesab edilə bilər. Bundan 
artıq həcmi hasil etməyəcəyik. 
 289 
– Siz hesab edirsinizmi ki, bazarda satışdan daha çox 
həcmdə enerji daşıyıcıları çıxarılmalıdır? 
– Bir daha qeyd edirəm ki, bu günə qədər OPEK-in gördüyü 
tədbirlər, əlbəttə ki, həvəsləndiricidir. Lakin hamımız gördük ki, 
bu, fayda vermir. Onlar tərəfindən hasilatın nə qədər 
azaldılmasına baxmayaraq, qiymət yenə də aşağı düşür. Bu onu 
göstərir ki, həcmlərlə qiymət arasında birbaşa əlaqə yoxdur. 
Eyni vəziyyət qiymətlər sürətlə artanda da baş verirdi. OPEK o 
vaxt da məsələni nizamlamağa çalışırdı. Beləliklə, bu 
mexanizmlər işləmir. 
– OPEK və qeyri-OPEK ölkələri və istehlakçı ölkələr, 
həmçinin 20-lər qrupu arasında dialoqun əsas mahiyyəti 
haqqında nə deyə bilərsiniz? 
– Zənnimcə, OPEK və qeyri-OPEK ölkələri arasında 
əməkdaşlıq bu işə əhəmiyyətli töhfə verə bilər. Lakin bu daha 
geniş formatda aparılmalıdır. Bildiyiniz kimi, OPEK-ə üzv 
olmayan ölkələrdən yalnız ikisi hasilatın azaldılması barədə 
bəyanat vermişdir. Onlardan biri Azərbaycandır. Hesab edirəm 
ki, OPEK və qeyri-OPEK ölkələri arasında hasilat həcmi ilə 
bağlı daha geniş formatlı əməkdaşlıq sazişi olmalıdır. Bu sazişə 
əməl edilməlidir, heç kəs kiminsə hesabına daha yaxşı şərait 
əldə etməyə çalışmamalıdır. 
– Yaxud daha çox bazar payı? 
– Əlbəttə. 
– Neft qiymətinin 147 dollardan 40 dollara düşməsi 
gələcək üçün planlaşdırma məsələsini ortaya çıxardı. 
Gələcək üçün münasib qiymət hansı ola bilər? Yəni, böhran 
aradan qalxandan sonra qiymətin 60 və ya 80 dollar 
səviyyəsində olması münasibdirmi? 
– Bu, qəbul edilə biləcək qiymət ola bilər. Lakin hesab 
edirəm ki, sərfəli qiymət təxminən 100 dollar civarında ola 
bilər. Bu qiymət şirkətlərə daha asan şəkildə sərmayə qoymaq 
imkanını yaradacaqdır. 60 və ya 70 dollar isə iqtisadi baxımdan 
minimum sərfəli qiymətdir. Belə qiymətlə şirkətlər həm sərmayə 
qoya bilər, həm də bu qərardan yayına bilər. Bu, şirkətlərin 
 290 
imkanlarından asılı olacaqdır. Neft şirkətlərinin heç də hamısı 
bərabər potensiala və maliyyə ehtiyatlarına malik deyildir. 
Fikrimcə, qiymət təxminən 100 dollar həcmində olarsa, bu, neft 
hasil edən ölkələr üçün ədalətli hesab edilə bilər. Neft 
şirkətlərindən fərqli olaraq, ölkələr nəinki neft hasilatına, başqa 
sahələrə də sərmayə qoymalıdır. 
– Məncə xüsusi vurğulamağa ehtiyac yoxdur ki, 100 
dollarlıq qiymət Qərbin heç də ürəyincə deyildir. Bu, həqi-
qətən belədir. 
– Lakin hesab edirəm ki, bu qiymət hamının tələbatına cavab 
verir və istehlakçılar ilə bazar bu qiymətlə ayaqlaşa bilər. 
Hasilatçı ölkələr «qara qızıl»ı asanlıqla insan kapitalına çevirə 
bilər. Şirkətlər isə daha çox sərmayə qoyar. 
– Hazırda Orta Şərqdə resessiya ilə bağlı narahatlıq 
yaranıbdır. Lakin orada izafi hasilatla bağlı mənfəət də əldə 
edirlər. Bu sözləri Azərbaycana da aid etmək olar. Belə 
şəraitdə siz insan kapitalının, informasiya 
texnologiyalarının daha da inkişafını davam etdirirsinizmi? 
İzafi hasilatla yanaşı, son illərdə ölkəniz fenomenal şəkildə 
inkişaf etmişdir. 
– Tamamilə haqlısınız. Biz iqtisadiyyatı şaxələndiririk və 
onun neftdən asılılığını azaldırıq. İnformasiya texnologiyaları, 
infrastruktur, kənd təsərrüfatı, təhsil, səhiyyə və digər sahələrə 
sərmayə yatırırıq. Hesab edirəm ki, biz artıq bu sahədə mühüm 
nailiyyətlər əldə etmişik. Neftin qiymətindən daha az, əvvəllər 
heç zaman olmadığı qədər asılıyıq. Hətta neftin bugünkü 40 
dollarlıq qiyməti ilə belə, Azərbaycanın iqtisadiyyatı inkişaf 
edir. Belə düşünürəm ki, 2009-cu il də ÜDM-in artımı 
baxımından ölkəmiz üçün uğurlu olacaqdır. 
– Sizdən sualıma açıq cavab almaq istərdim. Enerji 
daşıyıcılarının Avropaya nəql edilməsi ilə bağlı Rusiya və 
Ukrayna arasında iki ildən artıqdır ki, mübahisə davam 
edir. Sizcə bu çətin vəziyyətdən necə çıxmaq olar? 
Azərbaycan alternativ boru kəmərləri şəbəkəsi çəkmək 
fikrindədirmi? 
 291 
– Rusiya ilə Ukrayna arasında gərginlik, belə demək 
mümkünsə, alternativ marşrutlara diqqəti daha çox cəlb etmişdir. 
Bizə gəldikdə isə, heç vaxt özümüzü bir növ alternativ marşrut 
hesab etməmişik. Biz sadəcə, hasilata sərmayə yatırılması, boru 
kəmərlərinin çəkilməsi və enerji daşıyıcılarımızın Qərb bazarlarına 
çatdırılması işi ilə məşğuluq. Bir neçə il öncə enerji məsələlərinin 
həlli təxirəsalınmaz məsələ kimi üzə çıxdı. Təkcə bir hasilatçıdan 
asılılıq müəyyən narahatlıqlar doğurur. Buna görə də tamamilə 
təbiidir ki, Avropada xəritəyə daha diqqətlə baxmağa başladılar. 
Gördülər ki, Azərbaycanda, Xəzərdə böyük enerji ehtiyatları var, 
Azərbaycan qazını Qərb bazarlarına nəql edən müasir boru kəməri 
fəaliyyət göstərir. Onlar belə fikrə gəldilər ki, niyə də bu prosesi 
sürətləndirməyək?! Ona görə də bu gün yeni mənbələrə diqqət 
artmaqdadır. Onu deyə bilərəm ki, Xəzərin ehtiyatları, xüsusən də 
Azərbaycanın, Avropa bazarları üçün yeganə yeni qaz mənbəyidir. 
Bütün digər mənbələr artıq istifadədədir. Bir yerdə hasilat 
artırılmalıdır ki, digər mənbədən asılılıq azalsın. Lakin yeni 
mənbəyə gəldikdə, söhbət yalnız bizdən gedə bilər. 
– İran, Pakistan və Hindistan arasında sülh boru kəməri 
adlanan ideya mövcuddur və buna Amerika Birləşmiş 
Ştatları müqavimət göstərir. 
– Bilirsiniz, əgər bu, kommersiya baxımından faydalıdırsa, 
onda layihədə iştirak edən ölkələr bunu edə bilər. Bəzən neft 
biznesində müqavimət və əks mövqelər özünü büruzə verir. 
Neft şirkətlərinin bir çox rəsmiləri bacarıqlı diplomatlara 
çevrilirlər, çünki onlar bu mühitdə yaşamalıdırlar. Ona görə 
əgər siyasi iradə olarsa, istənilən layihə baş tutar. Azərbaycanın 
təcrübəsi çox nümunəvidir. Biz Bakı–Tbilisi– Ceyhan boru 
kəmərinin tikintisinə başlayanda bir çox müqavimətlərlə 
üzləşdik. Lakin güclü iradəmiz, aparıcı maliyyə təsisatlarının 
dəstəyi bunu mümkün etdi. 
– Sağ olun. 
 
 
 
 292 
 
 
 
 
R ÖYTER AGENTLİYİNƏ MÜSAHİBƏ  
 
25 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 29-da Davosda «Konqress» mehmanxanasında 
Reuters agentliyinin müxbiri Qay Folkonbriqə müsahibə ver-
mişdir.  
– Neftin qiymətləri ilə bağlı proqnozlarınız necədir? Siz 
Avropa bazarlarında əsas hasilatçı ölkələrdən birisiniz. 
Hamı, xüsusən də Rusiya, Birləşmiş Ştatlar və Çin neftin 
qiymətinin hansı səviyyədə olacağı ilə maraqlanır. Neftin 
qiyməti ilə bağlı Sizin öz proqnozunuz varmı? Bu çox çətin 
işdir. 
– Bəli, bu, çətin məsələdir. Hesab etmirəm ki, kimsə neftin 
qiyməti ilə bağlı dəqiqliklə düzgün proqnoz verə bilər. Bu, 
müxtəlif amillərdən asılıdır. Hətta OPEK tərəfindən hasilatın 
azaldılması da qiymətə ciddi təsir göstərmədi. Bizə gəldikdə isə 
düşünürəm ki, qiymət təxminən 80, 90 və ya 100 dollar 
səviyyəsində olarsa, sərfəli sayıla bilər. Bu, şirkətlərə lazımi 
dərəcədə sərmayə qoymağa, insan kapitalı kimi humanitar 
məsələlərə yatırımların ayrılmasını davam etdirməyə imkan 
yaradacaqdır. Təhsil, səhiyyə və infrastruktur sahələri 
xərclərimizin əsas istiqamətlərini təşkil edir. Lakin sizə deyə 
bilərəm ki, hətta bu gün mövcud olan qiymətlə – 1 barrel 45 
dollar qiyməti ilə də bizim iqtisadiyyat uğurla inkişaf edir. 
– Sizin proqnozunuza əsaslansaq, bu il ÜDM-in artımı nə 
qədər olacaq? 
– Fakt ondan ibarətdir ki, son 5 il ərzində ölkəmizdə ÜDM 
2,6 dəfə artıbdır. Fikrimcə, bu, tarixi rekorddur. Gələn aylar 
ərzində, proqnozumuza uyğun olaraq, bu göstərici təxminən 10 
 293 
faiz ola bilər. Zənnimcə, qlobal böhran şəraitində bu rəqəm 
kifayətedici səviyyədən də artıqdır. Bu inkişaf səviyyəsini 
davam etdirməyə çalışacağıq. Biz artıq neft sektoruna böyük 
sərmayələr qoymuş, dövlət maliyyə vəsaitləri və kreditlər 
hesabına özəl sektora güclü şəkildə dəstək vermişik. Hazırda 
biz qeyri-neft sektorunun inkişafının bəhrəsini, 
iqtisadiyyatımızın şaxələndirilməsinin faydasını görürük. 
Gələcəkdə bu cür inkişaf bizə neftin qiymətindən asılı olmamaq 
imkanı yaradacaqdır. 
– Demək, Sizin fikrinizcə, artım 10 faiz olacaqdır. Bu, əla 
rəqəmdir. 
– Bəli. 
– Yəni, iqtisadi böhran zamanı... 
– Zənnimcə, biz bu işin öhdəsindən gələcəyik. 
– 2010-cu il necə? Yoxsa, bu haqda düşünmək tezdir? 
– Bəli, əgər neftin qiymətləri qalxsa, onda avtomatik olaraq 
artım səviyyəsi də qalxacaqdır. Lakin hazırkı böhran 
vəziyyətində və neftin qiymətlərinin aşağı düşməsi şəraitində 
göstəricilərimizi nəzərə alsaq görərik ki, iqtisadi inkişafımızın 
əsas uğuru neft deyildir. İqtisadi islahatlar, qeyri-neft 
sektorunda artım, iqtisadiyyatın liberallaşdırılması, əlverişli 
sərmayə mühiti fikirlərimizi əsaslandıran əsas amillərdir. 
Təsadüfi deyil ki, Dünya Bankı 2008-ci ildə Azərbaycanı bir 
nömrəli islahatçı ölkə elan etdi. Bu, fəaliyyətimizə verilən çox 
yüksək qiymətdir. Nəzərə almaq lazımdır ki, bu qiymət 
dünyanın aparıcı maliyyə təsisatı olan Dünya Bankı tərəfindən 
verilibdir. Bir sözlə, biz az vəsait əldə edəcəyimizə 
baxmayaraq, iqtisadi islahatları və infrastruktur sərmayələrini 
davam etdirəcəyik. Hesab edirəm ki,  bunlar böhran zamanı da 
iqtisadiyyatın inkişafına xidmət edəcəkdir. 
– Siz infrastruktur deyəndə, boru kəmərlərini nəzərdə 
tutursunuz? 
– Biz özümüzə lazım olan bütün infrastrukturu yaratmışıq. 
Hazırda müxtəlif istiqamətlərə gedən 7 boru kəmərimiz var. 
Bundan əlavə, biz elektrik stansiyalarının, qazlaşdırma qurğuları-
 294 
nın yaradılmasına, avtomobil yollarının çəkilməsinə və digər 
infrastruktur sahələrinin inkişafına nail olmuşuq. Biz planlaş-
dırdığımız məqsədlərə çatmışıq və bu işlər gələcəkdə də davam 
etdiriləcəkdir. 
– Cənab Prezident, atanız çox böyük strateji düşüncəyə 
malik insan kimi tanınırdı. Dünyada gedən proseslərə Siz də 
eyni müdrikliklə yanaşırsınız. Hazırda dünya böyük iqtisadi 
böhran içərisindədir. Fikrinizcə, böhrandan çıxmaq üçün 
nə edilməlidir? 
– Böhranla bağlı düşünürəm ki, əgər kimsə bunu öncədən 
proqnozlaşdırsaydı, onda tədbirlər vaxtında görülərdi. Bu böhran 
hamı üçün problemə çevrilibdir. Digər ölkələr kimi, biz də bu 
böhranı gözləmirdik. Məsələn, hazırda biz məhsullarımızın 
ixracında müəyyən çətinliklərlə rastlaşırıq, səbəb istehlakçı-
larımızın bazarlarında yaranan problemlərdir. Fikrimcə, maliyyə 
bazarlarında daha geniş əməkdaşlıq, daha çox proqnozlaşdırma 
olmalı, daha çox məsləhətləşmələr aparılmalıdır. 
– Son vaxtlar üzə çıxmış məsələlərdən biri də Türkiyə ilə 
tranzit qaz kəməri və qazın tranziti haqqında razılaşma ilə 
bağlıdır. Bu, Azərbaycan üçün önəmli məsələdir. Bu sahədə 
hər hansı irəliləyiş varmı? Razılaşmanın imzalanmasını bu 
yaxınlarda gözləmək olarmı? 
– Biz danışıqlar prosesindəyik və ümidvaram ki, həmin 
danışıqları mümkün qədər tez başa çatdıracağıq. Həmin saziş 
Azərbaycan qazının Avropa İttifaqı bazarına çıxışını daha da 
genişləndirəcəkdir. Buna görə də bu cür razılaşma hamımız – 
hasilatçılar, istehlakçılar və tranzit ölkələr üçün faydalı 
olacaqdır. Beləliklə, ümid edirik ki, razılaşma yaxın vaxtlarda 
yekunlaşacaqdır. 
– Belə çıxır ki, qazın ixracı həmin saziş imzalandığı 
vaxtdan etibarən başlayacaq? 
– Tamamilə doğrudur. Biz, ola bilsin, cari ilin sonunda və ya 
gələn ildə təchizatı başlamağa hazırıq. 
– Bilirəm ki, Siz Ermənistan prezidenti ilə görüş 
keçirmisiniz. Dağlıq Qarabağ problemi çox mürəkkəb 
 295 
məsələdir. Hər hansı irəliləyiş varmı? Baza prinsiplərini nə 
vaxt gözləyə bilərik? 
– Əfsuslar olsun, indiyə qədər nəticəyə nail olmamışıq. 
Danışıqlar prosesi gedir, müəyyən irəliləyiş var, lakin nəticə 
yoxdur. Bu, əsas problemdir. Problem yalnız beynəlxalq hüquq 
prinsipləri əsasında həll oluna bilər. Beynəlxalq hüququn həmin 
prinsipləri Ermənistanın işğalçı qüvvələrinin torpaqlarımızdan 
çıxmasını, məcburi köçkünlərin bu torpaqlara qayıtmasını nəzərdə 
tutur. Bu, münaqişənin həllinə aparan yoldur. Əfsuslar olsun ki, 
Ermənistanın mövqeyi son vaxtlara qədər konstruktiv olmamışdır. 
Lakin ümid edirik ki, əgər onlar konstruktiv yanaşma nümayiş 
etdirsələr və beynəlxalq hüquq normalarına əməl etməyə hazır 
olduqlarını göstərsələr, münaqişə həllini tapa bilər, regionda sülh 
bərqərar ola bilər. Torpaqların işğal altında saxlanılması 
Ermənistana nə fayda verir? Onlar özlərini regionda təcrid 
vəziyyətinə salıblar. Enerji layihələri, boru kəmərləri və dəmiryol 
xətlərindən kənarda qalıblar. Azərbaycan və digər qonşularla 
münasibətləri normallaşdırmadan, təcrid olunmuş vəziyyətdə 
yaşamaq gələcəkdə Ermənistan üçün daha da çətin olacaqdır. 
– Cənab Prezident, qarşıdan referendum gəlir. Bəzi 
şəxslər bildirir ki, bu Sizin uzun müddət hakimiyyətdə 
olmağınıza yönəlibdir. Həmin referendumla bağlı və onun 
məqsədləri barədə hər hansı şərh verə bilərsinizmi? 
– Referenduma bir çox məsələlər çıxarılacaq və yekun 
olaraq xalq öz münasibətini bildirəcəkdir. Referendum bir çox 
digər ölkələrdə olduğu kimi, xalqa qərar qəbul etmək imkanını 
yaradan demokratik prosedurdur. Seçilməklə bağlı 
məhdudiyyətə gəldikdə, dünya təcrübəsinə nəzər salsaq, eyni 
vəziyyəti görəcəksiniz. Əgər xalq bu və ya digər lideri dəstək-
ləyirsə, xalqın onu seçmək hüququ var. 
– Bəziləri Azərbaycanın gözəl iqtisadi artımına 
baxmayaraq, insan hüquqları ilə bağlı məsələləri 
qaldırırlar. Bu tənqidlə bağlı nə deyə bilərsiniz? Bəzən 
onların tənqidini başa düşmək Azərbaycan üçün çətin olur. 
 296 
– Bilirsiniz, əgər tənqid əsaslıdırsa, biz bunu müzakirə 
etməyə həmişə hazırıq. Azərbaycan Avropa Şurası kimi bir 
neçə beynəlxalq təşkilatın üzvüdür. Avropa Şurasına qəbul 
olunduğumuz zaman biz üzərimizə müəyyən öhdəliklər gö-
türmüşük və onları yerinə yetiririk. Bəzən müxtəlif QHT-lər 
tərəfindən səsləndirilən müəyyən tənqidi fikirlər bizi narahat 
etmir, çünki bu tənqid bir çox hallarda əsassızdır. Azərbaycanda 
insan hüquqları ilə bağlı vəziyyət normaldır. Əgər siz regiona 
nəzər yetirsəniz görərsiniz ki, Ermənistanda hətta ən adi insan 
hüquqlarının kobud şəkildə pozulmasına görə heç kim tənqidə 
məruz qalmır. Həmin ölkədə prezident seçkiləri keçiriləndə baş 
vermiş hadisələri, ordu tərəfindən qətlə yetirilmiş insanların 
sayını, fövqəladə vəziyyətin elan edilməsini və internet 
saytlarının bağlanaraq senzuranın qoyulmasını hamı bilir. 
Yüzlərlə müxalifətçi həbs edildi, xeyli sayda insan yaralandı, 
lakin biz Ermənistanla bağlı hər hansı tənqidi eşitdikmi? Xeyr! 
Niyə? Buna səbəb ikili standartlardır, çünki erməni lobbisi 
Ermənistanı tənqidlərdən qoruyur. Azərbaycanda isə insan 
hüquqlarının müəyyən dərəcədə pozulması kimi hesab edilə 
biləcək hər hansı, kiçik də olsa, epizod baş verdiyi zaman, 
ölkəmiz dərhal insan hüquqlarını pozan ölkə kimi təqdim edilir. 
Bunu edən strukturlara etimadımız itir. Beləliklə, bu cür fikirlər 
eyni standartlara əsaslanmalıdır. Azərbaycanın demokratik 
inkişafında hər şeyin mükəmməl olduğunu demək olarmı? 
Xeyr. Amma deyin görək, harada insan hüquqları mükəmməl 
qorunur? Tənqidi fikirlər real vəziyyətə əsaslanmalıdır. Cənubi 
Qafqaz və digər keçmiş Sovet İttifaqı ölkələrinə gəldikdə, eyni 
standart tətbiq edilməlidir. Hesab edirəm ki, Azərbaycanda real 
vəziyyət haqqında nə qədər çox məlumat olarsa, ölkəmizə bir o 
qədər obyektiv qiymət verilə bilər. Buna görə də çox istəyirik 
ki, bizi tənqid edənlər Azərbaycana gəlsinlər və ölkədə gedən 
prosesləri öz gözləri ilə görsünlər. 
Çox sağ olun. 
 
 297 
 
 
 
DAVOS İQTİSADİ FORUMUNUN «ENERJİ 
OUTLOOK–2009» MÖVZUSUNDA İCLASI  
 
Davos 
 
29 yanvar 2009-cu il 
 
Yanvarın 29-da Davosda Dünya İqtisadi Forumunun 
«Enerji Outlook–2009» mövzusunda iclası keçirilmişdir. 
Böyük əhəmiyyətə malik iclasda Azərbaycan prezidenti 
İlham Əliyev iştirak etmişdir. 
Forumun əsas tədbirlərindən olan «Enerji Outlook–2009» 
iclasını açan «CNN İnternational» televiziya kanalının aparı-
cısı Con Defterios prezident İlham Əliyevi və digər qonaqları 
salamladı, bu iclasda qlobal iqtisadiyyatla bağlı ən aktual 
məsələlərin müzakirə olunacağını bildirdi. Son vaxtlar neftin 
qiymətinin aşağı düşdüyünü xatırladan Con Defterios bildirdi 
ki, bir il öncə dünya bazarında neftin 1 barrelinin dəyəri 100 
dollardan yuxarı olanda ilin sonuna qədər «qara qızıl»ın qiy-
mətinin 200 dollara çatması proqnozlaşdırılırdı. İndi isə neftin 
1 barrelinin qiyməti 40 dollara bərabərdir. Bu baxımdan da 
iclasın əsas müzakirə mövzuları dünyada enerji təhlükəsizliyi, 
neftin qiymətinin hansı səbəbdən aşağı düşməsi və sabitləşməsi 
məsələləri olacaqdır. 
Con Defterios ilk sözü Azərbaycan prezidentinə vermək 
istədiyini bildirərək dedi ki, OPEK-in Əlcəzairdə keçirilən son 
iclasında Azərbaycan quruma üzv olmayan hasilatçı ölkə kimi, 
gündəlik hasilatı 300 min barrel aşağı salmağı, yəni son 2 ildə 
hasilatı ən aşağı həddə endirməyi təklif etmişdir. Bu iclas 2002-
ci ildən bəri OPEK üzvü olan və üzvü olmayan ölkələrin bir 
araya gəldiyi ən böyük toplantıdır. 
 298 
İclasın aparıcısı prezident İlham Əliyevdən «2009-cu ilin 
proqnozuna dair deyilənlər nəzərə alınarsa, OPEK ölkələri, 
habelə Azərbaycan indi neft hasilatını kifayət qədər azaldıbmı, 
yoxsa bundan da az neft çıxarılmalıdır?» sualına cavab verməyi 
xahiş etdi. 
İ l h a m   Ə l i y e v: Hesab edirəm ki, neft hasilatında elan 
edilmiş və hazırda həyata keçirilən azaldılma tədbirləri 
qiymətin sabit səviyyədə saxlanılması üçün kifayət edəcəkdir. 
Əlbəttə ki, hər şey tələbatdan, hasilatdan və öhdəliklərin hansı 
şəkildə yerinə yetirilməsindən asılı olacaqdır. 
Azərbaycana gəldikdə isə hasilatın həcmi hələ ki, o qədər 
yüksək deyildir. Lakin biz ümumi işə öz töhfəmizi verməyə 
çalışırıq. Biz də müxtəlif vasitələrlə qiymətin tarazlaşdırılma-
sına və enerji təhlükəsizliyində öz rolumuzu oynamağa çalışırıq. 
Hər iki məsələ bir-biri ilə əlaqəlidir və vacibdir. 5-6 il bundan 
əvvəl enerji təhlükəsizliyi məsələləri heç müzakirə edilmirdi. 
İndi isə bu, nəinki istehlakçılar, o cümlədən hasilatçılar üçün 
böyük bir problemə çevrilibdir. Hasilatçı ölkə kimi, Azərbaycan 
öz enerji təhlükəsizliyinin təmin edilməsi üçün dünya 
bazarlarına müxtəlif çıxış marşrutlarının olmasında maraqlıdır. 
Hesab edirəm ki, neft hasil edən ölkələrin birgə səyləri, eləcə 
də enerji siyasətinin bütün iştirakçıları – hasilatçılar, tranzit 
ölkələr və istehlakçılar arasında qarşılıqlı anlaşma hamımız 
üçün daha yaxşı şərait yaradacaqdır. 
Sonra iclasın aparıcısı Con Defterios bildirdi ki, Nabukko 
kəməri layihəsi 2003-cü ildən bəri dəfələrlə müzakirə 
olunubdur. Lakin Rusiya ilə Ukrayna arasındakı mübahisə bu 
layihənin reallaşmasına, belə demək olarsa, təkan vermişdir. 
Azərbaycan prezidentinə ünvanlanan növbəti sual belə oldu: 
«İndi Azərbaycandan və Xəzər regionundan həmin kəmər üçün 
hasilatı əldə etməyin vaxtıdırmı?» 
İ l h a m   Ə l i y e v: Bizim üçün potensial bazarları dəqiq 
bilməyimiz çox vacibdir. Bu vaxta qədər Azərbaycan öz qazını 
qonşu ölkələrə ixrac edib. Hazırda Azərbaycanın qaz hasilatı 
mövcud infrastruktur və bazarlarla əhatə olunur. Lakin biz daha 
 299 
böyük miqdarda qaz hasil etmək ərəfəsindəyik. Növbəti 5 il 
ərzində biz bu həcmi 2 dəfə artırmağı planlaşdırırıq. Məhz bu 
səbəbdən mövcud bazarlar kifayət deyildir. 
Nabukko layihəsinin bir çox problemləri var idi: siyasi 
dəstək, siyasi iradə, maliyyə öhdəliyi və tranzit məsələləri. Bu 
layihəyə bir çox iştirakçılar cəlb olunmuşdur. Hesab edirəm ki, 
bütün iştirakçıların birgə səyi və güclü maliyyə dəstəyi bu 
layihənin irəlilədilməsinə yardımçı ola bilər. Biz öz 
təcrübəmizdən bilirik ki, ehtiyatlar olmadan boru kəmərini 
tikmək necə çətindir. Lakin biz öz tərəfdaşlarımızla – bp və 
digər şirkətlərlə bunu etdik. Biz neftin qiyməti təxminən 30 
dollar olan vaxtda Bakı–Tbilisi–Ceyhan neft kəmərini tikdik. O 
zaman Azərbaycanın gündəlik neft hasilatı 200 min barrelə 
bərabər idi. Biz gündəlik həcmi 1 milyon barrel olan boru 
kəmərinə sərmayə qoymağa başladıq. 
Bu səbəbdən hesab edirəm ki, Nabukko ölkələri və bu 
layihəni dəstəkləyən təşkilatlar daha cəsarətli olmalı, onlar bu 
layihəyə təkcə gəlir mənbəyi kimi baxmalı deyillər. Bu, enerji 
təhlükəsizliyidir. Enerji təhlükəsizliyi ümumi təhlükəsizliyə və 
uzunmüddətli müstəqilliyə aparır. Bu səbəbdən hesab edirəm ki, 
daha güclü siyasi iradə, daha aydın maliyyə dəstəyi olmalıdır. 
Azərbaycan həm tranzit, həm də təchizatçı ölkə rolunu 
oynayaraq, bu layihəyə dəstək vermək üçün əlindən gələni 
etməyə hazırdır. 
İclasın aparıcısı dəyərli fikirlərinə görə Azərbaycan 
prezidentinə təşəkkür etdi və bu məsələyə yenidən qayıdı-
lacağını bildirdi. 
Con Defterios OPEK-in Baş katibinə müraciət edərək, 2008-
ci ilin dördüncü rübündə dünya bazarında hasilatın 
azalmasının təşkilatda hansı narahatlıq yaratdığını və neftin 
qiymətini 40 dollar həddində saxlamaq üçün nə etməyin lazım 
olduğunu soruşdu. 
A b d u l l a h   S ə l i m   ə l - B ə d r i (OPEK-in Baş 
katibi): Neft istehsal edən ölkələrin mövqeyi ondan ibarətdir ki, 
«qara qızıl»ın indiki qiyməti çox aşağıdır və hasilatçı ölkələri 
 300 
təmin etmir. Neft hasil edən ölkələr enerji sahəsi ilə yanaşı, 
infrastruktura da sərmayə qoyur. Bizi hətta neftin barrelinin 50 
dollar olması da qane etmir. Ötən əsrin 80-ci illərində baş verən 
hadisələrin təkrarlanmasını istəmirik. O zaman biz yüksək 
peşəkar işçiləri ixtisar edirdik və yeni sərmayələr qoymurduq. 
«Biz artan tələbata hazır olmalıyıq» deyən OPEK-in Baş 
katibi bildirdi ki, məqsəd neftin qiymətini 60–80 dollar 
səviyyəsində saxlamaqdır. Neftin qiymətinin aşağı düşməsinə 
baxmayaraq, hasilatı genişləndirmək üçün əlavə infrastruktura 
sərmayə qoymaq vacibdir, çünki tələbat artdığı halda, istehsalçı 
ölkələr buna hazır olmalıdır. 
OPEK-in Baş katibi onu da bildirdi ki, hazırda təşkilatın neft 
ehtiyatları mövcud nəql marşrutlarının ixrac edəcəyi həcmdən 
qat-qat çoxdur. 
T o n i   H e y v o r d (bp şirkətinin prezidenti): Bunu 
proqnozlaşdırmaq çox çətindir, çünki gələcəkdə baş verə 
biləcək hadisələr qlobal iqtisadiyyatdan asılıdır. Hazırda dünya 
ölkələrində iqtisadi artım, demək olar ki, dayanmışdır. Bu 
səbəbdən də «qara qızıla» tələbat o qədər də böyük deyil və bu, 
nəticə etibarilə neftin qiymətinin aşağı düşməsinə səbəb 
olmuşdur. Hesab edirəm ki, münasib qiymət 60–80 dollar 
arasında olmalıdır. Bu qiymət OPEK-ə üzv ölkələrə büdcələrini 
tarazlaşdırmağa, zəruri sosial proqramları maliyyələşdirməyə, 
habelə gələcək enerji ehtiyatlarının təminatçısına çevriləcək 
yeni yataqlara sərmayələr yatırmağa şərait yaradacaqdır. 
bp prezidenti iqtisadi dirçəliş bərpa olunduqdan sonra 
«qara qızıla» tələbatın yenidən artacağını da dedi. 
M u k e ş   A m b a n i (Hindistanın «Reliance Industries» 
şirkətinin sədri): «Neftin qiymətinin aşağı düşməsi sizi hasilata 
sərmayə qoymaqdan çəkindirməyəcəkmi?» sualına cavab verdi: 
Ölkəmiz  neftin təxminən 80 faizini idxal edir. Buna 
baxmayaraq, bu il Hindistanda iqtisadi artım sürətinin 
ikirəqəmli olması proqnozlaşdırılır. Ölkənin şərq hissəsində 
yataqlar var və hazırda bu yataqların işlənilməsi prosesi gedir. 
 301 
Növbəti aylarda biz neft hasilatını nəzərdə tuturuq və əlverişli 
qiymətə satacağıq. 
Dünyanın bundan sonrakı 100 il üçün neft ehtiyatı var. Bu 
baxımdan bütün ölkələr ekoloji cəhətdən təmiz dünyaya körpü 
salmalıdırlar. İnkişaf etmiş ölkələr isə bu körpünün yaradılması 
ilə bağlı dünyaya təqdim oluna biləcək platformalar hazırlaya 
bilər. 
P y e r   Q a d e n i y a (Fransanın EDF enerji şirkətinin 
prezidenti): «Avropanın nüvə enerjisi ilə bağlı növbəti 10 il 
ərzində hədəfi nə olmalıdır?»  sualına cavab verdi. O, «iqtisadi 
dirçəliş bərpa olunduqdan sonra «qara qızıla» olan tələbat 
yenidən artacaq» fikri ilə razı olduğunu bildirdi. 
İndi neft və qaza alternativ olan sahələrə, o cümlədən 
rəhbərlik etdiyim şirkətin də cəlb olunduğu nüvə enerjisi 
sahəsinə sərmayə qoymağın vaxtıdır. Enerji sektorunun 
uzunmüddətli perspektivinin hazırda yaşadığımız iqtisadi 
böhranla heç bir əlaqəsi yoxdur. Bildiyiniz kimi, dünya 
iqtisadiyyatı yenidən öz inkişaf xəttinə qayıdacaqdır. Bunun 
neçə aylar, yoxsa illər sonra baş verəcəyini heç kim deyə 
bilməz. Lakin biz bilirik ki, bu, baş verəcəkdir. 
EDF şirkətinin prezidenti lazım olan enerjinin nüvə sa-
həsində də mövcud olduğunu, bu sahəyə sərmayə yatırmağın 
zəruriliyini diqqətə çatdırdı. O, təmsil etdiyi şirkətin Fransa, 
Böyük Britaniya, Çin və Amerikada nüvə enerjisi sahəsinin ye-
niləşdirilməsində əsas rol oynamağa hazır olduğunu dedi. 
Pyer Qadeniya onu da etiraf etdi ki, nüvə enerjisi isteh-
salçılarının üzləşdiyi ən böyük maneə ictimaiyyətin bu sahənin 
təhlükəsiz və ekoloji cəhətdən əlverişli olmasına dair 
şübhələridir. 
A l b e r t o   V a y z e r («Bunge Limited» şirkətinin sədri): 
O, bioyanacağın da neft və qaza alternativ olduğunu bildirdi və 
onun faydası ilə bağlı fikirlərini bölüşdü. Bioyanacağın istehsalı 
üçün tələb olunan ərazi ondan alınan faydanı üstələyə bilər. 
Bioyanacaq üçün zəruri olan kənd təsərrüfatı məhsullarını daha 
çox müxtəlifləşdirmək lazımdır. Hazırda dünyada kənd təsərrü-
 302 
fatı və ümumiyyətlə, ərzaq və qida məhsullarına artan tələbata 
baxmayaraq, bu növ yanacağın müəyyən töhfə verəcəyinə 
ümidvarıq 
Növbəti sual yenə Azərbaycan prezidenti İlham Əliyevə 
ünvanlandı. Aparıcı dövlətimizin başçısına müraciətlə bildirdi 
ki, son iki ildə hasilatçı və tranzit ölkələr arasında yaranan 
müəyyən mübahisələrdən ən çox istehlakçılar əziyyət çəkir. 
Əgər son iki ildə siyasi səbəblərdən ehtiyatlar bağlı saxla-
nılırsa, o zaman beynəlxalq əməkdaşlıq necə olmalıdır? 
İ l h a m   Ə l i y e v:  Bu münasibətlər davranış, enerji 
siyasəti və belə demək olarsa, enerji fəlsəfəsi məsələsidir. 
Azərbaycana gəldikdə biz artıq sübut etmişik ki, ölkəmiz 
etibarlı tərəfdaşdır. Biz öz istehlakçılarımız qarşısında bütün 
öhdəliklərimizi yerinə yetirmişik və regionumuzda hasilatçı, 
tranzit və istehlakçı ölkələr arasında çox səmərəli əməkdaşlıq 
var. 
Şübhəsiz ki, biz öz enerji ehtiyatlarımıza ilk növbədə milli 
maraqlar və davamlı inkişaf nöqteyi-nəzərindən baxırıq. Biz 
ehtiyatlarımızdan əməkdaşlığı daha da gücləndirmək və bu 
sahədə bizdən asılı olan dostlarımıza və ölkələrə dəstək məqsədi 
ilə istifadə etməyə çalışırıq. Bu halda o ölkələr nəzərdə tutulur 
ki, hazırda onlar qazın bazar qiymətləri ilə ayaqlaşa bilmir. Biz 
realist olmalıyıq. Bu səbəbdən də ədalətli qiymət və 
uzunmüddətli maraqlar arasında tarazlığı tapmaq çox vacibdir. 
Düşünürəm ki, bu yaxınlarda baş verənlərin müxtəlif 
səbəbləri ola bilər. Lakin əsas fərq yanaşmadadır. Əgər siz öz 
enerji ehtiyatlarınız vasitəsilə daha çox şey əldə etməyə və ya 
ərazinizdən istifadə edərək, daha ucuz qiymət əldə etməyə 
çalışırsınızsa, onda bu cür böhranlar qaçılmazdır. Əgər enerji 
bazarının bütün iştirakçılarının maraqlarını nəzərə alırsınızsa, 
onda uğur əldə etmək olar. Zənnimcə, bu mənada bizim 
təcrübəmiz nümunə ola bilər. Biz bu təcrübəni bölüşə və sübut 
edə bilərik ki, enerji ehtiyatları münaqişə və ya ayrı-seçkilik 
aləti kimi deyil, dostluq aləti kimi istifadə oluna bilər. 
 303 
Sonra «Enerji təhlükəsizliyi və təchizatı, o cümlədən müna-
sib qiymətlə bağlı beynəlxalq əməkdaşlıq necə olmalıdır» 
mövzusunda müzakirələr başlandı. 
A b d u l l a h   S ə l i m   ə l - B ə d r i  (OPEK-in Baş 
katibi): 2008-ci ildə neftin 1 barrelinin qiyməti 147–150 dollar 
olanda məlum idi ki, bu, tələbatdan yox, möhtəkirlik yolu ilə 
yaranmışdır. Tələbata zərbə vuran bu cür bazar möhtəkirliyinin 
gələcəkdə qarşısını almaq üçün beynəlxalq qaydalar 
hazırlanmalıdır. Biz sui-istifadə hallarının qarşısını tam ala 
bilmərik, bu, daim olacaqdır. Lakin hesab edirəm ki, bu prosesə 
qarşı müəyyən qaydalar tətbiq olunmalıdır. Bu mənada 
istehlakçı və təchizatçı tərəflərin əməkdaşlığı və dialoqu 
vacibdir. 
Daha sonra iclas iştirakçılarının diqqətinə 2000-ci ildən 
bəri neftin qiymətində müşahidə edilən dəyişikliklər təqdim 
olundu. Bildirildi ki, son 9 ildə neftin 1 barrelinin qiyməti orta 
hesabla 50 dollar 12 sent təşkil etmişdir. 
İclasın aparıcısı dedi ki, Səudiyyə Ərəbistanında keçirilən 
toplantıda neft nazirləri bildirmişlər ki, növbəti 10–20 ildə 
«qara qızılın» hasilatını planlaşdırmaq üçün neftin bir 
barrelinin qiyməti 75 dollar olmalıdır. 
«Qlobal iqtisadiyyata ziyan vurmadan və sərmayə yatı-
rımlarını həvəsləndirmək üçün neftin münasib qiyməti nə qədər 
olmalıdır?» sualı səsləndi. 
T o n i   H e y v o r d (bp  şirkətinin prezidenti): Növbəti 20 
ildə qlobal enerji sənayesinə ildə 25-26 trilyon dollar həcmində 
sərmayə qoyulmalıdır ki, dünyada tələbat təmin olunsun. Neftin 
qiyməti isə sərmayə qoyulmasına sövq edəcəkdir. Bir sözlə, 
hasilatçı ölkələrin sosialyönümlü sahələri maliyyələşdirməsi və 
enerji sahəsinə yeni investisiyalar yatırması üçün neftin bir 
barrelinin qiyməti 60–80 dollar arasında olmalıdır. 
Fransanın EDF şirkətinin sədri Pyer Qadeniya isə bildirdi 
ki, neftin bir barrelinin qiymətinin 60–80 dollar civarında sax-
lanılması üçün hökumətlər səylər göstərməlidir. Amma nüvə 
enerjisi bu qiymətdən daha əlverişlidir və bu növ enerjini is-
 304 
tehsal etməyə imkan var, ondan da istifadə olunmalıdır. Buna 
nail olmaq və bu növ enerjinin təhlükəsiz olduğuna inandırmaq 
üçün ictimai rəy də formalaşmalıdır. 
M u k e ş   A m b a n i («Reliance Industries» şirkətinin 
sədri): 60–80 dollar arasındakı qiymət həm hasilatçılar, həm də 
istehlakçılar üçün münasibdir. Bununla belə, tərəflər arasında 
şəffaflıq amilinin və neftin qiymətinin tarazlaşdırılması üçün 
müəyyən mexanizmin olması vacibdir. 
Daha sonra «Enerji Outlook–2009» iclasının iştirakçılarına 
suallar verildi. 
Londonda yerləşən Beynəlxalq Strateji Araşdırmalar 
İnstitutunun Baş icraçı direktoru Con Çip Azərbaycan prezi-
denti İlham Əliyevə sualla müraciət etdi: 
– Sualım prezident İlham Əliyevə və bp-nin prezidenti 
Toni Heyvordadır. 
Dünən Rusiya hökumətinin sədri Vladimir Putin 
Şərqdən Qərbə gedən boru kəmərlərinin 
şaxələndirilməsindən danışdı. Zənnimcə, o, Rusiyadan və 
ona dost münasibətdə olan ölkələrin ərazisindən keçən boru 
kəmərlərini nəzərdə tuturdu. Lakin Nabukkonu xüsusi 
olaraq təriflədiyini eşitmədim. 
Dünən Almaniya kansleri Angela Merkel də Avropa 
İttifaqı ilə Rusiya arasında uzunmüddətli və etibarlı 
münasibətlərin əsas meyarı kimi, enerjidaşıyıcıları 
kəmərlərinin müxtəlif marşrutlarının olması zərurətini 
vurğuladı. Sualım hər iki natiqədir. Rusiya ilə Avropa 
İttifaqı arasında bu cür enerji durumu baxımından siz 
hansı məsləhətləri verərdiniz? Avropa İttifaqı–Rusiya enerji 
təhlükəsizliyi paketinə salına biləcək hansı məsələləri siz 
istənilməz hesab edərsiniz? Buyurun, prezident Əliyev və 
Toni Heyvord. 
İ l h a m   Ə l i y e v:  Azərbaycana gəldikdə, onu deyim ki, 
planlaşdırdığımız bütün layihələri vaxtında və yüksək səmərə 
ilə başa çatdırmışıq. Bu gün bizim şaxələndirmə ilə bağlı heç 
bir problemimiz yoxdur. Əksinə, bizim karbohidrogen 
 305 
ehtiyatlarımızı müxtəlif istiqamətlərə nəql edə biləcək 7 neft və 
qaz kəmərimiz var. Biz təkcə bir marşrutdan və  bir bazardan 
asılı deyilik. 
Ətrafımızda yerləşən ölkələr bizim ehtiyatlarımıza ehtiyac 
duyur. Bu bir az qəribə görünə bilər,  hətta bizdən daha çox 
neft, qaz hasil edən ölkələr də bizim neft və qazı almaq üçün 
təkliflər irəli sürmüşlər. Bu səbəbdən də növbəti illər ərzində 
biz şaxələndirmə ilə bağlı yaranan çətinliklərdən əziyyət 
çəkməyəcəyik. 
Biz hazırda yeni bazarların necə tapılması və istədiyimiz 
qədər neft çıxara bilmək üçün mövcud boru kəmərlərini necə 
genişləndirmək haqqında düşünürük. Bunu etmək üçün bizə 
yeni bazarlar lazımdır. Yeni bazarlar hazırdır. Onlar Qərbdə, 
Mərkəzi Avropada yerləşir və yeni bazarlar Nabukko kəməri, 
Türkiyə, Yunanıstan, İtaliya, Transadriatik kəməri və digərləri 
ola bilər. 
Beləliklə, hazırda bizim ehtiyatlara tələbat mövcud 
infrastruktur vasitəsilə təchiz oluna biləcək miqdardan qat-qat 
artıqdır. Beləliklə, biz növbəti illər ərzində qonşuluğumuzda 
bəzən o qədər də xoşa gəlməyən hadisələrin inkişafını 
izləyəcəyik. Şübhəsiz ki, biz regionda daha sıx əməkdaşlıq 
görmək istəyirik, çünki bu və ya digər halda bu gərginliklər öz 
mənfi təsirini göstərir. Bu da öz növbəsində, qlobal enerji 
sektorunda əlavə gərginlik yaradır. Biz bunu görmək istəmirik. 
Biz gözlənilən və davamlı təchizat marşrutlarını və bütün 
iştirakçılar arasında qarşılıqlı anlaşmanı görmək istəyirik. 
T o n i   H e y v o r d (bp şirkətinin prezidenti): Azərbaycan 
bu mənada nümunə ölkə kimi göstərilə bilər və bütün bunlar bp 
və onun tərəfdaşlarını son on ildə 25 milyard dollar sərmayə 
qoymağa sövq etmişdir. Bu isə Azərbaycan prezidentinin də 
dediyi kimi, enerji infrastrukturunun yaradılmasına imkan 
vermişdir. 
Biz Azərbaycanla çox uğurlu tərəfdaşlıqdan məmnunuq. 
Çünki Azərbaycan açıq, azad, şəffaf və yaxşı idarə olunan 
enerji bazarı qaydalarına riayət etmişdir, sabit fiskal və 
 306 
tənzimləyici rejimlər isə bizə Azərbaycanda müxtəlif istiqa-
mətlərə infrastruktur qurmağa imkan yaratmışdır ki, bu da öz 
növbəsində çoxsaylı istehlakçı deməkdir. 
Toni Heyvord bunun Azərbaycana böyük fayda gətirdiyini, 
xüsusilə də siyasi müstəqillik, enerji və maliyyə sahəsində 
müstəqillik verdiyini diqqətə çatdırdı. 
 
 307 
 
 
AVROPA YENİDƏNQURMA VƏ İNKİŞAF 
BANKININ PREZİDENTİ  
TOMAS MİROV İLƏ GÖRÜŞ 
 
Davos 
 
29 yanvar 2009-cu il 
 
Azərbaycan prezidenti İlham Əliyev yanvarın 29-da 
Davosda «Konqress» mehmanxanasında Avropa Yenidənqurma 
və İnkişaf Bankının prezidenti Tomas Mirov ilə görüşmüşdür. 
Görüşdə Azərbaycanın Avropa Yenidənqurma və İnkişaf 
Bankı ilə uğurlu əməkdaşlığından məmnunluq ifadə olundu, 
əlaqələrin hazırkı vəziyyəti və gələcək perspektivləri ilə bağlı 
fikir mübadiləsi aparıldı. 
 
 
 308 
       
 
 
«BÖYÜK OYUN TƏKRARLANIR» DEVİZİ  
 ALTINDA KEÇİRİLƏN İCLAS 
 
Davos 
 
29 yanvar 2009-cu il  
 
Yanvarın 29-da Davos forumu çərçivəsində «Böyük oyun 
təkrarlanır» devizi altında xüsusi iclas keçirilmişdir. 
İclasda Azərbaycan prezidenti İlham Əliyev, Türkiyənin Baş 
naziri Rəcəb Tayyib Ərdoğan, İranın Xarici İşlər naziri 
Mənuçehr Muttəki, Ermənistanın Xarici İşlər naziri Edvard 
Nalbandyan iştirak etmişlər. 
Xatırladaq ki, Ermənistan prezidenti Serj Sarkisyan iclasda 
iştirak etməyə razılıq vermişdi. Ancaq Azərbaycan prezidenti 
İlham Əliyevin və Türkiyənin Baş naziri Rəcəb Tayyib 
Ərdoğanın tədbirdə iştirakından çəkinərək, iclasa gəlməkdən 
imtina etmiş və xeyli yubanma ilə öz yerinə Xarici İşlər nazirini 
göndərmişdi. 
İ a n   B r e m m e r  («Avrasia Group» şirkətinin prezi-
denti): Mən Avrasiyada Qlobal Risklər Təşkilatının rəhbəriyəm. 
Dünya İqtisadi Forumunun «Böyük oyun təkrarlanır» adlı ikinci 
iclasına başlamaqdan məmnunam. Bu, mürəkkəb bir mövzudur 
və dünən Klaus Şvabla müzakirə olunanda bildirildi ki, belə 
mühüm sahənin müntəzəm və hərtərəfli araşdırılması və 
cavabların tapılması əhəmiyyətlidir. Bu söhbət hazırda 
dünyanın hər yerində gedir, bu meyar Avrasiyaya aiddir. Mü-
rəkkəb bir zamanda və geosiyasi gərginliyin müşahidə 
olunduğu dövrdə böyük güclər Avrasiya məkanına şahmat 
lövhəsi kimi baxır və bu məkanda enerji resursları və təsir 
uğrunda mübarizə aparırlar. Keçmiş Sovet İttifaqını əvəz edən 
15 müstəqil ölkədən söhbət gedəndə bu, xüsusi əhəmiyyət kəsb 
 309 
edir. Amerikanın bu gün dünya miqyasında siyasi 
müdaxiləsinin eroziyası bir çox yeni tədbirlərin görülməsini 
tələb edir. Digər tərəfdən, Rusiyanın bərpa olunan cavab gücü 
bir daha göstərir ki, böyük oyun təkrarlanır. 
İclasımızda bu cür mövzuları nəzərdən keçirəcəyik. Burada 
sol tərəfdə Azərbaycan prezidenti İlham Əliyev əyləşibdir. 
Onun solunda Türkiyənin Baş naziri Rəcəb Tayyib Ərdoğan 
əyləşibdir. Bir azdan Ermənistan prezidenti Serj Sarkisyan və 
İranın Xarici İşlər naziri Mənuçehr Muttəki də gələcəklər.  
Nəzərdə tutduğum bir-iki məsələdən başlayaq. O məsələlər 
müzakirə edildikdə, biz rəylərlə razılaşmaya da bilərik. Gəlin 
onda elə bir məsələ ilə başlayaq ki, hamımız onunla 
razılaşacağıq. Davosda görürük ki, azərbaycanlılar, türklər, 
ermənilər, qazaxlar bir çox Avropa təşkilatlarının üzvləridir. 
Onlar ATƏT-in üzvləridir. Keçmiş Sovet İttifaqı ölkələri 
arasında Qazaxıstan ilk ölkədir ki, bu təşkilata sədrliyə başla-
yıbdır. Futbola baxsanız görərsiniz ki, sadaladığım bütün bu 
ölkələr Orta Şərq liqasında deyil, Avropa liqasında oynayırlar. 
Avropalılar buna etiraz etmir, lakin onlar bu ölkələrin Avropa 
İttifaqına üzvlüyü məsələsində tərəddüd edirlər. 
A p a r ı c ı: Beləliklə, birinci sualım prezident 
Əliyevədir. Ondan soruşmaq istəyirəm: Avropanın ikili 
standartları varmı? Azərbaycanın Avropa ilə gələcəkdə 
iqtisadi inteqrasiyasında marağı varmı, yoxsa, Siz Rusiya və 
Orta Şərq istiqamətini götürmək məcburiyyətində 
olacaqsınız? 
İ l h a m  Ə l i y e v: Müstəqillik əldə etdiyimiz vaxtdan 
etibarən siyasətimizin Avropa istiqaməti prioritet məsələ idi və 
bu gün də davam edir. Buna bir çox misal gətirmək olar. Bu, 
təkcə Avropa İttifaqının, demək olar ki, bütün üzv ölkələri ilə 
faydalı ikitərəfli əməkdaşlıqla deyil, həm də iştirak etdiyimiz 
proqramlarla ölçülə bilər. Məsələn, Azərbaycan Avropa 
İttifaqının «Yeni qonşuluq siyasəti»nə dair fəaliyyət planı»nın 
iştirakçısıdır. İki ildən artıqdır ki, Azərbaycan Avropa İttifaqı 
ilə enerji məsələləri üzrə strateji tərəfdaşlığa dair anlaşma 
 310 
memorandumu imzalamışdır. Bu gün Azərbaycanın da daxil 
olduğu Şərq Tərəfdaşlığı Proqramı müzakirə olunur. Ümid 
edirik ki, yaxınlarda biz həmin proqramın icrasının şahidi 
olacağıq. Bu mühüm addımlar və tədbirlər Azərbaycanla 
Avropa arasında əlaqələrin necə inkişaf etdiyini göstərir. Enerji 
əməkdaşlığını və mövcud müasir enerji nəqli infrastrukturunu 
da əlavə etsək görərik ki, birgə görüləcək işlər çoxdur. Avropa 
ölkələri ilə əlaqələrimiz qarşılıqlı maraq və hörmətə əsaslanır. 
Ümid edirik ki, bu müsbət dinamika davam edəcəkdir. 
İkili standartlara dair verdiyiniz sualla bağlı deyə bilərəm ki, 
bəli, biz ikili standartları hər yerdə görürük. Bunlar müəyyən 
coğrafi məkanlarda müşahidə edilmir. Azərbaycanın üzləşdiyi 
ikili standartlarla bağlı mən sizə bir çox misal gətirə bilərəm. 
Yəqin ki, bu çox vaxt aparar. Ümumiyyətlə, onu demək 
istəyirəm ki, Azərbaycanla Avropa İttifaqı arasında əlaqələr 
müsbətdir. Biz bu əməkdaşlığın səviyyəsindən məmnunuq. 
Təbii ki, gələcəkdə daha geniş fəaliyyət görmək arzusundayıq. 
A p a r ı c ı: Cənab Prezident, sağ olun. İndi isə sözü Baş 
nazir Ərdoğana verirəm. Türkiyənin Avropa İttifaqına 
qoşulmaq istəyi davamlı şəkildə hamı tərəfindən müzakirə 
edilir. Biz Türkiyənin daha çox Orta Şərq istiqamətinə me-
yilli olacağını görəcəyikmi? 
R ə c ə b  T a y y i b  Ə r d o ğ a n: Xüsusilə bir məsələyə 
toxunmaq istəyirəm. Biz iqtidarda olduğumuz dövrü dəyər-
ləndirməli olsaq, deyə bilərəm ki, bu müddətdə Avropa İttifaqı 
ilə müzakirələrdə hər hansı bir geriləmə, ləngimə olmamışdır. 
Hazırda Avropa İttifaqı ilə müzakirələri davam etdiririk. Amma 
narahat olduğumuz bir məsələ var: hər müzakirə dövründə 
çətinlik yaradacaq vəziyyət yaşanır. Misal üçün, müzakirələr 
zamanı yeni iki fəsil açılır, digər müzakirə dövründə yenə iki 
fəsil açılır və bu belə davam edir. İndiyə qədər bu fəsillər nə bir 
oldu, nə də üç oldu. Fəqət, avropalı dostlarımızla 
görüşdüyümüz zaman, keçən həftə Brüsseldə mənə belə dedilər 
ki, iki birdən böyükdür. Mən də təbii olaraq dedim ki, üç də 
ikidən böyükdür.   Çexiyanın sədrliyi dövründə eyni 
 311 
qərarlılıqla, ciddiyyətlə çalışmalarımızı davam etdiririk. Təbii 
ki, bizim Avropa İttifaqı ilə əməkdaşlığımızın bir başadüşülən 
qolu var. Avropa İttifaqına üzv olmaq barədə müzakirələrlə 
bərabər, 1996-cı ildən başlanan əməkdaşlığımız da var. Yəni biz 
Avropa İttifaqının Gömrük İttifaqına üzv olaraq fəaliyyət 
göstəririk. Digər üzv ölkələr heç zaman bu formada üzv 
olmamışlar. Əvvəlcə Avropa İttifaqına üzv oldular, sonra 
Gömrük İttifaqına üzv seçildilər. Biz hazırda Gömrük İttifaqının 
üzvüyük. Bizə belə bir fərqliliklə yanaşma var. Düşünürəm ki, 
dostlarımızın Türkiyəyə baxışı bu nöqtədə fərqli olmamalıdır. 
2009-cu ilə daxil olarkən üzvlük məsələsini bir az da ciddi 
tutmaq məqsədi ilə Avropa İttifaqı ilə əlaqədar yeni nazir ştatı 
yaratdıq. İndi dövlət nazirimizin biri Avropa İttifaqı ilə bağlı 
məsələlərlə məşğuldur. Bundan sonra Avropa İttifaqı ölkələri 
ilə daha tez-tez əlaqələr yaradılacaq, Brüssellə əlaqələr çox sıx 
şəkildə inkişaf etdiriləcək, müzakirələr ciddi xarakter alacaqdır.  
A p a r ı c ı: Cənab Baş nazir, sağ olun. İndi isə mən 
İranın Xarici İşlər naziri Mənuçehr Muttəkini salamlamaq 
istəyirəm. Geosiyasəti nəzərə alaraq, hamı bilir ki, Ameri-
kada yeni administrasiya fəaliyyətə başlayıbdır. Mən bildir-
mək istəyirəm ki, prezident Obama İran hökumətinə aid 
yeni, müxtəlif siyasətin yürüdüləcəyi ilə bağlı bəyanat verib-
dir. İranlılar bunu eşitdikdən sonra bildiriblər ki, yaşaya-
rıq, görərik. 
Avrasiyada böyük oyun baxımından sizə belə sual ver-
mək istəyirəm. Son bir neçə ildə İranın regionda geosiyasi 
təsiri xeyli artıbdır. Bu təsir xüsusilə İraqda və Əfqanıs-
tanda hiss olunur. Sualım belədir: Əgər prezident Obama 
İran hökumətinə Əfqanıstan və İraqla bağlı birgə işləməyi 
təklif etsəydi, ona hansı cavab verilərdi? 
M ə n u ç e h r  M u t t ə k i : Bismillahir rəhmanir-rəhim. 
Etiraf etməliyəm ki, siz də qeyd etdiyiniz kimi, bu günə qədər 
Amerikada keçirilən prezident seçki kampaniyası zamanı 
səsləndirilən və hazırda bütün ictimaiyyətə yaxşı məlum olan 
söz – «dəyişiklik» sözü idi. Bu cür yanaşmanı alqışlayaraq, 
 312 
inamımızı bildirmək istəyərdik ki, həqiqətən dəyişiklik olsun. 
Bizim üçün çox vacibdir ki, prezident Obama bu dəyişikliyi 
anlasın. Biz o ümidlə yaşayırıq ki, bəyan edilən bu dəyişiklik 
həyata keçirilsin. Regionumuzda o qədər sahələr var ki, orada 
yaşayan bütün xalqlar və ölkələr həmin dəyişikliklə nəyin baş 
verəcəyini səbirsizliklə gözləyirlər: bu, strateji dəyişiklik, yaxud 
taktiki dəyişiklik olacaq? Bütün bu suallar növbəti bu cür 
toplantının müzakirə mövzusu ola bilər. Yəni, yeni 
administrasiya dünyanın gözlədiyi nəticələrə cavab verəcəkmi?! 
Mənim ölkəmin mövqeyinə gəldikdə, etiraf etməliyəm ki, 
bizim tariximizə, mədəniyyətimizə və əmin-amanlıq şəraitində 
birgə yaşama yanaşmamıza onilliklər, əsrlər deyil, bir neçə 
minilliklər dövründə əsaslanaraq, İranın sizin qeyd etdiyiniz 
təsiri formalaşmışdır. Regionun tarixində İran hər zaman 
konstruktiv rol oynamışdır. Başqa sözlə desək, İran bu təsirini 
sizin qeyd etdiyiniz formada – konstruktiv və davamlı şəkildə 
birgə yanaşı yaşama və əməkdaşlıq naminə istifadə etməyə 
çalışmışdır. Lakin son dövr ərzində İran bir neçə təcavüzlə, 
hətta müharibə ilə üzləşmişdir. 
Birləşmiş Ştatlarda yeni proseslərə və dəyişikliyə gəldikdə, 
elə məsələlər var ki, regiondakı bütün ölkələrə aiddir. Bu, 
Birləşmiş Ştatların özünə də aiddir, çünki onlar həm də bu və ya 
digər formada regionda iştirakçı hesab edilirlər. İnanırıq ki, əgər 
Birləşmiş Ştatların yeni administrasiyası, cənab Obamanın 
dediyi kimi, öz siyasətini sözdə yox, əməldə dəyişərsə, onda 
təbii ki, region da əməkdaşlıq ruhunda öz reaksiyasını verər. 
İran isə regional miqyasda bu cür ümumi yanaşmada istisna 
edilmir. Əfqanıstanla bağlı Tokioda və digər yerlərdə keçirilən 
tədbirlərdə olmuşuq. Həmin ölkədə təhlükəsizlik və sabitlik 
nəinki Əfqanıstanın milli maraqları üçün, eləcə də region üçün 
lazımdır. Bu sözləri İraqa da aid etmək olar. Bu halda, İran yenə 
də özünün sabitlik, təhlükəsizlik və əmin-amanlığın bərqərar 
olunmasını nəzərdə tutan konstruktiv yanaşmasından istifadə 
edir. Digər ölkələr kimi, biz də bunu öz maraqlarımız üçün 
vacib hesab edirik. 
 313 
A p a r ı c ı: Çox sağ olun. Gəlin şimala qayıdaq və Baş 
nazir Ərdoğanla başlayaq. Rusiya prezidenti Medvedev 
bəyan etmişdir ki, dünyada elə regionlar var ki, orada Rusi-
yanın xüsusi maraqları var. O, Avrasiyanı da bu regionlara 
aid etmişdir. Bunu Birləşmiş Ştatların Latın Amerikası 
regionnunda olan xüsusi maraqları ilə müqayisə etmək olar. 
Mənim iki sualım var. Birincisi, Rusiyanın bu mövqeyinə 
necə yanaşırsınız? İkincisi, bu baxımdan Türkiyənin xarici 
siyasəti nədən ibarətdir? 
R ə c ə b  T a y y i b  Ə r d o ğ a n: Hər bir ölkənin 
yerləşdiyi bölgəyə özünə görə yanaşması vardır. Yəni, 
Rusiyanın da bu cür baxışları məqbuldur. Rusiyaya nəyə görə 
belə bir yanaşma edirsiniz deməyə haqqımız yoxdur. Rusiya bu 
cür yanaşmalar edirsə, eyni şəkildə Türkiyənin də öz bölgəsində 
bu istiqamətdə yanaşması vardır. Türkiyə öz yanaşmasını 
edəcək və varlığını daha güclü biləcək, gələcəyə daha güclü 
formada yanaşma həyata keçirmək halında olacaqdır.  
Diqqət yetirsəniz, Rusiya Federasiyası ilə Gürcüstan 
arasındakı sıxıntılarla əlaqədar Türkiyə olaraq biz bir addım 
atdıq. Dedik ki, bölgədə, Qafqazda əməkdaşlıq və təhlükəsizlik 
platformasını həyata keçirək. Bu məqsədlə ilk səfəri Moskvaya 
etdik. Onlardan buna müsbət yanaşma gördük. Ertəsi gün 
Gürcüstana getdik, təklifimizi bildirdik. Oradan da müsbət 
cavab aldıq. Sonra dəyərli qardaşım hörmətli Əliyevi ziyarət 
etdim, bu məsələni ona dedim. Ondan da müsbət cavab aldıq. 
Daha sonra cümhurbaşqanımız Ermənistan və Türkiyə milli 
komandalarının futbol oyununa baxmaq üçün Yerevana 
gedəndə orada bu məsələ Ermənistan rəsmilərinə bildirildi. 
Onlardan da müsbət cavab gəldi. İndi bu sahədə işlər Xarici 
işlər nazirləri səviyyəsində başlanmışdır. Bütün hədəfimiz 
bölgənin maraqlarını müştərək ələ alaraq, birlikdə mənfəət 
qazanmaqdır. Biz gərək təhlükəsizlik məsələsini də bunun 
üstünə gətirək və bölgəmiz təhlükəsiz, sabit bir bölgə olsun. 
İstəyirik ki, bölgədə nə Azərbaycanın Ermənistanla indiki 
 314 
vəziyyəti davam etsin, nə Türkiyənin Ermənistanla, nə də 
Rusiyanın Gürcüstanla sıxıntılı vəziyyəti davam etsin.  
A p a r ı c ı: Mən bunu qiymətləndirirəm. Prezident 
Əliyev, Sizə gəldikdə, enerji məsələsini xatırlatmadan böyük 
oyun haqqında danışmaq mümkün deyil. Son bir neçə həftə 
ərzində Rusiya ilə Ukrayna arasında baş vermiş qaz 
mübahisəsinin və onun bu yaxınlarda həllinin şahidi olduq. 
Lakin avropalılar Rusiyadan yan keçən digər qaz 
kəmərlərinin çəkilməsini dəstəkləyirlər. Sualım belədir: 
Sizin fikrinizcə, Azərbaycan Nabukko kimi layihələrdə 
tranzit və təchizat sahəsində hansı rolu oynaya bilər? 
İ l h a m  Ə l i y e v: Hələ  keçən əsrin 90-cı illərinin 
ortasında dünyanın enerji şirkətləri ilə əməkdaşlığa başla-
dığımız vaxt heç bir böhran yox idi və potensial təchizata 
təhlükədən söhbət belə, gedə bilməzdi. Enerji təhlükəsizliyi 
məsələləri heç müzakirə edilmirdi. Bütün bu hadisələr son 
illərdə baş verir. Biz Azərbaycanda əsasən nəyi etdik? Müasir 
infrastruktur yaratdıq, neft və qazı hasil etmək üçün xarici 
şirkətlərlə birgə sərmayə qoyduq və müxtəlif boru kəmərləri 
vasitəsilə neft və qazı beynəlxalq bazarlara çıxardıq. Bu gün biz 
onun müsbət nəticələrini görürük. 
Azərbaycanın bu gün karbohidrogen ehtiyatlarını nəql edən 
və gələcəkdə böyük həcmdə nəql edə biləcək 7 neft və qaz 
kəməri var. Bu baxımdan biz özümüzü tam təhlükəsiz hiss 
edirik. Biz enerji və maliyyə ehtiyatları baxımından özünü 
təmin edən ölkəyik. Azərbaycan qonşu ölkələri enerji-
daşıyıcıları ilə təchiz edir,  onların enerji təhlükəsizliyində işti-
rak edir və töhfə verir. 
Bu gün qaz ətrafında yaranan mübahisələr Azərbaycana 
diqqəti artırır və bu yaxınlara qədər tranzit ölkə sayılan rolda 
deyil, həm də bir təchizat mənbəyi sayılır. Bizim nəhəng qaz 
ehtiyatlarımız var. Hesablamalara görə, bizim sübuta yetirilmiş 
qaz ehtiyatımız minimum 2 trilyon kubmetrə bərabərdir. Daha 
optimal şəraitdə bu rəqəm 5-6 trilyona bərabər ola bilər. 
Beləliklə, bu həcm onilliklər, hətta 100 il üçün kifayətdir.  
 315 
İki gün öncə Budapeşt sammitində müzakirə etdiyimiz 
Nabukko layihəsi kimi layihələrin yaxşı gələcəyi var. Lakin 
bunun üçün ciddi öhdəliklər müəyyən olunmalıdır. Bu layihəyə 
Avropa tərəfindən güclü dəstək olmalıdır, ikincisi, maliyyə 
dəstəyi təmin edilməlidir. Zənnimcə, bu cür çoxmilyardlı 
layihəni maliyyələşdirmək Nabukko şirkətləri üçün çox çətin 
olacaqdır. 
Etibarlı təchizat mənbələrinə gəldikdə, təbii ki, Azərbaycan 
ilkin təchizat mənbəyi kimi və bütün tranzit məsələlərinin 
həllində öz rolunu oynaya bilər. Bu səylərin bir araya gəlməsi 
və qeyd etdiyim seqmentlərin ayrılıqda hər birinin nəticəsi 
uğura doğru aparacaqdır. Təbii ki, neft və qazla zəngin olan bir 
ölkə kimi, biz istehlakçıların əhatə dairəsinin genişlənməsində 
maraqlıyıq. Bu gün səhər biz enerji təhlükəsizliyi məsələsini 
geniş şəkildə müzakirə etdik. Mən orada qeyd etdim ki, enerji 
təhlükəsizliyi hamıya, o cümlədən təchizatçılara da şamil 
olunmalıdır. Təchizatçı, tranzit və istehlakçı ölkələr arasında 
maraqların tarazlığı ehtimal olunan nəticələrə, davamlı təchizata 
və enerji əlaqələrində sülhə və əməkdaşlığa aparacaqdır. Ayrı-
seçkiliyə xidmət etməli deyil. Zənnimcə, enerji amili müəyyən 
məqsədlərə nail olmaq üçün alət kimi istifadə edilməməlidir. 
Bizim üçün bu prinsip daim belə olub və belə də olacaqdır. 
A p a r ı c ı: Çox sağ olun. Ermənistanın Xarici İşlər 
naziri Edvard Nalbandyan, Ermənistan isə regiondakı əsas 
iqtisadi təşəbbüslərə qoşulmayıbdır. Bu sözlər xüsusən də 
Cənubi Qafqaz və Cənub dəhlizinə aiddir. Bilirəm ki, 
Rusiya ilə çox sıx iqtisadi əlaqələriniz var. Rusiya ölkənizin 
iqtisadiyyatında güclü şəkildə iştirak edir və 80 faizini təmin 
edir. 
E d v a r d  N a l b a n d y a n: Ermənistanın geoiqtisadi 
strategiyasına gəldikdə, onu deməliyəm ki, regionda heç bir 
ölkə enerji və nəqletmə sahəsində infrastruktur layihələrindən 
istisna edilə bilməz. Yaxşı məlumdur ki, nəqletmə və enerji 
marşrutlarının  Ermənistan ərazisindən keçən yolu ən ucuz 
birbaşa yoldur. Məsələn, daşınma və dəmiryol xətləri 
 316 
mövcuddur, onlar bərpa olunmalıdır. Avqust ayında Cənubi 
Osetiyada baş vermiş hadisələrdən sonra aydındır ki, 
regionumuzda enerji və infrastruktur marşrutları inkişaf etmir, 
bizə yeni alternativlər lazımdır və bütün region bu cür 
layihələrdə iştirak etməlidir. Buna görə də biz Gürcüstan ilə 
yeni alternativ nəqletmə yolunun çəkilməsini istəyirik. Bu 
səbəbdən biz İranla dəmiryol xəttinin tikilməsini səbirsizliklə 
gözləyirik. Biz regional enerji və nəqletmə layihələrində iştirak 
etməyə və müzakirə aparmağa hazırıq. 
A p a r ı c ı: Sağ olun. İcazənizlə, mən bir anlığa da olsa, 
Türkiyə–Ermənistan münasibətlərinə toxunmaq istərdim. 
Bilirəm ki, son günlər ərzində sizinlə Türkiyənin Xarici İşlər 
naziri arasında üç görüş olubdur. Ümid etmək olar ki, bu cür 
əlaqələr müəyyən bir irəliləyişin əldə edilməsinə imkan 
yaratsın? Tarixən Türkiyə hökuməti Davos forumundan 
Yunanıstanla münasibətlərini yaxşılaşdırmaq məqsədi ilə 
istifadə etmiş və bu, uğurlu olmuşdur. 
Baş nazir Ərdoğana müraciət edərək bilmək istərdim. 
Siz bir azdan Ermənistan prezidenti ilə görüşəcəksiniz. 
Ermənistan prezidentinə verəcəyiniz mesaj və bu ölkə ilə 
mümkün ola biləcək münasibətlər barədə fikirlərinizi 
görüşdən öncə bizimlə bölüşə bilərsinizmi? 
R ə c ə b  T a y y i b  Ə r d o ğ a n: Mən bu axşam prezi-
dentlə görüşəcəyəm. Görüşdən əvvəl mənim burada hər hansı 
açıqlama verməyim düzgün olmazdı. Görüşdən sonra 
danışdığımız, müzakirə etdiyimiz məsələlərlə bağlı açıqlama 
verə bilərik. Təbii ki, bütün hədəf, məqsəd bölgədə sülhə nail 
olmaqdır. Tərəflərin bu istiqamətdə cəsarətli addımlar atması 
lazımdır. Əgər atılan bu addımlar diasporların fəaliyyətinə 
qurban verilərsə, yazıq olar. Ona görə də biz bəzi jestlər edirik. 
İstəyirik ki, bu jestlər qarşılıqlı olsun və bu işi tezliklə bitirək, 
həll edək. 
Ermənistanla Azərbaycan arasında 17 ildir münaqişə davam 
edir. Minsk qrupuna ABŞ, Rusiya və Fransa həmsədrlik edir. 17 
ildir ki, bu məsələ də həll olunmayıb. Dolayısı ilə bizim 
 317 
bağlantılarımız var, qardaşlıq, soydaşlıq əlaqələrimiz var. Bütün 
bunları nəzərə alaraq, Qafqazda Əməkdaşlıq və Təhlükəsizlik 
Platforması çox böyük önəm daşıyır. Bütün bunlarla yanaşı, 
hazırda Xarici işlər nazirlərimizin öz aralarındakı fəaliyyətini 
yüksək dəyərləndirirəm. Bunlara faydalı addımlar kimi 
baxıram. Bu faydalı addımları başqalarının mənasız 
yanaşmalarına qurban vermək olmaz. Qoy, çıxdığımız bu yol 
uğurlu olsun. 
E d v a r d  N a l b a n d y a n: Bəli, nəyə görə Davosdan 
Türkiyə ilə münasibətlərimizi inkişaf etdirmək üçün istifadə 
etməyək?! Bilirsiniz ki, Ermənistan prezidenti təşəbbüs 
göstərərək, Türkiyə prezidentini sentyabr ayında Yerevana 
dəvət etmişdi. Prezident Gülün Ermənistana səfəri ilə bağlı bu 
dəvəti qəbul etməsi müdrik bir addım idi. Səfər normallaşdırma 
prosesini başlamağa imkan yaratdı. Bu günə qədər bizim həm 
Türkiyənin Xarici İşlər naziri ilə, həm də texniki səviyyədə bir 
çox görüşlərimiz olubdur. Hesab edirəm ki, düzgün yoldayıq. 
Məsələlərə nikbin baxırıq. Ümid edirik ki, Türkiyənin, 
Ermənistanın, eləcə də regionun maraqları naminə 
münasibətlərimizin normallaşmasına nail olacağıq.  
A p a r ı c ı: Yəqin ki, yaxın gələcəkdə diplomatik əlaqə-
lərin qurulmasını görə biləcəyik. Davosla bağlı söylədiyiniz 
sözlər çox vədedicidir. Bildirdiyi fikirlərə görə Baş nazir 
Ərdoğana minnətdaram. 
Prezident Əliyev, bu münasibətlərlə bağlı Azərbaycan 
tərəfinin şərhini vermək istərdinizmi? 
İ l h a m  Ə l i y e v: Ermənistanla heç bir əlaqəmiz yoxdur. 
Səbəb Azərbaycan torpaqlarının Ermənistan silahlı qüvvələri 
tərəfindən davam edən işğalıdır. Danışıqlar prosesi davam edir. 
Lakin Baş nazir Ərdoğanın dediyi kimi, əfsuslar ki, bu illər 
ərzində danışıqlar münaqişənin həllinə gətirib çıxarmayıbdır. 
Bu proses nə sülhlə, nə də beynəlxalq səviyyədə tanınmış 
Azərbaycan torpaqlarının azad olunması ilə nəticələnibdir. 
Təbii ki, belə bir şəraitdə istər enerji, istərsə də nəqletmə 
sahəsində heç bir əməkdaşlıqdan söhbət gedə bilməz. Əgər 
 318 
xəritəyə baxsanız görərsiniz ki, karbohidrogen ehtiyatlarının 
Qərbə çıxarılmasının ən qısa yolu Ermənistan ərazisindən keçir. 
Lakin bu, yalnız xəritədə belədir. Amma torpağın üzərində 
dayananda görürsünüz ki, əslində bu, uzun yolla gedir. Nə qədər 
ki, bizim torpaqlarımız işğal altındadır, bu əməkdaşlıq mümkün 
deyildir. Hesab edirəm ki, bizim mövqeyimiz başadüşüləndir. 
Biz qeyri-adi bir şey tələb etmirik. Biz yalnız Ermənistanın 
beynəlxalq hüquq normalarına, BMT Təhlükəsizlik Şurasının 
qətnamələrinə riayət etməsini və öz qoşunlarını 
torpaqlarımızdan çıxarmasını tələb edirik. Məhz bundan sonra 
sülh bərqərar olar, kommunikasiyalar açıla bilər və ölkələr bir-
birinin imkanlarından yararlana bilər. 
A p a r ı c ı: Mən Azərbaycanda olanda İranla 
həmsərhəd bölgədə qaçqın düşərgəsini gördüm. Biz bilirik 
ki, İranı Azərbaycan ilə uzun tarix bağlayır, İranın 
regionda bir neçə təşəbbüsə, xüsusən də Qafqaz və Mərkəzi 
Asiya ölkələri ilə münasibətlərinə dair öz mövqeyi vardır. 
Nazir Muttəki bu mövqeyi təsvir etsə, çox minnətdar 
olardım. 
M ə n u ç e h r  M u t t ə k i: Regionumuz Qafqazda baş 
vermiş böhranla üz-üzədir. Hazırda biz Cənubi Qafqazın iki 
əsas ölkəsi – Ermənistan və Azərbaycanla münasibətlərimizi 
nəzərə alaraq danışıqlarda iştirak etmişik. Bizim birgə yaxşı və 
konstruktiv məsləhətləşmələrimiz olubdur. İnanırıq ki,   
Gürcüstanda baş vermiş böhran daha sıx təmas və əməkdaşlığın 
olmasını nümayiş etdirən bir dərsdir. Biz region xalqlarının 
maraqları naminə ədalət və qaydalar əsasında həll yoluna nail 
olmalıyıq.  
A p a r ı c ı:  Çox sağ olun. Vaxtımız bitməzdən öncə iki 
sual da vermək istərdim. Birinci sual prezident Əliyevədir. 
Ötən il prezident Saakaşvili üçün pis il olubdur. Siz Gürcüs-
tanda vəziyyətin yaxşılaşdırılması məqsədi ilə 2009-cu il 
üçün prezident Saakaşviliyə hansı məsləhəti verərdiniz? 
İ l h a m  Ə l i y e v: Bizim elə bir problemimiz yoxdur, biz 
qonşuyuq və bir-birimizi tez-tez görürük. Gürcüstan və Azər-
 319 
baycan strateji tərəfdaşdır. Müstəqilliyə və enerji təhlükəsiz-
liyinə töhfə verən, Avropanın enerji təhlükəsizliyinə xidmət 
edən böyük layihələri birgə həyata keçirmişik. Biz bu səbəbdən 
sıx əlaqədəyik və tez-tez ikitərəfli məsələlər ətrafında fikir 
mübadiləsi aparırıq. Vəziyyəti sabitləşdirmək və böhranın 
yaratdığı fəsadları aradan qaldırmaq istiqamətində gürcüstanlı 
dost və qardaşlarımıza uğurlar arzulamaq istərdim. 
Etibarlı tərəfdaş və dost kimi, Azərbaycan Gürcüstana bu 
işdə dəstək vermək üçün əlindən gələni edəcəkdir. Onu deyə 
bilərəm ki, biz Gürcüstanın iqtisadiyyatına böyük sərmayələr 
qoyuruq. Şirkətlərimiz son 2 il ərzində Gürcüstan iqti-
sadiyyatına 3 milyard dollara yaxın sərmayə qoyubdur. Dövlət 
Neft Şirkətimizin Gürcüstan filialı bu ölkədə ən böyük 
sərmayədar və ən böyük vergi ödəyicisidir. Bu da bizim 
əməkdaşlığımızın bariz nümunəsidir. Bizim münasibətlərimiz 
nə qədər güclü olsa, bu, region üçün o qədər yaxşıdır. Biz bu 
müsbət ahəngi davam etdirməliyik. Daxildəki və sərhədlərindən 
kənardakı sabitlik hər bir ölkə, o cümlədən Azərbaycan üçün 
vacibdir. 
A p a r ı c ı: Çox sağ olun, hamınıza təşəkkür edirəm. 
 
 320 
 
 
 
«NEFT - QAZ SİYASƏTİ – XƏRİTƏ 
DƏYİŞİKLİYİ» MÖVZUSUNDA İCLAS 
 
Davos 
 
29 yanvar 2009-cu il 
 
Azərbaycan prezidenti İlham Əliyev yanvarın 29-da 
«Morasani Şveizerhov» mehmanxanasında Davos forumunun 
«Neft-qaz siyasəti – xəritə dəyişikliyi» mövzusunda xüsusi 
iclasında  iştirak etmişdir. 
Qazaxıstan prezidenti Nursultan Nazarbayevin, Avropa 
İttifaqının və dünyanın aparıcı Eni, Total, Ekson/Mobil, Statoil-
Hydro şirkətlərinin nümayəndələrinin iştirak etdiyi iclasda neft 
hasilatının tənzimlənməsi, neft-qaz şirkətlərinin Rusiya və Yaxın 
Şərqdə artan maraqları, OPEK və qaz üçlüyünün maraqları, yaxın 
gələcəkdə enerji sahəsində nə kimi dəyişikliklərin baş verə biləcəyi 
məsələləri diqqət mərkəzində olmuşdur. 
Çıxışlarda enerji sahəsində əməkdaşlıqda Azərbaycanın 
tutduğu mövqe yüksək dəyərləndirilmiş, ölkəmizin neft və qaz 
marşrutlarının çoxşaxəliliyinə tərəfdar olması və Avropanın 
enerji təhlükəsizliyində və yeni layihələrin meydana gəlməsində 
rolu və əhəmiyyəti xüsusi vurğulanmışdır. 
Azərbaycan prezidenti İlham Əliyev çıxışında müzakirə 
olunan məsələlərə münasibətini bildirmiş, beynəlxalq enerji 
əməkdaşlığının əhəmiyyətindən, Azərbaycanın enerji sahəsində 
qazandığı nailiyyətlərdən və dünyada artan rolundan 
danışmışdır. 
Azərbaycan iqtisadiyyatının hazırkı artımı və ölkənin qlobal 
iqtisadiyyata, inkişafda olan dövlətlərin bazarlarına fəal inteq-
rasiyası nəzərə alınmaqla, belə mühüm tədbirdə iştirak regionda 
lider rolunu oynayan Azərbaycana fayda gətirəcəkdir. 
 
 321 
 
 
 
LİTVA PREZİDENTİ VALDAS ADAMKUS  
İLƏ GÖRÜŞ  
 
Davos 
 
29 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 29-da Davosda «Konqress»  mehmanxanasında Litva 
prezidenti Valdas Adamkus ilə görüşmüşdür.  
Görüşdə Azərbaycan ilə Litva arasında ikitərəfli münasi-
bətlərin uğurla genişlənməsindən məmnunluq ifadə olundu, 
yüksək səviyyədə görüşlərin bu əlaqələrin daha da möhkəm-
lənməsində önəmi qeyd edildi. 
Prezidentlər iki ölkənin müxtəlif sahələrdə əməkdaşlığının 
daha da genişləndirilməsi üçün yaxşı perspektivlərin olduğunu 
vurğuladılar. 
Görüşdə ikitərəfli münasibətlər, qarşılıqlı maraq doğuran 
digər məsələlər barədə fikir mübadiləsi aparıldı. 
 
 322 
 
 
 
ALBANİYA NAZİRLƏR ŞURASININ SƏDRİ  
SALİ BERİŞA İLƏ GÖRÜŞ  
 
Davos 
 
29 yanvar 2009-cu il 
 
Azərbaycan Respublikasının Prezidenti İlham Əliyev yan-
varın 29-da Davosda «Konqress» mehmanxanasında Albaniya 
Nazirlər Şurasının sədri Sali Berişa ilə görüşmüşdür. 
Görüşdə ikitərəfli münasibətlərin müxtəlif sahələrdə inkişaf 
etdiyi, iqtisadi sahədə əməkdaşlığın yaxşı potensialının olduğu 
vurğulandı. Söhbət zamanı həmçinin bu sahədə işlərin həyata 
keçirilməsi və əlaqələrin genişləndirilməsi üçün imkanların 
araşdırılmasının zəruriliyi bildirildi. 
 
 323 
 
 
 
«MİCROSOFT» KORPORASİYASININ 
RƏHBƏRLƏRİ İLƏ GÖRÜŞ  
 
Davos 
 
29 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 29-da Davosda «Konqress» mehmanxanasında «Mic-
rosoft» korporasiyasının Baş vitse-prezidenti və «Microsoft 
İnternational»ın prezidenti Jan-Filip Kurtua ilə görüşmüşdür. 
Görüşdə Azərbaycanın son illərdəki iqtisadi uğurları 
vurğulandı, təkcə energetika sahəsinin deyil, qeyri-neft sektoru-
nun, xüsusilə informasiya texnologiyaları sahəsinin inkişafının 
dövlət başçısı tərəfindən prioritet istiqamətlərdən biri kimi irəli 
sürüldüyü və bu sahədə artıq nailiyyətlərin qazanıldığı 
bildirildi. Bununla əlaqədar Azərbaycan ilə dünyanın aparıcı 
«Microsoft» şirkəti arasında əməkdaşlığın hazırkı vəziyyəti və 
gələcək perspektivləri barədə fikir mübadiləsi aparıldı, bu 
sahədə əhəmiyyəti vurğulandı. 
 
 
 324 
 
 
 
bp  ŞİRKƏTİNİN PREZİDENTİ  
TONİ HEYVORD İLƏ GÖRÜŞ 
 
Davos 
 
29 yanvar 2009-cu il 
 
Azərbaycan Respublikasının Prezidenti İlham Əliyev yan-
varın 29-da Davosda «Konqress» mehmanxanasında bp 
şirkətinin prezidenti Toni Heyvord ilə görüşmüşdür. 
Görüşdə Azərbaycan ilə bp şirkəti arasında uzunmüddətli 
məhsuldar, səmərəli əməkdaşlığın həyata keçirildiyi bildirildi, 
ölkəmizdə enerji sahəsində görülən işlərin, habelə enerji 
təhlükəsizliyinin təmin olunmasında Azərbaycanın artan önəmi 
vurğulandı. 
Görüşdə bp ilə əməkdaşlığın genişlənəcəyinə əminlik bil-
dirildi. 
 
 325 
 
 
 
LATVİYA RESPUBLİKASININ PREZİDENTİ 
VALDİS ZATLER İLƏ GÖRÜŞ  
 
Davos 
 
29 yanvar 2009-cu il 
 
Azərbaycan Respublikasının  Prezidenti İlham Əliyevin 
yanvarın 29-da Davosda «Konqress» mehmanxanasında Lat-
viya prezidenti Valdis Zatlers ilə  görüşmüşdür. 
Görüşdə ikitərəfli münasibətlərin siyasi, iqtisadi və digər 
sahələrdə genişlənməsindən məmnunluq ifadə olundu, qarşılıqlı 
əlaqələrin Azərbaycan ilə Avropa İttifaqı arasında əməkdaşlığa 
öz töhfəsini verdiyi bildirildi. Həmçinin yüksək səviyyədə 
görüşlərin bu əlaqələrin möhkəmlənməsi işinə xidmət etdiyi 
vurğulandı. 
İki ölkə arasında münasibətlərin bundan sonra da geniş-
lənəcəyinə əminlik ifadə edildiyi görüşdə ikitərəfli əlaqələr və 
qarşılıqlı maraq doğuran digər məsələlər müzakirə olundu. 
 
 
 326 
 
 
 
İSRAİL RESPUBLİKASININ PREZİDENTİ ŞİMON 
PERES İLƏ GÖRÜŞ  
 
Davos 
 
29 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 29-da Davosda  İsrail prezidenti Şimon Peres ilə 
görüşmüşdür. Görüşdə Azərbaycan ilə İsrail arasında ikitərəfli 
münasibətlər, o cümlədən iqtisadi əlaqələr ətrafında fikir 
mübadiləsi aparıldı. 
 
 
 
 327 
 
 
 
 
AZƏRBAYCAN ÜZRƏ QARŞILIQLI BİZNES 
ƏLAQƏLƏRİ QRUPUNUN FORUMU 
 
Davos 
 
30 yanvar 2009-cu il 
 
 Yanvarın 30-da İsveçrənin Davos şəhərinin «Konqress» 
mehmanxanasında Azərbaycan üzrə qarşılıqlı biznes əlaqələri 
qrupunun forumu keçirilmişdir. 
Azərbaycan prezidenti İlham Əliyev forumda çıxış etmiş 
və suallara cavab vermişdir.  
 
Azərbaycan prezidenti  İlham Əliyevin çıxışı 
 
Hörmətli xanımlar və cənablar! 
Sizi görməyimə çox şadam. Hesab edirəm ki, bugünkü 
görüş ölkəmizin hazırkı inkişafını daha yaxşı anladacaqdır. 
Ölkəmiz dövlətin planlı iqtisadiyyatından bazar iqtisadiyyatına 
keçidlə xarakterizə olunan böyük dəyişikliklər yolunu 
keçmişdir. 20 ilə yaxındır ki, ölkəmiz müstəqil dövlətdir. Bu 
müddət ərzində qarşımızda qoyduğumuz bütün məqsədlərə nail 
ola bildik. Bu gün iqtisadiyyatımız özünü təmin edir. Ümumi 
daxili məhsulun artımına gəldikdə, Azərbaycan son 4 il ərzində 
ardıcıl şəkildə dünyanın ən sürətlə inkişaf edən ölkəsi olubdur. 
2003–2008-ci illər ərzində ÜDM 2,6 dəfə artmışdır. Təbii ki, bu 
çox böyük göstəricidir və planlaşdırdığımız bütün islahatları 
həyata keçirməyə imkan yaradır. Biz bazar iqtisadiyyatı 
prinsiplərinə qəti surətdə sadiqik. 
Sizə məlumat vermək istəyirəm ki, 1991-ci ildə Azərbaycan 
müstəqilliyini qazandığı zaman iqtisadiyyatımızın özəl sektoru 
 328 
sıfır səviyyəsində idi. İndi isə iqtisadiyyatımızın 85 faizi özəl 
sektorun payına düşür. Sürətli iqtisadi inkişaf, böyük 
infrastruktur, enerji və nəqletmə layihələrinin həyata keçirilməsi 
regionda yeni vəziyyət yaratmışdır. Coğrafi mövqeyimiz 
olduqca əlverişlidir. Lakin davamlı nəqletmə marşrutları 
olmadan coğrafiya böyük məna kəsb etmir. Coğrafi 
mövqeyimizdən istifadə edərək, biz ölkəmizin və xalqımızın 
tələbatlarına cavab vermək və qonşuluqda olan dövlətlərin və 
Avropa qitəsinin enerji təhlükəsizliyinə töhfə vermək məqsədi 
ilə müxtəlif istiqamətlərdə gedən neft və qaz kəmərlərini 
çəkdik. 
Son 5 il ərzində Azərbaycanın sənaye istehsalı 2 dəfədən çox 
artmışdır. Biz, demək olar ki, işsizliyi aradan qaldıra bildik. 
Regionların inkişafı proqramı bizə son 5 il ərzində 766 min yeni 
iş yeri açmaq imkanı yaratdı. Bu proqram hazırda Azərbaycanın 
bütün bölgələrinin daha tarazlı şəkildə inkişafını təmin edir. Bir 
sözlə, sürətli iqtisadi inkişaf, iqtisadi islahatlar, enerji siyasəti, 
güclü sosial proqramlar, təhsilə, səhiyyəyə və informasiya 
texnologiyalarının inkişafına qoyulan sərmayələr bu gün 
Azərbaycanın reallığıdır. 
Hesab edirəm ki, Dünya Bankının «Doing Business» 
hesabatında Azərbaycanın 2008-ci ildə dünyada bir nömrəli 
islahatçı ölkə elan olunması göstərdiyimiz səylərə verilən 
yüksək qiymətdir. Bu, yerli və xarici sərmayədarları Azərbay-
candakı imkanlara daha diqqətlə baxmağa sövq edir. Ölkəmizdə 
sərmayə mühiti də çox müsbətdir. Son 5 il ərzində Azərbaycana 
təxminən 40 milyard dollar sərmayə yatırılmışdır. Xarici və 
yerli sərmayələr qanunla qorunur. Gələn illər ərzində, təbii 
olaraq, biz iqtisadiyyatın qeyri-neft sektoruna daha çox sərmayə 
qoyacağıq. İqtisadiyyatın inkişafına təkan vermək məqsədi ilə 
olduqca güzəştli kreditlərin ayrılması ilə özəl sektora 
dəstəyimizi davam etdirəcəyik. Bütün məqsədlərimizə nail 
olmaq üçün gələcəkdə görüləcək işlər çoxdur. Təcrübəmiz 
göstərir ki, güclü siyasi iradə və regional əməkdaşlıq, eləcə də 
 329 
siyasi və iqtisadi islahatlar nəticəsində planlaşdırdıqlarımıza 
nisbətən qısa müddət ərzində nail olmaq mümkündür. 
Bu gün Azərbaycan tam mənada müstəqil ölkədir. Yəni 
ölkəmiz heç bir digər dövlətdən asılı deyildir. Biz özünü təmin 
edən ölkəyik. Maliyyə ehtiyatlarımız 20 milyard dollara 
yaxındır. Halbuki, dövlət borcu təqribən 2,5 milyard dollar 
həcmindədir. Hətta böhranın ilk aylarında da iqtisadiyyatımız 
davamlı şəkildə inkişaf etmişdir. 
Mən burada giriş sözümü başa çatdırıram və sizi 
maraqlandıran sualları dinləyirəm. 
– Cənab Prezident, bizimlə görüşdüyünüzə görə minnət-
daram. Mən Türkiyənin «Borusan Holdinq» şirkətinin 
rəhbəriyəm. İcazənizlə, mən iki məsələ ilə bağlı Sizə sual 
verərdim. Biz «Katerpillar»ı Azərbaycanda və regionun 
digər ölkələrində təmsil edirik. Mən gələcəkdə, xüsusən 
hazırkı mürəkkəb iqtisadi böhran şəraitində infrastruktur 
sərmayələri sahəsində Sizin prioritetlərinizi bilmək 
istəyirəm. 
İkinci sualım, biz Türkiyədə bərpa olunan enerji 
növlərinə sərmayə qoyan şirkətik. Bununla bağlı yeni 
imkanları fəal şəkildə axtarırıq. Azərbaycanda alternativ, 
xüsusən də külək enerjisi ilə bağlı Sizin şərhlərinizi bilmək 
istərdim. 
– İnfrastruktur layihələrinə gəldikdə, bu il biz həmin sahəyə 
böyük sərmayə qoyuluşunu davam etdirəcəyik. Bu işlərin bütün 
məsuliyyətini dövlət öz üzərinə götürür. Özəl şirkətlər üçün 
daha yaxşı şərait təmin etmək məqsədi ilə biz müasir 
infrastruktur yaratmalıyıq. Son illər ərzində biz dəmir və 
avtomobil yollarına, elektrik stansiyalarına, su təchizatına, hava 
limanlarına və Xəzərdə yük daşımalarını artırmaq üçün 
gəmiçiliyə sərmayə qoymuşuq. 2009-cu ildə dövlət 
sərmayələrinin həcmi təxminən 5 milyard dollar olacaqdır. 
Əlbəttə ki, neftin qiymətləri planlarımıza müəyyən təsir göstərə 
bilər, lakin əminəm ki, planlaşdırdığımız bütün infrastruktur 
layihələrini həyata keçirə biləcəyik. Tikinti sahəsi bu işlərin ən 
 330 
böyük hissəsini təşkil edir. Biz dünyanın bütün yerlərindən 
şirkətləri həmin layihələrdə iştirak etməyə dəvət edirik. Onları 
həm sərmayədar, həm də podratçı kimi görməkdən şad olardıq.  
Son 5 il ərzində biz əsasən ənənəvi enerji mənbələrindən 
istifadə etmişik və qazla işləyən 6 elektrik stansiyası tikmişik. 
Bu bizə elektrik enerjisini ixrac etmək imkanını yaratdı. Bundan 
əvvəl biz elektrik enerjisini idxal edirdik. Hazırda bərpa olunan 
enerji mənbələrinə sərmayə qoymaqda özümüzü daha rahat 
mühitdə hiss edirik. Çaylarımızın bütün potensialından istifadə 
etməyi və süni göllər əsasında böyük elektrik enerjisi 
stansiyalarının tikintisini planlaşdırırıq. Külək və günəş 
enerjisinin də böyük potensialı var. Bakı küləklər şəhəridir. 
İlboyu küləklər əsir. Həmçinin ölkəmizin digər bölgələri kimi, 
paytaxtımız çox günəşli şəhərdir. Təbii ki, gələn 5 il ərzində biz 
bərpa olunan enerji mənbələrinə daha çox diqqət yetirəcəyik və 
bir çox şirkətləri bu səylərimizə qoşulmağa dəvət edəcəyik. 
– Şərhlərinizə görə çox minnətdaram. Mən «Master 
Kard»ın sədriyəm. Ölkənizdə neft sənayesi sahəsinə illər 
boyu yatırılmış böyük sərmayələrdən xəbərimiz var. Şəxsən 
mən özüm neft sənayesində işləmişəm və bu sahə ilə 
bağlılığım var. Bilirik ki, Xəzər dənizində Türkmənistanla 
mübahisəli yerlərdə işlənilməmiş ehtiyatlar var. Gələcəkdə 
həmin mübahisənin həllinə nikbin baxırsınızmı? 
– Əlbəttə ki, qonşular arasında narahatlıq doğuran bütün 
məsələlərin qarşılıqlı surətdə məqbul həllinə ümid edirik. Bütün 
bu həll variantları beynəlxalq təcrübəyə, hüquqa əsaslanmalıdır. 
Azərbaycan beynəlxalq hüquq əsasında Xəzər dənizində öz 
sektoru daxilində təbii sərvətlərini hasil etmək hüququndan 
istifadə edir. Keçən əsrin 90-cı illərinin ortalarında aşkar 
etdiyimiz neft və qaz yataqları onilliklər ərzində özümüzə və 
ixrac üçün kifayət edəcəkdir. Qaz ehtiyatları daxili istehlak və 
ixrac üçün  ən azı 100 ilə bəsdir. Bir neçə onilliklər ərzində 
böyük həcmdə neft hasilatını davam etdirəcəyik. Bu o demək 
deyil ki, biz bəzi qonşularımız tərəfindən mübahisəli hesab 
edilən yataqlara daxil olmağa təcili ehtiyac duyuruq. Biz yaxşı, 
 331 
vicdanla və tərəfdaşlıq ruhunda həll yolunu tapmaq istəyirik. 
Lakin bu, beynəlxalq təcrübəyə əsaslanmalıdır. Əlbəttə, əgər biz 
bu məsələni qısa vaxt ərzində həll etsək, həmin yataqlar tezliklə 
ümumi hasilat işlərinə daxil edilə bilər. Lakin bu bizim hasilat 
həcmimizə təsir göstərməyəcək. Bir sözlə, mümkün qədər tez 
və bütün iştirakçılar üçün məqbul olan həll variantı tapmalıyıq.  
– Mənim adım Sami Kuridir, CCC şirkətini təmsil 
edirəm. Biz Bakı–Tbilisi–Ceyhan boru kəmərini tikmişik. 
Sualım belədir: söhbət gedir ki, buraxıcılıq gücünü 
artırmaq və Qazaxıstandan əlavə neft həcmini nəql etmək 
üçün Bakı–Tbilisi–Ceyhan boru kəməri 
genişləndiriləcəkdir. Bu həqiqətən baş verəcəkmi? 
– Bilirsiniz, bunu sizdən soruşmalıyıq, çünki boru kəmərini 
siz çəkmisiniz. Genişləndirmək üçün imkan varmı? Bildiyiniz 
kimi, Qazaxıstan nefti artıq Bakı–Tbilisi–Ceyhan boru kəməri 
vasitəsilə nəql olunur. Bu bir daha onu göstərir ki, biz hər şeyi 
vaxtında etməliyik. Bildiyiniz kimi, Bakı–Tbilisi–Ceyhan boru 
kəmərinin tikintisinə razılıq və onun başa çatdırılması neftin 
qiymətlərinin aşağı səviyyədə olduğu zaman baş tutmuşdur. Ola 
bilsin 1 barrelin qiyməti hətta 30 dollardan da az idi. Həmin 
vaxt hasilatın həcmi təxminən gündə 200 min barrel təşkil 
edirdi. Belə bir vaxtda buraxıcılıq gücü gündə bir milyon barrel 
olan boru kəmərinin çəkilməsinə milyonlarla dollar sərmayə 
yatırmağa başladıq. 
Bildirmək istəyirəm ki, Avropada hazırda müzakirə edilən 
Nabukko, TGI və TAP kimi layihələr, ola bilsin ki, ehtiyatların 
həcmindən asılı olmayaraq həyata keçirilməlidir. Qazaxıstanın 
timsalında olduğu kimi, boru kəmərləri istismara veriləndə neft 
və qazın nəqli başlana bilər. 2006-cı ildə boru kəməri istismara 
verildi və nəqlolunma ilə bağlı Qazaxıstanla hökumətlərarası 
saziş imzalandı. 2007-ci ildə dövlət şirkətləri saziş imzaladılar 
və 2008-ci ildə artıq Qazaxıstan neftinin nəqli başlanıldı. 
Genişlənmə potensialı var. Hasilatın həcmi gündə təqribən 1,1 
və 1,2 milyon barrel olacaqdır. Onun əksər hissəsi Bakı–
Tbilisi–Ceyhan boru kəmərinə yönəldilir. Təbii ki, Xəzərin şərq 
 332 
sahilindən daha çox neft ötürülərsə, Bakı–Tbilisi–Ceyhan boru 
kəmərinin imkanları sizin köməyinizlə genişləndirilə bilər. Belə 
olarsa, ərazimizdən əvvəl planlaşdırılan həcmdən daha çox neft 
nəql edilə bilər.  
– Cənab Prezident, mənim adım Con Gembersdir. CİSCO-
nu təmsil edirəm. Sizi bir daha görməyimə şadam. Sualdan 
öncə, ölkənizin özəl sektorunda etdiyiniz uğurlu 
dəyişikliklər münasibətilə Sizi təbrik etmək istəyirəm. 
Hazırda bir çox ölkələr genişzolaqlı infrastrukturu sürətlə 
yaradır. Hətta bu sürət gözləniləndən də yüksəkdir. 
Böhrana baxmayaraq, bu inkişaf sürətini həm Birləşmiş 
Ştatlarda, həm Birləşmiş Krallıqda, həm də Sinqapurda 
görmüşəm. Sizin rəhbərliyiniz altında Azərbaycan götür-
düyü bütün öhdəlikləri yerinə yetirir. Siz gələcəkdə 
genişzolaqlı infrastrukturun inkişaf sürətini artırmaq və ya 
eyni səviyyədə saxlayaraq, daha çox səhiyyə, təhsil və digər 
sahələrə diqqət yetirəcəyinizi planlaşdırırsınızmı? 
– Şərhlərinizə görə çox minnətdaram. Qarşılıqlı maraq 
doğuran məsələlərə aid görüşlər və müzakirələr yadımdadır. Biz 
Azərbaycanda informasiya texnologiyaları sektorunun 
inkişafına çox sadiqik. Onun böyük gələcəyi var. Fikrimcə, neft 
və enerji sektorundan sonra bu, iqtisadiyyatımızın aparıcı 
sektoru ola bilər və gələcəkdə diqqət mərkəzimizdə olmalıdır. 
Enerji məsələlərinə gəldikdə, biz planlaşdırdığımıza artıq 
nail olmuşuq. Ona görə neftdə olduğu kimi, biz dünyanın ən 
böyük qeyri-neft şirkətləri ilə birgə eyni razılaşma üsulundan 
istifadə etməliyik. Planlarımız böyükdür, artıq sərmayələr 
qoyulmuşdur. Buraya kosmos sənayesinin yaradılması da 
daxildir. Azərbaycanda informasiya texnologiyalarının inkişafı 
sürətlə gedir. Hazırda bütün ali məktəblərin kompyuter-
ləşdirilməsini yekunlaşdırmaq üzrəyik. Gündəlik həyatımızın 
bütün sahələrində informasiya texnologiyalarının daha geniş 
şəkildə tətbiqini planlaşdırırıq. İqtisadiyyatın digər sahələrində 
olduğu kimi, biz sosial infrastruktura – səhiyyə və təhsilə böyük 
sərmayələri davam etdirməliyik. Bu istiqamətdə informasiya 
 333 
texnologiyalarının daha geniş şəkildə tətbiqinə ehtiyac duyulur. 
Ümidvarıq ki, bu işdə dünyanın aparıcı şirkətləri, o cümlədən 
CİSCO ilə yaxşı əməkdaşlığımızı davam etdirəcəyik. 
– Cənab Prezident, mən Hindistanın «Reliance 
Group»unu təmsil edirəm. Enerji məsələsi ilə bağlı sualım 
var. Dünən bu məsələ barədə söylədiyiniz fikirlər məndə 
böyük təəssürat doğurdu və onları eşitməkdən məmnun 
oldum. Azərbaycanda nəhəng neft və qaz ehtiyatları var. 
Ola bilsin, ehtiyatların həcmi cari əsrin sonuna qədər 
kifayət edəcəkdir. Sizin fikrinizcə, neft və qaz hasilatından 
əldə olunan gəlirlər gələcəkdə nəinki Azərbaycanın, həm də 
bütün Avropa regionunun iqtisadi rifahı üçün nə kimi rol 
oynaya bilər?  
– Neft və qaz bizim üçün güclü iqtisadiyyat qurmaq vasitəsi 
rolunu oynamışdır. Sovet İttifaqının süqutundan sonra, 
Azərbaycan müstəqilliyini 1991-ci ildə əldə etdiyi vaxt heç 
nəyimiz yox idi. İqtisadiyyat böhran içərisində idi. Sənaye 
dayanmışdı. Sovet vaxtında fəaliyyət göstərmiş bütün 
zavodlarımız faydasız olmuşdu. Sənaye istehsalında və ümu-
mən iqtisadiyyatda müşahidə olunan tənəzzül həddindən artıq 
böyük idi. İnflyasiya 100 faiz təşkil edirdi. Vəziyyətdən 
çıxmağın yeganə yolu təbii sərvətlərdən istifadə etmək və 
potensial sərmayədarlar üçün şərait yaratmaq idi. Bu gün bizim 
sərmayə qoymaq üçün maliyyə imkanlarımız var, amma o vaxt 
biz sərmayədarları dilə tutmalı idik. Bu daha çətin idi. 
Azərbaycan həmin dövrdə Ermənistanla fəal müharibə 
mərhələsində idi. Ermənistan ölkəmizə qarşı təcavüzə 
başlamışdı. Belə şəraitdə Azərbaycan sərmayələr üçün çox 
riskli ölkə hesab edilirdi. Buna baxmayaraq, biz bu gün əldə 
etdiyimiz nailiyyətə çatdıq. 
Əlbəttə, biz gələcəkdə enerji məsələlərinə davamlı şəkildə 
diqqət yetirəcəyik, çünki bu məsələlərin ölkəmizin, hətta 
regionun hüdudlarından kənara çıxması göz qabağındadır. 
Enerji təhlükəsizliyi qlobal təhlükəsizlik məsələsidir. Təbii ki, 
enerji amili iqtisadi inkişafımızda və müəyyən dərəcədə siyasi 
 334 
təşəbbüslərimizdə əsas yer tutacaqdır. Qeyri-neft sektorunun 
inkişafı üzərində ciddi şəkildə düşünürük. Biz neftin 
qiymətlərindən və neft hasilatından asılılığı azaltmalıyıq. 
Günlərin birində neft və qaz tükənəcəkdir. İqtisadiyyatı irəliyə 
doğru aparan və inkişaf etmiş ölkələrin uğurunun əsas səbəbi 
bilik, texnologiya və təhsildir. Biz bu sahəyə diqqət yetiririk və 
bunu davam etdirəcəyik. 
– Mənim adım Markdır, enerji daşıyıcılarının satışı ilə 
məşğul olan iri şirkətlərdən birinin rəhbəriyəm. Cənab 
Prezident, Siz ölkənizlə bağlı bir çox müsbət məsələlər 
söylədiniz. Bilmək istərdim ki, ölkənin gələcəyi ilə bağlı Sizi 
narahat edən məsələlər varmı? Əgər varsa, hansılardır: 
neftin qiyməti, iqtisadi böhran və sair. 
– İqtisadi inkişafa gəldikdə, siz elə bir ölkə tapa bilməzsiniz 
ki, böhrandan narahat olmasın. Söhbət mənfi təsirin 
səviyyəsindən gedir. Vacibi odur ki, bu və ya digər ölkə bu 
böhrana nə dərəcədə hazırdır. Xoşbəxtlikdən, hesab edirəm ki, 
Azərbaycan böhrandan minimum itki ilə çıxacaqdır. Lakin yenə 
də bu məsələ narahatlıq doğuran məsələdir. Artıq dediyim kimi, 
enerji məsələlərində davamlı inkişafı təmin etmək üçün hər şey 
əvvəlcədən planlaşdırılır və lazım olan bütün işlər yerinə 
yetirilir. Bu gün biz regionumuzdan kənarda yerləşən 
istehlakçılar üçün əhəmiyyətli olan layihələrə daha çox diqqət 
yetiririk. Avropanın enerji təhlükəsizliyi məsələsinə töhfəmizi 
davam etdiririk və bildiyiniz kimi, müxtəlif layihələr baxılmaq 
üzrədir.  
Azərbaycan üçün həlli təcili xarakter daşıyan real problem, 
təbii ki, Ermənistanın Azərbaycan torpaqlarına qarşı davam 
edən təcavüzüdür. Artıq 17 ildən çoxdur ki, təcavüz hər hansı 
irəliləyiş və nizamlama olmadan davam edir. BMT-nin 
Təhlükəsizlik Şurası Ermənistan silahlı qüvvələrinin işğal 
olunmuş Azərbaycan ərazilərindən qeyd-şərtsiz və dərhal 
çıxarılmasını tələb edən qətnamələr qəbul edibdir. Ötən il 
BMT-nin Baş Məclisi oxşar qətnamə qəbul etmişdir. Həmçinin 
ATƏT, Avropa Şurası və İslam Konfransı Təşkilatı bu cür 
 335 
qətnamələr qəbul etmişlər. Bu, bütün beynəlxalq ictimaiyyət 
tərəfindən tələb olunur. Bu tələb düzgün, mənalı tələbdir, çünki 
digər dövlətin ərazisinin işğalını davam etdirmək olmaz. Bu, 
əsas problemdir. Hesab edirəm ki, beynəlxalq ictimaiyyət bu 
məsələdə daha həlledici rol oynaya bilər və oynamalıdır. 
Biz sülh prosesinə sadiqik, lakin bunun da hüdudları 
olmalıdır. Biz daim gözləyə bilmərik. Artıq dediyim kimi, bu, 
17 ildir davam edir və atəşkəsdən indiyə qədər 15 ildir ki, 
danışıqlardayıq. Bu məsələ təcili qaydada həll edilməlidir. Belə 
olmasa, bunun çox təhlükəli nəticələri ola bilər. Qafqazda sülh 
bərqərar olmayıbdır. Ermənistan ilə Azərbaycan arasında sülh 
yoxdur. Əslində, iki ölkə arasında müharibə  başa çatmayıbdır. 
Sadəcə, müharibənin birinci mərhələsi başa çatıbdır. Biz hələ də 
müharibə şəraitindəyik. Bu, təkcə Azərbaycanın deyil, qlobal və 
regional təhlükəsizlik problemi və əslində, ədalət problemidir. 
Əgər dünyada ədalətsizliyi görürüksə və aparıcı beynəlxalq 
təşkilatlar məsələni ədalət və qanun əsasında həll etməkdə 
acizdirsə, onda beynəlxalq münasibətlərin bütün sisteminə xələl 
gəlir. Beynəlxalq təşkilatlara, beynəlxalq qaydalara etimad sual 
altına alınır. Bu, sadə bir regional problem deyil, böyük 
məsələdir. Bu məsələ, bizi daim narahat edir. 
– Cənab Prezident, mən Hindistandanam, əczaçılıq 
şirkətini təmsil edirəm. Dünyanın 60 ölkəsində fəaliyyət 
göstəririk. Bilmək istərdim, Bakıda və ya ölkənizin digər 
bölgələrində əczaçılıq zavodunu necə açmaq olar və yaxud 
bunu müştərək müəssisə formasında etmək 
mümkündürmü? Sağ olun. 
– Bu sualı eşitməkdən çox məmnunam. Zənnimcə, siz bu 
sahədə işləri necə həyata keçirəcəyinizlə maraqlanırsınız. Bu 
çox yaxşı ideyadır və həm ölkələr, həm də şirkətlər üçün daha 
faydalı olardı. Hazırda bizdə əczaçılıq sənayesi yoxdur, bütün 
dərmanlar xaricdən gətirilir. Əgər siz əczaçılıq zavodu açmaq 
istəyirsinizsə, biz bundan şad olardıq. Bunu etmək çətin deyil. 
Hazırda bizdə biznesi aparmaqda, o cümlədən sərmayə 
qoymaqda çox asan tənzimləyici qaydalar mövcuddur. Bu çox 
 336 
vaxt aparmır. Siz sadəcə, bazar haqqında məlumatı əldə etməli 
və sərmayələri planlaşdırmalısınız. O ki qaldı başqa qaydalara, 
bunlar asanlıqla həll oluna bilər. Biz bu səyləri yüksək 
dəyərləndirərdik və beləliklə, Azərbaycanda yeni sənaye sahəsi 
açılardı. 
 
*** 
Tədbir başa çatdıqdan sonra işgüzar dairələrin nümayən-
dələri prezident İlham Əliyevə yaxınlaşaraq, Azərbaycanla 
əməkdaşlığa, yeni layihələrdə iştiraka və ölkəmizə sərmayə 
qoymaqda maraqlı olduqlarını bildirdilər, informasiya tex-
nologiyaları və bank sektoru ilə maraqlandılar. 
Forumda İsveçrənin «Swiss Style Magazine» jurnalı Azər-
baycan Dövlət Neft Şirkətinə xüsusi mükafatını təqdim etdi. 
Bildirildi ki, Dövlət Neft Şirkəti bu mükafata ekoloji sahədə 
həyata keçirdiyi kompleks tədbirlərin səmərəliliyinə və Bakı 
buxtasının təmizlənməsinə görə layiq görülmüşdür.  
 
 337 
 
 
 
RUSİYA FEDERASİYASININ PREZİDENTİ  
ZATİ-ALİLƏRİ  
CƏNAB DMİTRİ MEDVEDEVƏ 
 
Hörmətli Dmitri Anatolyeviç! 
Komi Respublikasında qocalar evində baş vermiş yanğın 
nəticəsində çoxsaylı insan tələfatının olması xəbəri məni 
dərindən kədərləndirdi. 
Azərbaycan xalqı adından və şəxsən öz adımdan Sizə, həlak 
olanların qohumlarına və yaxınlarına, bütün Rusiya xalqına 
dərin hüznlə başsağlığı verirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 2 fevral 2009-cu il 
 
 338 
 
 
 
QEYDLƏR   
 
 
1. Latviya, L a t v i y a   R e s p u b l i k a s ı – Şərqi Avropada 
– Pribaltikada dövlət. Sahəsi 64,5 min km2, əhalisi 1,9 milyon 
nəfərdir. İnzibati ərazisi 26 rayona bölünür. Dövlət başçısı prezi-
dent, qanunverici orqanı Seymdir. Paytaxtı Riqa şəhəridir. – 
5,34,326. 
 
2. Valdis Zatlers (d.1955) – 2007–2011-ci illərdə Latviya Res-
publikasının Prezidenti olmuşdur. Peşəsi həkim travmatoloq-or-
topeddir. 2011-ci ildən  Reforma Partiyasının lideridir. – 5,326. 
 
3. Oman, O m a n   S u l t a n l ı ğ ı – Şərqi Ərəbistan 
yarımadasında dövlət. Sahəsi 309,5 min km2, əhalisi 4,3 milyon 
nəfərdir. İnzibati ərazisi 7 vilayətə bölünür. Dövlət başçısı sul-
tandır. Paytaxtı Məskət şəhəridir. – 6. 
 
4. Qabus bin Səid (d.1940) – 1970-ci ildən Oman sultanı. 
Sultan həm də ölkənin Baş naziri, Müdafiə naziri və Xarici İşlər 
naziri vəzifələrini icra edir. Sultan bin Səid ərəb aləmində yenilikçi 
və reformator kimi tanınır. Qabus öz administrasiyasını müdhiş 
korrupsionerlərdən təmizləmiş, əhalinin həyat yyəsini xeyli 
qaldırmışdır. – 6. 
 
5. Heydər Əliyev,  H e y d ə r   Ə l i r z a  o ğ l u (1923–2003) 
–  müstəqil Azərbaycan dövlətinin memarı və qurucusu, xalqımı-
zın ümummilli lideri, görkəmli dövlət xadimi, Azərbaycan 
Respublikasının Prezidenti (1993–2003), iki dəfə Sosialist Əməyi 
Qəhrəmanı. 
 339 
1964-cü ildə Azərbaycan SSR Nazirlər Soveti yanında Dövlət 
Təhlükəsizlik Komitəsi sədrinin müavini, 1967-ci ildə isə sədri 
vəzifəsinə irəli çəkilmişdir. 
Azərbaycan Kommunist Partiyası Mərkəzi Komitəsinin iyul 
(1969) plenumunda Heydər Əliyev MK-nın Büro üzvü, Azər-
baycan KP MK-nın Birinci katibi seçilmişdir.  
H.Əliyevin respublikaya rəhbərlik etdiyi ilk  illərdən əhatəli 
iqtisadi konsepsiya hazırlanmış, yeni istehsal sahələri yaradılmış, 
Azərbaycanın iqtisadi potensialı güclənmişdir. H.Əliyevin 
respublikaya bilavasitə rəhbərlik etdiyi dövrdə (1969–82-ci illər) 
idarəetmə mexanizminin və metodlarının təkmilləşdirilməsi, əmək 
və ictimai-siyasi fəallığın artırılması, kənd təsərrüfatının 
inkişafında yüksək göstəricilər əldə edilməsi, azərbaycançılıq məf-
kurəsinin, milli ruhun, milli özünüdərkin yüksəlişi, müstəqil 
dövlətçilik ideyalarının güclənməsi və reallaşması üçün dəyərli 
işlər görülmüşdür. 
H.Əliyev 1971-ci ildə Sovet İttifaqı Kommunist Partiyası Mər-
kəzi Komitəsinin  üzvü, 1976-cı ilin martında Sov.İKP MK Siyasi 
Bürosu üzvlüyünə namizəd, 1982-ci ilin noyabrında isə Siyasi 
Büro üzvü seçilmiş və eyni zamanda, SSRİ Nazirlər Soveti 
sədrinin Birinci  müavini təyin edilmişdir. 
H.Əliyev Moskvada işlədiyi dövrdə də həmişə Azərbaycanı 
düşünmüş, onun taleyi ilə yaşamış, doğma respublikanın dünyada 
tanıdılması üçün əlindən gələni etmişdir. 
H.Əliyev 1990-cı ilin 20 yanvarında sovet qoşunlarının Bakıda 
törətdiyi qanlı faciəni qətiyyətlə pisləmiş və Azərbaycanın 
Moskvadakı nümayəndəliyində kəskin bəyanatla çıxış 
etmişdir. 
H.Əliyev 1990-cı ilin iyulunda Azərbaycana qayıtmış,  əvvəlcə 
Bakıda, sonra isə Naxçıvanda yaşamışdır. O, 1991–93-cü illərdə 
Naxçıvan Muxtar Respublikası Ali Məclisinin sədri, Azərbaycan 
Respublikası Ali Sovetinin sədr müavini olmuş, Ali Sovetin sessi-
yalarında fəal iştirak etmiş, Azərbaycanda mövcud ictimai-siyasi  
vəziyyəti həmişə obyektiv təhlil etmiş, mühüm prinsipial fikirlər 
söyləmiş, Dağlıq Qarabağ münaqişəsinin səbəblərini aşkara 
 340 
çıxarmış və təqsirkarların dəqiq ünvanını göstərmişdir. 1993-cü 
ilin may–iyununda dövlət böhranının, hakimiyyətsizliyin, 
başıpozuqluğun kulminasiya nöqtəsinə çatması ilə ölkədə 
vətəndaş müharibəsi və müstəqilliyin itirilməsi təhlükəsi 
yarandıqda Azərbaycan xalqı H.Əliyevin hakimiyyətə gə-
tirilməsi tələbi ilə ayağa qalxdı və Azərbaycanın o zamankı 
dövlət rəhbərliyi onu rəsmən Bakıya dəvət etməyə məcbur 
oldu. H.Əliyev iyunun 15-də Azərbaycan Ali Sovetinin sədri 
seçildi, iyulun 24-də Milli Məclisin qərarı ilə Azərbaycan 
Respublikası Prezidentinin səlahiyyətlərini həyata keçirməyə 
başladı.  
1993-cü il oktyabrın 3-də ümumxalq səsverməsi nəticəsində 
H.Əliyev Azərbaycan Respublikasının Prezidenti seçildi. H.Əli-
yevin Azərbaycan rəhbərliyinə qayıdışı ilə ölkənin ictimai-siyasi, 
sosial, iqtisadi, elmi-mədəni həyatında böyük dönüş oldu, beynəl-
xalq norma və prinsiplərə uyğun müstəqil dövlət quruculuğu 
prosesi başlandı. Dövlətimizin xarici siyasəti, eləcə də 
dünyanın aparıcı dövlətləri və beynəlxalq təşkilatları ilə əla-
qələri milli maraqlara əsaslanan xətlə inkişaf etməyə başladı. 
Dağlıq Qarabağ münaqişəsinin həllində ilk mərhələ kimi, 
cəbhə xəttində atəşkəs elan edilməsinə nail olundu. H. 
Əliyevin fəal diplomatiyası nəticəsində ATƏT-in Lissabon 
sammitində (1996) bu beynəlxalq təşkilatın 54 üzvündən 53-
ü (Ermənistandan başqa) Dağlıq Qarabağ probleminin 
həllində Azərbaycanın mənafeyinə uyğun  prinsipləri açıq 
şəkildə müdafiə etdi. 
1994-cü ilin sentyabrında Bakıda dünyanın aparıcı neft  şir-
kətləri ilə «Əsrin müqaviləsi» adı almış mühüm  müqavilələr  
bağlandı. 
 1999-cu ilin aprelində GUÖAM birliyinin geniş bir məkanda 
yaranmasında H.Əliyevin önəmli xidməti olmuşdur. 
H.Əliyevin «İnsan hüquq və azadlıqlarının təmin edilməsi 
haqqında» fərmanı Azərbaycanın dünyaya və Avropaya 
inteqrasiyası prosesinin sürətləndirilməsinə geniş imkanlar yaratdı. 
Məhz bunun nəticəsində Azərbaycan 1996-cı ilin iyunundan 
 341 
Avropa Şurasına  «Xüsusi qonaq» statusu almış, 2001-ci il yan-
varın 25-də isə onun tamhüquqlu üzvü olmuşdur. 
H.Əliyev 1998-ci il oktyabrın 11-də xalqın  yüksək siyasi fəal-
lığı şəraitində keçirilən seçkilərdə yekdilliklə yenidən prezident 
seçildi. 
H.Əliyev bir sıra beynəlxalq mükafatlara, o cümlədən 
Beynəlxalq Atatürk  Sülh Mükafatına, müxtəlif ölkə universitet-
lərinin Fəxri doktoru adına və digər yüksək nüfuzlu fəxri adlara 
layiq görülmüşdür.  – 7,8,65,67,69,95,143,144, 
155,165,173,178,230. 
 
6. Elçin Quliyev, E l ç i n   İ s a ğ a   o ğ l u (d.1967) – hü-
quqşünas, general-polkovnik. Bakı Dövlət Universitetini və 
Bakı Ali Hərbi Birləşmiş Komandirlər Məktəbini bitirmişdir. 
2002-ci ildən Azərbaycan Respublikası Sərhəd Qoşunları 
Komandanıdır. «Azərbaycan bayrağı»  ordeni ilə təltif 
edilmişdir. – 7. 
 
7.  Hüseynqulu  Bağırov,  H ü s e y n q u l u  S e y i d  o ğ- l 
u (d.1955) – iqtisadçı. 2000–2001-ci illərdə  Azərbaycan Res-
publikası Ticarət naziri, 2001-ci ilin may ayından Azərbaycan 
Respublikası Ekologiya və Təbii Sərvətlər naziridir. H.Bağırov 
bir sıra beynəlxalq akademiyaların və assosiasiyaların həqiqi 
üzvüdür. Azərbaycan Respublikasının «Şöhrət» ordeni ilə təltif 
edilmişdir.  – 10. 
 
8. Estoniya, E s t o n i y a   R e s p u b l i k a s ı  – Şərqi 
Avropada dövlət. Sahəsi 45,2 min km2, əhalisi 1,3 milyon nə-
fərdir. Dövlət başçısı prezident, qanunverici orqanı Seymdir. 
Paytaxtı Tallindir. – 11,30,33,212–230. 
 
9. Lütfi  Zadə, əsl  adı  L ü t f ə l i  R ə h i m  o ğ l u  Ə l ə s- 
g ə r z a d ə  (d.1921) – azərbaycanlı alim, süni intellekt 
sahəsində qeyri-səlis məntiq nəzəriyyəsinin banisi. Kaliforni-
yada Berkli Universitetinin professoru. O bu ali təhsil müəs-
 342 
sisəsinin ömürlük professoru seçilmiş yeganə şəxsdir. Lütfi 
Zadə Avrasiya Akademiyasının yaradıcılarından biridir. 
Lütfi Zadəyə dünya şöhrəti qazandıran onun dünya elmində 
inqilab hesab olunan qeyri-səlis məntiq nəzəriyyəsidir. Hazırda 
bu nəzəriyyədən dünyanın hər yerində – iqtisadiyyatda, 
psixologiyada, linqvistikada, siyasətdə, fəlsəfədə, sosiologiyada 
istifadə olunur. 
Qeyri-səlis məntiq nəzəriyyəsindən Lütfi Zadə 5 funda-
mental elmi nəzəriyyə təklif etmişdir: «təəssüratlar nəzəriy-
yəsi», «sistemlər nəzəriyyəsi», «sözlə işləyən kompyuter nəzə-
riyyəsi, «optimal süzgəclər nəzəriyyəsi» və «soft kompyutinq». 
ABŞ-ın Milli Kosmik Tədqiqatlar Mərkəzi (NASA) bu 
nəzəriyyələr əsasında idarəetmə sistemlərini tədqiq edir, 
layihələndirir və tətbiq edir. – 12. 
 
10. Almaniya, A l m a n i y a  F e d e r a t i v  R e s p u b- l 
i k a s ı – Mərkəzi Avropada dövlət. Sahəsi 357 min km2, 
əhalisi 82,2 milyon nəfərdir. AFR tərkibində 16 ərazisi olan 
federasiyadır. Dövlət başçısı prezident, hökumət başçısı isə 
federal kanslerdir. Ali qanunverici hakimiyyət orqanı parla-
mentdən – Bundestaq və Bundesratdan ibarətdir. Paytaxtı 
Berlin şəhəridir.  – 13,169,178,201,280,305. 
 
11. Beynəlxalq Telekommunikasiya İttifaqı (BTİ) – 
elektrorabitənin xidmət və qovşaqlarının iştirakçı-dövlətlər 
çərçivəsində istismarını və maarifləndirməsini uzlaşdıran 
ümumdünya təşkilatı. BTİ beynəlxalq telekommunikasiyanın 
nizamlanmasına, standartlaşdırılmasına, uzlaşdırılmasına və 
inkişafına cavabdehdir. 1865-ci ildə yaradılmışdır. – 13. 
 
12. Türkiyə Cümhuriyyəti – Qərbi Asiyada və Avropanın 
cənub-şərqində dövlət. Sahəsi 783,5 min km2, əhalisi 79,4 
milyon nəfərdir. İnzibati cəhətdən 81 ilə (vilayətə) bölünür. Pay-
taxtı Ankara şəhəridir. Dövlət başçısı prezident, Ali qanunvericilik 
orqanı Türkiyə Böyük Millət Məclisidir. –  13,15,26, 
 343 
30,37,38,80,124–126,131,156,201,244,272,274,275,280,306, 
309,310,311,312,314,315,317,318,330. 
 
13. Davos  İqtisadi  forumu,  D ü n y a   İ q t i s a d i   f o -r 
u m u –  İsveçrənin kurort şəhəri Davosda hər il Ümumdünya 
İqtisadi forumu keçirilir. 1995-ci il yanvarın 26–30-da Azərbaycan 
prezidenti Heydər Əliyev başda olmaqla, Azərbaycan nümayəndə 
heyəti bu forumda iştirak etmişdir. – 14,270,272–337. 
 
14. Müstəqil  Dövlətlər Birliyi (MDB)  –  1991-ci il dekabrın 
8-də Belorusiya, Rusiya və Ukrayna dövlət başçılarının imza-
ladıqları saziş əsasında SSRİ dağıldıqdan sonra yeni dövlətlər-
arası birlik kimi yaradılmışdır. Azərbaycan 1993-cü ilin 
sentyabrında MDB-yə daxil olmuşdur. Tərkibinə keçmiş 
SSRİ-nin 12 müttəfiq respublikası – Azərbaycan, Belarus, Er-
mənistan, Gürcüstan, Qazaxıstan, Qırğızıstan, Moldova, Özbə-
kistan, Rusiya, Tacikistan, Türkmənistan, Ukrayna daxildir. 
MDB-nin 1993-cü ildə qəbul edilmiş nizamnaməsində aşağı-
dakı birgə fəaliyyət sahələri nəzərdə tutulur: insan hüquq və 
azadlıqlarının təmin edilməsi; xarici siyasi fəaliyyətin əlaqə-
ləndirilməsi; ümumi iqtisadi məkanın formalaşdırılmasında, 
nəqliyyat sisteminin və rabitənin inkişafında əməkdaşlıq; 
əhalinin sağlamlığının və ətraf mühitin mühafizəsi; sosial və 
mühacirət məsələləri, mütəşəkkil cinayətkarlıqla mübarizə; 
müdafiə siyasətində və  sərhədlərin qorunmasında əməkdaşlıq. 
MDB-nin orqanları aşağıdakılardır: Dövlət başçıları Şurası; 
Hökumət başçıları Şurası; Xarici İşlər nazirləri Şurası; Dövlətlər-
arası iqtisadi Şura; Mərkəzi Sankt-Peterburq şəhərində olan Parla-
mentlərarası Assambleya və s. MDB-nin daimi fəaliyyət göstərən 
orqanı Minsk şəhərində yerləşən Əlaqələndirmə Məsləhət 
Komitəsidir. – 14,55,65. 
 
15. Ann Ders (d.1976) – 2006–2009-cu illərdə ABŞ-ın Azər-
baycanda Fövqəladə və Səlahiyyətli səfiri olmuşdur. – 15. 
 
 344 
16. Amerika Birləşmiş Ştatları (ABŞ) – Şimali Amerikada 
dövlət. Şimaldan Kanada, cənubdan Meksika, şərqdən Atlantik 
okeanı və qərbdən Sakit okeanla əhatə olunur. Sahəsi 9,5 milyon 
km2, əhalisi 325,6 milyon nəfərə yaxındır. İnzibati cəhətdən 50 ştat 
və Kolumbiya federal paytaxt dairəsinə bölünür. Ali qanunvericilik 
orqanı ikipalatalı (Nümayəndələr Palatası və Senat) ABŞ Konqresi-
dir. Dövlət başçısı prezidentdir. Paytaxtı Vaşinqton şəhəridir. – 
15,16,30,33,48,77,169,238,253, 272,292,293,312,313,314,318. 
 
17. ABŞ Konqresi,  A m e r i k a   B i r l ə ş m i ş    Ş t a t l a- r 
ı  K o n q r e s i – ali qanunverici hakimiyyət orqanı. İki palata-
dan – Senatdan və Nümayəndələr Palatasından ibarətdir. 
Senatın 100 üzvü var. Ölkənin hər ştatından Senata iki senator 
seçilir. Nümayəndələr Palatasının 435 üzvü var. Bu palatanın 
üzvləri hər seçki dairəsində yaşayan əhalinin sayına görə seçilir. 
Qanun layihələri hər iki palatada müzakirə olunur. Konqres 
tərəfindən qəbul olunan qanunları ABŞ prezidenti təsdiq edir. – 
16. 
 
18. Bob Korker (d.1952) – Amerika siyasətçisi, senator. 
Respublikaçılar Partiyasının üzvü. 2015-ci ildən Senatda Xarici 
İşlər Komitəsinin sədridir. – 16. 
 
19. Cavad Heyət, C a v a d   Ə l i   o ğ l u (1925–2014) – 
dünya şöhrətli həkim, filosof, istedadlı dilçi, görkəmli ədə-
biyyatşünas və publisist. C.Heyət əsasən cərrahlıqla məşğul 
olur, elmi-təcrübi araşdırmalar aparırdı, müasir cərrahlıqda bir 
sıra nadir cərrahi əməliyyatları uğurla başa çatdırmışdır. O, 
1979-cu ildən  İran İslam Respublikasında Azərbaycan dilində 
«Varlıq» jurnalını nəşr etmişdir. Cavad Heyət Paris Cərrahlıq 
Akademiyasının, Azərbaycan  Milli  Elmlər Akademiyasının 
fəxri üzvü olmuşdur. – 17. 
 
20. Albaniya, A l b a n i y a   R e s p u b l i k a s ı – Cənubi 
Avropada, Balkan yarımadasında dövlət. Sahəsi 28,7 min km2, 
 345 
əhalisi 2,9 milyon nəfərdir. İnzibati cəhətdən 26 retiyə (rayona) 
bölünür. Dövlətin başçısı prezident, ali qanunverici orqanı 
birpalatalı Xalq Məclisidir. Paytaxtı Tirana şəhəridir. – 18,323. 
 
21. Bamir Topi (d.1957) – Albaniya siyasətçisi. 2007–2012-ci 
illərdə Albaniya Respublikasının Prezidenti olmuşdur. – 18. 
 
22. Bosniya və Herseqovina – 1945–92-ci illərdə  Yuqo-
slaviya Sosialist Federativ Respublikasının tərkibində olmuş-
dur. Yuqoslaviyanın tərkibindən çıxdıqdan sonra əhali ara-
sında (müsəlman başnak, serb və xorvat) milli-dini zəmində 
qarşıdurma yarandı və qanlı hərbi konfrantasiyaya səbəb oldu. 
1993-cü ildə Deytonda (ABŞ) ümumi sülh haqqında saziş im-
zalandı. 1995-ci ildə qüvvəyə minən Konstitusiyaya görə 
ölkədə Birləşmiş Bosniya-Herseqovinadan ibarət federativ res-
publika yarandı, sahəsi 51,2 min km2, əhalisi 3,84 milyon nə-
fərdir. – 19,72. 
 
23. Haris Silayciç (d.1945) – bosniyalı siyasi xadim. 
2006–2010-cu illərdə Bosniya və Herseqovinada Rəyasət 
Heyətinin üzvü, 06.03.2008-06.11.2008-ci ildə sədri olmuş-
dur. – 19. 
 
24.  Kəmaləddin Heydərov,   K ə m a l ə d d i n   F ə t t a h   o 
ğ l u (d.1961) – general-polkovniki 1995–2006-cı illərdə 
Azərbaycan Respublikası Dövlət Gömrük Komitəsinin sədri, 
2006-cı ildən Azərbaycan Respublikası Fövqəladə Hallar  
naziridir.  Azərbaycan Respublikasının «Şöhrət» ordeni ilə təltif 
edilmişdir. – 20– 24. 
 
25. Abdullah Gül (d.1950) – Türkiyə dövlət və siyasi xadi-
mi, iqtisad elmləri doktoru, professor. 1991-ci ildə TBMM-in üzvü 
seçilmişdir. Abdullah Gül Rəcəb Ərdoğanla Ədalət və İnkişaf 
Partiyasının  yaradıcılarından biridir. 2007–2014-cü illərdə 
Türkiyə Cümhuriyyətinin Prezidenti olmuşdur. Azərbaycan 
 346 
Respublikasının «Heydər Əliyev» ordeni ilə təltif edilmişdir. – 
26,30,32,124–126,131,318. 
 
26. Ukrayna, U k r a y n a  R e s p u b l i k a s ı – Cənub-
Şərqi Avropada dövlət. Sahəsi 603,5 min km2, əhalisi 42,5 
milyon nəfərdir. Dövlət başçısı prezident, qanunverici orqanı – 
Radadır. – 27,30,33,166,180,291,315. 
 
27. Viktor Yuşşenko (d.1954) – Ukrayna dövlət və siyasi 
xadimi. 2005–2010-cu illərdə Ukraynanın prezidenti ol-
muşdur. – 27,30,32,33,180. 
 
28. Litva, L i t v a   R e s p u b l i k a s ı – Şərqi Avropada – 
Pribaltikada dövlət. Sahəsi 65,3 min km2, əhalisi 2,9 milyon 
nəfərdir. İnzibati ərazisi 44 rayona bölünür və respublika tabe-
çiliyinə 11 şəhər  daxildir. Dövlət başçısı prezident, qanunverici 
orqanı birpalatalı Seymdir. Paytaxtı Vilnüsdür. – 28,30,322. 
 
29. Valdas Adamkus (d.1955) – 1998–2003 və 2004–2009-cu 
illərdə Litva Respublikasının Prezidenti olmuşdur. – 28,30,32, 322. 
 
30. Avropa İttifaqı – 1992-ci ildə 12 ölkəni  (Belçika, Bö-
yük Britaniya, Almaniya, Yunanıstan, Danimarka, İrlandiya, İs-
paniya, İtaliya, Lüksemburq, Niderland, Portuqaliya, Fransa) 
birləşdirən Avropa Birliyi bazasında 1993-cü ildə Maastrixt 
müqaviləsinə əsasən yaradılmışdır.  
Sonralar Avropa İttifaqına bir çox dövlətlər də daxil olmuş-
dur. Müqavilə vahid siyasi, iqtisadi mühitin və valyutanın 
yaradılmasını, malın, kapitalın və adamların  azad hərəkətinə 
bütün maneələrin aradan qaldırılmasını irəli sürmüşdür. Vahid 
Avropa vətəndaşlığı qəbul edilmişdir. Avropa Mərkəzi Ban-
kında Avropa valyuta interneti fəaliyyət göstərir, 1999-cu ildən 
vahid valyuta–avro işlənir (Danimarka və Böyük Britaniya 
istisna olmaqla), vahid pul-kredit siyasəti aparılır. – 
 347 
28,31,32,33,34,38,39,41,80,83,87,88,89,214, 
255,261,262,264,268,274,280,281,282,295,305,310,311,312. 
 
31. Yunanıstan, Y u n a n ı s t a n   R e s p u b l i k a s ı – 
Cənubi Avropada dövlət. Sahəsi 132 min km2, əhalisi 11 milyon 
nəfərdir. İnzibati ərazisi 13 vilayətə bölünür. Dövlət başçısı 
prezident, qanunverici orqanı birpalatalı parlamentdir. Paytaxtı 
Afinadır. – 29,34,38,80,244,275,280,306. 
 
32. Konstantinos Karamanlis (1907–1998) – XX əsrin 2-ci 
yarısında yunan siyasətçilərinin ən məşhuru. 1955–63, 1974–
80-ci illərdə Yunanıstanın Baş naziri, 1980–85, 1990–95-ci 
illərdə Yunanıstanın prezidenti olmuşdur. – 29. 
 
33. Gürcüstan, G ü r c ü s t a n   R e s p u b l i k a s ı – 
Cənubi Qafqazın mərkəzi və qərb hissəsində dövlət. Sahəsi 69,7 
min km2, əhalisi 3,7 milyon nəfərdir. Dövlət başçısı prezident, 
qanunverici orqanı parlamentdir. Paytaxtı Tbilisi şəhəridir. – 
30,33,37,44,80,166,244,272,273,274,275,314,315,317. 
 
34. Mixeil  Saakaşvili (d.1967) – hüquqşünas, 2003–2013-
cü illərdə Gürcüstan Respublikasının Prezidenti, 2000–2001-ci 
illərdə Gürcüstanda Ədliyyə naziri olmuşdur. Vahid Milli 
Hərəkat Partiyasının sədri, «məxməri inqilab»ın liderlərindən 
biri olmuşdur. Hazırda Ukraynanın Odessa  vilayətinin  quber-
natorudur. – 30,31,44. 
 
35. Polşa, P o l ş a   R e s p u b l i k a s ı – Mərkəzi Avropada 
dövlət. Sahəsi 312,7 min km2, əhalisi 38,5 milyon nəfərdir. İnzibati 
cəhətdən 49 voyevodalığa bölünür. Ali və yeganə qanunverici 
orqanı ikipalatalı Seymdir. Paytaxtı Varşava şəhəridir. – 30,43,285. 
 
36. Lex Kaçinski (1949–2010) – 2002–2005-ci illərdə Varşa-
vanın meri, 2005–2010-cu illərdə Polşanın prezidenti olmuşdur. 
2010-cu il aprelin 10-da Smolensk yaxınlığında təyyarə qə-
 348 
zasında həlak olmuşdur. Haqq və Ədalət Partiyasının lider-
lərindən biri idi. – 30,32,43. 
 
37. Bolqarıstan, B o l q a r ı s t a n   R e s p u b l i k a s ı – 
Cənubi Avropada, Balkan yarımadasında dövlət. Sahəsi 110,9 min 
km2, əhalisi 7,2 milyon nəfərdir. İnzibati cəhətdən 9 vilayətə 
bölünür. Dövlət başçısı prezident, ali qanunverici orqanı birpalatalı 
Xalq Məclisidir. Paytaxtı Sofiya şəhəridir. – 30, 33,260. 
 
38. Macarıstan,  M a c a r ı s t a n   R e s p u b l i k a s ı –  
Mərkəzi Avropada dövlət. Sahəsi 93 min km2, əhalisi 9,8 
milyon nəfərdir. Dövlət başçısı prezident, qanunverici orqanı 
birpalatalı  Dövlət Şurasıdır. Paytaxtı Budapeştdir. –30, 
33,45,257–269. 
 
39. Nabukko – Türkmənistan və Azərbaycan qazının Av-
ropa İttifaqaqı ölkələrinə, əsasən Avstriya və Almaniyaya 
ötürülməsi üçün 3300 km uzunluğunda magistral qaz kəmə-
rinin reallaşmayan layihəsi. –31,32,33,34,40,80,258,259, 
261,263,264,265–268,273,274, 280,281,305. 
 
40. Bakı–Tbilisi –Ərzurum  – Cənubi Qafqaz qaz kəməri. 
Rəsmən 2007-ci ildə açılmışdır. Kəmərin uzunluğu 970 km-dir 
(442 km Azərbaycandan, 248 km Gürcüstandan keçir, 280 km isə 
Gürcüstan–Türkiyə sərhədindən Ərzuruma qədərdir). – 32, 
40,80,165,207,235. 
 
41. Odessa–Brodı–Qdansk – Odessa, Brodı və Qdansk  
şəhərləri arasında çəkilən və «Drujba» kəməri ilə birləşdirilən 
neft kəməri. Kəmərin uzunluğu 667 km-dir. Bu kəmərlə Xəzər və 
Qazaxıstan neftinin Türkiyə boğazlarından ötürülməklə Şərqi, 
Mərkəzi və Şimali Avropaya  çatdırılması da nəzərdə tutulurdu. – 
32,33,40. 
 
 349 
42. Bakı–Tbilisi–Ceyhan –1998-ci il oktyabrın 29-da Azər-
baycan, Türkiyə, Gürcüstan, Qazaxıstan, Özbəkistan prezidentləri 
və ABŞ-ın Energetika naziri Bakı–Tbilisi–Ceyhan  marşrutunu 
müdafiə edən  «Ankara bəyannaməsini»  imzalamışlar. Uzunluğu 
1695 km olan Bakı–Tbilisi–Ceyhan neft kəməri 2006-cı ildə 
istifadəyə verilmişdir. – 32,36,40,41,80,151,165, 
207,218,235,265,275,332,333. 
 
43. Rumıniya, R u m ı n i y a   R e s p u b l i k a s ı  – 
Cənubi Avropada, Dunayın aşağı hövzəsində dövlət. Sahəsi 
238,4 min km2, əhalisi  19,9 milyon nəfərdir. Dövlət başçısı 
prezident, qanunverici orqanı ikipalatalı parlamentdir. Paytaxtı 
Buxarest şəhəridir. – 33,41,73.   
 
44. Qazaxıstan, Q a z a x ı s t a n   R e s p u b l i k a s ı– 
Avrasiyanın mərkəzi hissəsində dövlət. Sahəsi 2,7 milyon 
km2, əhalisi 17,7 milyon  nəfərdir. Paytaxtı Astana şəhəridir.  
Dövlət başçısı prezident, qanunverici orqanı birpalatalı Ali So-
vetdir. – 34,41,128,151,310,321,332. 
 
45. Bakı–Supsa neft kəməri – 1994-cü ilin sentyabrında  
Azərbaycan hökumətinin xarici neft şirkətləri ilə imzaladığı 
«Əsrin müqaviləsi»nin həyata keçirilməsinin mühüm bir və-
siləsi Bakı–Supsa neft kəməridir. Kəmərin uzunluğu 830 km, 
gündəlik maksimum ötürmə gücü 115 min barreldir. Supsada 
hər birinin tutumu 250 min barrel olan terminal tikilmişdir.  
1999-cu il aprelin 17-də Supsada ilkin Xəzər neftinin qərb 
istiqamətində nəqli üçün Bakı–Supsa ixrac boru kəmərinin və 
Supsa yerüstü terminalının təntənəli rəsmi açılış mərasimi 
olmuşdur. – 34,36,40. 
 
46. Bakı–Novorossiysk neft kəməri – 1994-cü ilin sentyabrın-
da Azərbaycan Respublikası Hökumətinin xarici neft şirkətləri 
ilə imzaladığı «Əsrin müqaviləsi»nin həyata keçirilməsinin 
 350 
mühüm bir hissəsi Bakı–Novorossiysk neft kəməridir. Bu 
kəmər 1997-ci ilin noyabrında istifadəyə verilmişdir. – 36. 
 
47. Avropa Komissiyası (AK) – Avropa İttifaqının (Aİ) 
dövlət strukturundan üstün siyasi institutlarından biri; ümumi 
idarəetmə orqanı. 1958-ci ildə Avropa iqtisadi inteqrasiya 
təşkilatları çərçivəsində yaranmışdır. 
Komissiya Avropa komissarlarından, sədrdən, sədrin iki 
müavinindən və üzvlərdən ibarətdir. Avropa İttifaqına hər bir  
üzv-dövlət Avropa Komissiyasında bir yerə malikdir. 
Avropa Komissiyasının hazırladığı aktların və qərarların 
layihələri kitab formasında dərc olunur və  geniş müzakirəyə 
təqdim edilir. Avropa Komissiyası Avropa İttifaqının büd-
cəsinin layihəsini hazırlayır və onun yerinə yetirilməsini təmin 
edir. – 41,264,280. 
 
48. Azərbaycan Milli Kitabxanası (M.F.Axundov adına) – 
Azərbaycan Respublikasında ən böyük kitabxana; respublikada 
çap olunan əsərlərin böyük kitabsaxlayıcısı, kitabxanaşünaslıq və 
biblioqrafiya üzrə elmi-metodik mərkəz. 1923-cü ildə Bakıda 
yaradılmışdır. Kitabxana fondunda 4528752 nüsxə ədəbiyyat 
saxlanılır. 26 şöbə, 47 bölmə fəaliyyət göstərir. Kitabxananın 
nadir kitablar bölməsində tarixi və elmi əhəmiyyətə malik 3500-
dən çox qiymətli əsər, o cümlədən Sankt–Peterburqda nəşr 
olunmuş ilk Azərbaycan çap kitabı (1720), Azərbaycan  
ədəbiyyatının Nizami, Xaqani, Nəsimi, Füzuli, Saib Təbrizi, 
A.Bakıxanov, görkəmli şərqşünas Mirzə Kazım bəy və başqa 
klassiklərin əsərlərinin nadir nüsxələri saxlanılır. Milli Kitabxana 
Azərbaycan haqqında yazılmış əsərləri və Azərbaycan 
müəlliflərinin xarici ölkələrdə nəşr olunmuş əsərlərini, dünya 
əhəmiyyətli digər nəşrləri toplayıb mühafizə edən milli 
mədəniyyət mərkəzidir. – 46–47. 
 
49. İsveç, İ s v e ç   K r a l l ı ğ ı – Şimali Avropanın 
Skandinaviya yarımadasında dövlət. Sahəsi 447,4 min km2, 
 351 
əhalisi 9,8 milyon nəfərdir. İnzibati ərazisi 24 lenə bölünür. 
Dövlət başçısı kral, qanunverici orqanı parlamentdir (Riks-
daq). Paytaxtı Stokholmdur. – 49. 
 
50. Dünya Bankı – BMT-nin hökumətlərarası ixtisaslaş-
dırılmış idarəsi. 1944-cü ildə ABŞ-da Bretton-Vuds Konfran-
sında təsis olunmuşdur. İdarə Heyəti Vaşinqtondadır. Məqsədi 
inkişaf etməkdə olan ölkələrin iqtisadi və sosial dirçəlişinə 
kömək etməkdir. Səhmdar cəmiyyəti formasındadır və 
iştirakçıları yalnız Beynəlxalq Valyuta Fondunun üzvləridir. 
Banka 188 dövlət daxildir. 1992-ci ildən Azərbaycan Respub-
likası Dünya Bankının üzvüdür. – 50,60,87, 
138,204,226,232,277,294,329. 
 
51. Asiya İnkişaf Bankı – Asiya və Sakit okean ölkələrinə 
uzunmüddətli kredit verən dövlətlərarası regional bank. 1966-cı 
ildə yaradılmışdır. Mənzil-qərargahı Maniladadır (Filippin). Banka 
50-yə yaxın ölkə daxildir. Ən böyük auksionerləri Yaponiya, ABŞ, 
Çindir. – 50,53. 
 
52. Rusiya, R u s i y a   F e d e r a s i y a s ı – Avropanın şər-
qində, Asiyanın şimalında dövlət. Sahəsi 17,1 milyon  km2, əhalisi 
146,5 milyon nəfərdir. Rusiya Federasiyasına 22 respublika, 9 di-
yar, 46 vilayət, federal əhəmiyyətli Moskva və Sankt-Peterburq 
şəhərləri, 4 muxtar vilayət və mahal daxildir. 
Dövlət başçısı prezident, qanunverici orqanı ikipalatalı Dövlət 
Duması və Federasiya Şurasıdır. Paytaxtı Moskva şəhəridir. –
54,56,57,61,62,63,64,65,66,67,68,80,146,148,151,153,166,192, 
199,238,253,272,273,274,275,280,282,291,293,305,310,314,315, 
316,318,338. 
 
53. Dmitri Medvedev (d.1965) – Rusiya dövlət və siyasi 
xadimi, 2008–2012-ci illərdə Rusiya Federasiyasının Prezidenti 
olmuşdur, 2012-ci ilin may ayından Rusiyanın  Baş naziridir. – 
55,61,63,146,148,192,199,314,338. 
 352 
 
54. Dağlıq Qarabağ Muxtar Vilayəti – Azərbaycan Respub-
likası ərazisində muxtar vilayət. 1923-cü il iyulun 7-də təşkil 
edilmişdir. Dağlıq Qarabağda 1988-ci ilə qədər 170 min əhali 
yaşayırdı. Sahəsi 4 min  km2-dir. Mərkəzi Xankəndidir.  
1988-ci ildə muxtar vilayətin erməni separatçıları və millət-
çiləri Ermənistan silahlı qüvvələri ilə birlikdə bu ərazidə yaşa-
yan azərbaycanlıları doğma torpaqlarından çıxararaq Dağlıq 
Qarabağı işğal etdilər. BMT-nin 822, 853, 874, 884 saylı qətna-
mələrinə görə, erməni işğalçıları Azərbaycan torpaqlarını qeyd-
şərtsiz tərk etməlidirlər. Ancaq Azərbaycan torpaqları hələ də 
erməni tapdağı altındadır. –54,57,66, 
83,84,85,139,171,206,207,217,238,271,272,273,295.  
 
55. Birləşmiş  Millətlər  Təşkilatı (BMT) – müasir dünyanın 
ən nüfuzlu beynəlxalq təşkilatı. Qərargahı Nyu-York şəhərindədir. 
Əsas vəzifəsi beynəlxalq sülhü və təhlükəsizliyi qorumaq və 
möhkəmlətmək, dövlətlər arasında əməkdaşlığı inkişaf 
etdirməkdir. BMT-nin Nizamnaməsi 1945-ci il iyulun 26-da San-
Fransisko konfransında 50 dövlətin nümayəndəsi tərəfindən imza-
landı və 1945-ci il oktyabrın 24-də qüvvəyə mindi. Hazırda BMT-
yə 198 dövlət daxildir. 
 BMT-nin əsas orqanları Baş Məclis, Təhlükəsizlik Şurası, 
İqtisadi və İctimai Şura, Qəyyumluq Şurası, Beynəlxalq Məhkəmə 
və Katiblikdir. 
Azərbaycan Respublikası 1992-ci ildən BMT-nin üzvüdür. 
Dövlətimizin apardığı uğurlu xarici siyasət nəticəsində Azər-
baycan 2011-ci ilin oktyabr ayında BMT-nin Təhlükəsizlik 
Surasına qeyri-daimi  üzv qəbul olunmuşdur. –55, 
60,99,138,225,238,277. 
 
56. Birləşmiş Millətlər Təşkilatının Təhlükəsizlik Şurası 
(BMTTŞ) – BMT-nin daimi fəaliyyət göstərən mühüm orqanı. 
BMT-nin Nizamnaməsinə görə, beynəlxalq sülhün və təhlü-
kəsizliyin qorunmasında əsas məsuliyyət daşıyır. 15 üzvü var: 5  
 353 
daimi (Çin, Fransa, Rusiya, Böyük Britaniya, ABŞ), 10 üzvü isə 
2 il müddətinə seçilir. Şuranın hər bir üzvü bir səsə malikdir. 
Prosedura məsələlərinə dair qərarlar Şuranın 9 üzvü səs verdik-
də qəbul olunmuş sayılır. –58,84,139,206, 
217,238,272,319,336. 
 
57. Sergey Narışkin (d.1954) – Rusiya dövlət xadimi. 
2008–2011-ci illərdə Rusiya Federasiyası Prezidenti Admi-
nistrasiyasının rəhbəri, 2011-ci ildən 2016-cı ilədək Rusiya 
Federasiyası Dövlət Dumasının sədri, hal-hazırda Rusiya 
Federasiyasının Xarici Kəşfiyyat idarəsinin direktorudur. – 
61,63,199. 
 
58. Dövlət Duması – 1906-cı ildə Rusiyada yaradılan 
nümayəndəli qanunvericilik müəssisəsi. 17 oktyabr Manifesti 
əsasında yaradılmışdır. Burada qanunlar müzakirə edilərək 
Dövlət Şurasına təqdim edilir və çar tərəfindən təsdiq edilirdi. 
Duma 1917-ci ilin 6 oktyabrına qədər fasilələrlə fəaliyyət 
göstərib. 1993-cü il Rusiya Federasiyasının Konstitusiyasına 
əsasən  təzədən bərpa olunub. – 65–66. 
 
59. Putin Vladimir  (d.1952) – 2000–2008-ci illərdə Rusiya 
Federasiyasının Prezidenti olmuşdur. 1975–97-ci illərdə bir sıra 
məsul vəzifələrdə çalışmışdır. 1998-ci ildə Rusiya Federasiyası 
Prezidenti Administrasiyasının rəhbəri, 1998–99-cu illərdə FTX-
nın direktoru, 1999-cu ilin avqustundan Rusiya hökumətinin baş-
çısı, 2008-ci ilin mayında Rusiya Federasiyasının Baş naziri təyin 
edilmişdir. 2012-ci ilin mart ayında yenidən Rusiya Federa-
siyasının Prezidenti seçilmişdir. – 67,192,305. 
 
60. Böyük  Britaniya, B ö y ü k   B r i t a n i y a   v ə  Ş i- 
m a l i   İ r l a n d i y a   B i r l ə ş m i ş   K r a l l ı ğ ı   – Qərbi 
Avropada dövlət. B.Britaniya adası, İrlandiya adasının şimal-
şərq hissəsi, Anqlsi, Uayt, Normand, Orkney, Hebrid, Şetlend 
adaları və bir sıra kiçik adalardan ibarətdir. Sahəsi 244,1 min 
 354 
km2, əhalisi 61,8 milyon nəfərdir.  İnzibati cəhətdən qraflıq-
lara və qraflıq hüququnda  olan şəhərlərə bölünür. Böyük 
London xüsusi inzibati vahiddir. B.Britaniya parlamentli mo-
narxiyadır. Paytaxtı London şəhəridir. – 72,288. 
 
61. Endryu, Y o r k   h e r s o q u ,  ş a h z a d ə (d.1960) –
Britaniya şahzadəsi, kontr-admiral. Britaniya kraliçası II Eli-
zabetin ikinci oğlu. Kral ailəsinin üzvü olduğu üçün Böyük 
Britaniya gerbinə əsasən, öz  xüsusi gerbi var. – 72, 288. 
 
62. Trayan Besesku (d.1951) – Rumıniya siyasi və dövlət  
xadimi. 2004–2014-cü illərdə Rumıniya Respublikasının Pre-
zidenti olmuşdur. – 73. 
 
63. Birləşmiş Ərəb Əmirlikləri – Cənubi Asiyada dövlət. 
Sahəsi 83,6 min km2, əhalisi 5,5 milyon nəfərdir. BƏƏ-nin 
tərkibinə 7 əmirlik daxildir. Ali orqanı  Federal Milli Şuradır ki, 
prezidenti 5 il müddətinə seçir. Paytaxtı Əbu-Dabi şəhəridir. – 
74,75. 
 
64. Şeyx Xəlifə bin Zaid əl-Nəhəyyan (d.1948) – 2004-cü 
ildən Birləşmiş Ərəb Əmirliyinin Prezidentidir. – 74. 
 
65. Şeyx Məhəmməd bin Rəşid əl-Məktum (d.1949) – 
Birləşmiş Ərəb Əmirlikləri Baş naziri və vitse-prezidenti, Dubay 
əmiri. 1971-ci ildən Ərəb Əmirliklərinin Müdafiə  naziridir. – 75. 
 
66. Tailand, T a i l a n d   K r a l l ı ğ ı – Cənub-Şərqi Asiyada 
dövlət. Sahəsi 514 min km2, əhalisi 70,5 milyon nəfərdir. Dövlət 
başçısı kraldır. Qanunverici orqanı ikipalatalı Milli Assambleyadır. 
İnzibati cəhətdən 73 çanqvata (əyalətə) bölünür. Paytaxtı Banqkok 
şəhəridir. –  76. 
 
67. Bhumibol Adulyadej (d.1927) – 1950-ci ildən (faktiki 
1946-cı ildən) Tailand kralı. – 76. 
 355 
 
68. ABŞ-ın Beynəlxalq İnkişaf Agentliyi (USAİD) – ABŞ 
hökumətinin Xarici ölkələrə yardım təşkilatı. 1961-ci ildə prezi-
dent Kennedi tərəfindən USAİD-in təsisi haqqında sənəd 
imzalanmışdır. USAİD-in məqsədi kənd təsərrüfatı, ticarət, qlobal 
səhiyyə, demokratiya və humanitar yardıma dəstək göstərməkdir. – 
77. 
69. Mehriban Əliyeva, M e h r i b a n  A r i f  q ı z ı 
(d.1964) – ictimai və siyasi xadim, fəlsəfə doktoru, prezident 
İlham Əliyevin həyat yoldaşı. 1988-ci ildə M.Seçenov adına 1-
ci Moskva Dövlət Tibb İnstitutunu bitirmişdir. 1988–93-cü 
illərdə Krasnov adına Moskva Elmi-Tədqiqat Göz Xəstəlikləri 
İnstitutunda işləmişdir. 1995-ci ildə Mehriban Əliyeva «Azər-
baycan Mədəniyyətinin Dostları» xeyriyyə fondu yaratmışdır. 
Fəaliyyətə başladığı ilk gündən fond  milli mədəniyyətimizin 
inkişafı, təbliği, tanınması üçün xeyli işlər görmüşdür. 1996-cı 
ildə fond Azərbaycan mədəniyyətini xarici ölkələrdə geniş təbliğ 
etmək üçün üç dildə – Azərbaycan, rus və ingilis dillərində çıxan 
«Azərbaycan – İrs» jurnalını təsis etmişdir. 2004-cü ildən Meh-
riban Əliyeva Azərbaycan xalqının ümummilli liderinin zəngin 
irsinin öyrənilməsi və həmçinin Heydər Əliyevin milli dövlətçilik 
ideyalarını yeni nəsillərə aşılamaq məqsədilə yaranmış Heydər 
Əliyev Fonduna başçılıq  edir. 
Mehriban Əliyevanın təşəbbüsü ilə Heydər Əliyev Fondu 
respublikanın bir çox şəhər, rayon və kəndlərində yeni məktəb bi-
naları tikdirmiş və təmir etdirmişdir. Onun keçirdiyi xeyriyyə 
aksiyaları  şəkər, talassemiya  və anemiya xəstəliklərindən əziy-
yət çəkən Azərbaycan uşaqlarına  yardım məqsədilə təşkil olunur.  
Azərbaycanın şifahi xalq yaradıcılığı və musiqi irsinin 
qorunub saxlanılması və inkişaf etdirilməsi sahəsindəki yo-
rulmaz işlərinə görə Mehriban Əliyeva YUNESKO və 
İSESKO-nun Xoşməramlı səfiri seçilmişdir. 
Mehriban Əliyeva Yeni Azərbaycan Partiyası Siyasi Şurasının 
üzvü, 2005-ci ildən Milli Məclisin deputatıdır. Ölkəmizdə təhsil 
sisteminin inkişafına, milli-mədəni irsimizin qorunub 
 356 
saxlanılmasına və dünyada təbliğinə, xarici ölkələrdə xalqımızın 
müsbət imicinin möhkəmlənməsinə, genişmiqyaslı xeyriyyəçilik 
işlərinə xüsusi diqqət yetirir. – 78,181,193,194,198,200, 
202,230,257. 
 
70. İtaliya, İ t a l i y a   R e s p u b l i k a s ı – Avropanın 
cənubunda dövlət. Ərazisinə Alp dağlarının qərb yamacları, 
Radan düzənliyi, Apennin yarımadası, Siciliya və Sardiniya 
adaları daxildir. Sahəsi 301 min km2, əhalisi 61 milyon nəfərdir. 
İnzibati cəhətdən 20 vilayətə bölünür. Paytaxtı Roma şəhəridir. 
– 78–93,169,275,306. 
 
71. Artur Rasizadə, A r t u r  T a h i r  o ğ l u (d.1935) – 
Azərbaycanın dövlət xadimi. SSRİ Dövlət mükafatı laureatı. 
1986–92-ci illərdə Azərbaycan Respublikası Baş nazirinin bi-
rinci müavini vəzifəsində işləyib. 1996-cı ildən Azərbaycan 
Respublikasının Baş naziridir. Azərbaycan Respublikasının «İs-
tiqlal» ordeni ilə təltif edilmişdir. – 78,93,96,257. 
 
72. Ramiz Mehdiyev,  R a m i z  Ə n v ə r  o ğ l u (d.1938) – 
Azərbaycanın görkəmli  siyasi və dövlət xadimi, fəlsəfə elmləri 
doktoru, professor. Azərbaycan Milli Elmlər Akademiyasının 
həqiqi üzvü. 1978–80-ci illərdə  Rayon Partiya Komitəsinin 1-ci 
katibi, 1980–81-ci illərdə Azərbaycan KP MK-da elm və təhsil 
şöbəsinin müdiri, 1981–83-cü illərdə Azərbaycan KP MK-da 
partiya-təşkilat  işi şöbəsinin  müdiri, 1983–88-ci illərdə Azər-
baycan KP MK-da katib, 1988–94-cü illərdə Azərbaycan  EA-nın  
İctimai-Siyasi Tədqiqatlar və İnformasiya İnstitutunda şöbə 
müdiri, 1994-cü ildə Azərbaycan Respublikası Prezidentinin İcra 
Aparatının şöbə müdiri, 1995-ci ildən Azərbaycan Respublikası 
Prezidentinin Administrasiyasının rəhbəridir. 1995–2000-ci illərdə 
Azərbaycan Respublikası Milli Məclisinin deputatı olmuşdur. 
Müasir siyasi problemlərə, dövlət quruculuğuna aid bir çox kitab 
və monoqrafiyaların müəllifidir. Azərbaycan Respublikasının 
«İstiqlal», Rusiya Federasiyasının «Dostluq»  ordenləri ilə təltif 
 357 
edilmişdir. Beynəlxalq Nyu-York Akademiyasının və Türk 
Dünyası Araşdırmalar Uluslararası Elmlər Akademiyasının  
üzvüdür.  –  78,93,96. 
 
73.  Hacıbala  Abutalıbov, H a c ı b a l a  İ b r a h i m  o ğ- l 
u (d.1944) – Bakı Şəhər İcra Hakimiyyətinin başçısı. Fizika-
riyaziyyat elmləri doktorudur. – 78,93,96,257. 
 
74.  Roma  – İtaliyanın paytaxtı. Ölkənin siyasi, mədəni və 
iqtisadi mərkəzi. Dünyanın ən qədim şəhərlərindəndir. Onu 
«əbədi şəhər» də adlandırırlar. Ərazisində Vatikan dövləti 
yerləşir. Romanın adı şəhərin əfsanəvi banilərindən biri  
Romulun adından götürülmüşdür. E.ə. VI əsrin sonundan Roma 
quldarlıq respublikasının, e.ə. I əsrdən Roma imperiyasının, 
1871-ci ildən Birləşmiş İtaliya krallığının, 1946-cı ildən isə İta-
liya Respublikasının paytaxtıdır. –78–93. 
 
75. «Qazprom» – Rusiyanın qaz istehsal edən və qaz pay-
layan şirkəti. Dünyanın ən böyük qaz ixrac edən şirkətlərindən 
biri. Şirkətin hazırkı adı – Rusiya «Qazprom»  Səhmdar 
Cəmiyyəti. Mənzil-qərargahı Moskvadadır. – 80. 
 
76. Freedom House – Vaşinqtonda demokratiya, siyasi 
azadlıqlar və insan hüquqları ilə bağlı tədqiqatlar və onların 
müdafiəsi ilə məşğul olan beynəlxalq qeyri-hökumət təşkilatı. 
Təşkilat 1941-ci ildə yaradılmışdır. – 86,87. 
 
77. ATƏT – Avropada Təhlükəsizlik və Əməkdaşlıq Təş-
kilatı. Əsası 1975-ci il iyulun 3–9-da Helsinkidə qoyulmuşdur. 
Burada Avropanın 33 dövlətinin, ABŞ və Kanadanın dövlət və 
hökumət rəhbərləri iştirak edirdi. ATƏT «soyuq müharibə»nin 
qurtarmasından sonra Ümumavropa təhlükəsizlik sistemini 
formalaşdıran, yeni Avropanın siyasi və iqtisadi həyatının sivil 
birgəyaşayış qaydalarını müəyyən edən, dövlətlərarası mü-
nasibətləri rəqiblik və münaqişə yolundan əməkdaşlıq və 
 358 
qarşılıqlı mənafe istiqamətlərinə yönəldən bir təşkilat 
funksiyasını icra edir. 
Azərbaycan 1992-ci ildən ATƏT-in üzvüdür və 1993-cü ilin 
ikinci yarısından ATƏT-in zirvə görüşlərində  Azərbaycan nüma-
yəndə heyəti fəal iştirak edir. –86,87,140,217,239,310, 336. 
 
78. Avropa Şurası (AŞ) – Avropada hökumətlərarası təş-
kilat. 1949-cu ildə yaradılmışdır. Qərargahı Fransanın Stras-
burq şəhərində yerləşir. AŞ-nın əsas məqsədi Avropada sülhü 
və təhlükəsizliyi qorumaq, seçki sistemində çoxpartiyalılığa 
riayət etmək, demokratiyanı və insan hüquqlarını müdafiə 
etmək, möhkəmləndirmək, Avropa ölkələrinin mədəniyyət-
lərinin yaxınlaşmasına çalışmaq və s. ibarətdir. AŞ-nın ali 
orqanları Nazirlər Komitəsi, Məsləhət Assambleyası, Sahə 
Nazirliklərinin Müşavirəsi və Katiblikdir. Azərbaycan 2001-
ci ildən Avropa Şurasının üzvüdür. – 
87,133,136,139,219,297,336. 
 
79. Beynəlxalq Valyuta Fondu – BMT-nin hökumətlərarası 
ixtisaslaşdırılmış idarəsi, beynəlxalq valyuta təşkilatı. 1945-ci 
ildə yaradılmış, 1947-ci ildən fəaliyyətə başlamışdır. İdarə 
heyəti Vaşinqtondadır. Dünyanın 130-a yaxın ölkəsi fondun 
üzvüdür. Nizamnaməsinə görə, məqsədi beynəlxalq valyuta 
əməkdaşlığına yardım etmək, ölkələr arasında valyuta-
hesablaşma münasibətlərini nizama salmaq, fonda daxil olan 
ölkələrin ödəmə balanslarını tarazlaşdırmaq və valyuta 
məzənnəsini tənzimləməkdən ibarətdir. 1992-ci ildə Azərbay-
can Respublikası Beynəlxalq Valyuta Fonduna qəbul olun-
muşdur. – 87. 
 
80. Dövlət Neft Fondu – 1999-cu ildə yaradılmışdır. Əsas 
fəaliyyəti  neft və qaz ehtiyatlarına dair sazişlərin həyata keçiril-
məsi ilə bağlı Azərbaycan Respublikasının əldə etdiyi gəlirlərin 
toplanmasını, səmərəli idarə etməsini, gələcək nəsillər üçün 
 359 
saxlanmasını təmin edən xüsusi məqsədli dövlət qurumudur.  – 
87,138,225,247,277. 
 
81. Silvio Berluskoni (d.1936) – 1994–95, 2001–2006 və 
2008–2011-ci illərdə İtaliya Respublikası Nazirlər Şurasının 
sədri olmuşdur. – 90,91. 
 
82. Tahir Salahov, T a h i r   T e y m u r   o ğ l u (d.1928) –  
böyük Azərbaycan boyakarı və qrafiki. Azərbaycan və SSRİ-nin 
Xalq rəssamı. Azərbaycan və SSRİ Dövlət mükafatları laureatı. 
Rusiya Rəssamlıq Akademiyasının həqiqi üzvü. 1973-cü ildən 
SSRİ Rəssamlar İttifaqı İdarə Heyətinin Birinci katibi 
olmuşdur. Salahovun yaradıcılığı mövzu və janr zənginliyi, 
bədii forma əlvanlığı, estetik kamilliyi ilə səciyyələnir. Bu 
baxımdan müasir portret sənətinin ən kamil nümunələrindən 
olan «Bəstəkar Qara Qarayev»in portreti, eləcə də monumental 
divar rəsmini xatırladan «Abşeron qadınları» əsərləri xüsusilə 
fərqlənir. Azərbaycan Respublikası və SSRİ Ali sovetlərinin 
deputatı olmuşdur. Azərbaycan Respublikasının «İstiqlal» və 
«Heydər Əliyev» ordenləri ilə təltif edilmişdir. – 94–95. 
 
83. Türkmənistan,  T ü r k m ə n i s t a n   R e s p u b l i k a-  s 
ı – Orta Asiyanın cənub-qərbində dövlət. Sahəsi 491,2 min km2, 
əhalisi 5,8 milyon nəfərdir. İnzibati ərazisi 5 vilayətə bölünür. 
Dövlət başçısı prezident, qanunverici orqanı Məclisdir. Paytaxtı 
Aşqabaddır. – 96–126,131,331. 
 
84. Aşqabad –  Türkmənistan Respublikasının (1924-cü il-
dən) paytaxtı. 1948-ci ildə zəlzələ zamanı məhv olmuş tarixi-
mədəni «Nisa»  qoruğunun məskəni. Əsası 1881-ci ildə Aşqa-
bad kəndinin yerində qoyulmuşdur. 1919-cu ilə qədər Aşqabad, 
1919–27-ci illərdə isə Poltoratsk adlanırdı. Sahəsi 830 km2, 
əhalisi 412,2 min nəfərdir. – 96–123. 
 
 360 
85. Qurbanqulu Berdıməhəmmədov (d.1957) – Türkmə-
nistan dövlət xadimi. 2007-ci ildən Türkmənistan Respublika-
sının Prezidentidir. – 97–110,118–121,124–126. 
 
86. Birləşmiş Millətlər Təşkilatının  Baş Məclisi – BMT-nin 
əsas orqanlarından biri. BMT üzvü olan bütün dövlətlərdən 
ibarətdir. BMT üzvlərinə və ya BMT Təhlükəsizlik Şurasına 
hər cür məsələlərə və işlərə tövsiyələr vermək səlahiyyəti var. 
Baş Məclisin qərarları  tövsiyə xarakteri daşıyır, yəni hüquqi 
cəhətdən üzv-dövlətlər üçün məcburi deyil. Məclisin hər il növbəti 
sessiyası olur. Baş Məclisin nəzdində onun funksiyalarını həyata 
keçirmək üçün 7 əsas  komitə var. – 99,100,107,139,206, 
238,239,336. 
 
87. Ziya Məmmədov, Z i y a   A r z u m a n   o ğ l u  
(d.1952) – dəmiryolçu mühəndis. 1996–2005-ci illərdə Azər-
baycan Dövlət Dəmiryol İdarəsinin rəisi, 2005-ci ildən isə 
Azərbaycan Respublikasının Nəqliyyat naziridir. – 105,173. 
 
88. Elmar  Məmmədyarov,  E l m a r  M ə h ə r r ə m   o ğ- 
l u (d.1960) – tarix  elmləri  namizədi, diplomat. 1995–98-ci 
illərdə Azərbaycan Xarici İşlər Nazirliyində Beynəlxalq Təşki-
latlar İdarəsinin başçısı, 1998–2003-cü illərdə ABŞ-da Azər-
baycan səfirliyində müşavir, 2003–2004-cü illərdə İtaliyada 
Azərbaycan Respublikasının səfiri, 2004-cü ildən isə Azərbaycan 
Respublikasının Xarici İşlər naziridir. – 105. 
 
89. Məhtumqulu, M ə h t u m q u l u (1724–1807) – XVII  
əsr türkmən şairi. Dövlətməhəmməd Azadinin oğludur. Lirika-
sında yadelli işğalçılara və zülmkarlara qarşı çıxmışdır. Məx-
tumqulunun əsas xidməti yazılı ədəbiyyatda heca vəznli şeirə, 
qoşma, qəraylı kimi formalara müraciət etməsidir. 
Məxtumqulunun yaradıcılığı türkmən ədəbiyyatının gələcək 
inkişafına qüvvətli təsir göstərmişdir. –112. 
 
 361 
90. Füzuli, M ə h ə m m ə d  S ü l e y m a n  o ğ l u  (1494–
1556) – Azərbaycanın dahi şairi və mütəfəkkiri. Azərbaycan, fars 
və ərəb dillərində  qəzəl, poema, qəsidə, müsəddəs, rübai, qitə və s.  
yazmışdır. Aşiqanə qəzəlləri ilə lirik şair kimi şöhrətlənmişdir. 
Yaradıcılığının zirvəsi olan «Leyli və Məcnun» poeması Azərbay-
can, eləcə də Şərq və dünya poeziyasının nadir incilərindəndir. 
Kərbəlada dəfn edilmişdir. – 119. 
 
91. Saparmurad Türkmənbaşı (1940–2006) – Türkmənista-
nın siyasi və dövlət xadimi. 1985-ci ilin dekabrından 1991-ci ilə 
qədər Türkmənistan KP MK-nın Birinci katibi, 1991–2006-cı 
illərdə Türkmənistan Respublikasının Prezidenti olmuşdur. – 
122,123. 
 
92. İkinci dünya müharibəsi (1939–45) – Almaniya, İtaliya 
və Yaponiya tərəfindən başlanmış böyük müharibə. İkinci dün-
ya müharibəsi 1939-cu il sentyabrın 1-də Almaniyanın Polşaya 
girməsi ilə başlandı. Sentyabrın 3-də Böyük Britaniya və Fransa 
Almaniyaya müharibə elan etdi. 1940-cı ilin ortalarından alman 
qoşunları Danimarka, Norveç, Belçika, Niderland, Lüksemburq, 
sonra isə Fransanı işğal etdi.  
1941-ci il iyunun 22-də Almaniya SSRİ-yə qarşı müharibəyə 
başladı. 1942–43-cü illərdə sovet ordusunun Stalinqrad və 
Kursk vuruşmalarında qələbəsi Almaniyanı qəti surətdə sarsıtdı.  
1945-ci il mayın 2-də sovet ordusu  Berlini  aldı. Mayın 8-də 
Karlsxorstda (Berlin yaxınlığında) Almaniyanın danışıqsız təslim 
olması haqqında akt imzalandı. 
Yaponiyanın təslim olması haqqında sənəd isə sentyabrın 2-
də imzalandı. Bununla İkinci dünya müharibəsi qurtardı. 
İkinci dünya müharibəsində 62 ölkə iştirak etmişdir. Müha-
ribədə iştirak edən ölkələrin silahlı qüvvələrinə 110 milyon 
adam çağırılmışdı. Müharibədə 62 milyon adam həlak olmuş, 
minlərlə şəhər, qəsəbə və kənd dağılmışdı. – 123. 
 
 362 
93. Türkmənbaşı – Türkmənistanda Xəzər dənizi sahilində 
port-şəhər. Əsası 1869-cu ildə qoyulmuşdur. 1933-cü ildə adı 
Qızılsu, 1993-cü ilə qədər isə Krasnovodsk olmuşdur. – 124–
126. 
94. Yaponiya – Sakit okeanın Şərqi Asiya sahilləri yaxın-
lığındakı adalarda dövlət. Sahəsi 378 min km2,  əhalisi 127 mil-
yon nəfərdir. İnzibati cəhətdən 47 prefekturaya bölünür. Ya-
poniya konstitusiyalı monarxiyadır. Paytaxtı Tokio şəhəridir. – 
127. 
 
95. Akihito (d.1933) – 1989–2016-cı ilə qədər Yaponiya im-
peratoru. İmperator Hirohitonun oğlu. – 127. 
 
96. Nursultan Nazarbayev, N u r s u l t a n   A b i ş  o ğ l u 
(d.1940) – Qazaxıstanın dövlət və siyasi xadimi. 1979-cu ildə 
Qazaxıstan  KP MK-nın katibi, 1984-cü ildə Qazaxıstan Ali 
Sovetinin sədri, Nazirlər Sovetinin sədri, 1989–91-ci illərdə 
Qazaxıstan KP MK-nın Birinci katibi, 1990-cı ildə eyni 
zamanda, Ali Sovetin sədri, 1991-ci ildə Qazaxıstan SSR-in 
Prezidenti olmuşdur. 1991-ci ilin dekabrından Qazaxıstan Res-
publikasının Prezidentidir.  – 128,321. 
 
97. Bəhreyn, B ə h r e y n   d ö v l ə t i – Cənub-Qərbi Asiyada 
dövlət (əmirlik). Sahəsi 765 km2, əhalisi 1,5 milyon nəfərdir. 
Bəhreyn konstitusiyalı monarxiyadır. Dövlət başçısı əmirdir. 
Paytaxtı Manamadır. – 129. 
 
98. Şeyx Həməd bin İsa əl-Xəlifə (d.1950) – 1999-cu ildən 
Bəhreynin əmiri, 2002-ci ildən isə özünü kral elan etmişdir. Kral 
Bəhreyndə bir sıra siyasi islahatlar aparmış, eyni zamanda, siyasi 
amnistiya və qadınlara  seçkilərdə iştirak etmək hüququ vermişdir. 
– 129. 
 
 363 
99. Qətər, Q ə t ə r   d ö v l ə t i – Cənub-Qərbi Asiyada 
dövlət. Sahəsi 11,5 min km2, əhalisi 2 milyon nəfərdir. Dövlət 
başçısı əmir, paytaxtı Doha şəhəridir. – 130. 
 
100. Həməd bin Xəlifə əl-Tani (d.1952) – 1995–2013-cü 
illərdə Qətər əmiri olmuşdur. O, 1997-ci ildə regionda ilk dəfə 
Qətərdə qadınlara seçkilərdə iştirak etmək hüququ verdi. – 130. 
101. Əli Babacan (d.1967) – Türkiyə siyasi xadimi. 2005–
2009-cu illərdə Türkiyənin Xarici İşlər naziri olmuşdur. – 131. 
 
102. Əfqanıstan,  Ə f q a n ı s t a n   İ s l a m   R e s p u b l i -k 
a s ı  – Cənub-Qərbi Asiyada dövlət. Sahəsi 652,8 min km2, əhalisi 
32,5 milyon nəfərdir. İnzibati ərazisi 34 vilayətə  bölünür. Dövlət 
başçısı prezidentdir. Paytaxtı Kabil şəhəridir. – 132,312, 313. 
 
103. Terri Devis (d.1938) – ingilis leyboristi. Tarix, ədə-
biyyat və dil üzrə mütəxəssis. 2005–2010-cu illərdə Avropa 
Şurasında Baş katib olmuşdur. – 133. 
 
104. Tatarıstan, T a t a r ı s t a n   R e s p u b l i k a s ı –  
Rusiya Federasiyası tərkibində federal vilayət. Paytaxtı Kazan 
şəhəridir. Sahəsi  68 min km2, əhalisi 3,8 milyon nəfərdir.  – 
134. 
 
105. Mintimir Şaymiyev (d.1937) – Rusiya dövlət xadimi. 
1990–91-ci illərdə Tatarıstan MSSR Ali Sovetinin sədri, 1991–
201-cu illərdə Tatarıstan Respublikasının Prezidenti olmuşdur. 
– 134. 
 
106. İslam Konfransı Təşkilatı (İKT) – 1969-cu ildə yara-
dılmışdır. Müsəlman ölkələrinin çoxunu birləşdirir. Nizamna-
məsinə görə İslam Konfransı Təşkilatının fəaliyyəti müsəl-
manların həmrəyliyinin möhkəmlənməsinə, üzv-dövlətlər ara-
sında əməkdaşlığa yönəldilmişdir. İqamətgahı Ciddədədir 
 364 
(Səudiyyə Ərəbistanı). Azərbaycan 1991-ci ildən İKT-nın 
üzvüdür. Hazırda İslam Əməkdaşlıq Təşkilatıdır.  – 136,336. 
 
107. TRASEKA,T r a n s x ə z ə r   n ə q l i y y a t   d ə h –  l 
i z i  – Avropanı  Asiya ilə birləşdirən yol. Bu nəqliyyat 
dəhlizini Şərqlə Qərbi birləşdirən orta materik xətti də ad-
landırmaq olar. Transxəzər nəqliyyat dəhlizi Azərbaycanı, 
bütünlükdə Qafqazı Avropa ilə birləşdirir. – 141,142. 
 
108. II Aleksi (1929–2008) – 1990–2008-ci illərdə Moskva-
nın və Bütün Rusiyanın patriarxı; xristian dinini qorumaq 
hərəkatının görkəmli nümayəndələrindən biri; Rusiya pravoslav 
kilsəsində əmin-amanlıq hərəkatının rəhbəri, Avropa Kilsələr 
Konfransı Şurasının sədri olmuşdur. Azərbaycan 
Respublikasının «Şöhrət» ordeni ilə təltif edilmişdir.  – 146. 
 
109. İsveçrə, İ s v e ç r ə   K o n f e d e r a s i y a s ı – Mərkəzi 
Avropada dövlət. Sahəsi 41,3 min km2,  əhalisi 7,1 milyon nə-
fərdir. İsveçrə federativ, 23 kantona bölünmüş respublikadır. Döv-
lət başçısı prezidentdir, prezidenti parlament Federal Şura 
üzvlərindən 1 il müddətinə seçir, yenidən seçilmək hüququ yoxdur. 
Prezident həmçinin hökumət başçısıdır. Qanunverici hakimiyyət 
iki palatadan ibarət  Federal Məclisə məxsusdur. Paytaxtı Bern 
şəhəridir. – 147,270–337. 
 
110. İsrail – Yaxın Şərqdə dövlət. Sahəsi 22,1 min km2, 
əhalisi 8,5 milyon nəfərdir (1948–49-cu illərdə işğal edilmiş 
ərazi daxil olmaqla). İsrail dövləti BMT-nin Baş Məclisinin 
1947-ci il 29 noyabr tarixli  Qərarına əsasən yaradılmışdır. İsrail 
inzibati cəhətdən 6 mahala bölünür. Dövlət başçısı prezidentdir, 
onu birpalatalı parlament (Knesset) seçir. Hökumətə  geniş 
səlahiyyəti olan Baş nazir başçılıq edir. – 148, 201, 327. 
 
111. Kuba, K u b a   R e s p u b l i k a s ı – Amerikada, Vest-
Hinddə dövlət. Sahəsi 110,9 min km2, əhalisi 11 milyon nəfərdir. 
 365 
Paytaxtı Havana şəhəridir. Dövlətin ali orqanı birpalatalı  Milli 
Assambleya, dövlətin və hökumətin başçısı Dövlət Şurasının 
sədridir. – 149. 
 
112. Raul Kastro Rus ( d.1931) – Kuba inqilabçısı və döv-
lət xadimi. 2008-ci ildən Kuba Respublikası Dövlət Şurasının 
sədri və Kuba Silahlı Qüvvələrinin Baş Komandanıdır. – 149. 
 
113. Sudan, S u d a n   R e s p u b l i k a s ı – Şimal-şərqi 
Afrikada dövlət. Sahəsi 1,9 milyon km2, əhalisi 40,2 milyon 
nəfərdir. İnzibati ərazisi 9 ştata bölünür. Dövlət başçısı prezident, 
qanunverici orqanı (parlament) Ali Milli Şuradır. Paytaxtı 
Xartumdur. – 150. 
 
114. Ömər Həsən əl-Bəşir (d.1944) – Sudan hərbi və dövlət 
xadimi, prezident. 1989-cu ildə hərbi çevrilişdən sonra hakimiy-
yətə gəlmişdir. – 150. 
 
115. Bakı Dərin özüllər zavodu – 1978-ci ildə Heydər Əliyevin 
təşəbbüsü ilə yaradılmışdır. Respublikada neft sənayesinin 
inkişafında  böyük rolu vardır. – 157–158. 
 
116. Azərbaycan Respublikası Dövlət Neft Şirkəti (ARDNŞ; 
beynəlxalq adı SOKAR – State Oil Compani of Azerbaijan) – 
Azərbaycan Respublikası ərazisindəki neft sərvətlərindən istifadəni 
vahid siyasəti əsasında həyata keçirən, neft sənayesinin idarəetmə 
strukturunu təkmilləşdirən, yanacaq enerji kompleksinin inkişafını 
təmin edən şirkət. ARDNŞ  respublikanın bütün ərazisində (quru 
və dənizdə) neft və qaz yataqlarının axtarışı, kəşfiyyatı və 
işlənməsi, emalı və nəqli, həmçinin onlardan alınan məhsulların 
daxili və xarici bazarlarda satışı ilə məşğul olur. ARDNŞ  1992-ci 
ildə «Azərneft» Dövlət Konserninin və «Azərneftkimya» İstehsalat 
Birliyinin bazasında yaradılmışdır. ARDNŞ  Azərbaycan Respub-
likasının təmsilçisi kimi, dünyanın tanınmış neft şirkətləri ilə ha-
 366 
silatın pay bölgüsü sazişi üzrə 30-a qədər neft müqaviləsi im-
zalamışdır. 
ARDNŞ  2008-ci ildən mühasibat hesablarının beynəlxalq 
standartlarına keçmişdir. – 157,280,320,337. 
 
117. «Azərenerji» – dövlət şirkəti. Elektrik sistemləri ava-
danlıqlarının texniki istismarı, elektrik enerjisinin ötürülməsi, 
bölüşdürülməsi, generasiya güclərinin və şəbəkələrinin plan-
laşdırılması və inkişaf məsələlərini həll edir. – 159,169, 164. 
 
118. Naxçıvan – Azərbaycan Respublikasında şəhər. Naxçıvan 
Muxtar Respublikasının paytaxtı. Sahəsi  191,8 km2, əhalisi 82,5 
min nəfərdən çoxdur. Naxçıvan Azərbaycanın ən qədim şəhərlə-
rindəndir. Müasir Naxçıvan qədim, antik və orta əsr şəhər yerinin 
xarabalıqları üzərində yerləşmişdir. 
Naxçıvan  e.ə. IX–VI əsrlərdə qədim Manna və Midiyanın, 
eramızın əvvəllərində  Albaniyanın, IV əsrdən  Sasanilərin tərki-
bində olmuşdur. 654-cü ildə isə Naxçıvanı ərəblər işğal edirlər. 
Naxçıvan Azərbaycan Atabəylər dövlətinin (1136–1225) 
paytaxtlarından biri  olmuşdur. 1828-ci il Türkmənçay müqavi-
ləsinə qədər Naxçıvan müxtəlif dövlətlərin nüfuz dairəsində olub. 
Məhz bu ildən Naxçıvan Rusiya imperiyasına birləşdirildi və qəza 
mərkəzinə çevrildi. Naxçıvan şəhəri 1924-cü il fevralın 9-da 
Naxçıvan MSSR təşkil ediləndən muxtar respublikanın paytaxtıdır. 
– 161,166. 
 
119. Quba – Azərbaycan Respublikasında inzibati rayon. 
1930-cu ildə təşkil edilmişdir. Sahəsi 2575 km2, əhalisi 161,4 min 
nəfərdir. – 162. 
 
120. Gəncə – Azərbaycan Respublikasında şəhər. Sahəsi 
298 km2, əhalisi 330 min nəfərdir. Gəncə Azərbaycanın qədim 
şəhərlərindəndir, salındığı tarix dəqiq məlum deyil. Bəzi 
müəlliflər Gəncənin Makedoniyalı İsgəndərin dövründə 
(e.ə.336–323) salındığını qeyd etmişlər. – 166. 
 367 
 
121. Qazax – Azərbaycan Respublikasında inzibati rayon. 
1930-cu ildə təşkil edilmişdir. Sahəsi 2202 km2, əhalisi 93,7 
min nəfərdir. – 166. 
122. Pekin – Çinin paytaxtı (1949-cu ildən). Ölkənin siya-
si, iqtisadi, elm və mədəniyyət mərkəzi. Əhalisinin sayına görə 
ölkənin ikinci (Şanxaydan sonra) şəhəri, Böyük Çin düzən-
liyində, Yundinxe çayı hövzəsindədir. Sahəsi 16,8 min km2, 
əhalisi 21, 7 milyon nəfərdir. 
Pekin haqqında ilk məlumat e.ə. ikinci minilliyə aid edilir. 
Pekin Çinin ən iri sənaye mərkəzlərindəndir. – 185. 
 
123. Elnur Məmmədli, E l n u r   Ç i n g i z   o ğ l u (d.1986) 
– 2006-cı ildə cüdo üzrə Avropa çempionu, 2007-ci ildə dünya 
çempionatının gümüş mükafatçısı, 2008-ci il Pekin Olimpiya 
oyunlarında isə 73 kq çəki dərəcəsində olimpiya çempionu 
olmuşdur. Azərbaycan Respublikasının «Şöhrət» ordeni ilə təltif 
edilmişdir. –  187. 
 
124. Rövşən Bayramov, R ö v ş ə n   C ə n n ə  t   o ğ l u  
(d.1987) –  azərbaycanlı güləşçi. Olimpiya oyunlarının (2008, 
2012) gümüş mükafatçısı, Dünya çempionu (2006), 2 qat Avropa 
çempionu (2007, 2008) olmuşdur. Azərbaycan Respublikasının 
«Tərəqqi» ordeni ilə təltif edilmişdir. – 187. 
 
125. Mövlud Mirəliyev, M ö v l ü d   M u s t a f a   o ğ l u  
(d.1974) – samboçu. Əməkdar məşqçi. Avropa çempionatlarında 
– 1993,1998-ci illərdə ikinci, 1995, 1999-cu illərdə üçüncü, 
1996–97-ci illərdə birinci,  dünya çempionatlarında isə – 1997–
98-ci illərdə üçüncü, 1999-cu ildə birinci, 2000–2001-ci illərdə isə 
ikinci yeri tutmuşdur. – 187. 
 
126. Rəfiqə Şabanova, R ə f i q ə   M a h m u d   q ı z ı  
(d.1943) – həndbolçu məşqçi və müəllim.  21-ci Olimpiya oyunları 
çempionu (1976; Monreal), SSRİ və Azərbaycan Əməkdar idman 
 368 
ustası. Azərbaycan Respublikasının «Şöhrət» ordeni ilə təltif 
edilmişdir. –  187. 
 
127. Lyudmila Şubina (d.1948) – həndbolçu, məşqçi və müəllim. 
Dünya çempionatlarının gümüş (1973) və bürünc (1975) mükafatçısı, 
1976-cı il Monreal Olimpiya oyunlarının çempionudur. Azərbaycan 
Respublikasının «Şöhrət» ordeni ilə təltif edilmişdir. – 187. 
 
128. Zemfira Meftahəddinova, Z e m f i r a   Ə l i   q ı z ı 
(d.1963) – stend atıcısı. 1986-88,1990, 1993,1997-ci illərdə 
Avropa çempionu, 1995-ci ildə dünya çempionu, 2000-ci ildə 
Sidney Olimpiya oyunlarının çempionu, Qahirədə XXI əsrin ilk 
dünya çempionatında birinci yeri tutmuşdur. Azərbaycan 
Respublikasının «Şöhrət» ordeni ilə təltif edilmişr. – 187. 
 
129. Namiq Abdullayev, N a m i q   Y a d u l l a   o ğ l u 
(d.1971) – sərbəst  güləş ustası. SSRİ və Azərbaycanın Əməkdar 
idman ustası. 1994–95-ci illərdə Avropa çempionu, 1996-cı il 
Atlanta Olimpiya oyunlarında gümüş, 2000-ci ildə Sidney 
Olimpiya oyunlarında isə qızıl medal qazanmışdır. Azərbaycan 
Respublikasının «Tərəqqi» və «Şöhrət» ordenləri ilə təltif 
edilmişdir. – 187. 
 
130. Fərid Mansurov, F ə r i d  S a l m a n  o ğ l u 
(d.1982) – Yunan-Roma güləşi üzrə Əməkdar idman ustası. 
2002-ci ildə dünya çempionatında ikinci yeri, 2004-cü il olim-
piadasında  birinci yeri  tutmuşdur. 2007, 2008-ci illərdə isə 
dünya çempionu olmuşdur. Azərbaycan Respublikasının «Tə-
rəqqi» və «Şöhrət» ordenləri ilə təltif edilmişdir. – 187. 
 
131. Əbiyev Ağacan, A ğ a c a n   Q u l a m   o ğ l u   
(d.1937) – Azərbaycan Respublikası Milli Məclisinin deputatı.  
1987-ci ildən  2015-ci ilədək Azərbaycan Dövlət  Bədən Tərbi-
yəsi və İdman Akademiyasının rektoru. 1982-ci ildən  A.Əbiyev 
Avropa və Dünya Boks Federasiyasının üzvü, Avropa Boks 
 369 
Federasiyasının vitse-prezidenti və Hakimlər Komitəsinin sədri, 
Azərbaycan Boks Federasiyasının prezidenti və Milli Olimpiya 
Komitəsinin Baş katibidir. Azərbaycan Respublikasının 
«Şöhrət» ordeni ilə təltif edilmişdir. – 189. 
 
132. Azad Rəhimov, A z a d   A r i f   o ğ l u (d.1964) – 
2006-cı ildən Azərbaycan Respublikası Gənclər və İdman 
naziridir. – 189. 
 
133. Çingiz Hüseynzadə, Ç i n g i z   M u x t a r   o ğ l u  
(d.1951) – şərqşünas. Azərbaycan Atletika Federasiyasının 
prezidenti. 1997-ci ildən Azərbaycan Milli Olimpiya Komitə-
sinin vitse-prezidenti. Azərbaycan Respublikasının «Şöhrət» 
ordeni ilə təltif edilmişdir. – 189. 
 
134. Muğam Mərkəzi – Bakıda Dənizkənarı Milli Parkda 
açılmış mədəniyyət mərkəzi. Muğam Mərkəzi ümumi sahəsi 7,5 
min kvadratmetr olan üçmərtəbəli binadan ibarətdir. Binanın 
forması Azərbaycanın qədim musiqi alətlərindən olan tarın 
hissələrini xatırladır. Ən müasir texnologiyadan istifadə 
edilməklə tikilən bina üçün lazımi avadanlıq İtaliya, Avstriya, 
Fransa və Türkiyədən gətirilmişdir. İnşaat işləri zamanı 2 
mindən çox müxtəlif ölçülü şüşədən istifadə edilmişdir. – 193–
198. 
 
135. YUNESKO – BMT-nin maarif, elm və mədəniyyət iş-
lərinə baxan hökumətlərarası təşkilatı. 1945-ci ilin noyabrında 
yaradılmış, 1946-cı ildən fəaliyyətə başlamışdır. Ali orqanı iki 
ildən bir çağırılan konfransdır. Katibliyi Parisdədir. Azər-
baycan 1992-ci ildən YUNESKO-nun üzvüdür. – 
193,194,230. 
 
136. İSESKO – elm, təhsil və mədəniyyət  məsələləri üzrə 
islam təşkilatı. 1979-cu ildə təşkil edilmişdir. İSESKO-nun Baş 
direktoru Əbdüləziz bin Osman əl-Tüveycridir. Azərbaycan 
 370 
dövləti İSESKO ilə yaxından əməkdaşlıq edir və islam aləmin-
də mədəniyyət abidələrinin qorunması prinsipini dəstəkləyir. – 
193,230. 
137. Koişiro Matsuura (d.1937) – 2005–2009-cu illərdə 
YUNESKO-nun Baş direktoru olmuşdur. Azərbaycan Respub-
likasının «Şöhrət» ordeni ilə təltif edilmişdir. – 194. 
 
138. Heydər Əliyev Fondu – qeyri-hökumət, qeyri-kom-
mersiya təşkilatı. Rəsmi açılışı 10 may 2004-cü ildə olmuşdur. 
Heydər Əliyev Fondunun prezidenti YUNESKO və İSESKO-
nun Xoşməramlı səfiri, Milli Məclisin deputatı, Azərbaycanın 
birinci xanımı Mehriban Əliyevadır. 
Fondun yaradılmasında məqsəd ümummilli lider Heydər 
Əliyevin xatirəsinə ehtiramı ifadə etmək, Heydər Əliyev siyasi 
məfkurəsinin həmişəyaşar səciyyəsini əks etdirmək, Heydər 
Əliyevin yaratdığı milli dövlətçilik ideyalarını yeni nəsillərə 
daima aşılamaq olmuşdur. 
Fondun prezidenti onun səlahiyyətli qanuni nümayəndəsidir. 
Fondun işinə bilavasitə rəhbərlik icraçı direktora aiddir. Fondun 
nəzdində Ekspert Şurası və digər qurumlar fəaliyyət göstərir. – 
195,230. 
 
139. İçərişəhər –  Bakının qala divarları ilə  əhatə olunan 
qədim hissəsi. Sahəsi 22 hektardır. Arxeoloji qazıntılar nəti-
cəsində İçərişəhər ərazisində iki mədəni təbəqə  müəyyən-
ləşdirilmişdir. XIV–XVII  əsrləri əhatə edən üst təbəqədən 
düzbucaqlı və dördkünc yaşayış evlərinin qalıqları, VIII–XIII 
əsrlərə aid alt təbəqədən düzbucaqlı formalı kiçik otaqların 
qalıqları, quyular və s. maddi mədəniyyət nümunələri aşkar 
edilmişdir. 
İçərişəhər orta əsrlərdə Bakının əsas mərkəzinə çevrilmiş, 
XII əsrdə burada ilk qala divarları çəkilmişdir. Bu divarlar 25–
30 m dənizin içərisinə uzanaraq İçərişəhərin qarşısında qapalı 
liman əmələ gətirmişdi. İçərişəhərin üç əsas – Şamaxı, Salyan 
və dəniz sahilinə açılan darvazası olmuşdur.  Sınıqqala (1078), 
 371 
Qız qalası və s. abidələr İçərişəhərin əvvəllər dənizə yaxın 
sahədə inkişaf etdiyini göstərir. XV əsrdə Şirvanşahlar 
sarayı tikilmişdir. XVII əsrdə İçərişəhərdə çoxlu karvansara və 
ticarət binası inşa edilmiş, XVIII əsrdə isə Xan sarayı tikilmiş, 
yeni su kəmərləri çəkilmişdi. XIX əsrdə və XX əsrin əvvəl-
lərində İçərişəhərin plan quruluşu dəyişdirilmədən köhnə 
binaların yerində əsaslı daş binalar tikilmişdir. Bu zaman qala 
divarlarının ikinci sırası sökülmüş və yalnız Şamaxı 
darvazasının yanında 2-ci darvaza tikilmişdir (1888). 
Beləliklə, qoşa darvaza əmələ gəlmişdir. 1977-ci ildə 
İçərişəhər Azərbaycan memarlığı tarixi qoruğuna çevrilmişdir. 
– 202–203. 
 
140. ATƏT-in Minsk qrupu – 1992-ci il martın 24-də yara-
dılmışdır. 1997-ci ildə Minsk qrupunun tərkibinə aşağıdakı dövlət-
lər daxil olmuşdur: Azərbaycan, Ermənistan, Belarus, Almaniya, 
İtaliya, Rusiya, ABŞ, Fransa, Türkiyə, Danimarka və İsveç. 1994-
cü ilin dekabrından Minsk qrupuna iki sədr – Rusiya və İtaliya 
rəhbərlik edirdi. 1996-cı ilin dekabrından onun üç – Rusiya, ABŞ 
və fransalı həmsədrləri var. Qrupun əsas vəzifəsi Ermənistan–
Azərbaycan münaqişəsinin sülh yolu ilə aradan qaldırılmasına və 
Dağlıq Qarabağ probleminin dinc vasitələrlə həll edilməsinə 
bilavasitə kömək etməkdir. – 206,238, 253,271,318. 
 
141. Lənkəran – Azərbaycan Respublikasında inzibati rayon. 
1930-cu ildə təşkil edilmişdir. Sahəsi 1539 km2, əhalisi 221 min 
nəfərdir. – 208. 
 
142. Zaqatala – Azərbaycan Respublikasında inzibati ra-
yon. 1930-cu ildə təşkil edilmişdir. Şimal-şərqdə Dağıstanla, 
cənub-qərbdə Gürcüstanla həmsərhəddir. Sahəsi 1348 km2, 
əhalisi 125 min nəfərdir. – 208. 
 
143. Milad bayramı – İsa peyğəmbərin anadan olması şə-
rəfinə keçirilən xristian bayramı. Dekabrın 25-də qeyd edilir. 
 372 
Milad bayramının ilkin mənbəyi hər il qış günəş duruşu zamanı 
(21–25 dekabr) xilaskar Allahın «doğulması» ilə əlaqədar 
keçirilən qədim bütpərəst bayram mərasimi olmuşdur. Milad 
bayramını ilk dəfə Roma xristian icmaları keçirmişdir. Milad 
bayramı 431-ci ildə Efes kilsə yığıncağında qanuniləşdirilmişdir. 
–  210. 
 
144. Toomas Hendrik İlves (d.1953) – eston siyasətçisi, 
diplomat, jurnalist. 2006-2016-cı illərdən Estoniya Respub-
likasının olmuşdur. – 212-230. 
 
145. NATO (Şimali Atlantika Müqaviləsi Təşkilatı) – hərbi-
siyasi ittifaq. 1949-cu il aprelin 4-də Vaşinqtonda ABŞ, Böyük 
Britaniya, Fransa, Belçika, Niderland, Lüksemburq, Kanada, İta-
liya, Portuqaliya, Norveç, Danimarka, İslandiyanın imzaladıqları 
Şimali Atlantika müqaviləsi əsasında yaradılmışdır. 1952-ci ildə 
Yunanıstan və Türkiyə, 1955-ci ildə Almaniya Federativ 
Respublikası, 1982-ci ildə İspaniya NATO-ya qoşulmuşlar. 
Varşava Müqaviləsi Təşkilatı dağıldıqdan (1991) sonra əvvəllər 
sosialist ölkələri düşərgəsinə daxil olmuş ölkələrin bir qismi 
NATO-ya üzvlüyə qəbul edilmiş, digər qismi isə ilkin mərhələ 
kimi, NATO-nun «Sülh naminə tərəfdaşlıq» proqramına 
qoşulmuşlar. Ali orqanı NATO  Şurasının sessiyasıdır. Mənzil-
qərargahı Brüsseldədir. – 227. 
 
146. Bakı–Tbilisi–Qars – Azərbaycan, Gürcüstan və Tür-
kiyəni dəmir yolu ilə birləşdirən nəqliyyat dəhlizi. Yolun 
tikintisinə 2007-ci ildə başlanılmışdır. Yolun uzunluğu 826 
km-dir. – 235,236. 
 
147. Mərkəzi Bank, M i l l i   B a n k – Azərbaycan Respub-
likasının mərkəzi bankıdır. Onun əsas vəzifəsi qiymətlərin 
sabitliyinin təmin edilməsi, xarici dönərli valyutalara nisbətən 
milli valyutanın kursunun möhkəmləndirilməsi, həmçinin ölkə 
bank  sisteminin  sabitliyinin   qorunmasıdır. AMB valyuta 
 373 
tənzimlənməsi və nəzarətini həyata keçirir, xarici dövlətlərlə he-
sablaşma qaydalarını müəyyən edir, xarici valyuta ehtiyatlarını 
idarə edir. AMB həmçinin Azərbaycan Respublikasının 
tədiyyə-hesablama balansının tərtibinə rəhbərlik edir. – 247. 
148. Mətyu Brayzə (d.1964) – Amerika diplomatı. 2001–
2005-ci illərdə ABŞ Dövlət katibinin Avropa və Avrasiya 
məsələləri üzrə köməkçisi, sonra isə  Dağlıq Qarabağ, Abxaziya və 
Cənubi Osetiya konfliktlərinin sülh yolu ilə həll olunması işi ilə 
məşğul olmuşdur. 2011–2012-ci illərdə ABŞ-ın Azərbaycan Res-
publikasında Fövqəladə və Səlahiyyətli səfiri olmuşdur. – 253. 
 
149. Merzlyakov Yuri (d.1949) – Rusiya Federasiyasının 
Fövqəladə və Səlahiyyətli səfiri. 2003–2010-cu illərdə ATƏT-in 
Minsk qrupunda Dağlıq Qarabağ məsələsinin nizamlanması üzrə 
həmsədrlərindən biri olmuşdur. – 253. 
 
150. Avstraliya, A v s t r a l i y a   İ t t i f a q ı –  Avstraliya 
qitəsində dövlət. Sahəsi 7,7 milyon km2, əhalisi 24 milyon nəfərdir. 
Avstraliya İttifaqı inzibati cəhətdən  6 ştata və iki əraziyə bölünür. 
Dövlət başçısı Böyük Britaniya kraliçasıdır. Ölkədə kraliçanı 
general-qubernator təmsil edir. Qanunverici orqanı ikipalatalı (Se-
nat və Nümayəndələr Palatası) parlamentdir. Paytaxtı Kanberra şə-
həridir. – 254. 
 
151. Kventin Bryus (d.1942) – Avstraliya hüquqşünası. 2008–
2014-cü illərdə Avstraliyanın  general-qubernatoru olmuşdur. – 
254. 
 
152. Şri-Lanka, Ş r i -L a n k a  S o s i a l i s t   D e m o k r a-t i 
k   R e s p u b l i k a s ı – Cənubi Asiyada dövlət. Sahəsi  65,6 
min km2, əhalisi 22 milyon nəfərdir. İnzibati ərazisi 25 əyalətə 
bölünür.  Dövlət və hökumət başçısı prezident, qanunverici 
orqanı parlamentdir. Paytaxtı rəsmi olaraq Şri–Cayavardenepura-
Kotte, faktiki isə Kolombodur. – 256. 
 
 374 
153. Mahinda Racapaksa (d.1945) – 2005-2015-ci illərdə Şri-
Lanka Respublikasının Prezidenti, 2004–2005-ci illərdə Şri-
Lankanın Baş naziri olmuşdur. Milli Alyansa daxil olan Şri-
Lanka Azadlıq Partiyasının liderlərindən biridir.  – 256. 
 
154. Sergey Stanişev (d.1966) – Bolqarıstan dövlət və siyasi 
xadimi. 2005–2009-cu illərdə Bolqarıstanın Baş naziri 
olmuşdur. – 260. 
 
155. Çexiya, Ç e x i y a   R e s p u b l i k a s ı – Mərkəzi 
Avropada dövlət. Sahəsi 78,9 min km2, əhalisi 10,5 milyon 
nəfərdir. İnzibati cəhətdən 7 vilayətə bölünür. Dövlət başçısı 
prezident, qanunverici orqanı ikipalatalı (Senat və Deputatlar 
Palatası) parlamentdir. Paytaxtı Praqadır. 1993-cü ildən 
Çexoslovakiya  Federasiyasının fəaliyyəti dayandırıldıqdan 
sonra Çexiya müstəqil dövlətdir. – 261–262. 
 
156. «Yeni qonşuluq siyasəti» (YQS) – Avropa İttifaqının 
qonşu ölkələrlə əməkdaşlığının möhkəmləndirilməsinə, Avropa 
İttifaqı və qonşu ölkələr arasında  təhlükəsiz və firavan zonalar, 
Avropa İttifaqı sərhədlərində «dost ölkələr dairəsi» yaratmağa, 
həmçinin  Aİ ilə qonşu ölkələr arasında  siyasi, təhlükəsiz, 
iqtisadi və mədəni sahələrdə daha sıx əməkdaşlıq etməyə şərait 
yaradır. YQS-in əsas məqsədi Avropa İttifaqının qonşu 
ölkələrində stabilliyin, təhlükəsizliyin qorunması, maraqlı 
ölkələrdə rifah halının yaxşılaşdırılmasıdır. – 261,310. 
 
157. Laslo Şoyom (d.1942) – macar hüquqşünası, Macarıstan 
Elmlər Akademiyasının müxbir üzvü. 2005–2010-cu illərdə Macarıs-
tanın prezidenti olmuşdur. Hazırda hüquq müdafiəsi və ekologiya 
təşkilatlarının işi ilə məşğul olur. – 269. 
 
158. «Amerikanın səsi» – ABŞ hökumətinin xarici radio-
verilişləri idarəsinin adı. 1942-ci ildən fəaliyyət göstərir. Ve-
rilişləri 45 dildədir. Retranslyasiya xidmətləri ABŞ-dan başqa, 
 375 
B.Britaniyanın, Almaniyanın, Yunanıstanın, bir sıra Asiya və 
Afrika ölkələrinin ərazisində yerləşir. – 276. 
159. «Azadlıq» radiostansiyası  – Şərqi Avropanın və baş-
qa regionların bəzi ölkələrində verilişlər aparan ABŞ-ın dövlət 
radiostansiyası.  – 276. 
 
160.  BBC,  B r i t i ş h   B r o a d k a s t i n q  K o r p o r a t i- o n  
– Böyük Britaniya radio və televiziya verilişləri korporasiyası. 
Əsası 1922-ci ildə Londonda qoyulmuşdur. 1936-cı ildə 
televiziya ilə verilişlərə başlamışdır. 1932-ci ildən xarici veriliş-
lər şöbəsi bütün sutka ərzində ingilis və 37 xarici  dildə 
dünyanın hər yerinə xəbərlər yayır. – 276. 
 
161. Barak Obama (d.1961) – ABŞ-ın 44-cü prezidenti 
(2008–2016-cı illərdə). 2004–2008-ci illərdə Demokratlar Par-
tiyasından ABŞ Senatının üzvü olmuşdur. 2009-cu ildə Nobel Sülh 
mükafatına layiq görülmüşdür. ABŞ-da ilk afroamerikalı prezi-
dentdir. – 282,312. 
 
162. Ərdoğan Rəcəb Tayyib (d.1954) – Türkiyə siyasi və 
dövlət xadimi. R.T.Ərdoğan 1980-ci ildən siyasi fəaliyyətə baş-
lamışdır. 1994-cü ilin martında İstanbul Böyük Şəhər Bələdiyyə-
sinin sədri,  Ədalət və İnkişaf Partiyasının  lideri olmuşdur. 2002-ci 
ildə keçirilən növbədənkənar seçkilər nəticəsində Ədalət və İnkişaf 
Partiyası  təkbaşına hakimiyyətə gəlmək imkanı əldə etdi və Ər-
doğan TBMM-də Türkiyənin Baş naziri, 2014-cü ilin sentyabrında 
Türkiyə Cümhuriyyətinin  Prezidenti  seçildi. – 287,309,310,311–
312,314,317–318,319. 
 
163. CNN, «K e y b l   N y u s   N e t u o r k» – ABŞ-da 
peyk-kabel informasiya televiziya kanalı. Əsası 1980-ci ildə 
Atlanta şəhərində qoyulmuşdur. Bütün sutka ərzində 150 ölkəyə 
ingilis dilində xəbərlər yayımlayır. Dünyanın  müxtəlif 
regionlarında 25 nümayəndəliyi var. –  289–293. 
 
 376 
164. OPEK (Neft ixrac edən ölkələrin təşkilatı) – 1960-cı 
ildə yaradılmışdır. Tərkibinə İran, Venesuela, Küveyt, Səudiyyə 
Ərəbistanı, Qətər, İndoneziya, Əlcəzair, Nigeriya, Ekvador, 
Qabon daxildir. Mənzil-qərargahı Vyanadadır. – 289, 
290,293,298,301,304,321.  
 
165. İran, İ r a n   İ s l a m   R e s p u b l i k a s ı – Cənub-
Qərbi Asiyada dövlət. Sahəsi 1,65 milyon km2, əhalisi 78,4 
milyon nəfərdir. Paytaxtı Tehran şəhəridir. İnzibati cəhətdən 
24 ostana bölünür.  Ali qanunverici orqanı 4 il müddətinə seçi-
lən Xalq Şurası Məclisidir. Hökuməti Baş nazir təşkil, prezi-
dent isə təsdiq edir. – 292,309,310,312–314. 
 
166. Toni Heyvord (d.1957)  – britaniyalı iş adamı. 1982-ci 
ildən br şirkətində müxtəlif vəzifələrdə çalışmışdır. 2007–2010-
cu illəpdə br-nin Baş direktoru olmuşdur. – 301,304,307,325. 
 
167. Angela Merkel (d.1954) – Almaniya siyasətçisi, 
Xristian-Demokrat İttifaqı Partiyasının lideri, 2005-ci ildən 
Almaniyanın Federal kansleridir. – 305. 
 
168. Avropa Yenidənqurma və İnkişaf Bankı – Mərkəzi 
Avropadan Mərkəzi Asiyüaya qədər yerləşən ölkələri uzunmüd-
dətli kreditlə təchiz edən regional dövlətlərarası bank. 1991-ci ildə 
yaradılmışdır. Londonda yerləşir. Bankın 61 üzvü var, həmçinin 
Avropa İnvestisiya Bankı və Avropa Birliyi  də ora daxildir. – 308. 
 
169. Mənuçehr Muttəki (d.1953) – 2005–2010-cu illərdə 
İran İslam Respublikasının Xarici İşlər naziri olmuşdur. –
309,310,312–314,319. 
 
170. İraq, İ r a q   R e s p u b l i k a s ı –  Cənub-Qərbi Asiyada 
– Dəclə və Fərat çayları hövzəsində neft ixrac edən ölkə. Sahəsi 
435 min km2, əhalisi 37 milyon nəfərdir. İnzibati ərazisi 18 
mühafazaya və 102 qəzaya bölünür. Dövlət başçısı prezident, 
 377 
hökumət başçısı isə Baş nazirdir. Ölkə ABŞ və NATO ölkələri ilə 
müharibə vəziyyətində olduğu üçün ali qanunverici orqanı yoxdur. 
Paytaxtı Bağdaddır. – 312. 
 
171. «Eni» – İtaliya neft və qaz kampaniyası. Mənzil-qərargahı 
Romadadır. 1953-cü ildə İtaliya dövləti tərəfindən yaradılmışdır. 
XX əsrin 90-cı illərində, XXI əsrin əvvəllərində bir hissəsi 
özəlləşdirilmişdir. «Eni» dünyanın 90 ölkəsində fəaliyyət göstərir. 
– 321. 
 
172. «Total» – məşhur fransız neft şirkəti. 1924-cü ildə təş-
kil olunmuşdur. Bir çox ölkələrdə neftin kəşfiyyatı, emalı və 
satışı ilə məşğul olur. – 321. 
 
173. Mikrosoft – müxtəlif hesablama texnikası – şəxsi kom-
pyuterlər, oyun konsolları, KPK, mobil telefonlar, dünyada daha 
çox yayılmış platforma proqramları, Windows  əməliyyat 
sistemləri istehsal edən ən böyük transmilli kampaniya 1975-ci 
ildə yaradılmışdır. Mikrosoftun texnikası 80-dən çox ölkəyə 
ixrac, proqramları isə 45 dilə tərcümə edilmişdir. Mənzil-
qərargahı Redmond (ABŞ) şəhərindədir. –324. 
 
174. Şimon Peres (1923–2016) – İsrail siyasətçisi və dövlət 
xadimi. 2007–2014-cü illərdə İsrailin prezidenti, «Avoda» 
Partiyasının  yaradıcısı və lideri olmuşdur. – 327. 
 378 
                                   
 
 
Şəxsi adlar göstəricisi 
 
Abdullayev Namiq  – 187 
Abutalıbov Hacıbala  – 78,93,96,257 
Adamkus Valdas  – 28,30,32,322 
Adulyadej Bhumibol  – 76 
Akihito    – 127 
II Aleksi   – 146 
Ambani Mukeş   – 301,305 
Annaamanov Məhəmmədgəldi – 105,112 
Ansip Andrus   – 30,33 
Babacan Əli   – 131 
Babayev Xoşgəldi  – 34 
Bağırov Hüseynqulu   – 10 
Bayramov Rövşən  – 187 
Berdıməhəmmədov Qurbanqulu– 97-110,118-121,124-126 
Berqholtst Arturs  – 33,34 
Berişa Sali   – 323 
Berluskoni Silvio  – 90,91 
Besesku Trayan  – 73 
Bəşirov Aydın   – 151 
Bodman Samuel  – 30,33 
Brayzə Mətyu   – 253 
Bremmer İan   – 309-310 
Bryus Kventin   – 254 
Cavad Heyət   – 17 
Defterios Con   – 298,299,300 
Ders Ann   – 15 
Devis Terri   – 133 
Dyurcan Ferents  – 30,33,45,258,263 
Endryu (York hersoqu)  – 72,288 
Eyyubov Yaqub  – 105 
 379 
Əbiyev Ağacan   – 189 
Əhmədov Tağı   – 200 
Əl-Bədri Abdullah  – 301,304 
Əl-Bəşir Ömər   – 150 
Əl-Xəlifə Həməd bin İsa – 129 
Əl-Məktum Məhəmməd – 75 
Əl-Nəhəyyan bin Zaid  – 74 
Əl-Tani Həməd bin Xəlifə – 130 
Əliyev Aydın   – 178,179 
Əliyev Heydər   – 7,8,65,67,69,95,143,144,  
                                          155,165,173,178,230 
Əliyeva Mehriban  – 78,181,193,194,198,200,202,  
                                                       212,230,257 
Ərdoğan Rəcəb Tayyib  – 28 7,309,310,311-
312,314,  
                                                      317-318,319 
Fasye Bernar   – 253 
Ferrero-Valdner Benita – 255 
Fini Canfranko   – 92 
Folias Xristos   – 29,34 
For Henrietta   – 77 
Füzuli Məhəmməd  – 119 
Gül Abdullah   – 26,30,32,124-126,131,318 
Heyvord Toni   – 301,304,307,325 
Heydərov Kəmaləddin – 20-24 
Hüseynov Nazim  – 187 
Hüseynov Oluxan  – 188 
Hüseynzadə Çingiz  – 189 
Xasıyev Samir   – 167 
İğsız Hasan   – 156 
İlves Evelin   – 212,230 
İlves Toomas   – 212-230 
İmranov Şahin  – 187 
İsayev Xəzər   – 189 
Kaçinski Lex   – 30,32,43 
 380 
Karamanlis Konstantinos – 29 
Kaspirşik Anji   – 253 
Kastro Raul   – 149 
Katsu Şigeo   – 50 
Kılıç Hulusi   – 15 
Korker Bob   – 16 
Komenesku Lazar  – 33 
Kuroda Haruhiko  – 53 
Kurtua Jan – Filip  – 324 
Qabus bin Səid   – 6 
Qadeniya Pyer   – 302,305 
Qanuni Məhəmməd  – 132 
Quliyev Elçin   – 7 
Qurbanov Səid   – 153 
Putin Vladimir   – 67 
Littori Sven   – 49 
Lund Helqe   – 286 
Maknab Dunkan  – 48 
Mansurov Fərid  – 187 
Mantika Alfredo  – 34 
Marin Angel   – 30,33 
Matsauura Koişiro  – 194 
Maystadt Filipp  – 263 
Medvedev Dmitri  – 55,61,63,146,148,192,199,  
   314,338 
Mehdiyev İbrahim  – 154 
Mehdiyev Ramiz  – 78,93,96 
Meftahəddinova Zemfra – 187 
Merts Hans-Rudolf  – 147 
Merkel Angela   – 305 
Məhtumqulu   – 112 
Məmmədquliyev Dəryaqulu – 105 
Məmmədov Ziya  – 105,173 
Məmmədli Elnur  – 187 
Məmmədyarov Elmar  – 205 
 381 
Merzlyakov Yuri  – 253 
Minbayev Sauat  – 34 
Mirəliyev Mövlud  – 187 
Mirov Tomas   – 308 
Muttəki Mənuçehr  – 309,310,312–314,319 
Nalbandyan Edvard  – 309,316,318 
Narışkin Sergey  – 61,63,199 
Nazarbayev Nursultan  – 128,321 
Nurberdiyeva Aksa  – 111 
Obama Barak   – 282,312 
Ostrovski Aleksey  – 55,65-66 
Oyuland Kristina  – 11 
Peres Şimon   – 327 
Pilbalqs Andris   – 33,264 
Pirverdiyev Etibar  – 159 
Putin Vladimir   – 67,192,305 
Racapaksa Mahinda  – 256 
Rasizadə Artur   – 78,93,96,257 
Rəhimov Azad   – 189 
Rəhimov Vitali   – 187 
Saakaşvili Mixeil  – 30,31,44 
Salahov Tahir   – 94-95 
Saparlıyev Xıdır  – 105 
Sarkisyan Serj   – 270,271,309,310 
Serdyukov Anatoli  – 192 
Silayciç Haris   – 19 
Stanişev Sergey  – 260 
Şabanova Rəfiqə  – 187 
Şaquliyev Nəzərqulu  – 105 
Şaymiyev Mintemir  – 134 
Şoyom Laslo   – 269 
Şubina Lyudmila  – 187 
Şvab Klaus   – 309 
Topi Bamir   – 18 
Topolanek Mirek  – 261-262 
 382 
Tugiyev Çaryad  – 112 
Tusk Donald   – 285 
Türkmənbaşı Saparmurad – 122,123 
Vazger Alberto   – 302 
Vinokurov Sergey  – 55,61–63 
Yuşşenko Viktor  – 27,30,32,33,180 
Zadə Lütfi   – 12 
Zatlers Valdis   – 5,326 
Zəkiyev İlham   – 187,188 
 383 
 
 
 
Coğrafi adlar göstəricisi 
 
 
Albaniya   –18,323 
Afina    –185 
Almaniya   –13,169,178,201,280,305 
Amerika Birləşmiş Ştatları –13,15,16,30,33,48,77,169,    
                                                      238,253,272,292,293,213,    
                                                      313,314,318 
Aralıq dənizi   –39,40 
Astara    –161 
Aşqabad   –96–123 
Avrasiya   –14,314 
Avropa   –30,32,36,37,50,79,88,178,  
                                                      208,219,273,274,276,280,  
  281,282, 291,292,293,310,  
  332,334 
Avstraliya   – 254 
Bakı    – 5,6,12,13,18,19,21,22,25,26,  
                                                      27,28,29,32,34,47,48,49,50,  
                                                      55,65,67,71,73,74,75,76,107,  
  127,128,129,130,140,142,  
  145,146,147,148,149,150,  
  153,157,158,161,168,170,    
  171,180,188,189,194,201,    
  209, 201,209,210,218,254,    
  256,338 
Baltik dənizi   – 30,31,37,39,224 
Bəhreyn   – 129 
Birləşmiş Ərəb Əmirlikləri – 74,75 
Bolqarıstan   – 30,33,260 
Bosniya və Herseqovina – 19,72 
 384 
Böyük Britaniya  – 13,72,288 
Budapeşt   – 258–269,273,275 
Brüssel   – 280,312 
Cənubi Qafqaz   – 40,218,297,316,319 
Cənubi Osetiya   – 317 
Çexiya    – 261–262 
Çin    – 13,293 
Dağıstan   – 153 
Dağlıq Qarabağ  – 54,57,66,83,84,85,139,171,  
                                                       206,207,217,238,271,272,  
                                                       273,295 
Davos    – 14,270,271–337 
Estoniya   – 11,30,33,212–230 
Əfqanıstan   – 132,312,313 
Əlcəzair   – 298 
Fransa    – 123,201,238,253,302,318 
Gəncə    – 162 
Gürcüstan   – 30,33,37,44,80,166,244,272,  
   273,274,275,314,315,317 
Hindistan   – 292,301,334,336 
Xaçmaz   – 161 
Xəzər dənizi   – 7,8,30,37,39,40,41,56,103,  
 107,109,114,121,224,265,     
 277,292, 331 
İraq    – 312 
İran    – 292,309,310,312–314 
İsrail    – 13,148,201,327 
İsveç    – 49 
İsveçrə    – 147,270–337 
İtaliya    – 34,78–93,169,275,306 
Kanada    – 169 
Krakov    – 33 
Kuba    – 149 
Qafqaz    – 55,56,57,58,109,114,115,  
   116,121,314,319 
 385 
Qara dəniz   – 30,31,37,39,224 
Qazaxıstan   – 34,41,128,151,310,321,332 
Qazax    – 166 
Qdansk   – 36 
Qətər    – 130 
Quba    – 161 
Latın Amerikası  – 314 
Latviya    – 5,34,326 
Lənkəran   – 208 
Litva    – 28,30,322 
Macarıstan   – 30,33,45,257–269 
Mərkəzi Asiya   – 50,80,109,114,116,121,225,  
   274,281,306,319 
Mərkəzi Avropa  – 30 
Moskva   – 55,58,67,68,314 
Naxçıvan   – 161,166 
Nijni Novqorod   – 151 
Oman    – 6 
Orta Şərq   – 291,310 
Pakistan   – 292 
Pekin    – 185 
Polşa    – 30,43,285 
Ramana   – 172 
Roma    – 78–93 
Rumıniya   – 33,41,73 
Rusiya    – 54,56,57,61,62,63,64,65,66,  
   67,68,80,145,151,153,166,   
   192,199,238,253,272,273,    
   274,275,280,282,291,293,   
   305,310,314,315,316,318,338 
Səngəçal   – 161 
Sidney    – 185   
Sudan    – 150 
Sumqayıt   – 161 
Suraxanı   – 172 
 386 
Sürix    – 270–271 
Şəki    – 161 
Şirvan    – 161 
Şri – Lanka   – 256 
Şüvəlan   – 51–52 
Tailand    – 76 
Tatarıstan   – 134 
Türkmənbaşı (şəhər)  – 124–126 
Türkmənistan   – 34,96–126,131,331 
Türkiyə  – 13,15,26,30,37,38,80,124–  
   126,131,156,201,244,272,    
   274,275,280,306,309,310,  
   311,312, 314,315,317,318,  
   330 
Ukrayna   – 27,30,33,166,180,291,315 
Vaşinqton   – 282 
Yaponiya   – 127 
Yevpatoriya   – 180 
Yunanıstan   – 29,34,38,80,244,275,280,306 
Zaqatala   – 208 
 
 
 
 
 387 
 
 
 
MÜNDƏRİCAT 
 
 
LATVİYA RESPUBLİKASININ PREZİDENTİ  
ZATİ-ALİLƏRİ CƏNAB VALDİS ZATLERSƏ  
 
7 noyabr 2008-ci il ....................................................................................... 5 
 
OMANIN SULTANI ƏLAHƏZRƏT QABUS BİN SƏİDƏ  
 
7 noyabr 2008-ci il ....................................................................................... 6 
 
DÖVLƏT SƏRHƏD XİDMƏTİNİN SAHİL MÜHAFİZƏSİNİN  
YENİ BAZASININ  AÇILIŞI MƏRASİMİ 
 
8 noyabr 2008-ci il ....................................................................................... 7 
 
HEYDƏR ƏLİYEV BEYNƏLXALQ AEROPORTUNA ÇƏKİLMİŞ 
YOLUN KƏNARINDA VƏ  ZIĞ–GÜNƏŞLİ YAMACINDA GÖRÜLƏN 
YAŞILLAŞDIRMA İŞLƏRİ İLƏ TANIŞLIQ 
 
8 noyabr 2008-ci il ....................................................................................... 10 
 
ESTONİYA PARLAMENTİ SƏDRİNİN MÜAVİNİ  
KRİSTİNA OYULAND İLƏ GÖRÜŞ 
 
10  noyabr 2008-ci il .................................................................................... 11 
 
DÜNYA ŞÖHRƏTLİ ALİM LÜTFİ ZADƏ İLƏ GÖRÜŞ 
 
10  noyabr 2008-ci il .................................................................................... 
 
«BAKUTEL–2008» XIV AZƏRBAYCAN   BEYNƏLXALQ 
TELEKOMMUNİKASİYA VƏ İNFORMASİYA TEXNOLOGİYALARI 
SƏRGİSİNİN AÇILIŞI MƏRASİMİ  
 
11  noyabr 2008-ci il .................................................................................... 13 
 
 
 388 
 
ABŞ KONQRESİNİN SENATORU BOB KORKER 
İLƏ GÖRÜŞ 
 
11  noyabr 2008-ci il .................................................................................... 16 
 
DÜNYA ŞÖHRƏTLİ CƏRRAH, GÖRKƏMLİ ALİM VƏ  
İCTİMAİ XADİM CAVAD HEYƏT İLƏ GÖRÜŞ 
 
12  noyabr 2008-ci il .................................................................................... 17 
 
ALBANİYA RESPUBLİKASININ PREZİDENTİ  
ZATİ-ALİLƏRİ CƏNAB BAMİR TOPİYƏ  
 
12 noyabr 2008-ci il ..................................................................................... 18 
 
BOSNİYA VƏ HERSEQOVİNANIN RƏYASƏT HEYƏTİNİN  
SƏDRİ ZATİ-ALİLƏRİ CƏNAB HARİS SİLAYCİÇƏ 
 
12 noyabr 2008-ci il ..................................................................................... 19 
 
FÖVQƏLADƏ HALLAR NAZİRLİYİNİN İNZİBATİ BİNASININ 
AÇILIŞI MƏRASİMİ 
 
12 noyabr 2008-ci il ..................................................................................... 20 
 
BAKIDA DAHA BİR PARKDA APARILMIŞ YENİDƏNQURMA İŞLƏRİ  
 
12 noyabr 2008-ci il ..................................................................................... 25 
 
TÜRKİYƏ PREZİDENTİ ABDULLAH GÜL İLƏ GÖRÜŞ  
 
13 noyabr 2008-ci il ..................................................................................... 26 
 
UKRAYNA PREZİDENTİ VİKTOR YUŞŞENKO İLƏ GÖRÜŞ  
 
13 noyabr 2008-ci il ..................................................................................... 27 
 
LİTVA PREZİDENTİ VALDAS ADAMKUS İLƏ GÖRÜŞ  
 
13 noyabr 2008-ci il ..................................................................................... 28 
 
 
 389 
 
 390 
 
YUNANISTANIN İNKİŞAF NAZİRİ XRİSTOS FOLİAS İLƏ GÖRÜŞ  
 
13 noyabr 2008-ci il ..................................................................................... 29 
 
BAKIDA IV ENERJİ SAMMİTİNİN AÇILIŞI MƏRASİMİ 
 
14 noyabr 2008-ci il ..................................................................................... 30 
 
AZƏRBAYCAN RESPUBLİKASININ PREZİDENTİ İLHAM ƏLİYEVİN 
IV ENERJİ SAMMİTİNDƏ NİTQİ 
 
14 noyabr 2008-ci il ..................................................................................... 35 
 
YEKUN NİTQİ  
  
14 noyabr 2008-ci il ..................................................................................... 39 
 
POLŞA PREZİDENTİ LEX KAÇİNSKİ İLƏ GÖRÜŞ  
 
14 noyabr 2008-ci il ..................................................................................... 43 
 
GÜRCÜSTAN PREZİDENTİ MİXEİL SAAKAŞVİLİ  
İLƏ GÖRÜŞ  
 
14 noyabr 2008-ci il ..................................................................................... 44 
 
MACARISTANIN BAŞ NAZİRİ FERENTS DYURÇAN  
İLƏ GÖRÜŞ  
 
14 noyabr 2008-ci il ..................................................................................... 45 
 
TÜRKDİLLİ ÖLKƏLƏRİN MİLLİ KİTABXANA DİREKTORLARININ 
KONFRANSI VƏ «AVRASİYA KİTABXANALAR ASSAMBLEYASI» 
ƏMƏKDAŞLIQ TƏŞKİLATININ ÜMUMİ İCLASININ 
İŞTİRAKÇILARINA 
 
17 noyabr 2008-ci il ..................................................................................... 46 
 
ABŞ SİLAHLI QÜVVƏLƏRİNİN NƏQLİYYAT KOMANDANININ 
BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞ 
 
17 noyabr 2008-ci il ..................................................................................... 48 
 391 
 
İSVEÇİN MƏŞĞULLUQ NAZİRİ SVEN OTTO LİTTORİNİN BAŞÇILIQ 
ETDİYİ NÜMAYƏNDƏ HEYƏTİ İLƏ GÖRÜŞ 
 
18 noyabr 2008-ci il ..................................................................................... 49 
 
DÜNYA BANKININ AVROPA VƏ MƏRKƏZİ ASİYA ÜZRƏ  
VİTSE-PREZİDENTİ ŞİGEO KATSUNUN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ 
 
18 noyabr 2008-ci il ..................................................................................... 50 
 
«ŞÜVƏLAN PARK» TİCARƏT MƏRKƏZİNİN AÇILIŞI MƏRASİMİ 
 
19 noyabr 2008-ci il ..................................................................................... 51 
 
ASİYA İNKİŞAF BANKININ PREZİDENTİ HARUHİKO KURODANIN 
BAŞÇILIQ ETDİYİ NÜMAYƏNDƏ HEYƏTİ İLƏ GÖRÜŞ 
 
20  noyabr 2008-ci il .................................................................................... 53 
 
«AZƏRBAYCAN XXI ƏSRDƏ – UĞURUN STRATEGİYASI» 
MÖVZUSUNDA KEÇİRİLƏN BEYNƏLXALQ «DƏYİRMİ MASA»NIN 
İŞTİRAKÇILARI İLƏ GÖRÜŞ 
 
20  noyabr 2008-ci il .................................................................................... 54 
 
«AZƏRBAYCAN XXI ƏSRDƏ – UĞURUN STRATEGİYASI» 
MÖVZUSUNDA BEYNƏLXALQ  «DƏYİRMİ MASA» 
GÖRÜŞÜNDƏ ÇIXIŞ 
 
20  noyabr 2008-ci il .................................................................................... 56 
 
ƏDLİYYƏ VƏ MƏHKƏMƏ İŞÇİLƏRİNƏ 
 
21 noyabr 2008-ci il  .................................................................................... 69 
 
BÖYÜK BRİTANİYANIN YORK HERSOQU, ŞAHZADƏ ENDRYU İLƏ 
GÖRÜŞ 
 
22 noyabr 2008-ci il  .................................................................................... 72 
 
 392 
 
 
RUMINİYA PREZİDENTİ ZATİ-ALİLƏRİ  
CƏNAB TRAYAN BESESKUYA  
 
24 noyabr 2008-ci il ..................................................................................... 73 
 
BİRLƏŞMİŞ ƏRƏB ƏMİRLİKLƏRİNİN PREZİDENTİ ƏLAHƏZRƏT 
ŞEYX XƏLİFƏ BİN ZAİD ƏL-NƏHƏYYANA 
 
24 noyabr 2008-ci il ..................................................................................... 74 
 
BİRLƏŞMİŞ ƏRƏB ƏMİRLİKLƏRİNİN VİTSE-PREZİDENTİ,  
BAŞ NAZİRİ, DUBAY ƏMİRLİYİNİN HÖKMDARI ƏLAHƏZRƏT ŞEYX 
MƏHƏMMƏD BİN RƏŞİD ƏL-MƏKTUMA 
 
24 noyabr 2008-ci il ..................................................................................... 75 
 
TAİLAND KRALI ƏLAHƏZRƏT BHUMİBOL ADULYADEJƏ 
 
24 noyabr 2008-ci il ..................................................................................... 76 
 
ABŞ-ın BEYNƏLXALQ İNKİŞAF AGENTLİYİNİN (USAİD) 
ADMİNİSTRATORU VƏ ABŞ-ın XARİCİ YARDIMLAR ÜZRƏ 
DİREKTORU HENRİETTA FORUN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞ 
 
24 noyabr 2008-ci il ..................................................................................... 77 
 
AZƏRBAYCAN RESPUBLİKASININ PREZİDENTİ  
İLHAM ƏLİYEVİN İTALİYAYA RƏSMİ SƏFƏRİ 
 
25 noyabr 2008-ci il ..................................................................................... 78 
 
İTALİYANIN «RAİ İNTERNATİONAL» TELEKANALINA MÜSAHİBƏ   
 
25 noyabr 2008-ci il  .................................................................................... 79 
 
NAZİRLƏR ŞURASININ BİNASI ÖNÜNDƏ RƏSMİ  
QARŞILANMA MƏRASİMİ 
 
26 noyabr 2008-ci il ..................................................................................... 90 
 
 393 
İTALİYA NAZİRLƏR ŞURASININ SƏDRİ 
SİLVİO BERLUSKONİ İLƏ GÖRÜŞ 
 
26 noyabr 2008-ci il ..................................................................................... 91 
 
İTALİYA PARLAMENTİ DEPUTATLAR PALATASININ SƏDRİ 
CANFRANKO FİNİ İLƏ GÖRÜŞ 
 
26 noyabr 2008-ci il ..................................................................................... 92 
 
GÖRKƏMLİ RƏSSAM TAHİR SALAHOVA «HEYDƏR ƏLİYEV» 
ORDENİNİN TƏQDİM EDİLMƏSİ MƏRASİMİ   
 
27 noyabr 2008-ci il ..................................................................................... 94 
 
AZƏRBAYCAN RESPUBLİKASININ  PREZİDENTİ  
İLHAM ƏLİYEVİN TÜRKMƏNİSTANA RƏSMİ SƏFƏRİ 
 
28 noyabr 2008-ci il ..................................................................................... 96 
 
RƏSMİ QARŞILANMA MƏRASİMİ 
 
28 noyabr 2008-ci il ..................................................................................... 97 
 
AZƏRBAYCAN PREZİDENTİ İLHAM ƏLİYEVİN VƏ TÜRKMƏNİSTAN 
PREZİDENTİ QURBANQULU BERDIMƏHƏMMƏDOVUN TƏKBƏTƏK 
GÖRÜŞÜ 
 
28 noyabr 2008-ci il ..................................................................................... 98 
 
AZƏRBAYCAN VƏ TÜRKMƏNİSTAN PREZİDENTLƏRİNİN GENİŞ 
TƏRKİBDƏ GÖRÜŞÜ  
 
28 noyabr 2008-ci il ..................................................................................... 99 
 
SƏNƏDLƏRİN İMZALANMA MƏRASİMİ 
 
28 noyabr 2008-ci il ..................................................................................... 105 
 
DÖVLƏT BAŞÇILARININ  MƏTBUAT ÜÇÜN BƏYANATLARLA 
ÇIXIŞLARI  
 
28 noyabr 2008-ci il  .................................................................................... 106 
 394 
 
TÜRKMƏNİSTAN MƏCLİSİNİN SƏDRİ  
AKCA NURBERDİYEVA İLƏ GÖRÜŞ 
 
28 noyabr 2008-ci il ..................................................................................... 111 
 
AZƏRBAYCAN PREZİDENTİNƏ MƏHTİMQULU ADINA 
TÜRKMƏNİSTAN DÖVLƏT UNİVERSİTETİNİN FƏXRİ PROFESSORU 
ADININ VERİLMƏSİ MƏRASİMİ 
 
28 noyabr 2008-ci il ..................................................................................... 112 
 
ALİ QONAĞIN ŞƏRƏFİNƏ RƏSMİ QƏBUL  
 
28 noyabr 2008-ci il ..................................................................................... 118 
 
TÜRKMƏNİSTANIN MÜSTƏQİLLİK ABİDƏSİ KOMPLEKSİNİ 
ZİYARƏT 
 
28 noyabr 2008-ci il ..................................................................................... 122 
 
SAPARMURAD TÜRKMƏNBAŞININ MƏQBƏRƏSİNİ VƏ MƏSCİDİ  
ZİYARƏT  
 
28 noyabr 2008-ci il ..................................................................................... 123 
 
AZƏRBAYCAN, TÜRKİYƏ VƏ TÜRKMƏNİSTAN 
PREZİDENTLƏRİNİN TÜRKMƏNBAŞI ŞƏHƏRİNDƏ GÖRÜŞÜ  
 
29 noyabr 2008-ci il ..................................................................................... 124 
 
AZƏRBAYCAN VƏ TÜRKİYƏ PREZİDENTLƏRİNİN  
ŞƏRƏFİNƏ NAHAR 
 
29 noyabr 2008-ci il ..................................................................................... 126 
 
 
YAPONİYA İMPERATORU ƏLAHƏZRƏT AKİHİTOYA 
 
1 dekabr 2008-ci il........................................................................................ 127 
 
QAZAXISTAN RESPUBLİKASININ PREZİDENTİ  
ZATİ-ALİLƏRİ CƏNAB NURSULTAN NAZARBAYEVƏ 
 395 
 
1 dekabr 2008-ci il........................................................................................ 128 
 
BƏHREYN KRALI ƏLAHƏZRƏT ŞEYX HƏMƏD BİN 
İSA ƏL-XƏLİFƏYƏ 
 
1 dekabr 2008-ci il........................................................................................ 129 
 
QƏTƏR DÖVLƏTİNİN ƏMİRİ ƏLAHƏZRƏT ŞEYX HƏMƏD  
BİN XƏLİFƏ AL-TANİYƏ 
 
1 dekabr 2008-ci il........................................................................................ 130 
 
TÜRKİYƏNİN XARİCİ İŞLƏR NAZİRİ ƏLİ BABACANIN BAŞÇILIQ 
ETDİYİ NÜMAYƏNDƏ HEYƏTİ İLƏ GÖRÜŞ 
 
1 dekabr 2008-ci il........................................................................................ 131 
 
ƏFQANISTAN MİLLİ ASSAMBLEYASININ SƏDRİ  
MƏHƏMMƏD YUNİS QANUNİNİN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞ 
 
1 dekabr 2008-ci il........................................................................................ 132 
 
AVROPA ŞURASININ BAŞ KATİBİ TERRİ DEVİS  İLƏ GÖRÜŞ 
 
2 dekabr 2008-ci il........................................................................................ 133 
 
TATARISTAN DÖVLƏT ŞURASININ  
SƏDRİ FARİD MUXAMETŞİN İLƏ GÖRÜŞ 
 
2 dekabr 2008-ci il........................................................................................ 134 
 
«MƏDƏNİYYƏTLƏRARASI DİALOQ AVROPA VƏ ONUN QONŞU  
REGİONLARINDA DAVAMLI İNKİŞAFIN VƏ  
SÜLHÜN ƏSASIDIR» MÖVZUSUNDA KEÇİRİLƏN KONFRANSIN 
AÇILIŞI MƏRASİMİNDƏ NİTQ  
 
2 dekabr 2008-ci il........................................................................................ 135 
 
TARİXİ İPƏK YOLUNUN BƏRPASI ÜZRƏ BEYNƏLXALQ 
KONFRANSIN 10 İLLİYİNƏ HƏSR OLUNMUŞ YUBİLEY 
KONFRANSININ İŞTİRAKÇILARINA 
 396 
 
4 dekabr 2008-ci il........................................................................................ 141 
 
MİLLİ TƏHLÜKƏSİZLİK NAZİRLİYİNİN HEYDƏR ƏLİYEV ADINA 
AKADEMİYASININ ŞƏXSİ HEYƏTİNƏ 
 
4 dekabr 2008-ci il........................................................................................ 143 
 
QURBAN BAYRAMI MÜNASİBƏTİLƏ AZƏRBAYCAN XALQINA 
TƏBRİK 
 
5 dekabr 2008-ci il........................................................................................ 145 
 
RUSİYA FEDERASİYASININ PREZİDENTİ  
ZATİ-ALİLƏRİ CƏNAB DMİTRİ MEDVEDEVƏ 
 
5 dekabr 2008-ci il........................................................................................ 146 
 
İSVEÇRƏ KONFEDERASİYASININ PREZİDENTİ  
ZATİ-ALİLƏRİ CƏNAB HANS-RUDOLF MERTSƏ 
 
11 dekabr 2008-ci il ...................................................................................... 147 
 
RUSİYA FEDERASİYASININ PREZİDENTİ  
ZATİ-ALİLƏRİ CƏNAB DMİTRİ MEDVEDEVƏ 
 
19 dekabr 2008-ci il ...................................................................................... 148 
 
KUBA RESPUBLİKASI DÖVLƏT ŞURASININ VƏ  
NAZİRLƏR ŞURASININ SƏDRİ ZATİ-ALİLƏRİ  
CƏNAB RAUL KASTRO RUSA 
 
19 dekabr 2008-ci il ...................................................................................... 149 
 
SUDAN RESPUBLİKASININ PREZİDENTİ  
ZATİ-ALİLƏRİ CƏNAB ÖMƏR HƏSƏN ƏHMƏD Əl-BƏŞİRƏ 
 
19 dekabr 2008-ci il ...................................................................................... 150 
«ZƏNGƏZUR» TANKERİNİN İSTİSMARA  
VERİLMƏSİ MƏRASİMİ 
 
20 dekabr 2008-ci il  ..................................................................................... 151 
 
 397 
AZƏRBAYCAN DİASPORUNUN TANINMIŞ XADİMİ SƏİD 
QURBANOVA 
 
20 dekabr 2008-ci il ...................................................................................... 153 
YASAMAL RAYONUNDA PARKIN,  
HEYDƏR ƏLİYEV MƏKTƏB-MUZEYİNİN VƏ RAYON İCRA 
HAKİMİYYƏTİNİN BİNASININ AÇILIŞI MƏRASİMİ 
 
20 dekabr 2008-ci il  ..................................................................................... 154 
 
TÜRKİYƏ SİLAHLI QÜVVƏLƏRİ BAŞ QƏRARGAH RƏİSİNİN 
MÜAVİNİ, ORDU GENERALI HASAN İĞSIZIN BAŞÇILIQ  
ETDİYİ NÜMAYƏNDƏ HEYƏTİ İLƏ GÖRÜŞ 
 
22 dekabr 2008-ci il ...................................................................................... 156 
 
HEYDƏR ƏLİYEV ADINA BAKI DƏRİN ÖZÜLLƏR ZAVODUNUN 
KOLLEKTİVİNƏ 
 
23 dekabr 2008-ci il ...................................................................................... 157 
 
«SƏNGƏÇAL» ELEKTRİK STANSİYASININ  İSTİFADƏYƏ 
VERİLMƏSİ MƏRASİMİ  
 
24 dekabr 2008-ci il ...................................................................................... 159 
 
«İNTER GLASS» ASC-nin ŞÜŞƏ MƏMULATLARI ZAVODUNUN 
AÇILIŞI MƏRASİMİ 
 
24 dekabr 2008-ci il ...................................................................................... 166 
 
ƏSASLI ŞƏKİLDƏ YENİDƏN QURULMUŞ MİLLİ QƏHRƏMAN SAMİR 
XASIYEV ADINA PARKLA TANIŞLIQ 
 
24 dekabr 2008-ci il ...................................................................................... 167 
 
YENİ GÖRKƏM ALMIŞ «BEŞMƏRTƏBƏ»  
BİNASI İLƏ TANIŞLIQ 
 
24 dekabr 2008-ci il ...................................................................................... 168 
 
«YEDDİ GÖZƏL» FƏVVARƏLƏR KOMPLEKSİ İLƏ TANIŞLIQ  
 
 398 
24 dekabr 2008-ci il ...................................................................................... 169 
 
DÜNYA AZƏRBAYCANLILARINA 
 
25 dekabr 2008-ci il ...................................................................................... 170 
HEYDƏR ƏLİYEV BEYNƏLXALQ AEROPORTU  – ƏZİZBƏYOV 
DAİRƏSİ AVTOMOBİL YOLUNUN AÇILIŞI MƏRASİMİ 
 
25 dekabr 2008-ci il ...................................................................................... 172 
  
HEYDƏR ƏLİYEV PROSPEKTİNİN  TƏMİRDƏN SONRA  AÇILIŞI  
 
25 dekabr 2008-ci il ...................................................................................... 173 
 
HEYDƏR ƏLİYEV PROSPEKTİNDƏ TUNEL VƏ YERALTI PİYADA 
KEÇİDİNİN AÇILIŞI  
 
25 dekabr 2008-ci il ...................................................................................... 175 
 
HEYDƏR ƏLİYEV, XƏTAİ VƏ BABƏK PROSPEKTLƏRİNİN   
KƏSIŞMƏSİNDƏKİ KÖRPÜ-TUNEL KOMPLEKSİNİN 
İSTİFADƏYƏ VERİLMƏSİ  
 
25 dekabr 2008-ci il ...................................................................................... 176 
 
MƏRKƏZİ GÖMRÜK HOSPİTALININ İSTİFADƏYƏ  
VERİLMƏSİ  
 
25 dekabr 2008-ci il   .................................................................................... 178 
 
UKRAYNA PREZİDENTİ ZATİ-ALİLƏRİ  
CƏNAB VİKTOR YUŞŞENKOYA 
 
26 dekabr 2008-ci il ...................................................................................... 180 
 
MİLLİ OLİMPİYA KOMİTƏSİNİN  
V HESABAT-SEÇKİ BAŞ MƏCLİSİ  
 
26 dekabr 2008-ci il ...................................................................................... 181 
 
RUSİYANIN MÜDAFİƏ NAZİRİ  
ANATOLİ SERDYUKOV İLƏ GÖRÜŞ 
 
27 dekabr 2008-ci il ...................................................................................... 192 
 399 
 
BAKIDA BEYNƏLXALQ  MUĞAM MƏRKƏZİNİN  
AÇILIŞI  
 
27 dekabr 2008-ci il ...................................................................................... 193 
 
RUSİYA FEDERASİYASI PREZİDENTİ ADMİNİSTRASİYASININ 
RƏHBƏRİ SERGEY NARIŞKİN İLƏ GÖRÜŞ 
 
28 dekabr 2008-ci il ...................................................................................... 199 
 
BAKI METROPOLİTENİNİN «İÇƏRİŞƏHƏR» STANSİYASININ 
YENİDƏNQURMADAN SONRA AÇILIŞI MƏRASİMİ 
 
29 dekabr 2008-ci il ...................................................................................... 200 
 
İÇƏRİŞƏHƏRDƏ SALINMIŞ BAĞLA VƏ FİLARMONİYANIN 
YANINDAKI BAĞDA GÖRÜLƏN YENİDƏNQURMA İŞLƏRİ İLƏ 
TANIŞLIQ 
 
29 dekabr 2008-ci il ...................................................................................... 202 
 
DÜNYA AZƏRBAYCANLILARININ HƏMRƏYLİYİ GÜNÜ VƏ YENİ İL 
MÜNASİBƏTİLƏ AZƏRBAYCAN XALQINA TƏBRİK 
 
31 dekabr 2008-ci il ...................................................................................... 204 
 
AZƏRBAYCANIN PRAVOSLAV  
XRİSTİAN İCMASINA 
 
5 yanvar 2009-cu il ....................................................................................... 210 
 
DƏNİZKƏNARI MİLLİ PARKDA GEDƏN ƏSASLI BƏRPA VƏ 
YENİDƏNQURMA İŞLƏRİ İLƏ TANIŞLIQ 
 
12 yanvar  2009-cu il  ................................................................................... 211 
 
ESTONİYA RESPUBLİKASININ PREZİDENTİ TOOMAS HENDRİK 
İLVESİN AZƏRBAYCANA RƏSMİ SƏFƏRİ  
 
13 yanvar 2009-cu il  .................................................................................... 212 
 
AZƏRBAYCAN PREZİDENTİ İLHAM ƏLİYEVİN VƏ  
 400 
ESTONİYA PREZİDENTİ TOOMAS HENDRİK İLVESİN TƏKBƏTƏK 
GÖRÜŞÜ 
 
13 yanvar 2009-cu il ..................................................................................... 213 
 
AZƏRBAYCAN VƏ ESTONİYA PREZİDENTLƏRİNİN GENİŞ 
TƏRKİBDƏ GÖRÜŞÜ 
 
13 yanvar 2009-cu il ..................................................................................... 214 
 
AZƏRBAYCAN VƏ ESTONİYA PREZİDENTLƏRİNİN 
BƏYANATLARLA  ÇIXIŞLARI  
 
13 yanvar 2009-cu il ..................................................................................... 216 
 
BAKIDA KEÇİRİLMİŞ AZƏRBAYCAN–ESTONİYA BİZNES-
FORUMUNDA PREZİDENTLƏRİN İŞTİRAKI 
 
13 yanvar 2009-cu il ..................................................................................... 221 
 
HEYDƏR ƏLİYEV FONDU İLƏ TANIŞLIQ 
 
13 yanvar 2009-cu il ..................................................................................... 230 
 
NAZİRLƏR KABİNETİNİN 2008-ci İLDƏ SOSİAL-İQTİSADİ İNKİŞAFIN 
YEKUNLARINA HƏSR OLUNMUŞ İCLASI 
 
16 yanvar 2009-cu il ..................................................................................... 231 
 
YEKUN NİTQİ 
 
16 yanvar 2009-cu il ..................................................................................... 241 
 
ATƏT-in MİNSK QRUPUNUN HƏMSƏDRLƏRİ  VƏ ATƏT-in HAZIRKI 
SƏDRİNİN XÜSUSİ NÜMAYƏNDƏSİ İLƏ GÖRÜŞ 
 
19 yanvar 2009-cu il ..................................................................................... 253 
 
AVSTRALİYA İTTİFAQININ GENERAL-QUBERNATORU  
ZATİ-ALİLƏRİ 
XANIM KVENTİN BRYUSA 
 
19 yanvar 2009-cu il ..................................................................................... 254 
 
 401 
AVROPA İTTİFAQININ XARİCİ ƏLAQƏLƏR VƏ AVROPA 
QONŞULUQ  SİYASƏTİ ÜZRƏ KOMİSSARI XANIM BENİTA 
FERRERO - VALDNERİN BAŞÇILIQ ETDİYİ NÜMAYƏNDƏ HEYƏTİ 
İLƏ GÖRÜŞ 
 
21 yanvar 2009-cu il ..................................................................................... 255 
ŞRİ-LANKA DEMOKRATİK SOSİALİST RESPUBLİKASININ 
PREZİDENTİ ZATİ-ALİLƏRİ  
CƏNAB MAHİNDA RACAPAKSAYA 
 
23 yanvar 2009-cu il ..................................................................................... 256 
 
AZƏRBAYCAN RESPUBLİKASININ PREZİDENTİ İLHAM ƏLİYEVİN 
MACARISTANA İŞGÜZAR SƏFƏRİ 
 
26 yanvar 2009-cu il ..................................................................................... 257 
 
AZƏRBAYCAN RESPUBLİKASININ PREZİDENTİ  
İLHAM ƏLİYEVİN  MACARISTANIN BAŞ NAZİRİ  
FERENTS DYURÇAN İLƏ GÖRÜŞÜ 
 
26 yanvar 2009-cu il  .................................................................................... 258 
 
MACARISTAN TELEQRAF AGENTLİYİNƏ VƏ DUNA 
TELEVİZİYASINA MÜSAHİBƏ 
 
26 yanvar 2009-cu il ..................................................................................... 259 
 
BOLQARISTANIN BAŞ NAZİRİ SERGEY  STANİŞEV  
İLƏ GÖRÜŞ 
 
26 yanvar 2009-cu il  .................................................................................... 260 
 
ÇEXİYANIN BAŞ NAZİRİ MİREK TOPOLANEK İLƏ GÖRÜŞ 
 
26 yanvar 2009-cu il  .................................................................................... 261 
 
AVROPA İNVESTİSİYA BANKININ PREZİDENTİ İLƏ GÖRÜŞ  
 
26 yanvar 2009-cu il ..................................................................................... 263 
 
AVROPA KOMİSSİYASININ ENERGETİKA MƏSƏLƏLƏRİ ÜZRƏ 
KOMİSSARI ANDRİS PİEBALQS İLƏ GÖRÜŞ 
 402 
 
26 yanvar 2009-cu il ..................................................................................... 264 
 
AZƏRBAYCAN RESPUBLİKASININ PREZİDENTİ İLHAM ƏLİYEVİN 
NABUKKO LAYİHƏSİNƏ DAİR SAMMİTDƏ ÇIXIŞI  
   
27 yanvar 2009-cu il ..................................................................................... 265 
 
MACARISTAN PREZİDENTİ LASLO ŞOYOM İLƏ GÖRÜŞ 
 
27 yanvar 2009-cu il ..................................................................................... 269 
 
AZƏRBAYCAN RESPUBLİKASININ PREZİDENTİ  
İLHAM ƏLİYEVİN İSVEÇRƏYƏ SƏFƏRİ  
 
28 yanvar 2009-cu il ..................................................................................... 270 
 
AZƏRBAYCAN VƏ ERMƏNİSTAN PREZİDENTLƏRİNİN GÖRÜŞÜ  
 
28 yanvar 2009-cu il ..................................................................................... 271 
 
 
AZƏRBAYCAN PREZİDENTİ İLHAM ƏLİYEVİN  
ABŞ-ın «WALL STREET» QƏZETİNƏ MÜSAHİBƏSİ  
 
28 yanvar 2009-cu il ..................................................................................... 272 
 
ABŞ-in CNBC TELEVİZİYA KANALINA MÜSAHİBƏ  
 
28 yanvar 2009-cu il ..................................................................................... 279 
 
POLŞA NAZİRLƏR ŞURASININ SƏDRİ DONALD TUSK İLƏ GÖRÜŞ  
 
28 yanvar 2009-cu il ..................................................................................... 285 
 
«STATOİL HYDRO» ŞİRKƏTİNİN BAŞ İCRAÇI DİREKTORU HELGE 
LUND İLƏ GÖRÜŞ 
 
28 yanvar 2009-cu il ..................................................................................... 286 
 
TÜRKİYƏNİN BAŞ NAZİRİ RƏCƏB TAYYİB ƏRDOĞAN İLƏ GÖRÜŞ 
 
28 yanvar 2009-cu il ..................................................................................... 287 
 403 
 
BÖYÜK BRİTANİYANIN HERSOQU ENDRYU İLƏ GÖRÜŞ  
 
28 yanvar 2009-cu il ..................................................................................... 288 
 
CNN TELEVİZİYA KANALINA MÜSAHİBƏ  
 
29 yanvar 2009-cu il   ................................................................................... 289 
 
REUTERS AGENTLİYİNƏ MÜSAHİBƏ  
 
25 yanvar 2009-cu il ..................................................................................... 293 
 
DAVOS İQTİSADİ FORUMUNUN «ENERJİ OUTLOOK–2009» 
MÖVZUSUNDA İCLASI  
 
29 yanvar 2009-cu il ..................................................................................... 298 
 
AVROPA YENİDƏNQURMA VƏ İNKİŞAF BANKININ PREZİDENTİ 
TOMAS MİROV İLƏ GÖRÜŞ 
 
29 yanvar 2009-cu il ..................................................................................... 308 
  
«BÖYÜK OYUN TƏKRARLANIR» DEVİZİ  ALTINDA KEÇİRİLƏN 
İCLAS 
 
29 yanvar 2009-cu il  .................................................................................... 309 
 
«NEFT - QAZ SİYASƏTİ – XƏRİTƏ DƏYİŞİKLİYİ» MÖVZUSUNDA 
İCLAS 
 
29 yanvar 2009-cu il ..................................................................................... 321 
 
LİTVA PREZİDENTİ VALDAS ADAMKUS İLƏ GÖRÜŞ  
 
29 yanvar 2009-cu il ..................................................................................... 322 
 
ALBANİYA NAZİRLƏR ŞURASININ SƏDRİ  
SALİ BERİŞA İLƏ GÖRÜŞ  
 
29 yanvar 2009-cu il ..................................................................................... 323 
 
«MİCROSOFT» KORPORASİYASININ RƏHBƏRLƏRİ  
 404 
İLƏ GÖRÜŞ  
 
29 yanvar 2009-cu il ..................................................................................... 324 
 
 
 
bp  ŞİRKƏTİNİN PREZİDENTİ  
TONİ HEYVORD İLƏ GÖRÜŞ 
 
29 yanvar 2009-cu il ..................................................................................... 325 
 
LATVİYA RESPUBLİKASININ PREZİDENTİ VALDİS ZATLER İLƏ 
GÖRÜŞ  
 
29 yanvar 2009-cu il ..................................................................................... 326 
 
İSRAİL RESPUBLİKASININ PREZİDENTİ ŞİMON PERES İLƏ GÖRÜŞ  
 
29 yanvar 2009-cu il ..................................................................................... 327 
 
 
AZƏRBAYCAN ÜZRƏ QARŞILIQLI BİZNES ƏLAQƏLƏRİ QRUPUNUN 
FORUMU 
 
30 yanvar 2009-cu il ..................................................................................... 328 
 
RUSİYA FEDERASİYASININ PREZİDENTİ  
ZATİ-ALİLƏRİ CƏNAB DMİTRİ MEDVEDEVƏ 
 
2 fevral 2009-cu il ........................................................................................ 338 
 
Q E Y D L Ə R  ............................................................................................. 339 
 
Şəxsi adlar göstəricisi ................................................................................... 379 
 
Coğrafi adlar göstəricisi .............................................................................. 384 
 405 
 
 
 
 
 
 
 
 
 
 
 
 
 
 
_____________________ 
 
 
 
Texniki redaktor  Zoya Nəcəfova 
Yığım üzrə operator   İlhamə Kərimova 
Kompyuter tərtibatı   Məhəbbət Orucov 
 
 
 
 
 
Cildin hazırlanmasında AzərTAc-ın materiallarından istifadə olunmuşdur. 
  
«Tayms» qarnitur. Formatı 84x1081/32. Ofset kağızı 1. Şərti çap vərəqi 25,75. Uçot 
vərəqi 26,25 Tirajı 5000. Müqavilə qiyməti ilə. 
  
Azərbaycan Respublikası Mədəniyyət və Turizm Nazirliyi 
Azərbaycan Dövlət Nəşriyyatı. Bakı – Mehdi Hüseyn küç. 61, dalan 2, ev 3. 
«Şərq-Qərb» mətbəəsi, Aşıq Ələsgər küçəsi 17.  
 
 
