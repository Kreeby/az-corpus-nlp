           Azərbaycanın görkəmli adamları 
 
 
 
 
 
 
ŞƏMİSTAN NƏZİRLİ 
 
 
 
 
 
 
 
 
 
 
 
 
 
 
AZƏRBAYCAN 
GENERALLARI 
 
 
 
 
 
 
 
 
 
 
 
 
 
 
 
 
 
 
 
 
BAKI 
GƏNCLİK 
1991 
 
 
 
 2
 
 
 
Rəyçi:   Azərbaycan SSR Elmlər Akademiyasının müxbir  
   üzvü Qaraş Mədətov 
 
Redaktoru: Tahirə Muxtarova 
 
 
 
 
 
 
 
 
 
 
 
Nəzirli Ş.Ə. 
 
N 50    Azərbaycan generalları. B.; Gənclik, 1991, 208 səh. 
 
Yazıçı-jurnalist Şəmistan Nəzirlinin oxuculara təqdim olunan “Azərbaycan generalları” kitabı 
uzun illər aparılan axtarışların və gərgin zəhmətin bəhrəsidir. Tarixi sənədlərin şahidliyi ilə 
yazılan bu əsərdə indiyədək adı heç yerdə çəkilməyən inqilabdan əvvəlki  general oğullarımızın   
əvəzsiz xidmətləri qələmə alınıb. Kitabda ilk dəfə ötən əsrdə döyüşkənliyi ilə ad-san  qazanmış 
Kəngərli, Qazax, Gəncə, Qarabağ və Borçalı süvari  alaylarının, həmçinin Sovet  dövründə   
fəaliyyət göstərən azərbaycanlı generalların qəhrəmanlığından söhbət açılır. Azərbaycan 
Demokratik Hökumətinin hərb tarixinə parlaq səhifələr yazmış S.Mehmandarovun, 
Ə.Şıxlinskinin, İ.Vəkilovun, İ.Usubovun misilsiz xidmətlərindən bəhs olunur. 
 
 
 
 
 
 
 
 
 
 
 3
 
KİTABIN İÇİNDƏKİLƏR 
 
Ön söz 4 
  
Tarixdə ad qoyub qəhrəmanlarım  
General Naxçıvanskilər 10 
Kəlbəli xan Naxçıvanski 10 
Hüseyn xan Naxçıvanski 12 
Cəmşid xan Naxçıvanski 14 
General Fərəc bəy Ağayev 17 
General-leytenant  Ərəblinski 19 
General   Bakıxanovlar 21 
Şair, alim, general Bakıxanov 22 
General Həsən ağa Bakıxanov 28 
General Abdulla ağa Bakıxanov 28 
General Həsən bəy Ağalarov 30 
Yadigarov qardaşları 31 
General Mirkazım bəy Talışxanaov 37 
General Əsəd bəy Talışxanaov 39 
Qəribə tale 40 
Uzun ömrün səhifələri 46 
Yaralı söhbət 51 
Solmayan   şöhrət 54 
General Səməd bəy Mehmandarov 78 
Şamaxı tərlanı 89 
General Hacıbaba   Zeynalov 91 
General Heybət Heybətov 94 
General Əjdər Xaspoladov 100 
General Kamil Məmmədov 103 
  
Düşdü qılınc kimi  ortadan Araz..  
General Cəfər Məmmədzadə 107 
  
İgidi qılınc yox, qeyrət yaşadar  
İki     sərkərdə 111 
Port-Artur qəhrəmanları 113 
İlk səma şahinimiz 115 
İkinci Azərbaycan təyyarəçisi 119 
İntizarın   sonu 121 
Yanlış da bir naxışdır 126 
 4
ÖN  SÖZ 
 
 
 
Mənim də əlimdən, bu gəlir ancaq,  
Səni keçmişinlə eləyim tanış. 
Başuca yaşamaq istəsən əgər,  
Bax, gör babaların necə yaşamış. 
 
Bulud Qaraçorlu Səhənd 
 
 
 
GƏNC OXUCU! XIX əsrin ortalarından bəri Azərbaycan hərb tarixinin bir hissəsini 
özündə əks etdirən “Azərbaycan generalları” kitabı sənin üçün yazılıb. Burda ulu sərkərdələrimiz 
Cavanşirin, Babəkin, Koroğlunun, Şah İsmayıl Xətainin, Səttarxan və Bağır xanın döyüş 
ənənələrini davam etdirən, silahını paslanmağa qoymayan general oğullarımızın həyat yolu ilk 
dəfə toplu halında sənə təqdim olunur. 
Hələ qədimdən Azərbaycanda elə nəsillər, elə qəbilələr olub ki, onlar öz döyüşkənliyi ilə 
təkcə Qafqazda yox, hətta Avropada da tanınıblar. Naxçıvanda Kəngərlilər, Bakıda 
Bakıxanovlar, Qazaxda Şıxlinski və Vəkilovlar, Borçalıda Yadigarovlar, Şəkidə Çələbilər, 
Gəncədə Cavadxanlar, Qarabağda Cavanşirlər, Lənkəranda Talışinskilər və başqaları kimi el 
qeyrəti çəkən, ana torpağın, başı üstünü təhlükə alanda birləşib ayağa qalxan, onun hər qarışı 
uğrunda canlarından keçən oğullar yetişib. 
Tarixi sənədlər şahiddir ki, onların arasında yüksək rütbəli hərbçilər - generallar da olub. 
O vaxtkı tarixi şəraitə görə, onların bəziləri hərbçi kimi, döyüşkən igid kimi ad - san qazansalar 
da yüksək hərbi rütbə ala bilməmişlər. Bu isə çarizmin qatı müstəmləkəçilik siyasətindən və 
türkdilli xalqlara inamsızlığından irəli gəlirdi. 
Qafqaz Əlahiddə Ordusunun komandanı general-feldmarşal İ.F.Paskeviç 1826-cı ildə 
Peterburqa göndərdiyi raportda birinci və üçüncü Azərbaycan alaylarının igidliyini, döyüşlərdə 
qeyri-adi şimşək sürətilə fərqlənən Qarabağ və Qazax suvarilərinin mərdliyinə valeh olduğunu 
qeyd edirdi. 
“Onlar bütün döyüşlərdə çox böyük cəsarətlə vuruşurlar. Hücumlarda isə irəlidə 
gedirlər... bayraqların, topların və əsirlərin çoxunu onlar zəbt etmişlər”. 
Azərbaycan alaylarının igid döyüşçüləri yerli xanların, bəylərin övladlarından təşkil 
olunmuşdu. 1829-cu ildə torpağımızı yadellilərdən qoruyan dörd süvari alayı yaradılmışdı. 
Birinci alay qarabağlardan, ikinci alay şirvanlılardan və şəkililərdən, üçüncü alay Gəncə, Qazax, 
Şəmşəddin və borçalılardan dördüncü alay isə İrəvan azərbaycanlılarından və naxçıvanlılardan 
təşkil olunmuşdu. Naxçıvandakı, qədim, Kəngərli qəbiləsinin igidlərindən isə xüsusi-beşinci alay 
yaradılmışdı. Onlar öz döyüşkənliyi ilə daha çox fərqlənirdilər. “Kavkaz” qəzeti 1890-cı il 6 
noyabr tarixli nömrəsnndə bu barədə yazırdı: 
“Döyüşkənliyi ilə bütün Qafqazda məhşur olan Kəngərlilər Zaqafqaziya sakinlərindən 
geri qalmaq istəməzdilər. Onlar ağa və bəylərinin rəhbərliyi ilə xüsusi süvari dəstələri təşkil edib, 
bütün döyüşlərdə bizim qoşunlarla çiyin-çiyinə mərdliklə vuruşdular”. 
Yeri gəlmişkən, 1913-cü ildə çap olunmuş “Qafqaz hərbi-tarix muzeyinin sorğu 
kitabı”ndakı bir qeyd igid Kəngərlilərin təkcə Qafqazda deyil, bütün Şərqdə şöhrət tapmasından 
xəbər verir: 
“Kəngərli süvarilərinin bayrağı yaşıl olub. Əfsanəyə görə ilk Naxçıvan xanı xəlifə Murad 
özünün Kəngərli qəbiləsi ilə Ərəbistandan köçüb gəlmişdir. Bu qəbilə Araz çayının sahilinə 
gələrək Naxçıvanda xanlığın əsasını qoymuşdur. Kəngərli suvariləri bütün Şərqdə cəsurluğu ilə 
 5
şöhrət qazanmışdılar. Onlar döyüşə girərək ölümə nifrət əlaməti olaraq atlarının boynuna qırmızı 
kaporlar taxardılar ki, düşmən tərəfindən tez gözə çarpsınlar” 
Başqa bir mənbə isə Kəngərlilərin Ərəbistandan gəlməsini inkar edir. Rus tarixçisi Viktor 
Qriqoryev Sankt-Peterburqda çap etdirdiyi “Naxçıvan əyalətinin statistik təsviri” kitabında yazır 
ki, Kəngərli tayfaları Türkiyə ərazisindəki Diyarbəkirdən Naxçıvana gəliblər. Onlar doqquz yüz 
iyirmi ev olublar. Kəngərlilər döyüşkən, işgüzar, uzun müddət aclığa dözən adamlardılar, 
hərbçidirlər. Qonaqpərvər, dostluqda möhkəm, lakin çox məğrur və qürurludurlar. 
Hələ 1806-10-cu illərdə Zaqafqaziya Rusiya ilə birləşəndə Qarabağ hakimi İbrahimxəlil 
xana general-leytenant, oğlu Məmmədhəsən ağaya, Mehdiqulu xana və Cəfərqulu ağaya isə 
general-mayor rütbəsi verilmişdir. Şəki hakimi Cəfərqulu xan Şəkinski də general-leytenant idi. 
Bunlar xanlıqlara başçılıq edən əsil-nəcabətli şəxsiyyətlər idi.. Çar üsul-idarəsi yerli hakimlərə 
ona görə ali rütbə vermişdi ki, məhz onların vasitəsilə yerli əhalini özlərinə tabe etsinlər. 
Gənc oxucu, əgər sən akademik M.V.Neçkinanın “Qriboyedov və dekabristlər” kitabını 
mütaliə etsən, onun iki yüz qırx dördüncü səhifəsinə diqqət yetir. Orada oxuyacaqsan ki, 
qarabağlı Rüstəm bəy Fransa imperatoru Napoleon Bonapartın şəxsi yavərlərindən biri olub. 
Napoleonla birgə İspaniya, Misir yürüşlərində iştirak edib. Qeyri-adi igidliyinə görə Vaqram 
döyüşlərində şəxsən imperatorun özü onu Fransanın ali hərbi Legion ordeni ilə təltif edib. 
Napoleon Bonapart Moskvaya hücum edəndə qarabağlı Rüstəm bəy əsir alınıb. Az sonra 
Qarabağa qayıdıb. Sonralar onu general Aleksey Yermolov Qafqaz canşinliyində öz yanına işə 
dəvət edib. Ömrünün axırına kimi general Yermolovun yanında işləyib. 
Bizə belə gəlir ki, Rüstəm bəyin ən aşağı rütbəsi polkovnik olub. Fransa imperatoru 
Napoleonun şəxsi yavəri kimi məsul vəzifə daşıyan, general Aleksey Yermolov kimi iliyinə 
qədər hərbçi olan adamın dəvəti ilə canişinliyə hərbi işə cəlb edilən Rüstəm bəyin aşağı rütbəsi 
ola bilməzdi. 
Bu, Azərbaycan hərb tarixində açılmamış maraqlı səhifələrdən biridir. Görəsən, igid 
azərbaycanlı bəyi yüz yetmiş il bundan əvvəl Avropaya hansı yollarla gedib çıxıb? Bu igid 
eloğlumuzun müəmmalı, indiydək naməlum hərbi həyatı nə vaxt öyrəniləcək? Axı, Napoleon 
kimi sərkərdə hər yoldan ötənə belə bir fəxri ordeni verməzdi. 
Vaxtilə onlar necə yaşamışlarsa, bu gün bizim borcumuz onları elə də xatırlamaqdır. 
Həyatın qəribə çalın-çarpaz cığırları var. Bu cığırlar yola qovuşana qədər min bir çətinliklərdən 
keçir. Hər oğul bu çətin cığırlardan keçib hamar yola çıxa bilmir. Biz bu yola çıxıb xalqımızın 
inkişafı uğrunda sidq-ürəklə çalışanları, torpağımızın hər qarışı uğrunda can qoyanları 
alqışlayırıq. 
Bir sərkərdə oğlumuzun açılmamış həyat səhifəsinə mən qədim Gəncədəki İmamzadə 
məscidinin həyətində rast gəldim. Məzarın mərmər başdaşında solmaqda olan yazını oxuyanda 
unudulmuş igidin xatirəsi qəlbimi göynətdi. Orda yazılmışdı: “İkinci Qafqaz istehkamçı, 
batalyonunun komandiri polkovnik İlyas bəy Ağalarov. Təvəllüdü: yeddi iyun 1860-cı il. On 
səkkiz mart 1913-cu ildə həlak olub”.  İllərin tufanı mərmər qəbir daşından onun sonuncu izini 
də silib aparır. 
“Hər bir insanın içərisində onunla birgə doğulan və ölən kainat var. Hər bir başdaşı 
altında bütöv bir dunya tarixi yatır”. 
Qax rayonundakı mərkəzi qəbiristanlıqda general Həsən xanın başdaşındakı yazıları 
oxuyarkən Henrix Heynenin bu müdrik sözlərini xatırladım. 
General-mayor Həsən xan burda dəfn olunub. Kimdi Həsən xan, daha hansı döyüşlərdə 
iştirak edib, hansı xidmətlərinə görə general-mayor rütbəsinə layiq görülüb? Qəbir daşındakı 
qısaca yazıdan başqa yerli əhali də heç nə bilmir. Təəssüf ki, biz “başdaşı altındakı bütöv bir 
dünya tarixindən” bu günə kimi xəbərsizik. 
Bakıda İçərişəhərdəki Mirzə Şəfi küçəsində bir ağbirçək ana yaşayır. Gövhər xanım 
Usubova ömrünün səksən ilini çoxdan arxada qoyub. Onunla tez-tez görüşurəm. Hər dəfə də 
inqilabdan əvvəl yaşayıb-yaratmış, xalqımıza misilsiz xidmət göstərən ziyalı babaları haqqında 
iftixarla söhbət açır: 
 6
- Mənim əmilərim, dayım, babalarım təkcə həkim, müəllim, din xadimi olmayıblar. 
Onların arasında hərbçi də olub, - deyir Gövhər xanım. 1858-ci ildə poruçik Paşa ağa Əmiraslan 
ağa oğlunun adına verilmiş bir sənədin əslini mənə bağışlayır. 
Sənəddə göstərilir ki, 1856-cı il avqustun iyirmi altısında imperator II Aleksandr 
müsəlman süvari alayının döyüşçüsü Paşa ağa Əmiraslan ağa oğluna poruçik rütbəsi verilməsi 
şəxsən özü imzalamışdır. Bu fakt ona görə qeyri-adidir ki, milyonlarla əsgər və zabit heyəti 
içərisində eloğlumuz öz qəhrəmanlığı ilə necə seçilirdisə, ona verilən rütbəni imperiyanın birinci 
şəxsi - imperator II Aleksandr imzalamışdır. 
İnqilabdan əvvəl Tiflisdə “Kavkazskiy kalendar” adlı illik bir məcmuə çap olunurdu. 
Onun səhifələrində o dövrün görkəmli ziyalılarının, hərbçilərin ünvanı və rütbəsi göstərilirdi. 
1873-74 cü illərin  “Kalendar”ında Qafqaz Əlahiddə Ordusunda xidmət edən müxtəlif rütbəli 
oğullarımızın da adları çəkilir. Əksəriyyətinin adına ilk dəfə rast gəldiyimiz üçün onları sizə 
təqdim edirik. General-mayor Yusif bəy Həsən bəy oğlu Ağalarov, Nikolay Nikolayeviç Ağayev 
(şuşalı general Fərəc bəy Ağayev), İsrafil bəy Yadigarov, Cəfər ağa Şəmşəddin ağa oğlu, 
polkovnik Ağa xan Şirvanlı, İsmayıl xan İsgəndər xan oğlu Xoyski, Həsən xan Mirzəağa bəy 
oğlu, Səlim bəy Yusif bəy oğlu, Həsən ağa Cəfərqulu ağa oğlu Bakıxanov, Əhməd ağa Cəfərqulu 
ağa oqlu Bakıxanov, Cavad xan Şirvanlı, Mirzə İbrahim bəy, Kəlbalı xan Ehsan xan oğlu, Rəşid 
xan Mehdili, mayor Mirzə Xudadat bəy Vəkilov, kazak leyb-qvardiyasının kornetləri Şahrux 
Mirzə, Xanbaba xan,1 Məmmədəli Mirzə, Əbdülsəməd Mirzə və Nəsrulla Mirzə. (Bəhmən Mirzə 
Qacarın oğlanlarıdır. Onun yeddi oğlu rus ordusunda xidmət etmişdir). 
Xalqımızın tarixi nə qədər zəngin olsa da, lakin hələ də qaranlıq səhifələr çoxdur. Bu 
“qaranlıqlar”a işıq salmağın, hər şeyi olduğu kimi yazmağın vaxtı çoxdan çatıb. Axı, bugünkü 
tarix, dünənkinin üzərində dayanır və təbiidir ki, dunənki “qaranlıqlar” bu gün açılmasa sabah 
daha yeni “qaranlıqlar”a körpü olacaq. 
Otuzuncu illərin tuthatutları, qansızlıqları bizi elə vahiməyə salıb ki, ilan vuran ala 
çatıdan qorxan kimi, türk kəlməsindən qorxmuşuq. Dil və din qardaşlarımıza arxa çevirmişik, 
ona görə ki, milli bütövluyümüz olmayıb. Əsrlərin, illərin dolanbaclarında görkəmli oğullarımızı 
itirə-itirə gəlmişik. Azərbaycan Rusiyaya birləşdirildikdən sonra türklərə dostluğumuzu, 
qardaşlığımızı danmışıq. Hətta iş o yerə çatıb ki, məcburən dədə-baba familimizi də dəyişmişik. 
Səbəbi də o olub ki, ad-famillərimiz türk ad-famillərinə oxşayır. Pasportlarımızda “milliyyəti” 
sözünün qarşısında “türk” yazılardı. Sonra bu kiminsə xoşuna gəlmədi. Yuxarıdan gələn hansısa 
gizli tapşırığa əsasən pasportlarımız dəyişdirildi. 
... Bütün bunlara baxmayaraq nə yaxşı ki, Türkiyə ilə Azərbaycanı bir-birinə bağlayan 
qan birliyi qırılmadı. 
... Klassik şairimiz S.Ə.Şirvaninin “Təzxirə”sində “Osman bəy və Ömərbəy” adlı kiçik 
bir fəsil var. Şair burda iki şirvanlı, qardaşın igidlikdə, sərkərdəlikdə tayı-bərabəri olmadığını 
iftixarla yazır: 
“Osman bəy şəhri Şamaxının xanzadələrindəndir. Qardaşı Ömər bəy ilə o cənab dövləti-
əliyyeyi-Rusiyyədə sahibmənsəb və sahibvəzifə kimsənələrdən olmuşlar. Onlar kimi əhlikəmal 
və sahibcəmal və sahibzövq kimsənələr daireyi-Şirvanə gəlməmişdir. Hər ikisinin təbi olmağı 
məşhurdur və zikrixeyr ilə adları hər dildə məzxurdur. Cənab Ömər bəyi qayətdə xoşəhval və 
xoşməzaq deyirlər. 
... Əlhəq bu iki qardaş kimi, yeganə daireyi-cahana gəlməmişdir. Tarixi hicrətin... də və 
tarixi məsihiyyənin... sənəsində Sultan - Rumun Fransa imdadıyla Rusiyyə ilə davaları olduqda 
Ömər bəy ləşkəri-Rusda sərləşkər idi. Ləşkəri-rus mülki-Karsda olan zamanlar Ömər bəy 
dövləti-Rusiyyədən rugərdan (incik düşən, üz döndərən - Ş.N.) olub, əsgəri-Rumə mülhəqq oldu. 
Dövləti-Rum Ömər bəy məzkuru həman öz mənsəbi və nişanı ilə qəbul edir və məvacib qərar 
qılıb, özlərinə sərəsgər etmşidir. Əlan məaliki-Rumda “Yaranan Ömər paşa” ismiylə məşhurdur. 
                                                 
1 Xanbaba xan M.F.Axundovun qızı Nisə xanımın həyat yoldaşı idi. (- Ş.N.).  
 
 
 7
Ömər bəy fərar edəndən sonra dövləti-Rusiyyə Osman bəyi tutub Sibirə göndərmişdi. 
Cənab Osman bəy də Sibirdən fərar edib, İstambulda qardaşına mülhəqq olmuşdur. Əlan Osman 
bəy döləti - Rumda sahibməvacib kimsənələrdəndir. Və Qustəntəniyyədə mərtəbeyi-muhəndislik 
ilə məşhurdur. Amma Ömər bəyin mərtəbəsi Osman bəydən əladır”. 
Burda adamın yadına müdrik babalarımızdan qalmış bir hikmət düşür: “Ağıllı adamların 
vücudu saf qızıl kimidir, hara getsələr, qiymətləri bilinər”. 
 
*  *   * 
 
Hər bir xalq özünün tarixi abidələri, görkəmli şəxsiyyətləri ilə ölməzdir. Onlar millətin və 
xalqın qədimliyindən, qəhrəmanlığından soraq verir. Fəxrlə demək olar ki, tarixi şəxsiyyətlərdə 
xalqımızın bəxti gətirib. Xüsusilə, qəhrəmanlarımız və şairlərimiz qibtə ediləcək dərəcədə 
çoxdur. Başqa millətin, başqa xalqın tarixi şəxsiyyətini özününküləşdirmək üçün heç kəsin 
qapısına getməmişik və heç bir millətin oğlunu öz adımıza çıxmaq iddiasında da deyilik. 
Bizdə Vəkilov familiyası hər yerdə fəxrlə çəkilir. Çünki bu familiya sevimli şairimiz 
Səməd Vurğuna məxsusdur. Hələ ötən əsrin əvvələrində bu familiyanı daşıyan görkəmli şair, 
dövlət xadimi, hərbçilər olub. Onlardan biri də Krım muharibəsinin (1853-55-ci illər) qəhrəmanı 
kapitan Mənsur ağa Vəkilov idi. 1855-ci il sentyabrın 12-də Qafqaz Əlahiddə Ordusu 
komandanın verdiyi əmrdə oxuyuruq: 
“Üçüncü süvari-musəlman (Azərbaycan - Ş.N.) alayındakı qazaxlılardan ibarət sotniyanın 
komandiri, kapitan Mənsur ağa Vəkilova “İgidliyə görə” və üstü yazılı dördüncü dərəcəli 
“Müqəddəs Anna ordeni”, Qazax - bəy polusotniyasından olan milis praporşiki Mir Mirzə 
Məhəmməd Şərif oğluna podporuçik rütbəsi, Borçalı bəy polusotniyasının vəkili Məmmədşah 
bəy Ağasultanova gümüş temlyak gəzdirmək hüququ və yunker rutbəsi, Qazax bəy 
polusotniyasından Mustafa ağa Eyyub ağa oğluna “İgidliyə görə” və üstü yazılı gümüş medal, 
Qazax sotniyasından Mustafa ağa Mirzəli ağa oğlu Vəkilova gumuş temlyak gəzdirmək 
hüququnda yunkerlik rutbəsi verilsin” (Bax. “Kavkaz” qəzeti, № 85, 24 sentyabr 1855-çi il). 
Professor Satur Arayan özünün 1978-çi ildə nəşr etdirdiyi “Erməni xalqının tarixi 
taleyində Rusiyanın rolu” monoqrafiyasında (səh. 210-211-də) kapitan Mənsur ağa Vəkilovu 
oxucuya erməni “Martiros Vekilev” kimi təqdim edir. Hələ 1826-cı ildə Şamxor və Gəncə, Lori-
Pənbək rayonunda, Dilican dərəsindəki döyüşlərdə Qazax süvari dəstəsinin iranlılara qarşı 
göstərdiyi qəhrəmanlıqlar xalqımıza yaxşı məlumdur. Raport və əmrlərdə kapitan Mənsur ağa 
Vəkilovdan danışılanda “M.Vekilov” yazılırdı. Görünür professor Ağayanın əlinə girəvə də 
buradan düşüb. Yuxarıda gətirilən sitat da onun əsassız olduğunu sübut edir. 
Əgər professor Ağayan Alahiddə Qafqaz korpusunun baş komandanı general 
N.N.Muravyovun “Kavkaz” qəzetində dərc olunmuş əmrini oxusaydı, görərdi ki, genaral 
N.N.Muravyov kapitan Mənsur ağa Vəkilovun başçılıq etdiyi Qazax süvari dəstəsinin hərbi 
əməliyyatlardakı qəhrəmanlığını bir neçə dəfə neçə yüksək qiymətləndirir. Yəqin ki, oxuyub, 
amma onu Mənsur ağa Vəkilovun qəhrəmanlığından çox ad-familiyasını dəyişdirib “Martiros 
Vekilev”, bəzən də “Vəkilyan” eləmək düşündürüb. Bu isə erməni xəstəliyinə tutulanlardan 
birinin xalqımıza qarşı növbəti “hücumlarından”dır. 
Borçalının Təkli kəndindəki nüfuzlu Yadigarovlar nəsli də adlı-sanlı generallar və 
hərbçilər yetişdirib. Təəssüf ki, bizim qəflət yuxusuna getməyimizdən istifadə edən ermənilər 
onları öz adlarına çıxaraq  “Ediqaryan”,  gürcülər isə “Ediqaraşvili” kimi yazırlar. 
Diqqətlə axtarsaq belə faktlardan lap çox tapmaq olar. 
 
*   *  * 
 
Generallarımız təkcə hərb sahəsində deyil, xalqın maariflənməsi sahəsində də fəal iştirak 
etmişlər. 1849-cu ildə Şamaxıda məktəb açmağa cəhd edən yerli əhalinin köməyinə general 
İsmayıl bəy Qutqaşınlı, kapitan Şirəli bəy, poruçik Mehdi bəy gəlmişdilər. Bu xeyirxah işdə 
hərbçi oğullarımız  maddi cəhətdən maarifçilərə yaxından kömək etmişlər. 1883-cü ildə 
 8
Lənkəran məktəbinə mebel əldə etmək üçün polkovnik Miribrahim xan Talışinski iki yüz üç 
manat məbləğində ianə vermişdir. Naxçıvanda general Ehsan xan Kəngərlinin oğlu kapitan 
İsmayıl xan və general Kəlbalı xan dədə-baba mülkünü pulsuz istifadə üçün məktəbə vermişlər. 
General-leytenant İsmayıl xan 1896-cı ildə Naxçıvandakı “Tərbiyə” məktəbinin 
həyətində öz hesabına hovuz və fəvvarə düzəltdirmişdir. 
Belə hərbçi oğullarımızın həyatına gur işıq tutan məşhur ədəbiyyatşünasımız Firidun bəy 
Köçərli qazaxlı şair Mustafa ağa Nasirin (1824-1883) əsil-nəcabətindən danışanda yazır: 
“Mustafa ağanın padəri - valları podpolkovnik Həsən ağadır ki, o da nəcabətü şücaətdə 
məşhur namdar və öz əsrində sahibi-hökumətü iqtidar bir bəy imiş. Cümlə övladü ənsabı 
cəddibüzürgüvarları Qiyas bəy nisbətlə “Qiyasbəyzadələr” deməklə beynələnam müştəhir və 
bənamdırlar. 
Mustafa ağa Dağıstan davasında çox sədaqət və hünərlər göstərib çin almışdı və iki il 
Varşavada qalıb rus və firəng dillərini kifayətincə öyrənmşidi. Lakin necə ki, dəfəat ilə təçrübə 
olunubdur, Mustafa ağanın hünər və sədaqətləri dövlət nəzərində qədrü-qiymətsiz qalıb və hətta 
onun haqqında aşkarən ədalətsizlik vüqua gəlməyə görə, Mustafa ağa öz vətəninə müraciət edib 
və üzlətü fərağət guşəsini ixtiyar qılıb, vaxtlarını ibadətdə və təhsili-ülumu maarifdə keçiribdir.” 
Xalqımızın taleyində müəyyən xidmətləri olmuş general oğullarımızın haqqını dana 
bilmərik. Kimə daha çox xidmət etmələrindən asılı olmayaraq bu generallar, bu hərbçilər bizim 
xalqın, oğullarıdır. Mövcud tarixi şəraiti, inamı, hərbi andı yada salmaqla biz onları haradasa 
buraxdıqları səhvə görə bağışlamalıyıq. Tariximizin zənginliyi naminə güzəştə getmək 
borcumuzdur. Bunların arasında elələri də olub ki, adını, atasının adını dəyişsə belə (bunlar 
cəmisi iki nəfərdir - şuşalı Fərəc bəy Ağayev və bakılı Heybət Heybətov) xalqımıza xidmətdə 
dönük çıxmayıblar. Bunların haqqında ruslar ona görə yazmırlar ki, Azərbaycan xalqının 
oğludurlar. Biz də yazmırıq ki, “dönük” çıxıblar. Bəs onda necə olsun? Bu general oğullarımızın 
həyat yolu öyrənilməsin? Bax, elə burda xalq yazıçımız İsmayıl Şıxlının sözlərin xatırlamamaq 
olmur. 
“Hər fərdin bioqrafiyası olduğu kimi, hər nəslin də özünə məxsus bioqrafiyası var. Bu 
bioqrafiyalar müxtəlif şəraitdən, müxtəlif tarixi dövrlərdən keçdiyi üçün müxtəlifdir. İnsanların 
taleyi olduğu kimi, nəsillərin də taleyi var. Bu taleləri sonradan pisləmək, yaxud dəyişdirmək 
olmaz. Onların üstündən xətt də çəkmək olmaz. Onları necə varsa, eləcə də qəbul etmək 
lazımdır. Əgər sonradan gələnlər özlərindən əvvəlkiləri inkar etsələr, onu yoxa çıxartmağa 
çalışsalar, tarixin mərhələlərində bir boşluq əmələ gəlir” (“Bakı” qəzeti, 29 sentyabr 1987-ci il). 
Siz bu kitabda hər bir azərbaycanlı generalın başqa təltifatlarla yanaşı Müqəddəs Anna 
ordeni ilə təltif olunduğuna mütləq rast gələcəksiniz. Şübhəsiz ki, təəccüb edəcəksiniz. Bunun da 
səbəbi var. 1815-ci ildə təsis olunmuş bu ordenlə rus ordusunda ilk dəfə qəhrəmanlıq göstərən 
qeyri-xristianlar təltif olunurdu. Bu da müsəlmanlara inamsızlığın birforması idi. 
Rus-yapon müharibəsi hələ yenicə başlayanda batareya komandiri kapitan Əliağa 
Şıxlinski göstərdiyi rəşadətə görə Peterburq Georgi Dumasının qərarına əsasən dördüncü 
dərəcəli Müqəddəs Anna ordeni ilə təltif edilir. Lakin təkcə Şıxlinskinin özü yox, hətta onun rus 
zabit dostları və komandiri belə bir təltifatın Şıxlinski kimi cəsur zabitə verilməsini təhqir hesab 
edirlər. Haqsızlığa bax ki, Şıxlinskinin tabeliyində olanlar belə ondan yüksək ordenlə təltif 
olunmuşdular. 
“Yaponların böyük bir hüçumu dəf edildikdən sonra, bir neçə gün sakitlik oldu. Qərb 
cəbhəsinin rəisi, briqada komandiri polkovnik Vladimir Aleksandroviç İrman şərq cəbhəsi ilə 
tanış olmaq üçün yanımıza gəldi. Bir qədər bizimlə bir yerdə olduqdan sonra, birdən gözü 
papağımdakı Anna qırmızı qotazına və “İgidliyə görə” sözləri yazılmış dördüncü dərəcəli 
“Müqəddəs Anna” ordeninə sataşdı. Bu orden kiçik döyüş  mükafatı idi. 
Vladimir Aleksandroviç dedi: 
- Lap xəcalət çəkməlidir. Əliağa kimi igid bir zabiti bu vaxta qədər başqa bir şeylə 
mükafatlandırmamışıq.  Halbuki,  qala komendantı özü onu təltif edə bilərdi. - Sonra polkovnik 
İrman ayağa qalxdı və   məni qucaqlayaraq əlavə etdi: 
- Belə adamı təltif etmək nə qədər xoşdur. 
 9
Türkiyə ilə müharibədə Anna xaçı alan bir kapitan, bundan pərt olaraq, onu itin 
boynundan asmışdı”2 
Gənc oxucu, bizim keçmiş generallarımızın taleyi müxtəlif arxiv sənədlərində, Rusiyanın 
ayrı-ayrı şəhər arxivlərində toz basa-basa yatıb qalır. Vaxt gələcək, onların döyüş yolu yazılmış 
sənədlər çürüyüb məhv olacaq, itib-batacaq. Onda gələcək nəslə onların şan-şöhrətindən, Vətənə, 
xalqa xidmətlərindən heç nə gedib çatmayacaq. Onların izi belə qalmayanda, o nəsil bizi 
lənətləyəcək və gələn yeni nəsil bunu bağışlamayaçaq. Məhz ona görə də xidmətləri xalqımıza 
hələ - yaxşı, məlum olmayan şöhrətli generallarımızın, hərbçilərimizin tozlu qovluqlarına əl 
uzadıb onları açmalı, yazmalıyıq. Yazmalıyıq ki, Azərbaycanımızın hərb tarixindəki qaranlıq 
səhifələr üzə çıxsın. 
Əziz oxucu! Bir vacib məsələni də nəzərinizə çatdırmaq istərdim. Əgər sən bu kitabda 
“müzəffər Sovet Ordusu”, “azadlıq gətirən Qızıl Ordu”, “xilaskar rus ordusu” kimi ifadə və 
sözlərə rast gəlsən bil ki, bunlar ayrı-ayrı kitablardan və arxiv sənədlərindən götürülmüş 
sitatlardandır. O ki qaldı rus ordusunun, ümumiyyətlə sovet ordusunun “müzəffər yürüşünə” və 
son vaxtlar ona qarşı azalan inam hissinə, qoy buna milyonlarla xalqın taleyi ilə oynayan tək-tək 
adamlar, xalqların azadlıq uğrunda mübarizəsini silah gücünə yatızdıranlar, bir sözlə, ordunu 
xalqa qarşı qaldıranlar cavab versinlər. Tarix qarşısında, insanlıq qarşısında! 
Hər bir generalın həyat yolu ilə bağlı sənədlərlə işləyəndə böyuk qazax yazıçısı Muxtar 
Auezovun bir cümləsini istər-istəməz xatırlayıram: 
“Gecikmiş yolçu çoxdan ötüb keçən karvanın tərk etdiyi ocaq külü içindən közərən bir 
kömür parçası taparaq, onu ehtiyat və qayğı ilə üfləyib, öz nəfəsilə od əmələ gətirdiyi kimi, mən 
də bu xatirələrə ehtiyat və qayğı ilə yanaşmalı olurdum”. 
Bu cümlə qarşıma çıxan çətinlikləri sanki unutdururdu. Mən daha böyük həvəslə, 
məsuliyyətlə onların ömür yolunu öyrənmək istəyirdim. Buna nə dərəcədə nail olmuşam, harda 
səhvlərim, büdrəmələrim olubsa, onlar sizinlə görüşdə üzə çıxacaq. Çəkdiyim zəhmətə də siz 
qiymət verəcəksiniz. 
Uzun illərlə apardığım axtarışlardan sonra müəyyən etmişəm ki, inqilabdan əvvəl və 
sonra səksəndən çox generalımız olub. Hələlik onların bir neçəsi haqqında yazılarımı sizə təqdim 
edirəm. 
  
 
 
                                                 
2 Ə.Şıxlinski “Xatirələrim”, Bakı, 1984-cü il, səh. 69—70). 
 
 10
TARİXDƏ AD QOYUB QƏHRƏMANLARIM 
  
 
Azərbaycan xalqının hər sahədə böyük  
nümayəndələri var. Ordu sıralarında,  
hərbi aləmdə bizim böyük mütəxəssislərimiz - 
generallarımız çox olmalıdır... Xalqımız üçün hərbi 
dühalar yetirin! Bu da yalnız uzun müddətordu 
sıralarında xidmət etməklə və hərbi elmlərə sahib 
olmaqla mümkün olacaqdır! 
 
Səməd Vurğun 
  
 
 
GENERAL NAXÇIVANSKİLƏR 
 
KƏLBALI XAN NAXÇIVANSKİ 
 
Nə Azərbaycan, nə də rus hərb tarixi general-mayor Kəlbalı xan Naxçıvanskinin anadan 
olduğu ili saxlamayıb. Ümid verən arxivlərdə, inqilabdan əvvəlki hərbi-tarixi mənbələrdə nə 
qədər axtardıqsa, onun təvəllüdünü dəqiqləşdirə bilmədik. İnqilabdan əvvəlki ədəbiyyatlarda 
general Kəlbalı xan Naxçıvanskinin bir neçə yerdə səthi də olsa, adı çəkilir və hərbi fəaliyyəti 
qeyd olunur. 
Kəlbalı xan, Naxçıvanın sonuncu hakimi Ehsan xanın oğludur. Zaqafqaziya Rusiya ilə 
birləşəndən sonra generallıq rütbəsi alan Ehsan xan, 1828-ci il fevralın onunda Rusiya ilə İran 
arasında Türkmənçay sülh müqaviləsini imzalayanlardan biri olmuşdur. O, burada İrəvan və 
Naxçıvan xanlığının, Ordubad dairəsinin səlahiyyətli nümayədəsi kimi iştirak etmişdi. 
Hərbi tarixçilər V.Potto, İ.Zinovyev, general V.Zubov, İ.Paskeviç və yazıçı 
A.Qriboyedovun yol qeydlərindən məlum olur ki, rus-İran müharibəsi zamanı Ehsan xan on min 
nəfərlik naxçıvanlılardan və ruslardan ibarət olan qoşuna başçılıq etmişdir. Bu müharibədə ad-
san qazanan general Ehsan xan sonralar Krım müharibəsində də şücaətlə vuruşmuş, ali hərbi 
ordenlərlə təltif olunmuşdur. Görkəmli sərkərdə kimi Ehsan xanın adı Kremlin Georgi salonunda 
qızıl hərflərlə yazılmışdır. 
Tarix öz səhifələrində bir maraqlı faktı da saxlayıb: Aleksandr Qriboyedov və Abbasqulu 
ağa Bakıxanov İrana gedəndə Ehsan xanın Xandikindəki evində qonaq olmuşlar. Bu barədə 
A.Qriboyedovun “İrəvan yürüşü” yol qeydlərində maraqlı sətirlər var: 
“Sübh tezdən oyandıq: bərk isti idi. Abbasqulu ağa nəql elədi ki, Yelizavetpol döyüşü şair 
Nizaminin məqbərəsi yanında baş verib. 
Naxçıvandan səkkiz mil aralıda dayanmışıq. Araz kənarından Abbasabadın geniş 
mənzərəsi açılır. Şimal-şərqdən Qarabağ dağlarının, Naxçıvan düzənliyinin möcüzəli gözəlliyi 
açılır. Arazın arxası Yaylandağla və ona oxşar iki başqa dağla əhatə olunub. Qərbə doğru 
baxanda isə Ağrıdağı ucalır. Naxçıvan özü isə Qarabar dağlarının davamı olan düzəngahda 
yerləşir. 
Naxçıvana daxil oluruq. Xan evinin qülləsi mənim otağımın pəncərəsindən daha aydın 
görünür”. 
1826-cı ildə Fətəli şahın vəliəhdi Abbas Mirzə altmış minlik qoşunla Arazı keçib 
Azərbaycana hücum etdi. Bu vaxt Ehsan xan Abbasabad qarnizonunun rəisi idi. Ehsan xanın, 
qalanı iranlılara təslim etmək istəmədiyini görən Abbas Mirzə şah qoşununun qırx minini İrəvan 
və Naxçıvana yeridir. Həmin döyüşlərin şahidi olan məşhur tarixçi Mirzə Adıgözəlbəy yazırdı: 
 11
“O vaxt naxçıvanlı Ehsan xan Abbasabad qalasının mühafizi idi. Orada olduğumu bilib 
yanıma qasid göndərdi. O, mənə xəbər verdi: “Knyaza (komandan İ.F.Paskeviç nəzərdə tutulur.-
Ş.N.) bildirin ki, bu tərəfə hərəkət etsin.” 
“Qafqaz hərbi-tarix muzeyi”nin 1913-cü ildə nəşr etdiyi altı yüz otuz bir nömrəli “Soraq 
kitabçası”nda general Kəlbalı xan Naxçıvanskinin məşhur xan nəslindən olduğu qeyd olunur. O, 
on dörd yaşında ikən Peterburqdakı zadəgan balalarına məxsus paj korpusuna daxil olur. Əla 
oxuyan Kəlbalı xana məktəbdə tam təhsil almaq qismət olmur. Qəfil xəstələndiyinə görə vətəni 
Naxçıvana qayıdır. Bir müddət müalicə olunduqdan sonra yenidən hərbi işə səfərbər edilir. 1849-
cu ildə könüllü olaraq Dağıstan yürüşündə iştirak edir. Gergebel döyüşlərində göstərdiyi igidliyə 
görə üçüncü dərəcəli müqəddəs Stanislav ordeni ilə təltif olunur və zabit rütbəsinə layiq görülür. 
1853-cü ildə Krım müharibəsi başlananda yerli bəylərdən ibarət süvari alayı təşkil edir. 
Bir il sonra, iyunun 19-da Kəlbalı xan Naxçıvanski Çınqıl döyüşündə fərqləndiyinə görə 
dördüncü dərəcəli müqəddəs Georgi ordeni ilə təltif olunur. Həmin il iyulun otuzunda rus 
ordusunun general-leytenantı, İrəvan süvari polkunun rəisi Vrangel Qafqaz ordusunun baş 
komandanına məlumat göndərmişdi. General təkcə Kəlbalı xan haqqında deyil, həmçinin 
döyüşdə igidliklə vuruşan oğullarımız barədə fəxrlə yazırdı: 
“Qoşunlarımızın hədsiz igidliyi barədə əlahəzrət cənabınızın qarşısında təkrarən şəhadət 
verməyi özümə borc bilirəm ki, zabit və əsgərlər döyüşə həvəslə gedirlər: yüngül yaralananlar 
cəbhəni tərk etmir, ağır yaralılar isə döyüş meydanında qalırdılar. Tibb işçiləri elə oradaca onlara 
yardım göstərirdilər. 18 iyul tarixli ilk məlumatımda adları çəkilən kapitan İsmayıl xandan 
(Kəlbalı xanın qardaşıdır - Ş.N). və podporuçik Kəlbalı xandan başqa müsəlmanlardan ibarət bəy 
drujinasından praporşiklər Əlixan və Paşa xanın, dörd nömrəli müsəlman (Azərbaycan) 
polkundan kapitan Hüseyn Sultanın adlarını da çəkməliyəm. İsmayıl xanla Kəlbalı xan hücum 
zamanı öz hissələrinin önündə gedərək igidlik nümunəsi göstərirdilər. 
...Yanımda volonter3 işləyən Xancan xan Məmmədqulu oğlunu  da həmçinin müəyyən 
göstərişlərlə döyüşə göndərirdim... Onlar yaralanır, ancaq döyüş meydanını tərk etmirdilər”. 
1855-ci ildə imperator II Aleksandrın tacqoyma mərasimi günü Kəlbalı xan leyb-
qvardiya qusar polkuna komandir təyin olunur. Bundan sonra Qafqaz canişinliyinin 
sərəncamında xidmət edir. Müxtəlif batalyon və polkların komandiri olur. Nizami ordudakı 
nümunəvi xidmətinə və əla komandirlik fəaliyyətinə görə 1874-cü ildə general-mayor kimi 
yüksək rütbəyə layiq görülür. 
1877-78-ci illərdə rus-türk müharibəsində general Kəlbalı nur. Bütün döyüşlərdə şücaətlə 
vuruşan, azərbaycanlılardan ibarət İrəvan süvari briqadasının komandiri Kəlbalı xan hərbi 
əməliyyatlarda böyük şücaət göstərmişdir. Bu müharibədə onun qəhrəmanlığı brilyantla 
bəzədilmiş qılıncla və müqəddəs Georgi ordeni ilə qeyd edilmişdir. General-mayor Kəlbalı xan 
Ehsan oğlu Naxçıvanski 1883-cü ildə vəfat etmişdir. 
Sənədləri araşdırarkən məlum oldu ki, Ehsan xan oğluna Kəlbalı xanın adını qoymuşdur. 
Ona görə də mənbələrdə iki Kəlbalı xan adına rast gəldik. Baba Kəlbalı xan Naxçıvanski 
haqqında Azərbaycan Sovet Ensiklopediyasının yeddinci cildində qısa da olsa məlumat verilir. 
       “Kəlbalı xan Naxçıvanski (? - 1823, Təbriz) - Naxçıvan xanı. Rusiyadan hərbi yardım 
istədiyi üçün altı il Tehranda həbsdə saxlanmış, gözünün biri çıxartdırılmışdı. Fətəli şah 
hakimiyyət başına gəldikdən sonra İrəvan xanlığında yaşamışdır. Abbas Mirzə tərəfindən 
Naxçıvana vali təyin olunan Naxçıvanski İran hökumətinə xidmət etmək istəmədiyindən 
Məkkəyə ziyarət bəhanəsilə, yerinə oğlu Ehsan xanı təyin edib hakimiyyətdən uzaqlaşmışdı”. 
Bir maraqlı faktı da oxucuların nəzərinə çatdırmaq istərdim: XIX əsrin ortalarında 
Naxçıvanda “Qönçeyi-Ülfət” adlı ədəbi məclis fəaliyyət göstərirdi. Bu məclisə, o vaxtlar 
Naxçıvan şəhər rəisinin müavini işləyən məşhur gürcü şairi Nikolaz Barataşvili də tez-tez 
gələrdi. O, burada on səkkiz yaşlı Qönçəbəyim adlı çox istedadlı bir qızla tanış olub dostlaşır. 
Lirik qoşmaları ilə bu gün Azərbaycan ədəbiyyatında yaşayan həmin Qönçəbəyim general-
mayor Kəlbalı xan Naxçıvanskinin bacısıdır. 
                                                 
3 Fədai, könüllü əsgər 
 12
Nikolaz Barataşvili, Maiko Orbelianiyə yazdığı məktubunda Qönçəbəyimlə tanışlığını 
belə təsvir edir: “İndi Naxçıvanda yeni bir şer var. Bu, on səkkiz yaşlı Qönçəbəyimin şerləridir. 
Xan qızıdır. Olduqca gözəl və vüqarlı görkəmi var. Təsəvvür edin, gözəllikdə lap Orlovun 
arvadına oxşayır. Ərindən çox yanıqlıdır. İndi ərindən ayrılıb, çalışır ki, boşansın. Yazıq qızın on 
iki yaşı olanda zorla ərə veriblər. Onların əhvalatı bir romandır. Şerlərində öz halına ağlayır. 
Yazılarından birində deyir ki, mənim gözəl bağçam, istəyirəm gəlib sənin fəvvarən və güllərinlə 
söhbət edəm. Ancaq qorxuram ərim orada olsun. 
Bu şeri tərcümə edib göndərəcəm. Mənə belə gəlir ki, Səttar bu mahnını bilir. Yenə bir 
mahnı var. Çox xoşagələndir. Belə düşünürəm ki, bunu Cəfər də bilir, Səttar da. Onlara rast 
gələndə deyərsən ki, bu mahnıları oxusunlar”. 
 
Ey mənim məzar çiçəkli bağçam, 
Gülüstan qoynunda fəvvarə vuran. 
Sularla həmsöhbət olmaq istərəm, 
Qorxuram ki, ərim çıxa o yandan. 
 
Gözəl və fitri istedada malik olan Qönçəbəyim 1837-ci il martın on beşində atası Ehsan 
xanın Naxçıvanda açdığı qəza məktəbində oxumuşdur. İki yüzə qədər azərbaycanlı uşağın təhsil 
aldığı bu məktəbin hamisi, əvvəlcə general-mayor Ehsan xanın özü, sonralar isə onun iki oğlu-
kapitan İsmayıl xan və general-mayor Kəlbalı xan olmuşlar. Bu vətənpərvər, ziyalı oğullar ata-
baba mülkünü on iki il müddətinə məktəb üçün pulsuz istifadəyə verməklə yanaşı, hər il 
Naxçıvan qəza məktəbinin nəfinə gümüş pulla iki yüz manat ianə də hədiyyə etmişlər. 
Təəssüf ki, ailə səadətində Qönçəbəyimin bəxti üzünə gülməmişdir. Onu 1844-cü ildə 
sevmədiyi Şamil xana ərə vermişlər. Ömrünü sərxoşluqla keçirən Şamil xana könül verməmiş, 
ondan boşanmışdır. Könül verib sevdiyi, lakin qovuşa bilmədiyi mayor İbrahim xanın həsrətilə 
yaşamışdır. 
 
Bizə sək rəqiblər deyirlər asi4, 
Mövlayə bağladıq yəni ixlası, 
Mən Bəyiməm İbrahimin butası, 
Gizlin deyil aşkarə, de gəlsin. 
 
  
 
Fərəhləndirici haldır ki, təkcə naxçıvanskilər nəsli Azərbaycan hərb tarixinə beş general 
bəxş etmişdir. Nəvə Kəlbalı xanın oğlu Hüseyn xan Naxçıvanski də general-leytenant olmuşdur. 
O, rus ordusunda tam artilleriya generalı rütbəsinəcən yüksəlmişdir. 
 
 
HÜSEYN XAN NAXÇIVANSKİ 
 
Hüseyn xana qədər bu nəsildə üç general olmuşdur. - Ehsan xan, Kəlbalı xan və İsmayıl 
xan. Sonuncu haqqında əlimizdə çox az məlumat var. O, 1819-cu ildə anadan olub, 1908-ci ildə 
səksən doqquz yaşında doğma vətəni Naxçıvanda vəfat edib. Kəngərli tayfasındandır. 
Onun haqqında daha bir qısa məlumata hərbi Sovet Ensiklopediyasının birinci cildində 
rast gəldik. Orada yazılır ki, Bəyazid şəhəri 1877-78-ci illərdə rus qoşunları tərəfindən 
mühasirəyə alınanda, iyirmi üç gün ağır döyüşlər getdi. Bu döyüşlərə rəhbərliyi polkovnik 
İsmayıl xan Naxçıvanski edirdi. Onun köməkçiləri kapitan Ştokviç və poruçik Tomaşevski idi.  
Ordudan general-leytenant rütbəsində tərxis olunan İsmayıl xan Ehsan xan oğlu 
Naxçıvanski vətənində quruculuq, abadlıq işləri ilə məşğul olmuşdur. O, Naxçıvan şəhərinə su 
                                                 
4 A s i - üsyan edən, itaət etməyən. 
 13
çəkdirmiş, kəhrizlər qazdırmış və bu gün tarixi abidə kimi qorunan günbəzli hamamı 
tikdirmişdir. Oğlu Əman xana məşhur şairə Xurşidbanu Natəvanın qızı Xanbikə xanımı alıb 
Qarabağ xanlığı ilə qohum olmuşdur. 
Bizdə olan bu qısa məlumatlardan burda ona görə istifadə etdik ki, bəzi tədqiqatçılar 
Hüseyn xanla İsmayıl xanı qarışıq salırlar. Bu səhv ordan irəli gəlir ki, bir çox mənbələrdə hər 
ikisinin adı “Xan Naxçıvanski” yazılır. Zadəgan nəslindən olduqlarına görə sağlıqlarında da 
onlara hörmət əlaməti olaraq “xan” deyə müraciət edirmişlər. Hətta Əliağa Şıxlinski 
“Xatirələrim”in yüz əlli beşinci səhifəsində Hüseyn xanın birinci dünya müharibəsindəki 
fəaliyyətindən danışanda yazır: “General Xan Naxçıvanskinin komandası altında olan bizim 
süvarilərimiz alman süvarilərini darmadağın etmişdilər”. 
İsmayıl xan Hüseyn xanın doğma əmisidir. Rus ordusunda əvəzedilməz xidmətləri olan 
Hüseyn xana, sonralar Cəmşid xan Naxçıvanskiyə hərb sənəti, yüksək sərkərdəlik bacarığı irsən 
keçmişdir. 
Hüseyn xan Kəlbalı xan oğlu Naxçıvanskini müasirləri sərt, nüfuzlu bir general kimi 
təsvir edirlər. İlk dəfə mən onun şəklinə 1916-cı ildə çap olunmuş “Niva” jurnalının yeddinci 
nömrəsində rast gəldim. 
Rus-yapon və birinci dünya müharibəsindəki fəaliyyətini müxtəlif arxiv sənədlərindən 
öyrəndim. İlk gəncliyi və təhsil illəri haqqında isə Naxçıvanda yaşayan tarix elmləri namizədi 
İbrahim Bağırov məlumat verdi. 
İbrahim müəllimin məlumatına görə general Hüseyn xan Naxçıvanski 1863-cü il iyunun 
iyirmi səkkizində anadan olub. Atası on beş yaşlı Hüseyn xanı Peterburqdakı Paj korpusu 
məktəbinə oxumağa göndərir. O vaxtlar Peterburqda çoxlu naxçıvanlı ziyalı yaşayırdı. Onların 
arasında xan nəslindən olanlar çoxluq təşkil edirdilər. İmperatorun şəxsi himayəsində olan 
korpus məktəbini Hüseyn xan 1881-ci ildə əla qiymətlərlə bitirir. Çarın xüsusi süvari qoşununda 
xidmət edən kornet Naxçıvanski beş il keçməmiş podporuçik rütbəsi ilə təltif olunur. 
Sonralar Qafqazda və Rusiyanın müxtəlif şəhərlərində hərbi xidmətdə olan Hüseyn xan 
Naxçıvanski nümunəvi zabit kimi ali orden və medallara layiq görülür. Rus-yapon müharibəsi 
başlayana qədər o, İranın “Şire-Xorşid” ordeninin ikinci və dördüncü dərəcəsi ilə (bahalı almazla 
bəzədilmiş), zabitlərə məxsus “Rumın ulduzu” ilə, Avstriyanın “Dəmir xaç”, ikinci dərəcəli 
“Stanislav”, dördüncü dərəcəli “Muqəddəs Aleksandr”, “Müqəddəs Anna”, Bolqarıstanın 
“Döyüş xidmətlərinə görə” ordenləri ilə təltif olunur. Nizami orduda sərkərdəlik qabiliyyətinə 
görə, Hüseyn xan 1903-cü il aprelin altısında polkovnik rütbəsi alır. 
İnqilabdan əvvəlki qəzetlər, müxtəlif arxiv sənədləri öz səhifələrində Hüseyn xan 
haqqında az da olsa məlumat verib. Onlarla tanış olanda istər-istəməz belə qənaətə gəlirsən ki, 
Əliağa Şıxlinski və Səməd bəy Mehmandarov artilleriya sahəsində hansı zirvəni fəth etmişdisə, 
Hüseyn xan Naxçıvanski də süvari birləşmələrinə komandanlıqda həmin zirvədə dayanırdı. 
1904-cü ildə rus-yapon müharibəsi başlananda Naxçıvanski əksəriyyəti qafqazlılardan 
təşkil olunmuş ikinci Dağıstan süvari alayına komandanlıq edirdi. Polkovnik Hüseyn xanın alayı 
1905-ci il yanvarın on dördündə Lan-Lun-Qou kəndi uğrunda ağır döyüşlər aparmışdır. Bir neçə 
gün kəndi ala bilməyən döyüşçülər mahir komandirin hərbi fəndi ilə dan üzü sürətli hucuma 
keçərək onları kənddən vurub çıxartmışlar. Bu güclü döyüş səhnəsi məşhur rəssam 
Mazurovskinin yağlı boya ilə işlədiyi rəsmdə əbədiləşmişdir. Əsərdə alay döyüşçülərinin qızğın 
həmləsi və polkovnik Hüseyn xan Naxçıvanskinin obrazı ustalıqla işlənmişdir. 
İgid həmyerlimiz, polkovnik Hüseyn xan Naxçıvanski yaponlara qarşı göstərdiyi döyüş 
məharətinə görə üstü yazılı qızıl silah, dördüncü dərəcəli “Müqəddəs Georgi”, bantlı “Müqəddəs 
Vladimir” və “İgidliyə görə” ordenləri ilə təltif olunmuşdur. 
Birinci dünya müharibəsinə qədər imperatorun xüsusi qoşununda xidmət edən Hüseyn 
xan Naxçıvanskiyə 1907-ci il martın otuz birində general-mayor rütbəsi verilmişdir. 
Müasir rus hərbi tədqiqatçısı Fyodor Nesterov “İllərin əlaqəsi” (1984-cü il) tarixi-
publisistik əsərində əlahəzrətin sadiq generalları sırasında artilleriya generalı N.İ.İvanovun, 
general qraf Kellerin və general Xan Naxçıvanskinin adlarını fəxrlə çəkir. O yazır ki, çar II 
Nikolay manifestə qol çəkib hakimiyyətdən imtina edəndə belə, bu əsilzadə generallar əlahəzrətə 
 14
teleqramla müraciət edərək bildirdilər ki, biz həmişə sənə sadiq qalacağıq. İmperator uzun illər 
boyu bu əsilzadə generallara inanmaqda zərrəcə səhv etməmişdi. 
Hüseyn xan Naxçıvanski döyüşən ordu generalı idi. O, bütün rütbə və təltifatlara məhz 
cəbhələrdəki xidmətlərinə görə layiq görülmüşdü. O, buyruq və məiyyət generalı deyildi. 
Hərbçilər daha yaxşı bilirlər ki, süvari qoşunu üzrə tam ali general rütbəsinə çatmaq nə qədər 
böyük istedad və sərkərdəlik bacarığı tələb edir. Hüseyn xan Rusiyanın o dövrdəki adlı-sanlı 
generalları ilə birgə işləyirdi. Şöhrəti bütün Rusiyanı dolaşan, A.Brusilov, Y.Barsukov, 
M.Draqomirov, Y.Alekseyev kimi generallar, onun ordu heyətindəki, müharibədəki döyüş 
xidmətlərini yüksək qiymətləndirirdilər. Yəqin ki, Hüseyn xan Naxçıvanskinin birinci dünya 
müharibəsindəki xidmətlərini Dövlət mükafatı laureatı, hərb elmləri doktoru, professor, general-
mayor Yevgeni Barsukovun yüksək qiymətləndirməsindən F.Nesterovun xəbəri olmamış deyil. 
Müharibənin ilk iyirmi gününü təsvir edən Barsukov, general Naxçıvanskinin müvəffəqiyyətli 
hücumu haqqında yazır: 
“Bir döyüşdə Xan Naxçıvanskinin süvariləri beş batalyonu, iki eskadronu, on iki topu 
İnster çayının o tərəfinə ataraq, iki top və dörd qutu mərmi ələ keçirmişdilər. İnster çayında, 
Meşken Kraupişken və Lauqaden yaxınlığındakı bərələr tutulmuşdu. 
Naxçıvanski 1914-cü ilin avqustunda Şərqi Prussiyaya yürüşdə iştirak etmişdir. General-
leytenant Hüseyn xan rus süvarilərinin ən yaxşı hissələrinə-birinci və ikinci qvardiya süvari 
diviziyalarına komandanlıq edirdi. Avqustun on beşindən iyirmi birinədək məşhur Qumbien 
döyüşlərini qələbə ilə başa çatdıran Naxçıvanski süvariləri, həm də birinci ordunun kəşfiyyat 
əməliyyatını aparmış və döyüşdə onlara kömək etmişlər. Az sonra Hüseyn xanın qvardiya 
süvariləri Kraupişken şəhəri ətrafında, səkkiz kilometr məsafədə özünə müdafiə mövqeyi tutmuş 
almanlarla döyüşə girdi. Bu, həlledici döyüş idi. Almanlar bir addım belə geri çəkilmək 
istəmirdilər. Onlar ilk gündən hücumu şiddətləndirib İnster çayı sahillərini tutmağa çan atırdılar. 
Düşmən tərəf Naxçıvanski süvarilərinin güclü hücumuna tab gətirmədi. İlk dəfə süvari qvardiya 
alayının eskadrolları almanların müdafiə xəttini yarıb bir neçə topunu ələ keçirdi... Çoxlu zabit 
və əsgər itkisi verən düşmən tələsik geri çəkildi. 
Sentyabr ayında düşmən cəhd edirdi ki, iki rus korpusunu birləşdiyi yerdə yaxalasın və 
onlara qəfil zərbə endirsin. Düşmənin bu niyyətini hiss edən general Naxçıvanski Qordauen-
Nordenberq dəmir yolu boyunca mövqe tutaraq şiddətli döyüşləri dayandırmadı. Almanların 
cəbhəni yarmaq cəhdi baş tutmadı. 
Birinci dünya müharibəsi cəbhələrində göstərdiyi misilsiz qələbələrə və sərkərdəlik 
məharətinə görə, Hüseyn xan Naxçıvanskiyə 1916-cı il yanvarın iyirmi üçündə tam süvari qoşun 
generalı rütbəsi verildi. 
Bir çox ali mükafatlara layiq görülən və zabitlərə məxsus “Müqəddəs Georgi” ordeninin 
dörd dərəcəsi ilə təltif olunan görkəmli hərbi xadim Hüseyn xan Naxçıvanski 1919-cu ildə 
Petroqradda vəfat etdi. Onun məzarı Aleksandr Nevski monastrının qəbiristanlığındadır. 
 
 
CƏMŞİD XAN NAXÇIVANSKİ 
 
O, Kəngərli nəslindən olan axırıncı generaldır. Onun general babalarının hamısı qoca 
yaşında öz əcəli ilə vəfat edib. Tale Cəmşid xana cəmi qırx üç il ömür qismət elədi. Onun da 
iyirmi altı ilini hərbi fəaliyyətdə keçirdi. Ömrünün ən qaynar çağında otuzuncu illərin haqsız 
qurbanlarından biri oldu. Günahı da bu idi ki, qardaşı Davud və Kəlbalı İranda şah qvardiyasında 
xidmət edir. Guya Cəmşid xan da başçılıq etdiyi “casus-təxribatçı dəstəsi” ilə onlarla sıx əlaqə 
saxlayır. Azərbaycanda şura hökuməti yarananda hər iki qardaş rəsmi şəkildə icazə alıb İrana 
getdilər. Tezliklə İran ordusunda ad-san qazanıb yüksək rütbə aldılar. Lakin otuzuncu illərdə 
şahənşah Davud və Kəlbalı qardaşlarına inamı itirdi. Səbəbi də ondan ibarət idi ki, onların 
qardaşı Cəmşid xan Naxçıvanski Qızıl orduda briqada komandiridir. Axı vaxtilə onların ata 
babaları rus qoşunlarını Naxçıvana çağırmışdı, İran ordusuna qarşı vuruşmuşdu. Görünür, 
şahənşaha bu məlumat da çatdırılıbmış... Ona görə də şahənşah onları güllələtdirir. Bu tayda, 
 15
1938-ci ilin mayında Cəmşid xan həbs edilib güllələnəndə artıq dörd il əvvəl qardaşları İranda 
qətlə yetirilmişdi. Onda C.Naxçıvanski, Moskvada M.Frunze adına Ali Hərbi-Siyasi 
Akademiyanın ikinci kurs rəisi kimi yüksək vəzifədə işləyirdi. 
“Onun dalınca gecə gəldilər. Axtarış aparmaq üçün şahid gərək idi. Dalandar şahidlik 
etməyə etiraz etdi: “Kim olsaydı gedərdim, bircə Naxçıvanskidən başqa. Mən onun gözünə necə 
baxaram?”. Həbs etmək barədə orderlə qara emkada gələnlərdən biri pillələri tələsik qalxdı. 
Qapını açan ev sahibəsinə hövlnak dedi: “Lap qiymətli nəyiniz varsa gizləyin”. Qızıl ordunun 
xan nəsilli briqada komandiri Cəmşid Naxçıvanski pula-mala qətiyyən tamah salmayan bir insan 
idi. 
Vidalaşarkən o, qızı Aliyənin yuxulu gözlərindən öpdü, arvadını bağrına basdı: “Özündən 
və uşaqdan muğayat ol! Mənim heç bir günahım yoxdur. Tezliklə qayıdacağam!..” - dedi. 
O, uzun illər keçəndən sonra qayıtdı. Qayıtdı ki, xalqın yaddaşında əbədi qalsın” (Qriqori 
Akselrod “Xan nəsilli briqada komandiri”. “Nedelya” qəzeti № 17, 1988-ci il). 
O dövrdə haqsız güllələnən briqada komandiri Cəmşid xan Naxçıvanski, diviziya 
komandiri Qambay Vəzirov, komissar Heydər Vəzirov, Cabir Əliyev, polkovnik Cəlil Əliyev, 
Seyfulla Mehdiyev, Qalib Vəkilov və Soltanhəmid Paşayevin sənədləri ilə tanış olanda, sağ 
qalan müasirlərindən general-mayor Akim Abbasovun, professor Əyyub Əsgərovun və onların 
ailələrinin xatirələrini dinləyəndə yanıb-yaxılırsan. Adamı yandıran odur ki, bu igid 
komandirlərin fəaliyyətində yeni quruluşa qarşı hardasa zərrəcə inamsızlıq, səhv və büdrəmələr 
tapa bilmirsən. Bəs haqsız qan niyə axıdılıb, onların ailələri sürgünlərdə min bir əziyyəti niyə 
çəkib? Stalinin əshabələri - Beriya, Bağırov belə görkəmli hərbi xadimlərimizi qanlı 
“təmizləmə” maşınında niyə məhv ediblər? Suallar, suallar... Onlara cavab tapmaq çətindir. 
Otuzuncu illərdə bağları doğradılar ki, bəylər salıb, bəhrəsini yemək olmaz. Evləri 
uçurdular ki, xanlardan qalıb. Məscidləri bağlayıb allahsızlar ittifaqı yaratdılar. Oğulları həbs 
edib öldürdülər ki, nəsli bəy olub, xan olub. 
Bu gün tarix bu səhvləri boynuna aldığına görə otuz-qırxıncı illər dövründə və əllinci 
illərin əvvəllərində repressiya qurbanlarına bəraət verir. Onların şərəfinə abidələr ucaldır, 
küçələrə, meydanlara onların adı verilir. Nəhayət, gənc nəsil gec də olsa görkəmli ata-babalarının 
xatirəsi önündə mənəvi borcunu yerinə yetirir. 
Heç bir “casus-təxribatçı dəstəsi” olmayan (əslində belə bir dəstə yox idi), İrandakı 
qardaşları ilə heç vaxt məktublaşmayan Cəmşid xan da, o vaxt çox adi bir hala çevrilən müdhiş 
cəzanın qurbanı oldu. Günahı isə xan nəslindən olmağı idi. 
Haqqında söhbət açdığımız Kəngərlilərin xan nəsli Azərbaycan hərb tarixinə qızıl 
səhifələr yazmış Cəmşidi 1895-ci il avqustun iyirmi üçündə dünyaya bəxş etdi. O, yeddi yaşına 
çatanda anası Fərəntac xanımdan Azərbaycan dilində yazmağı, dayəsi Anna İvanovna 
Nikolayevnadan isə rus və fransız dillərində danışmağı öyrənmişdi. Səkkiz yaşlı Cəmşidi rus 
ordusunun zabiti olan atası   Cəfər   xan Tiflisdəki   yunkerlər məktəbinə qoyur. Bir il sonra 
Qərbi Ukraynadakı Yelizavetqrad (İndiki Kirovqrad şəhəri - Ş.N.) qvardiya məktəbinə 
göndərilir. 1914-cü ildə podporuçik rütbəsi ilə qvardiya məktəbini bitirir. Birinci dünya 
müharibəsi başlananda imperiyanın müsəlman əhalisindən təşkil olunmuş tatar süvari 
eskadronunun komandiri təyin olunur. 
Cəmşid Naxçıvanski hərbi məharəti ilə ilk dəfə birinci dünya müharibəsində ad-san 
qazanmışdı. O, “Brusilov cəbhəsi”nin yarılmasında iştirak etmiş. “Müqəddəs Georgi” ordeninin 
dördüncü dərəcəsi ilə təltif olunmuşdu. Avstriya və Rumıniya cəbhələrində üç dəfə yaralanan 
Naxçıvanski igid bir süvari zabiti kimi gümüş silahla təltif edilmiş və ikinci, üçüncü, dördüncü 
dərəcəli Anna, ikinci, üçüncü dərəcəli Stanislav ordenləri ilə mükafatlandırılmışdır. 
Cənub-qərb cəbhəsi dağıldı. Cəmşid Naxçıvanski başçılıq etdiyi süvari alayı ilə birgə 
doğma Azərbaycana qayıtdı. Füsunkar Qarabağın Şuşa şəhərində yerləşən alay daşnak tör-
töküntülərinə və daxili düşmənlərə qarşı döyüş əməliyyatlarında fəal iştirak etdi. 
Azərbaycanda Aprel inqilabından bir neçə gün sonra respublika Xalq Komissarları 
Sovetinin sədri Nəriman Nərimanov Şuşaya təcili teleqram göndərdi. O, alay komandiri Cəmşidə 
təklif edirdi ki, dərhal Bakıya qayıtsın və milli ordu hissələrinin təşkilinə başlasın. Onun 
 16
komandirlik etdiyi süvari polku könüllü olaraq sovet ordusu tərəfinə keçdikdən sonra Birinci 
fəhlə-kəndli polku adlandırılaraq XI Ordunun tərkibinə daxil edilir. Cəmşid Naxçıvanskinin özü 
isə ilk Azərbaycan birləşmiş komanda məktəbinin müavini, az sonra isə rəisi təyin olunur. Ordu 
komandiri kimi ilk günlərdən ləyaqətlə xidmət edən C.Naxçıvanskiyə həmişə müsbət 
xasiyyətnamələr verilmişdir. 
İstedadlı sərkərdənin sovet hökumətinə sədaqət və məhəbbəti, yüksək hərbi biliyi XI 
Ordunun komandanı Levandovski, hərbi İnqilab Şurasının üzvü S.Orconikidze, Azərbaycan 
hərbi-Dəniz Xalq Komissarı Əliheydər Qarayev tərəfindən yüksək qiymətləndirilmişdir.  
1921-ci il martın on dördündə ordu komandanı Levandovskinin Cəmşid Naxçıvanskiyə 
verdiyi xasiyyətnamədə oxuyuruq: 
“Korpus da daxil olmaqla bütün hissələrə operativ, taktiki cəhətdən komandanlıq etməyə 
tam layiqdir... Sakit, təmkinli, fəal və təşəbbüskardır... Azərbaycan MİK-in və Zaqafqaziya 
MİK-nin tərkibinə seçilmişdir. Diviziya komandirliyi vəzifəsinə tam uyğundur”. 
İyirmi birinci il dekabrın on doqquzunda milli diviziya yaratmaq işindəki fəallığına görə 
Naxçıvanskiyə Azərbaycan hərbi Dəniz Xalq Komissarlığı təşəkkür elan etmiş və mükafat olaraq 
ona gümüş dəstəkli qılınc hədiyyə verilmişdi. O, yeni yaradılan Azərbaycan dağ-atıcı 
diviziyasına komandir təyin olundu. 
General-mayor Akim Abbasov vaxtilə Naxçıvanskinin komandir olduğu diviziyada 
xidmət edib. 
- Cəmşid Naxçıvanski qətiyyətli komandir idi. Onun gözəl cizgili siması, səliqəylə yana 
ayrılıb daranmış qara saçları və qalın qaşları altında açıq, aydın baxışları indi də gözümün 
önündədir. O, yaraşıqlı qaməti, hərbçilərə məxsus dəyanəti ilə müasirlərindən seçilirdi. Biz-
Cəmşid Naxçıvanskinin diviziyasında xidmət edənlər, ondan hərbi peşənin sirlərini öyrənmiş 
komandirlər onu iftixarla xatırlayırıq. Biz bu gün də keçmiş ənənələrə görə onu “Xan 
Naxçıvanski”, döyüş təxəllüsünə görə “Şamo” deyə yad edirik. Xanlar rayonu ərazisindən iki 
kilometr cənub-şərqdə yerləşən dağı biz komandirlər və qızıl əsgərlər, həmçinin yerli sakinlər 
komandirimizə ehtiram əlaməti olaraq “Xan Naxçıvanski dağı” adlandırırdıq. Cəmşid komandir 
məntəqəsini bu dağda qurmuşdu. Buranın relyefi elədir ki, həmin dağdan ətrafın geniş ərazisi, 
Azərbaycan diviziyasının təlim meydançaları aydın görünürdü. 
Cəmşid Naxçıvanski hərtərəfli hərbi mütəxəssis idi. O, siyasi cəhətdən hazırlıqlı və 
inqilab işinə sədaqətli zabit idi.  
Məhz bu yüksək keyfiyyətlərinə görə 1923-cü ildə hərbi İnqilab Şurasının əmri ilə 
Cəmşid Qızıl Ordunun ali komanda heyəti kursuna dinləyici qəbul olunur. Bu kursu 
müvəffəqiyyətlə bitirən Naxçıvanski 1931-ci ildən M.V.Frunze adına hərbi Akademiyanın 
xüsusi qrupunda təhsilini davam etdirir. Buranıda fərqlənmə diplomu ilə başa vuran Cəmşid 
Naxçıvanski xalq müdafiə komissarının əmri ilə müəllim saxlanılır. 
Həmin dövrdə C.Naxçıvanskiyə verilmiş attestasiya sənədində oxuyuruq: 
“C.Naxçıvanskiyə əvvəllər verilən müsbət rəylər öz qüvvəsində saxlanılsın. O, hər 
cəhətdən inkişaf etmişdir. Cəmşid Naxçıvanski hərbi təlimlərdə, operativ taktiki əməliyyatlarda 
özünü bacarıqlı sərkərdə kimi göstərmişdir. C.Naxçıvanskidən korpus komandiri kimi də istifadə 
etmək olar... O, təmkinli, sakit təbiətlidir, tükənməz enerjiyə malikdir, təşəbbüskardır, gözəl 
inzibatçıdır, yaxşı təşkilatçılıq qabiliyyəti vardır...”. 
Bu da hərbi Akademiyanın kurs rəisi və komissarı, sonralar Sovet İttifaqı marşalı Boris 
Şapoşnikovun həmin attestasiyanın təsdiqi barədə rəyi:  
“Cəmşid  Naxçıvanskinin  attestasiyası ilə razıyam,  atıcı diviziyasının komandiri 
vəzifəsinə münasibdir”. 
Vaxtilə süvari qoşunun qızğın pərəstişkarı olan Cəmşid orduda bu qoşun növünə vətəndaş 
müharibəsinin təəssüratı ilə həddən artıq qızğın münasibət bəsləyənlərin birinci olaraq əleyhinə 
çıxanlardan idi. O, Akademiyanın dinləyicilərini köhnəlmiş şablonlardan tezliklə azad olmağa 
çağırırdı; sübut edirdi ki, gələcək müharibədə cinahların dövrələnməsi üstünlük təşkil edəcək; 
döyüş meydanlarında o kəs qalib gələcək ki, müxtəlif qoşun növlərinin qarşılıqlı fəaliyyətini 
 17
təmin edə biləcək, döyüşün idarə olunmasına yaradıcı şəkildə yanaşmağı öyrənəcək. Toxum 
münbit zəminə düşmüşdü. Lakin bu toxumun cücərməsi...”5 
Bəli, nadanlar, şər və iftira düşkünləri bu toxumun cücərməsinə imkan vermədilər. Onun 
tərbiyə edib yetişdirdiyi müdavimləri S.Biryuzov, A.A.Qreçko, P.F.Batisti marşal rütbəsinə 
çatdılar. Özü isə günahsız məhv edildi. Onun fəaliyyətinə verilən xasiyyətnamələrlə, rəylərlə 
tanış olandan sonra Cəmşid Naxçıvanskinin “xalq düşməni” çıxmasına inanmaq çox çətindir. Bu 
ağa qara demək kimi bir yalandır. Ona görə də polad kimi əyilməyən Cəmşidi sındırdılar. Lakin 
o, istintaqda heç bir yalanı boynuna almayıb. Özünün günahsız dostlarını satmayıb, nə xalqının, 
nə də nüfuzlu nəslinin adını ləkələməyib. 
İllər keçdi. Başqaları kimi sonralar ona da bəraət verildi. Vaxtilə haqqında ürək dolusu 
danışa bilmədiyimiz bu görkəmli komandir haqqında gənc nəslə məlumat vermək üçün imkan 
yarandı. İndi onun adına Bakıda ixtisaslaşdırılmış internat məktəb və küçə var. Boya-başa çatdığı 
Naxçıvanda isə ev muzeyi açılmışdır. 
Bakı Dövlət Universitetinin müəllimi, hüquq elmləri doktoru, professor Əyyub Əsgərov 
vaxtilə yetmiş yeddinci Azərbaycan atıcı diviziyasının sıralarında zabit kimi xidmət edib. 
 O, istedadlı sərkərdə Cəmşid Naxçıvanskinin son günlərinin şahidi olub: 
1937-ci ilin payızında Leninqradda keçirdiyim məzuniyyətdən geri qayıdırdım. 
Moskvada hərbi kursda oxuyan yoldaşlarımla görüşmək uçün Frunze adına akademiyaya getdim. 
Yaxın dostum və akademiyanın müdavimi Hacıbaba Zeynalovun qonağı oldum. Həmyerlilərimiz 
Cəlil Əliyev, Əhmədəli Əliyev, Bəhram Şıxıyev, Fərhad Şahbazov və başqaları ilə də burada 
görüşdüm. 
Bir gün Hacıbaba Zeynalovun otağında şama toplaşmışdıq. Bu vaxt C.Naxçıvanski otağa 
girdi. Biz hamımız ayağa qalxıb ehtiramla, rəsmi təzim edərək onu salamladıq. Görkəmli 
sərkərdə hər birimizlə ayrı-ayrılıqda görüşdü.   Üz-gözündə    xoş təbəssum cilvələnirdi... O, 77-
ci Azərbaycan atıcı diviziyasında xidmət etdiyimi bildikdə mənimlə söhbətə başladı. Azərbaycan 
xalqının həyatı ilə yaxından maraqlandı, diviziyanın siyasi döyüş hazırlığı sahəsində əldə etdiyi 
uğurlar barədə yeni məlumatları çox diqqətlə dinlədi və ürəkdən sevindi. O, Vətənin müdafiə 
qüdrətini daim möhkəmləndirməyin, dövrün tələblərinə uyğun olaraq, yüksək bilikli kadrların 
hazırlanmasının, xüsusilə yeni texnikaya yiyələnməyin vacib olduğunu    bildirdi. Sonra: Oğul, 
bizim xalqımıza yaxşı hazırlıqlı   kadrlar   lazımdır, - dedi. Gedərkən hamıya müraciət edərək: - 
Bu ali hərbi məktəb-akademiya əsl siz gənclərin yeridir, sizin üçündür, əfsus ki, bizim 
nümayəndələrimiz burada çox azdır. Üzünü mənə döndərib: - Çalışın, qoçaq olun, mən elə sizi    
də    burada görmək istərdim, - deyib xoş arzularla bizdən ayrıldı. 
  
 
GENERAL FƏRƏC BƏY AĞAYEV 
 
1958-ci ildə Şamaxıdakı dördsinifli ali ibtidai məktəbdə yüz qırx dörd nəfər buraxılış 
imtahanı verirdi. Onlardan otuz iki nəfəri azərbaycanlı idi. Burada zadəgan, ruhani, rəiyyət 
silkinə məxsus uşaqlar təhsil alırdılar. İmtahan verənlər arasında uzun illər çar ordusunda xidmət 
edən praporşik Səlim bəyin oğlu Həsən bəy Məlikov da vardı. Buraxılış imtahanlarını qeyri-adi 
bir müvəffəqiyyətlə verən Həsən bəy fitri istedadı ilə hamını heyran qoydu. İmtahanda iştirak 
edən Qafqaz təhsil dairəsinin müdiri baron Aleksandr Pavloviç Nikolai, Həsən bəy Məlikovun 
padşahlıq hesabına birinci dərəcəli Tiflis gimnaziyasına qəbul olunmasına məmnuniyyətlə razılıq 
verdi. 
Lakin məktəbin direktoru üzrxahlıq edib: 
- Aleksandr Pavloviç, - dedi, - cəsarət edib haqqında hüzurunuza tərif dolu tələbnamələr 
yazdığım şagird Həsən bəy Məlikov, bax budur. Özünüz onun biliyinin şahidi oldunuz. 
                                                 
5 Akselrod. Göstərilən oçerk. 
 
 18
- Yadımdadır, səhv etmirəmsə bir ildə iki dəfə yazmışdınız. - Baron Nikolai ani olaraq 
fikrə gedib, - cənab direktor, - dedi, - bu cılız müsəlman balası sizin yazdığınız təriflərə də 
layiqdir. Əlbəttə, bu müvəffəqiyyətin qazanılmasında sizin müəllimlərin böyük əməyi var. Mən 
onun Tiflis gimnaziyasında oxumasına bütün qəlbimlə sevinərdim. O həqiqətən istedadlı uşaqdır. 
Məktəb müdiri ona və məktəbinə deyilən tərifdən xoşhal olub, barona hörmətlə təzim 
etdi. 
 - Möhtərəm Aleksandr Pavloviç, ancaq bir çətinliyimiz var. 
Nədi o çətinlik, nədən ibarətdir? 
       -  İnişil bu uşağın atası Səlim bəy vəfat etdi. İndi ailənin başçısı onun böyük qardaşıdır. O da 
iki ayağını bir başmağa   dirəyib deyir ki, qardaşım Həsən bəyin Tiflisə    oxumağa getməsinə 
razı deyiləm. 
- Niyə? 
- Deyir ki, uşağı gözümdən uzağa qoya bilmərəm.  Hələ çox balacadır. 
- Olarmı o cənabla özüm söhbət edəm? Bəlkə, yola gətirdik. 
- Olar, amma bir məsələni sizə açım... 
Baron şəhadət barmağını dik tutub zarafatla: 
- Dayan, dayan, yəqin sünnidir, tərs damarı var. Sən də ondan qorxursan, - deyib başını 
bulaya-bulaya: - ay müsəlmanlar, ay müsəlmanlar...  
- Yox, Aleksandr Pavloviç, sünni olmağına sünni deyil, qorxuram, tərs damarı tutar, daha 
da acığa düşər, belə istedadlı, uşaq əlimizdən çıxar. Mən bir fənd işlətmişəm. Deyim, qulaq asın. 
Həsən bəyin atasının dayısı general-leytenant Fərəc bəy Ağayev Tiflisdə yaşayır. Yəqin ki, siz də 
onu tanıyırsınız. Generalın imzası ilə bir xahişnamə hazırlamışam. Guya o, bizim məktəb 
müdiriyyətindən təvəqqe edir ki, Həsən bəyi Tiflis gimnaziyasına oxumağa göndərək... 
- Qardaşı yenə də razılaşmır? 
- Biz hələ generalın məktubu barədə  Həsən bəyin böyük qardaşına bir söz deməmişik. 
İstərdik ki, məktub barədə ona siz deyəsiniz. 
  - Niyə məhz mən... 
- Ona görə ki, siz Qafqaz təhsil dairəsinin hamisisiniz. 
Zaqafqaziya Baş İdarəsi Sovetinin üzvüsünüz, həm də   həqiqi mülki  müşavirsiniz.  Sizin - 
baron Aleksandr  Pavloviç   Nikolainin sözü daha inandırıcı olar. 
- General-leytenant Fərəc bəy Ağayev həzrətlərini  mən  də yaxşı tanıyıram. Deyirsən, 
cəsarət edib onun adından danışaq? Mənə belə gəlir ki, bir müsəlman ziyalısının artması üçün 
işlətdiyimiz fəndə görə cənab general bizi bağışlar. Amma    onu da deyim ki, bu fənd heç də bəd 
deyil. Çox məharətlə   tapılıb. Uşağı xilas etməyin başqa yolu yoxdur. General tərəfdən arxayın 
olun, razılıq mənim boynuma. Bu barədə Tiflisə qayıdan kimi onun özünə də məlumat verərəm. 
Baron Aleksandr Pavloviç Nikolai Tiflisə qayıdanda Şamaxı məktəb müdirinin işlətdiyi 
“fənd” haqqında generala məlumat verdi. General bığaltı gülümsündü və məmnuniyyətlə 
qohumu Həsən bəy Məlikovu himayəsinə keçirərək, Birinci dərəcəli Tiflis gimnaziyasına qəbul 
olunmasına kömək etdi. 
Bəs, general-leytenant Fərəc bəy Ağayev kimdir? Necə olub ki, tədqiqatçılarımız onun 
üstündən sükutla   keçiblər?    Həsən bəy Zərdabi kimi görkəmli maarifpərvəri bizə   bəxş   edən   
bu xeyirxah adamın ömür yolu həyatın hansı sınaqlarından çıxıb?  
General-leytenant Fərəc bəy Ağayevin haqqında biz ilkin məlumata “Kavkaz” qəzetinin 
səkkiz dekabr min səkkiz  yüz doxsan birinci il tarixli nömrəsində və “Kavkazski kalendar”    
illik məcmuəsinin 1873-1874-cü illərdəki nömrələrində rast gəldik. Birinci mənbədə haqqında 
geniş məlumatla “Fərəc bəy” kimi təqdim olunan eloğlumuz, ikincidə Qafqaz Əlahiddə   
Ordusunun generalları sırasında “Nikolay Nikolayeviç Ağayev” adlandırılır. Ona görə ki, bu 
yaraşıqlı, igid qafqazlı zabitini 1844-cü ildə imperator    birinci    Nikolay   və onun    arvadı   
Mariya Aleksandrovna xaç suyuna çəkib oğulluğa qəbul etmişdilər. 
Uzun müddət Peterburqda xidmət edən padşahın sevimlisi Fərəc bəy Ağayevə Qafqaza 
qayıtdıqdan sonra yaxın qohumları belə yaxşı münasibət bəsləməmişlər. Hətta Həsən bəy 
Zərdabi məktublarından birində yazır ki, atam el arasında xəcalət çəkirdi ki, dayısı rus adını 
 19
qəbul edib. Ona görə də ondan üz döndərib küsmüşdü. Get-gəlimiz belə yox idi. Ömrünün 
sonlarında Tiflisdə yaşayan generala hamı “rus Ağayev” deyərmiş. Şübhəsiz ki, sonralar səhvini 
başa düşən general vəsiyyət etmişdir ki, nekroloqunda ad-familiyası Fərəc bəy Ağayev kimi 
göstərilsin. Onun bu vəsiyyətinə əməl olunur. 
General-leytenant Fərəc bəy Ağayev füsunkar Qarabağın Şuşa şəhərində 1811-ci ildə 
adlı-sanlı bəy ailəsində dünyaya gəlib. İlk hərbi təhsilini Tiflis kadet korpusunda aldıqdan sonra 
1837-ci ildə Qafqaz Əlahiddə Ordusunda müsəlman süvari polkunda xidmətə başlayıb. 
Xidmətinin yeddinci ilində ən yaxşı qvardiya rotmistri Fərəc bəy eskadron komandiri kimi 
Peterburqa göndərilir. Peterburqda o, birinci Nikolayın xüsusi qvardiya kazak polkunda 
leybqvardiya komandiri vəzifəsinə təyin olunur. Elə burda da o, imperatorun və onun arvadı 
Mariya Aleksandrovnanın sevimlisi olur. 
Fərəc bəy Ağayev özünün qeyri-adi hərbi qabiliyyəti və igidliyi sayəsində xidmətinin on 
ili ərzində polkovnik rütbəsinə kimi yüksəlir. 1850-ci ilə qədər Peterburqda, xüsusi qvardiya 
kazak polkunda qüsursuz xidmət edən polkovnik F.Ağayev həmin ili Əlahiddə Qafqaz 
Ordusunun sərəncamına göndərilir. 
1853-cü ildə Krım müharibəsi başlananda polkovnik Fərəc bəy Ağayev Qarabağın 
azərbaycanlı igidlərindən ibarət süvari alayı təşkil edib, özü də onun komandiri olur. Müxtəlif 
arxiv sənədləri, komandanlığa göndərilən raport və məktublar göstərir ki, Fərəc bəyin 
şuşalılardan ibarət süvari polku Kürəkdərə uğrunda gedən döyüşlərdə altmış minlik korpusa qarşı 
dönməz bir iradə ilə vuruşmuşdur. 1854-cü ildə osetinlərdən təşkil olunmuş milis alayı da Fərəc 
bəyin alayına təhkim edilir. Süvari qoşun dəstəsinin komandiri kimi yüksək vəzifə daşıyan 
eloğlumuz hərbi xidmətinə və qoşun başçısı kimi göstərdiyi qəhrəmanlığa görə üstündə 
“Cəsurluğa görə” yazılmış qızıl xəncərlə, çoxlu hərbi ordenlərlə, həmçinin imperator tacı ilə 
bəzədilmiş birinci dərəcəli “Müqəddəs Anna” ordeni və ikinci dəfə birinci dərəcəli “Müqəddəs 
Anna” (qılıncla birgə) ordenləri ilə təltif olunmuşdur. 
1853-56-cı illərdəki sərkərdəlik fəaliyyətinə görə Fərəc bəy Ağayev general-mayor kimi 
fəxri rütbəyə layiq görülür. 
Müharibə yenicə başlayanda Fərəc bəy Ağayevin başçılığı ilə Qarabağ Azərbaycan süvari 
dəstəsinin təşkili haqqında Peterburqa məlumat göndərən qraf Vorontsov qeyd edirdi ki, 
polkovnik Fərəc bəyin sayəsində könüllü dəstələr tezliklə yığıldı. Döyüşçülər yürüşə məşhur 
Qarabağ kəhərlərində və layiqincə silahlanmış halda başladılar. 
Qırx ilə yaxın orduda qüsursuz xidmət edən Fərəc bəy Ağayev 1882-ci ildə general-
leytenant rütbəsində istefaya çıxmışdır. Ömrünün sonuna kimi Tiflis Xeyriyyə cəmiyyətində 
çalışan general-leytenant Fərəc bəy Ağayev min səkkiz yüz doxsan birinci il noyabrın iyirmi 
altısında səksən yaşında Tiflisdə vəfat etmişdir. 
  
 
GENERAL-LEYTENANT ƏRƏBLİNSKİ 
 
Min doqquz yüz ikinci il, yanvarın üçündə Dərbəndin qədim müsəlman qəbiristanlığında 
istefada olan general-leytenant Balakişi Əlibəy oğlu Ərəblinskini əsgəri şərəflə dəfn etdilər. Bu, 
Qafqazın müsəlman əhalisindən Rusiyada ilk ali hərbi təhsil alan Azərbaycan oğlu idi. 
Həmin gün general-leytenantı Dərbənd əhalisi və Abxaz, Samur, Abşeron, bir də Şirvan 
süvari alayının əsgərləri şərəflə son mənzilə yola saldılar. 
Tam əlli il rus ordusunda nümunəvi xidmət edən general-leytenant Balakişi Ərəblinski 
1828-ci ildə Zaqatalanın Tala kəndində anadan olmuşdur. Mahal rəisi Əlibəyin ailəsində 
böyüyən Balakişi Peterburqdakı birinci dərəcəli kadet korpusunu 1948-ci ildə müvəffəqiyyətlə 
bitirib kornet rütbəsi almışdır. Müxtəlif hissələrdə qüsursuz xidmət edən Ərəblinski çox gənc 
yaşlarında, podpolkovnik rütbəsində briqada komandiri kimi məsul vəzifəyə irəli çəkilmişdir. 
Sonralar diviziya komandiri olan general-leytenant Balakişi Ərəblinski əlli illik xidmətində o 
vaxt Rusiyada olan bütün yürüş və döyüşlərdə iştirak etmişdir. 
 20
Hələ 1848-49-cu illərdə Vilaqoş qalası uğrunda gedən ağır döyüşlərdə həmyerlimiz 
kapitan Ərəblinski də mərdliklə vuruşaraq birinci dərəcəli müqəddəs Stanislav ordeni ilə təltif 
olunmuşdur. 
Balakişi Ərəblinskinin ikinci böyük yürüşü 1854-cü ildə Rusiyanın Xivə xanı ilə apardığı 
müharibədə olmuşdur. Bu hərbi səfərdə mayor Ərəblinski general Lazerevin ordusunda 
vuruşurdu. 
Bu illərdə Qarabağ süvari dəstəsinin tərkibində general-leytenant Fərəc bəy Ağayev, 
Azərbaycan süvari briqadasında general-mayor İsmayılbəy Qutqaşınlı, Mənsurağa Vəkilov, 
ikinci süvari Azərbaycan alayının komandiri, polkovnik İsrafilbəy Yadigarov, podpolkovnik 
Cəfərağa Əlibəyağa oğlu, general-mayor Cəfərquluağa Bakıxanov, dördüncü İrəvan süvari 
batalyonunun komandiri mayor Ağasıbəy Avşarov (1887-ci ildən general-mayor olub. - Ş.N.), 
mayor Firidunbəy Vəzirov (1877-78-ci illər Rusiya-Türkiyə müharibəsində general-mayor 
rütbəsi alıb. Ş.N.) və başqa həmyerlilərimiz qorxmaz döyüşçü, bacarıqlı komandir kimi 
tanınırdılar. 
1853-56-cı illərdə Krım müharibəsində dörd süvari alayında mindən çox azərbaycanlı 
əsgər və zabit vuruşurdu. Onlardan biri də Balakişi Ərəblinski idi. Bu müharibədə podpolkovnik 
Ərəblinski göstərdiyi igidliyə görə üstü yazılı qılınc və müqəddəs Anna ordeni ilə təltif 
olunmuşdur. 
Balakişi Ərəblinskinin iştirak etdiyi sonuncu müharibə 1877-1878-ci illərdəki Rusiya-
Türkiyə müharibəsi idi. Qısa müddətli döyüşdə göstərdiyi qeyri-adi igidliyə və əvəzsiz 
komandirlik fəaliyyətinə görə həmyerlimiz Balakişi Ərəblinski general-mayor rütbəsinə layiq 
görülmüşdür. 
1896-cı ildə istefaya çıxan general-leytenant Balakişi Ərəblinski Dərbəndə qayıtmış, 
ömrünün axırına kimi orada yaşamış, imperator tərəfindən ona hədiyyə olunan torpaq sahəsinə 
başçılıq etmişdir. Yerli əhali arasında gözəl insani keyfiyyətləri ilə hədsiz hörmət qazanmış 
general-leytenant Balakişi Ərəblinskinin şərəfinə adlandırılan Dərbənd yaxınlığındakı kənd və 
stansiya indi də onun adını daşıyır. 
1902-ci il 20 yanvar tarixli nömrəsində “Kaspi” qəzeti general-leytenant Balakişi 
Ərəblinskiyə həsr etdiyi nekroloqda yazırdı: “Mərhum təbiətən humanist idi. Rütbəsindən və 
milliyyətindən asılı olmayaraq çətin anlarda həmişə hamının köməyinə gəlir, həyatda özünü çox 
sadə aparırdı. Rəis kimi xidməti işdə tələbkar olsa da, ədalətli idi. Tabeliyində olanlara qayğı ilə 
yanaşırdı. Buna görə də ən aşağı rütbəlilər belə onu ata kimi sevir, hörmət edirdilər. Onun 
diqqəti cəlb edən keyfiyyətlərindən biri də qonaqpərvərliyi idi. 
General-leytenant Balakişi Ərəblinskinin dəfn mərasimində iştirak edənlərin hədsiz 
çoxluğu ona olan xalq məhəbbətinin əyani təzahürüdür. Onun evindən qəbiristanlığa qədər 
uzanan yol mərhuma son borcunu vermək məqsədi ilə tabutu müşayiət edənlərlə dolu idi”. 
General-leytenant Balakişi Ərəblinskinin iştirak etdiyi müharibələr haqqında indiyədək 
onlarla elmi, bədii əsərlər yazılıb. Ancaq nədənsə general Ərəblinskinin adı bu müharibəyə aid 
nə elmi, nə də bədii əsərlərdə heç olmasa bir dəfə də çəkilmir. Tədqiqatçı və tarixçilərimiz onun 
haqqında heç bir məlumat verməyiblər. 
İlk dəfə mənə general Ərəblinski haqqında söhbət açan Azərbaycan Dövlət Tarix 
Muzeyinin elmi işçisi Nərmin xanım Tahirzadə oldu. Onun nəvələrini tapmaqda da Nərmin 
xanım köməyimə çatdı. 
Hazırda general-leytenant Ərəblinskinin iki nəvəsi Bakıda yaşayır. Montin qəsəbəsində 
yaşayan qız nəvəsi Fatma xanım general babası dünyadan köçəndən iki il sonra anadan olub. 
Fatma xanımın dediyinə görə babasının mənsub olduğu Ərəblər məhəlləsi Zaqatalada indi də 
durur. 
Fatma xanımda generalın cəmi iki şəkli, bir də generalın qızı Sona xanım 
Ərəblinskayanın bacısı Nurcahana atasının xəstəliyi və ölümü haqqında yazdığı qısa bir məktubu 
saxlanılır. 
“Noyabrın iyirmisində sarılıq xəstəliyinə tutuldu, az sonra sağaldı və bədbəxtlikdən 
yenidən çiban çıxartdı. Dekabrın ikisində təşrih edib yaranı kəsdilər. Yaranın yerini qızmar 
 21
dəmirlə xlorofomsuz dağladılar. Atamız yaşlı olduğuna görə xlorofomdan istifadə etmək 
olmazdı. Operasiyadan sonra özünü bir qədər yaxşı hiss etdi. İyirmi gündən sonra əhvalı birdən-
birə pisləşdi və keçindi. 
Min doqquz yüz ikinci il yanvarın ikisində dəfn olundu. Müxtəlif polklardan zabitlər, 
deputatlar gəlib anamıza başsağlığı verdilər. 
Evimizin qabağı adamla dolu idi. Sonra matəm musiqisi çalındı. Küçələrdə adam əlindən 
güclə tərpənmək olurdu”. 
General-leytenant Ərəblinskinin ikinci nəvəsi Həyat xanım Abdullayevadan isə onun çox 
qısa tərcümeyi-halını öyrənə bildim. 
Bir dəfə Azərbaycan Dövlət Tarix Muzeyinin inqilaba qədərki sərgi guşəsində bir portret 
gördüm. Orda meşin divanda əyləşən Bakı milyoneri Hacı Zeynalabdin Tağıyev öz evində təsvir 
olunmuşdu. H.Z.Tağıyevin başının üstündən isə general-leytenant Balakişi Ərəblinskinin portreti 
asılmışdı. Bələdçi qızdan portretdəki generalın kimliyini soruşdum. “Bilmirəm, tanımıram” - 
dedi. - Bircə H.Z.Tağıyevi tanıyıram... 
General Balakişi Ərəblinskinin portreti H.Z.Tağıyevin başı üstündən təsadüfən asılmayıb. 
Onlar qohum idilər. Generalın kiçik qızı Sona xanım Hacı Zeynalabdin Tağıyevin həyat yoldaşı 
idi. Manaf Süleymanovun “Eşitdiklərim, oxuduqlarım, gördüklərim” kitabındakı maraqlı epizod 
bunu bir daha təsdiq edir. Müəllif yazır ki, Hacı Zeynalabdin öz qızları - Sara və Leylanı 
Peterburqa, Smolnı qızlar institutuna oxumağa göndərmək qərarına gəlir və sənədləri ora 
yollayır. Çox keçmir Smolnıdan rədd cavabı gəlir ki, nə bəy, nə xan və nə də zadəgan 
olmadığınız üçün qızlarınızı qəbul edə bilmərik; bu instituta yalnız qraf, knyaz, xan, bəy, əmir 
qızları qəbul edilir. Hacının arvadı Sona xanım rəsmi sənəd təqdim edir ki, atası general Balakişi 
Ərəblinski müharibədə rəşadət göstərib və Rusiyaya sədaqətinə görə çar tərəfindən qızıl silahla 
təltif olunmuşdur; bu qızlar da onun nəvələridir, bütün imtiyazlardan istifadə etmək hüquqları 
var. 
Tağıyevin qızları ana babalarına - general Ərəblinskiyə görə Smolnı qızlar institutuna 
qəbul edilirlər. 
Hacı Zeynalabdin Tağıyevin qızı Sürəyya xanımın xatirələrindən: 
- Hələ ötən əsrin doxsanıncı illərində Buxara əmiri Seyid Mir Əbdül Əhəd xan hər il 
Qafqaza müalicəyə gedərdi. Onun yolu hər dəfə Bakıdan keçər və gedib qayıdanda rəiyyəti ilə 
bərabər bir neçə gün şəhərimizdə qalar, neft mədənlərinə, toxuculuq fabrikinə, ayrı-ayrı 
zavodlara, Mərdəkandakı bağbanlıq məktəbinə, Bibiheybət məscidinə, teatr və digər yerlərə baş 
çəkərdi. 
... Buxara əmiri hər dəfə Bakının bir neçə nəfər yüksək rütbəli mənsəb sahiblərinə, 
milyonçulara və hətta adi adamlara belə qızıl və gümüşdən birinci və ikinci dərəcəli Buxara 
“Ucalan ulduz” ordeni və digər Buxara medalları bağışlayardı. Atama və ana babam general-
leytenant Ərəblinskiyə də birinci dərəcəli “Ucalan ulduz” qızıl ordeni vermişdi. Hacıya arxa 
tərəfində xoş sözlər həkk edilmiş iri, çox qiymətli bir qızıl saat da bağışlamışdı. 
 
 
GENERAL BAKIXANOVLAR 
 
Bakı xanı Mirzə Məhəmməd   xan    Sanini 
övladlarından   neçə    nəfəri    hərb  xidmətində olub, 
hörmət və   izzət kəsb etmişlər. Cümləsindən məşhuru və 
qabili mərhum   Abbasqulu    ağa Bakıxanov olubdur. Bu 
zati-şərif ağıl və   zəkavəti sayəsində az vaxtın içində bir   
ülum və fünuna dara olub, müasirləri beynində ad   və san 
qazanmışdı və   Qafqazın hər yerində   adı söylənirdi.  
Mərhum Salikin (Kazım  ağa Salik Şıxlinski - Ş.N.)  müasiri 
imiş ki, ona “diyari-nəzmü şerdə padşahlıq” ləqəbi 
verməklə onu yad etmişlər. 
 22
 
Biri Qüdsi ləqəb Abbasqulu bəy,  
Diyari-nəzmü şerə padişahdır. 
 
Firidun bəy Köçərli 
 
 
ŞAİR, ALİM, GENERAL BAKIXANOV 
 
Abbasqulu ağa artıq çoxdan rus ordusunda  
xidmətdədir və onu tanıyanların hamısı  
bilir ki, atasının ümidləri tamamilə 
 doğrulmuşdur. İndi o, Avropa mədəniyyətinə  
daha yaxından bələd olmaq üçün və maraqlandığına görə 
Rusiyanı səyahət 
 edir. 
 
Y.N.Ozeretskovsk dekabrist yazıçı. 
 
Abbasqulu ağa Bakıxanov general olmuşdurmu? Bu sual  çoxlarını düşündürür. 
“Azərbaycan gəncləri”ndə mənim “General Bakıxanovlar” adlı məqaləmdən   sonra bu sualla 
tez-tez mənə müraciət edirlər. Vaxtilə bir tədqiqatçı arxiv materiallarında rast gəldiyi “General 
A.Bakıxanov”u Abbasqulu ağa bilib və bu barədə mətbuatda çıxış etmişdi. Sonralar məlum oldu 
ki, həmin   general Qüdsinin kiçik   qardaşı   Abdulla ağa Bakıxanovdur. Hər ikisinin adının baş 
hərfi “A” ilə başladığına görə tədqiqatçı onları səhv salmışdı. Amma Bakıxanovlar nəslinin 
nümayəndəsi Məmmədrza Bakıxanov ata-babalarının söhbətlərinə istinad edərək inadla deyirdi 
ki, Abbasqulu ağa Bakıxanov da general olub. Əldə heç bir sənəd olmadığına və inqilabdan 
əvvəlki ədəbiyyatlarda bu barədə hələlik yazılı mənbə tapılmadığına görə bu fikrə inanmaq çətin 
idi. 
Lap bu yaxınlarda azərbaycanlı generallar haqqında tədqiqat apararkən Azərbaycan 
Dövlət Tarix Muzeyinin kitabxanasından mütaliə üçün bir kitab aldım: Arnold Zisserman 
”İyirmi beş il Qafqazda”. Bir əsrdən çox rəflərdə qalan bu kitabın vərəqləri az qala bir-birinə 
yapışmışdı. Səhifələrindən hiss etmək olurdu ki, bu qiymətli kitab çoxdan istifadəsiz qalıb. 
Kitabın adından göründüyü kimi müəllif düz iyirmi beş il - 1842-ci ildən 1867-ci ilə kimi 
Qafqazda hərbi xidmətdə olub. Poruçik kimi xidmətə başlayan A.Zisserman podpolkovnik 
rütbəsinə qədər yüksəlib. Gəncədə, Qazaxda, Qubada, Dərbənd və Teymur Xan-Şurada hərbi 
qərargahda işləyib. İlisu sultanlığındakı komendantlıqda xüsusi işlər rəisi olub. 
Arnold Zissermanın beşcildlik monumental əsəri 1879-cu ildə Sankt-Peterburqda nəfis 
tərtibatla çap olunub. Kitabın ikinci cildinin əlli üçüncü səhifəsində maraqlı bir fakta rast gəldik. 
Müəllif yazır: “... Kiçik bir keçiddən sonra biz Gülüllü kəndində düşərgə saldıq. 1842-ci ildə 
knyaz Arqutinski Qazıkumık xanlığını hiddətləndirən, öz dairə rəisləri podpolkovnik 
Snaksaryovu başqa zabitlərlə birgə əsir tutan dağlıları burada qırmışdı. O vaxtlar hələ general-
mayor rütbəli knyaz Arqutinski Samur dəstəsi adlanan və Cənubi Dağıstanda hərbi əməliyyat 
rayonuna malik çox da böyük olmayan polkun rəisi idi. Knyaz Moisey Zaxaroviç Arqutinskinin 
məşhurlaşmasında və yüksək mənsəbə çatmasında başlıca rol oynamış həmin xəbər bütün 
Qafqaza yayılmışdı. Gülüllü hadisəsi barədə bir əsgər mahnısının nəqəratı hələ də yadımdadır: 
“ay lülü, ay lülü, ələ keçdi Gülüllü, general Abbasqulu itirdi bir cüt tufli” və i. a. Sonra müəllif 
mötərizədə yazır: “General-mayor Abbasqulu ağa Bakıxanov, rus rəisliyi tərəfindən Quba 
aristokratı mənsəbinə yüksəlmişdir. O, Rusiyaya sədaqətli olmuşdur. Arqutinskinin böyük 
istəklisi idi və həmişə də dəstə süvarilərinə rəis təyin edilirdi. Çünki süvarilər əksəriyyətlə, 
müstəsna hallarda isə, qala bütünlüklə yerli milislərdən ibarət olurdu, yalnız bir neçə yüz Don 
kazakı əlavə edilirdi. O, (Bakıxanov - Ş.N.) yaxşı adam idi”. 
 23
İyirmi beş il Əlahiddə Qafqaz Ordusunun tərkibində hərbi yürüşlərdə müvəffəqiyyətlə 
iştirak etmiş Abbasqulu ağa Bakıxanovun “hərbi xidmət kitabçası” ilə tanış olaq. 
Məlumdur ki, A.Bakıxanov Qafqazın baş hakimi general A.P.Yermolovun təşəbbüsü ilə 
Tiflisə hərbi qulluğa dəvət olunmuşdu. 1819-cu il dekabrın 20-dən Baş qərargahın 
dəftərxanasında Şərq dilləri üzrə mütərcim kimi xidmətə başlayan Bakıxanova doqquz ay tamam 
olar-olmaz - sentyabrın 4-də praporşik hərbi rütbəsi verilir. Tam altı il sonra poruçik rütbəsi ilə 
təltif olunur. Bakıxanov ona görə altı il bu rütbədə qalmışdır ki, həmin illərdə Gəncədə, Car-
Balakəndə, Qubada tez-tez çar üsul-idarəsinə qarşı kəndli üsyanları olurdu. Yerli məmurlar 
tərəfindən incidilən, ağır vergilərdən imtina edən yoxsul kəndlilərin tərəfini saxlayan Abbasqulu 
ağa Bakıxanovdan baş hakim Yermolovun xoşu gəlmirdi. Azərbaycanlı bəyin, ağanın, xanın 
qanuni hüququnun sıxışdırılması, torpağının əlindən alınıb komendantlara verilməsi bir ziyalı 
kimi, əsilzadə kimi Abbasqulu ağa Bakıxanovu bərk narahat edirdi. Yermolovun bu cür qəddar 
əməllərinin şahidi olan A.S.Qriboyedov yazır ki, Yermolov yerli əhalinin gözünu “dəyənəklə, 
dar ağacı və hər cür edam cəzası ilə, yanğınlarla qorxudurdu. İtaət etməyənləri asmaqla, 
kəndlərini odlamaqla mütiləşdirirdi”. 
1825-ci il mart ayının 28-də general-feldmarşal İ.F.Paskeviç Əlahiddə qafqaz korpusunun 
komandanı təyin olunduqdan sonra A.Bakıxanovun hərbi rütbəsi sürətlə artmağa başlayır, 
Bakıxanova hörmət və məhəbbətlə yanaşan Paskeviç Qars, Ərzurum, Axalsixi yürüşlərinə onu 
da aparırdı. Paskeviç gələndən beş ay sonra Abbasqulu ağa Bakıxanov ştabs-kapitan rütbəsi alır. 
On ay sonra kapitan, səkkiz ay sonra mayor, 1832-ci il martın doqquzunda podpolkovnik, on 
ildən sonra da - 1842-ci ildə polkovnik kimi yüksək rütbəyə layiq görülür. 
Abbasqulu ağa Bakıxanovun “hərbi xidmət kitabçası” burda qurtarır. Bundan sonra heç 
bir qeyd-filan yoxdur. 
Sual olunur, oxucunun yüz iyirmi il bundan əvvəl Qafqazı qarış-qarış gəzərək, kitab 
yazmış podpolkovnik Arnold Zissermana inanmağa haqqı varmı? Cəsarət edib, elə bəri başdan 
“bəli” deyirik. Ona görə ki, Zisserman hərbçi idi. O, hərbi rütbələri səhv sala bilməzdi. Axı, 
Arnold Zissermana nə düşmüşdü ki, yalan yazsın. Bakıxanov onun nə həmməzhəbi idi, nə də 
yaxın dostu, sirdaşı. 
... Deyilənlərə görə6 Abbasqulu ağa Bakıxanov Məkkəyə gedərkən məhərrəm ayı imiş. 
Məkkəyə böyük təntənə və dəbdəbə ilə gedənlərdən biri də İran vəliəhdi imiş. Aşura gününü 
onlar Məkkənin bir günlük məsafəsində qarşılayırlar. Vəliəhd öz çadırının önündə iri hərflərlə 
yazdırıb vurdurubmuş: 
 
Bu sərbazü əsas şahzadə, 
Olaydı kaş o dəmdə Kərbəladə! 
 
6  
Abbasqulu ağa çadırın yanından keçərkən yazıya gözü sataşır, oxuyur və altında yazır: 
 
Büsati-cəng olan saət qaçardı, 
Qoyardı sərvəri-dini aradə! 
 
Bunu vəliəhdə xəbər verirlər. Abbasqulu ağanı tutub vəliəhdin çadırına aparırlar. 
Qəzəblənmiş vəliəhd Abbasqulu ağanın qətlinə fərman verir. Abbasqulu ağa namaz qılmaq 
arzusu ilə vəliəhddən xahiş edir ki, bir neçə dəqiqəliyə öz çadırına getməyə ona icazə versin. 
Namaz sözünü eşidən vəliəhd ona icazə verir. Abbasqulu ağa öz çadırına gəlib, general paltarını 
geyir və vəliəhdin çadırına yollanır. Bakıxanovu çar generalı paltarında görən vəliəhd özünü 
itirir, Abbasqulu ağanın ayaqlarına döşənir: 
- Qurban olum, ağa, günahımdan keç! 
                                                 
6 Əhvalat professor K.Məmmədovun “Azərbaycan yazıçılarının həyatından dəqiqələr” kitabından götürülüb.  
Bakı, 1979-cu il. 
 
 24
Bakıxanov onu ayağa qaldırır: 
- Mən sənin günahından keçirəm. Amma ağılla iş görməyi unutmayın, hər şeydən tez 
qəzəbnak olmayın. Bəlkə mən general yox, adi adamam. Uşaqlarımı yetim, gözüyaşlı qoymağı 
özünüzə necə rəva bilirdiniz?! 
Bu, podpolkovnik Arnold Zissermandan düz yüz il sonra Abbasqulu ağa Bakıxanovun 
general olmasını təsdiq edən ikinci faktdır. 
Ensiklopedik biliyə malik olan Abbasqulu ağa Bakıxanov ötən əsrin əvvəllərində 
Qafqazda yaşayan qabaqcıl ziyalılarla yaxın dost olmuşdur. A.S.Qriboyedov, V.K.Küxelbeker, 
N.N.Muravyov, S.A.Sankovski, Şərq dillərinin, Şərq tarixinin bilicisi kimi tanınmış polkovnik 
Abbasqulu ağadan fəxrlə söhbət açırlar. 
Hələ 1829-cu ilin oktyabrında Ərzurum döyüşlərində A.Bakıxanovla birgə fəaliyyət 
göstərən dekabrist yazıçı A.Bestucev-Marlinski Abbasqulu ağanın tatar (azərbaycanlı - Ş.N.) 
süvarilərinin cəsarətli mayoru kimi öz ləyaqətinə görə bütün zabitlərdən qat-qat yüksəkdə 
dayandığını “hərbi antikvar” hekayəsində məhəbbətlə təsvir edir: 
“Bu an qapılar açıldı və bizim tatar süvarisinin cəsur mayoru Abbasqulu ağa daxil oldu. 
O, yüksək dərəcədə savadlı və nəcib bir şəxsdir”. 
Rus-türk müharibəsindən sonra mayor Abbasqulu ağa Bakıxanovun döyüş xidmətləri 
layiqincə qiymətləndirilib. 1829-cu il iyunun 24-də Xorto kəndi ətrafında və həmin il sentyabrın 
27-də Bayburt altındakı döyüşlərdə göstərdiyi igidliklərə görə Bakıxanov imperator tacı ilə 
bəzədilmiş ikinci dərəcəli müqəddəs Anna ordeni ilə təltif olundu. 
Onu da xatırladaq ki, Bakıxanov ordudakı iyirmi beş illik nümunəvi xidmətində 
imperiyanın ən yaxşı yeddi orden və medalı ilə təltif olunub. Müqəddəs Anna ordeninin ikinci 
(iki dəfə) və üçüncü dərəcəsi ilə, üçüncü dərəcəli Stanislav ordeni ilə, müqəddəs Vladimir 
ordeninin dördüncü dərəcəsi ilə və 1829-cu ildə İran hökumətinin ən yüksək “Şire-Xorşid” 
ordeni ilə mükafatlandırılmışdır. 
Abbasqulu ağa Bakıxanov 1835-ci ildə hərbi qulluqdan istefaya çıxıb Qubadakı doğma 
kəndi Əmsarda elmi və bədii yaradıcılıqla məşğul olur. Altı il sonra Y.A.Qolovinin xahişi ilə 
yenidən həqiqi xidmətə çağrılır. 1845-ci ildən isə Məkkə səfərinə yola düşür. 
A.Bakıxanov Məkkə səfərinə yola düşməzdən əvvəl çarın qəbulunda olur. Tədqiqatçı 
F.Qasımzadə, K.Məmmədov, Ə.Əhmədov və müxtəlif arxiv sənədləri də, sübut edir ki, 
Abbasqulu ağa Bakıxanovun hərbidən tərxis olunması haqqında ərizəsinə şəxsən imperator 
birinci Nikolayın özü baxıb. İmperator ona ömürlük maaş verilməsinə və lazım gələrsə, yenidən 
hərbi qulluğa geri çağrılmaq şərtilə   hələlik   məzuniyyətə   çıxmasına sərəncam vermişdir. 
Abbasqulu ağa Bakıxanov Peterburqda olarkən Dövlət Şurasında baş katib köməkçisi 
kimi məsul vəzifədə işləyən Nikolay İvanoviç Pavlişşevlə dostlaşmışdı. Varşavada isə feldmarşal 
qraf Paskeviçin şəxsi qonağı olmuşdu. Yenə Peterburqda Puşkinlər ailəsinin sevimli qonağı idi. 
Bir sözlə, Bakıxanov hara səfərə gedirdisə, onu yüksək mədəniyyətinə, ensiklopedik biliyinə 
görə ali cəmiyyətlərdə çox hörmətlə qarşılayırdılar. 
 
Bir neçə ay Varşavada qalmışam, 
Hər cür eyşü-işrətdən kam almışam. 
Çox adamla tanış oldum, mötəbər, 
Həvəs əhli, hər bir işdən baxəbər 
Şəxslərlə məclislərdə - oturdum, 
Hər mədəni cəmiyyətə baş vurdum. 
 
Eldə, obada ağız-ağız gəzən bir əhvalat da subut edir ki, Abbasqulu ağanı imperator 
şəxsən tanıyıb. 
... Bakıxanov Peterburqda olanda imperator birinci Nikolayın qonaqlıq məclisinə dəvət 
olunur. Çara və arvadına çatdırırlar ki, Qafqazdan gələn qonağın ömründə dilinə içki dəyməyib. 
İmperatorun arvadı qürrələnərək söyləyir ki, mən Abbasqulu ağaya şərab içirdərəm. O, bir qədəh 
şərabı qızıl podnosa qoyur və özü gətirib Bakıxanova təqdim edir. Padşahın arvadının şərab 
 25
təqdim etməsi qonaq üçün ən yüksək hörmət sayılırmış. Abbasqulu ağa ayağa qalxıb podnosdan 
qədəhi götürür və üzünü imperator birinci Nikolaya tutaraq deyir: 
- Ey mənim həşəmətli hökmdarım, siz deyirsiniz bu şərabı için, allahım deyir içmə, 
hansınızın sözünə baxım? 
Çox dindar olan çar birinci Nikolay bir anın içində: - Əlbəttə, allahın - söyləyir. 
Abbasqulu ağa Bakıxanov qədəhi qaytarıb padşah arvadının əlindəki podnosa qoyur. 
Çar üsul-idarələri qarşısında öz xalqını müdafiə etdiyinə, xüsusilə, 1837-ci il Quba 
üsyanına görə Abbasqulu ağa Bakıxanovun başı çox ağrılar çəkdi. Qardaşı Cəfərqulu ağa 
vəzifədən çıxarılıb Bakıya sürgün olundu, əmisi oğlu və qaynı Əlipaşa ağa qiyamçılar tərəfindən 
öldürüldü, üsyançılar kütləvi həbs olundu. Onlardan 42 nəfəri hərbi-siyasi məhkəmədə 
mühakimə olunmaq üçün Bakıya göndərildi. Həmin illərdə Əlahiddə Qafqaz ordusunun 
komandanı baron Q.V.Rozenin fitvası ilə Bakıxanovun “qol-qabırğası” sındırıldı. 1837-ci ilin 
oktyabrında usyan iştirakçılarını istintaq etmək üçün qraf Vasilçikov Qubaya ezam olundu. 
Baron Rozen Peterburqa göndərdiyi tamamilə məxfi məktubunda yazırdı: “Bakıxanovlar 
ailəsini Rusiya hökumətinə qarşı xainlikdə təqsirləndirmək üçün əlimizdə heç bir sübut yoxdur, 
amma nəinki Bakıxanovlar, hətta hər hansı bir müsəlman haqqında qəti demək olmaz ki, səmimi 
qəlbdən bizə bağlıdır. Kim qəti deyə bilər ki, həmin bu ailə başqa bir şəraitdə düşmənlərə 
qoşulub əleyhimizə çalışmayacaq?..”. 
Quba üsyanında Bakıxanovlar ailəsini və şəxsən Abbasqulu ağanı günahlandırırdılar. Ona 
görə də “Quba sakini, podpolkovnik Abbasqulu ağa bəzi izahatlar” üçün zati-alilər (baron Rozen 
- Ş.N.) tərəfindən Tiflisə çağrılmışdı. 
A.Bakıxanovu Qubadan, xalqdan belə uzaqlaşdırdılar. Abbasqulu ağa da bütün bu ağrı-
acıları unutmaq üçün dostu qraf feldmarşal Paskeviçin yanına, Varşavaya səfər etdi. Qafqaza 
qayıtmaq istəmədiyini və onun nələr çəkdiyini yaxşı duyan Paskeviç dostuna kömək etmək üçün 
təşəbbüs göstərdi. O, xarici işlər naziri qraf K.V.Nesselrodeyə rəsmi məktubla müraciət etdi: 
“İran müharibəsində Abbasqulu ağanın fəaliyyətindən çox razı idim. Fars dilində mükəmməl 
biliyi və yorulmadan çalışmağı bizim üçün faydalı oldu. İran dövləti ilə məktublaşmamız onun 
əlindən keçirdi və beləliklə, iranlılarla əlaqələrimizdən, İranda yürütdüyümüz siyasətdən 
xəbərdar idi. Abbasqulu ağanı mütləq qulluğumuzda saxlayıb Qafqaz müsəlmanlarına 
göstərməliyik ki, hökumətimiz bizə can-başla xidmət edənlərin qədrini bilir, bir daha qətiyyətlə 
bildirirəm ki, Bakıxanov Xarici İşlər Nazirliyinin sərəncamında qalmalıdır. 
Xarici İşlər Nazirliyində işə düzəlmək üçün yeddi ay Varşavada, iki ay da Peterburqda 
gözləyən Abbasqulu ağa Bakıxanov uzunmüddətli məzuniyyət götürüb 1834-cü ildə Qafqaza 
qayıdır. O, vəzifənin puçluğuna, “hər yüksək mədəni cəmiyyətin saxtalığına” və müqəvva kimi 
gəzən fraklı məmurların boş-boş danışıqlarına, ağlasığmaz vədlərinə nifrət edərək yazırdı: “Bir 
çox qəribə işlər və saysız təəccüblü əsərlər gördüm. Hər bir ölkədə, hər bir işdən bilik və 
təcrübəmi artırdım. Get-gedə cəhalətim azaldı. Yavaş-yavaş xəyalət və təsəvvüratımın puçluğu 
aydınlaşdı və gördüm ki, dünyanın yüksək mənsəbləri çox alçaqdır və bizim əziz saydığımız 
tədbirlər bir sərxoşun ağıl sınamasına bənzər; çünki mal və dövlət hər halda puç olacaq, ixtiyar 
və iqtidar əldən gedəcəkdir... Şəxsi ləyaqət olmadan, nəsəb və sülalə şərafəti qürbətdə naməlum, 
Vətəndə isə məzəmmətə məruzdur. Bunları təkyə etmək mənasızdır, etibar ediləcək və 
arxalanacaq bir dövlət varsa, o da hər halda elm və ədəbdən ibarətdir.” 
 
 Qalan ömrü keçirərəm firavan, 
 Şükr edərəm allahıma hər zaman. 
       Qüdsi, xoşdur Əmsar adlı məskənin, 
       Şəhərlərdən çox üstündür öz kəndin. 
 
  
 
 
 
 26
BAKIXANOV QARDAŞLARI 
 
Xalqımızın elə oğulları var ki, onların tərcümeyi-halı, keçdiyi şərəfli yol təkcə özlərinə və 
öz nəslinə məxsus deyil. 
Belə oğulların, belə nəsillərin şərəfli əməli xalqın tarixinə dönüb, sətir-sətir, addım-addım 
öyrənilməyə layiqdir. 
Bakıxanovlar nəsli deyəndə biz ilk anda Abbasqulu ağa Bakıxanovu xatırlayırıq. Onun 
ədəbiyyatda, tarixdə, fəlsəfədə, maarif sahəsində və nəhayət, rus ordusunda hərbi xadim kimi, 
xalqımıza göstərdiyi əvəzsiz xidmətlərini ehtiramla yad edirik. Abbasqulu ağa Bakıxanov barədə 
tədqiqatçılarımız az-çox öz sözlərini deyiblər. Şübhəsiz ki, çox adama, geniş oxucu kütləsinə 
hələ də yaxşı məlum deyil ki, Bakıxanovlar nəslindən ötən əsrdə on yeddi nəfər hərbçi olub. 
Cəfərqulu ağa Bakıxanov, Həsən ağa Bakıxanov, Abdulla ağa Bakıxanov isə general kimi 
yüksək rütbəyə layiq görülüblər. Hətta Cəfərqulu ağa general-leytenant rütbəsinə qədər yüksəlib. 
Ötən əsrin iyirminci illərində hərbi xidmətə başlayan Cəfərqulu ağa 1799-cu ildə Bakının 
Əmircan kəndində anadan olub. Hərbi təhsilini əvvəl Dərbənddə, sonra isə Peterburqda alıb. 
Kiçik zabit rütbəsi ilə hərbi məktəbi bitirən Cəfərqulu ağa Müşkür mahalının naibi təyin 
olunur. 1824-cü ildə Qafqaz canişini general Aleksey Petroviç Yermolov ştabs-kapitan 
C.Bakıxanovun qüsursuz hərbi xidmətlərini nəzərə alaraq, komendantlıq dövründə alınıb 
dövlətin ixtiyarına keçirilmiş dədə-baba torpaqlarını Cəfərqulu ayağa qaytarmış və Hacı Ərəb 
kəndini ona bağışlamışdır. 
Cəfərqulu ağa Bakıxanov ilk döyüş sınağını 1826-28-ci illərdə Rusiya ilə İran arasında 
olan müharibədə keçmişdir. Quba süvari dəstəsinin komandiri kapitan Cəfərqulu ağa Salyanı, 
Zərdabı və Kür çayı sahilini İran basqınçılarından təmizləmişdir. Şamxor və Gəncə yaxınlığında 
gedən odlu döyüşlərdə C.Bakıxanov süvarisi şah qvardiyasından bir dəstəni əsir almışdı. Həmin 
günlərdə komandan İvan Paskeviçə göndərilən raportda yazılırdı: “Azərbaycan döyüşçüləri 
misilsiz qəhrəmanlıq göstərir və həmişə də ön sıralarda getməyə icazə verilməsini tələb edirlər”. 
Fərəhləndirici haldır ki, bu döyüşlərdə əlli səkkiz azərbaycanlı döyüşçünün qəhrəmanlığı 
orden və medallara layiq görülmüşdür. 
Müharibədən bir il sonra, 1829-cu il fevralın 8-də imperatorun sərəncamı ilə döyüşlərdə 
göstərdiyi qəhrəmanlığa görə mayor Cəfərqulu ağa Bakıxanov üçüncü dərəcəli bantlı “Müqəddəs 
Anna” ordeni ilə təltif olunur. 
Podpolkovnik Cəfərqulu ağa Bakıxanov uzun illər Dağıstan hərbi dairəsində qulluq 
etmişdir. O, dairənin komandanı general M.Z.Arqutinski ilə yaxın dost olmuşdur. General 
M.Arqutinski öz qeydlərində Cəfərqulu ağaya, onun qardaşı şair Abbasqulu ağaya səmimi 
münasibət bəslədiyini və dəfələrlə Qubada onların evində qonaq qaldığını iftixarla yazır. 
Abbasqulu ağa Bakıxanov isə “Gülüstani-İrəmin” yazılması səbəbi barədə” adlı şerində general 
Arqutinskini hörmətlə yad edir: 
 
Bir möhtərəm cənab üçün, ələ alıb qələmi, 
Çox həvəslə yazmışam bu Gülüstani-İrəmi. 
 
Qalsın bəlkə bu dünyada məndən ona yadigar, 
Hər baxanda fərəh versin qəlbinə bu xoş bahar. 
 
Bunda keçmiş məliklərdən, ruzigardan xəbər var, 
Bu kitabda çox hikmətli və qiymətli gövhər var. 
 
 
Yarandısa xahişilə Moisey Zaxariçin, 
Yazılmalı oldu, lakin bu əsərim xalq üçün. 
 
 27
1829-cu ildə Cəfərqulu ağa Bakıxanov Həzrə kəndinin çox da varlı   olmayan bəyi 
Xanbutayın qızı Çimnaz xanımla ailə qurur. Kiçik qardaşının xeyir işinə sevinən Abbasqulu ağa 
Bakıxanov Tiflisdən arvadı Səkinə xanıma yazırdı: 
“Əzizim, mehribanım! 
... Qardaşım Cəfərqulunun xeyir işi barədə bərk sevindim. Mən canla-başla bu işə 
razıyam. İstəyir xan, bəy, ya da başqa bir kəsin qızı olsun. Könlü necə istəyir, elə də etsin. Siz də 
bu barədə əlinizdən gələni edin. Pulum olsaydı belə bir xeyir iş üçün göndərərdim. Ancaq 
yoxumdur. Öz şallarından birini onun gəlininə bağışla. Artıq nə yazım. Siz qardaşımdan, 
qardaşım da sizdən muğayat olun. Bir-birinizə mehribanlıq eləyin. Analarımıza, qardaşlarımıza 
salam-dua yetirin. Bacım Xeyransa xanıma xüsusi salamım var. Günləriniz arzunuzca olsun. 
Abbasqulu”. 
1853-cü ildə Krım müharibəsi başlananda Cəfərqulu ağa Bakıxakov polkovnik kimi 
döyüşürdü. Onun bu müharibədəki igidliyi dördüncü dərəcəli “Müqəddəs Georgi Ordeni”nə 
layiq görülüb. Azərbaycanlılardan ibarət süvari dəstəsinin komandiri olan Cəfərqulu xana 
general-mayor rütbəsi verildi. 
Arxiv sənədlərində göstərilir ki, 1856-cı ildə II Aleksandrın tac qoyma mərasiminə 
tanınmış yerli feodallardan ibarət nümayəndələr göndərilmişdi. Nümayəndə heyətinin tərkibində 
Dərbəndin ali təbəqəsindən general-mayor Cəfərqulu ağa Bakıxanov, Darkin mahalından mayor 
Nurbahənd Hadi, Samur mahalından poruçik Qazi Əhməd Hacı oğlu, Qazıqumıq xanlığından 
kornet Həsən xan, Qaytaqdan poruçik Atambəy İbahoğlu, Tabasarandan podporuçik İsmayılbəy 
Mirzə Hadıoğlu vardı. 
Nümayəndə heyətinin başçısı general-mayor Cəfərqulu ağa Bakıxanov olmuşdur. 
XIX əsrin altmışıncı illərində Cəfərqulu ağa Quba qəzasında torpaq sahibkarlarından biri 
idi. General Cəfərqulu ağa Bakıxanov özünün şəxsi torpaqlarından əlavə 1855-ci ildə dövlətdən 
on beş il müddətinə yüz əlli desyatin torpaq icarəyə götürmüşdü. 
1863-cü ildə Cəfərqulu ağa Bakıxanov ordu heyətindəki nümunəvi xidmətinə görə 
general-leytenant rütbəsinə layiq görülmüşdür. 
Axtarışlarımız zamanı hələlik müəyyən edə bilmişik ki, ilk azərbaycanlı general-
leytenantımız Cəfərqulu ağa Bakıxanovdur. Bu, keçmiş rus ordusunda ən ali rütbələrdən biridir. 
Müasir ordu ilə müqayisə etdikdə general-polkovnik rütbəsinə bərabərdir. Bir faktı da 
xatırlatmaq yerinə düşərdi ki, Zaqafqaziya Rusiya ilə birləşəndə Qarabağ hakimi İbrahimxəlil 
xana və Cəfərqulu xan Şəkinskiyə də general-leytenant (1806-cı ildə) rütbəsi verilmişdi. Hərbi 
nizamnaməyə görə adlarını çəkdiyimiz hər iki general-leytenantdan Cəfərqulu ağa Bakıxanovun 
üstünlüyü ondadır ki, o, nizami orduda uzun illər xidmət etdikdən sonra əla və qüsursuz 
xidmətinə görə bu rütbəyə layiq görülmüşdür. Qarabağ hakimi İbrahimxəlil xanı və Şəki hakimi 
Cəfərqulu xanı isə çarizm öz tərəfinə çəkmək məqsədilə general-leytenant rütbəsi ilə təltif 
etmişdi. Bu faktı qeyd etməklə nə İbrahimxəlil xanın, nə də Cəfərqulu xanın xidmətlərini 
azaltmaq fikrində deyilik. Lakin döyüşən orduda general-leytenant kimi ali rütbəyə layiq 
görülmək böyük şərəfdir. Bu isə hər zabitə qismət olmur. 
General-leytenant Cəfərqulu ağa 1867-ci ilin sentyabr ayında Qubada vəfat etmişdir. 
Moskvadakı Mərkəzi Dövlət Ədəbiyyat və İncəsənət Arxivinin 191 nömrəli Yefremov fondunda 
həmin ildə “Vostok” qəzetindən köçürülmüş bir vərəq saxlanılır. Vərəqdə oxuyuruq: 
“Vostok” qəzetinin yazdığına görə keçən ay Qubada general-leytenant Cəfərqulu xan 
Bakıxanov vəfat etmişdir. O, sonuncu Bakı xanı Hüseynqulu xanın nəslindəndir. Hüseynqulu 
xanın nökəri 1806-cı ildə Sisianovu öldürmüşdür. Bakıxanovun cənazəsi Qubadan Bakıya Şıx 
vadisində dəfn olunmağa gətirilmişdir. Xanın dəfn mərasimi onun mənsəb və rütbəsinə layiq 
hərbi şərəflə təşkil olunmuşdur. Qubernator və onun şəxsi heyəti vidalaşmaq üçün Şamaxı 
yoluna gəlmişdilər. 
Mərasim hərbi matəm musiqisi və qaladan atılan yaylım atəşi ilə müşayiət olunmuşdur. 
Matəm dəstəsinin önündə bəziləri barabanlarla, bəziləri isə bayraq və müxtəlif ordenlərlə 
irəliləyirdilər. Onların ardınça mollaların müşayiəti ilə tabutda mərhumun cənazəsi aparılırdı. 
 28
Cənazənin yanınca qurşağa kimi çılpaq, sinələrinə və başlarına yumruqla döyən azərbaycanlılar 
gedirdilər. 
Mərhum xanla təntənəli vidalaşma Bayıl burnuna qədər davam etdi. Döyüşçülər orada 
dayandılar. Axırıncı hörmət əlaməti olaraq tüfənglərdən üç dəfə yaylım atəşi açdılar. Sonra xanın 
ordenləri onu məzara qədər müşayiət edəcək azərbaycanlılara verildi”. 
 
 
GENERAL HƏSƏN AĞA BAKIXANOV 
 
Cəfərqulu ağanın ölümündən sonra onun üç övladı qalmışdı: Həsən ağa, Əhməd ağa və 
qızı Nurcahan xanım. 
Oğlanlarının hər ikisi atasının yolu ilə gedib, onun hərbi işini davam etdirmişlər. Böyük 
oğlu Həsən ağa general-mayor, kiçiyi Əhməd ağa isə qvardiya polkovniki rütbəsinə qədər 
yüksəlmişdir. 
Həsən ağa Bakıxanov 1834-cü ildə Qubada anadan olmuşdur. On dörd yaşında Tiflis 
kadet korpusunu bitirən Həsən ağa hərbi təhsilini artırmaq üçün Peterburqdakı paj korpusuna 
daxil olur. Hərbi məktəbi müvəffəqiyyətlə bitirdikdən sonra o, xidmət etmək üçün Əlahiddə 
Qafqaz Ordusuna göndərilir. Dəfələrlə hərbi yürüşlərdə iştirak etdiyinə görə orden və medallarla 
təltif olunmuşdur. 
1894-cü ildə tərtib olunmuş bir arxiv sənədində general-mayor Həsən ağa Bakıxanovun 
təltif olunduğu orden və medallar qeydə alınmışdır. 
O, üçüncü dərəcəli Müqəddəs Vladimir, üzərində igidliyə görə yazısı olan dördüncü 
dərəcəli Müqəddəs Anna, ikinci və üçüncü dərəcəli Müqəddəs Stanislav, bundan başqa yüz on 
altı nömrəli ikinci dərəcəli hərbi fərqlənmə ordeni, Georgi lenti üzərində qızıl medalla, 
Müqəddəs hərbi Georgi ordeninin yüz illiyi şərəfinə buraxılmış bürünc medalla, 1877-1878-ci il 
müharibəsi xatirəsinə buraxılmış tunc bürünc medal və Qafqazda xidmətinə görə xaçla təltif 
olunub. 
Bir müddət İrandakı Rusiya səfirliyində xidmət etdiyinə görə Həsən ağa Bakıxanov 
həmin ölkənin ən ali ordeni olan “Şire-Xorşid” ordeninə layiq görülmüşdür. 
1856-cı ildə Həsən ağa, əmisi Abbasqulu ağa Bakıxanovun qızı Bikəxanımla ailə 
qurmuşdur. 1880-cı ildə isə general-mayor rütbəsində istefaya çıxan Həsən ağa Bakıxanov 
ömrünün axırınadək Qubada yaşamışdır. 
 
 
GENERAL ABDULLA AĞA BAKIXANOV 
 
Abdulla ağa Abbasqulu ağa Bakıxanovun ata bir, ana ayrı qardaşıdır. Onların atası II 
Mirzə Məhəmməd xan üç dəfə evlənmişdi. Birinci arvadı gürcü qızı Sofiyadan Abbasqulu ağa və 
Cəfərqulu ağa, ikinci arvadı Xeyransa xanımdan Qədir ağa, Mustafaqulu ağa, Cavad ağa və 
Abdulla ağa dünyaya gəlmişdi. Üçüncü arvadı Xanbikə xanımdan isə övladı olmamışdır. 
Cəfərqulu ağanın vəfatından sonra Bakıxanovlar nəslinin qanuni varisi Abdulla ağa 
olmuşdur.  
Etiraf etmək lazımdır ki, A.Bakıxanovun hərbi fəaliyyəti haqqında əlimizdə məlumat 
azdır. Hələlik onun general olmasını təsdiq edən iki arxiv sənədi var. Birincisi Azərbaycan 
Dövlət Tarix Muzeyindədir. Həmin sənəd 29 aprel 1894-cü ilə məxsusdur. Orada deyilir ki, 
1859-cu ildə qubalı zadəgan, polkovnik Ağabəy Sadıqov Quba qəzasındakı Xudat adlı kəndini 
hazırda general-mayor rütbəsində olan Abdulla ağa Bakıxanova dövlət qanunu ilə satmışdır. 
İkinci sənəd isə Respublika Əlyazmaları İnstitutunda saxlanan general-mayor Abdulla 
ağa Bakıxanovun görkəmli maarifpərvər Həsən bəy Zərdabiyə yazdığı məktublarıdır. Birinci 
məktubda - 4 may 1873-cü ildə general Abdulla ağa yazır ki, qəzet nəşr etmək xəbərini eşidəndə 
sevindim. Sizə mətbəə açmaqdan ötrü min manat vəsait göndərirəm. 24 oktyabr 1873-cü il tarixli 
ikinci məktubunda isə general-mayor Abdulla ağa Bakıxanov Zərdabiyə bildirir ki, “Əkinçi”ni 
 29
çıxartmaq üçün heç şeydən, xüsusilə maddi çətinlikdən çəkinməsin, lazım gələrsə əlavə yenə pul 
verməyə hazırdır. 
Qəzetin kütlələrə, xüsusilə Azərbaycan xalqına böyük kömək edəcəyini yaxşı başa düşən 
general Abdulla ağa Bakıxanov müxtəlif idarələrə müraciət edib “Əkinçi”nin çıxması üçün var 
qüvvəsi ilə çalışmışdır. Zərdabiyə isə abunəçi toplamaqda çar çinovniklərini “narahat” etməməyi 
məsləhət görmüşdür. Məktubların məzmunundan məlum olur ki, maarifpərvər Zərdabi ilə 
general A.Bakıxanov yaxın dost olmuşlar. 19 iyul 1875-ci il tarixli məktubunda o yazırdı: 
 
“Əziz və istəkli Həsən bəy! 
Sizin məktubunuzu Tiflisdə aldım. Qəzetin nəşri haqqında elan isə Qubada mənə məlum 
oldu. Ona görə də mən Tiflisdən məktub yazmaq imkanından məhrum oldum. 
Qubaya gəldikdə öyrəndim ki, Əhməd ağa onları paylamış, bir neçə nüsxəni isə özündə 
saxlamışdır. Elə burada da öyrəndim ki, elanların paylanması üçün, siz hökumətə müraciət 
etmisiniz və onların vasitəsi ilə abunəçi toplamısınız. Onu da deməliyəm ki, yuxarı dairələri 
narahat etməkdənsə qəzetin labüdlüyünü dərk etdirmək yolu ilə abunəçilər axtarmaq daha yaxşı 
olardı. Onda xeyrini dərk edən xalq könüllü olaraq sizin qəzeti qəbul edərdilər. Qəzet möhkəm 
zəmin üzrə yayılardı. 
Nə isə, bu mənim şəxsi mülahizəmdir. Ona görə də sizi vadar etmirəm. 
Hər halda mən sizin tədbirə kömək etməyə çalışacağam. Allah eləsin ki, müsəlman əhalisi 
arasında savadlanma geniş yayılsın. Sonra sizin qəzetin sadiq abunəçiləri olacaqdır. O zaman 
sizin qəzetin xalq kütlələrinə mənfəət gətirəcəyini inamla söyləmək olar. 
Başladığınız işdə sizə səmimi qəlbdən muvəffəqiyyət arzulayıram. Baxmayaraq ki, ilk 
vaxtlar bəzi uğursuzluqlar da ola bilər. Yaxşı, olar ki, ruhdan düşməyərək   həmişə   olduğu   
kimi xeyirxah işi inamla davam etdirəsiniz. 
 
Sizin sadiq nökəriniz A.Bakıxanov. 
 
İki nüsxə   göndərin: birini mənim, o birini isə Əhməd ağanın adına”. 
19 iyul 1875-ci il. Q u b a. 
 
1877-ci il iyunun 23-də “Əkinçi” qəzeti birinci səhifəsində belə bir elan dərc etmişdi: 
“Cənab şahzadə sərəskər, Qafqazın ixtiyarında hesab olunan general Abdulla ağa 
Bakıxanov Bakı quberniyasına gəlib. Quba şəhərində olan zaman Qafqazda zəxmdar (yaralılar - 
Ş.N.) olan əsgərlər üçün oranın müsəlmanlarından 233 manat7 siyahı ilə cəm edib, iyun ayının 
üçündə qubernatora göndərib. Cənab qubernator isə o məbləği və siyahını cənab sərdarın 
övrətinin qofmeysteri Tolstoya göndərib ki, zəxmdar olanlara məsrəf olunsun”. 
Bakıxanovlar nəslinin sonuncu generalı Abdulla ağa Bakıxanov ömrünün sonlarını 
Tiflisdə yaşamışdır. O, 1878-ci ildə orada da vəfat etmişdir. 
Bir nəsildən, bir kökdən qanadlanan üç general oğlumuzun fəaliyyətindən sizə söhbət 
açdıq. Doğma Azərbaycanımızda belə adlı-sanlı nəsillər çox olub. Onların yetirdiyi sərkərdələr 
haqqında axtarışlarımızı davam etdiririk. Ümid edirik ki, general oğullarımızın həyatını, döyüş 
fəaliyyətini öyrənməkdə siz oxucular da bizə kömək edəcəksiniz. 
 
 
 
                                                 
7 Bu ianə 1877-ci ildə başlayan Rusiya-Türkiyə muharibəsinin Qafqaz cəbhəsində vuruşub yaralanmış 
azərbaycanlılardan ibarət suvari dəstənin əsgərlərinə göndərilmişdir. Elandan görünür ki, general Abdulla ağa 
qocalığına görə müharibədə iştirak etməsə də, arxa cəbhədə fəaliətini dayandırmamışdır. 
  
 
 30
GENERAL HƏSƏN BƏY AĞALAROV 
 
8 avqust   1944-cü il. Bu gün qəzet 
buraxdıq... 
Vətəndən gələn hədiyylər arasında  
rus ordusunun general-leytenantı Əliağa  
Şıxlinskinin “Xatirələrim” kitabına rast  
gəldim. Bu qoca generalın kitabı mənə çox  
gözəl təsir bağışladı. O bu kitabı ölümündən 
 bir qədər əvvəl diktə etmişdir. Ancaq hərbi 
 tariximiz üçün böyük əhəmiyyəti var. Azərbaycanın 
belə generalları çox olmuşdur. Hanı onların adı? 
Niyə onlar haqqında yazılmır? 
 
Məmməd Aranlı “Cəbhə   gündəliyi” 
 
Bir dəfə Azərbaycan Dövlət Tarix Muzeyində axtarış aparanda heç vaxt görmədiyim bir 
general şəklinə rast gəldim. Maraqlanıb kimliyini soruşdum. Muzeyin elmi işçisi Saraxanım 
Cavanşirova dedi ki, bu yaxınlarda əldə etmişik, haqqında çox az məlumatımız var. Deyilənə 
görə, portret yüz qızıl pula işlənib... 
General-mayor Həsən bəy Ağalarovun portreti naməlum rəssam tərəfindən çəkilib. 
Portretin hündürlüyü səksən beş, eni isə yetmiş santimetrdir. Yeni tarix fondunda saxlanan bu 
portretə zərli çərçivə o qədər gözəl yaraşıq verir ki, tamaşaçı bir müddət ondan ayrıla bilmir. 
“Qafqaz hərbi-tarix muzeyi”nin 1913-cü ildə nəşr etdiyi altı yüz otuz bir nömrəli “Soraq 
kitabçası”nı səhifə-səhifə vərəqləyirəm. Bu kitabçada inqilabdan əvvəlki yüksək rütbəli zabitlər 
və generallar haqqında məlumatlar var. Siyahı üzrə iki yüz qırx dördüncü bölmədə general-
mayor Həsən bəy Ağalarov, haqqında az da olsa məlumata rast gəlirəm. 
Həsən bəy Ağalarov 1812-ci ildə Tiflisdə zadəgan ailəsində anadan olub. O, 1830-cu ildə 
kadet korpusunu bitirdikdən sonra Qafqaz müsəlman-süvari polkunda xidmət edir. Az sonra 
bölük komandiri Həsən bəy Ağalarovun fərasəti və hərbi işdəki nizam-intizamı general-leytenant 
knyaz Vasili Osipoviç Behbudovun diqqətini cəlb edir. Ona görə də general, poruçik Həsən bəy 
Ağalarovu qərargah işləri üzrə ən yaxın köməkçisi təyin edir.  
 1833-cü ilin noyabrında azərbaycanlılardan ibarət Qafqaz süvari diviziyası Varşavaya 
ezam olunanda onun sıralarında general İsmayıl bəy Qutqaşınlı, Abbasqulu ağa Bakıxanovun 
kiçik qardaşı general-mayor Cəfərqulu ağa Bakıxanov, kapitan Həsən bəy Ağalarov da vardı. 
1840-cı ildə ştabs-kapitan rütbəsində olan Həsən bəy əla xidmətinə görə üçüncü dərəcəli 
müqəddəs Stanislav ordeni ilə təltif olunur. 1849-cu ildə onun alayı Debreçin şəhəri uğrunda 
gedən döyüşlərdə macarların bir rotasını darmadağın edib dörd topunu alanda polkovnik Həsən 
bəy Ağalarov döyüşdə göstərdiyi igidliyə görə dördüncü dərəcəli “Müqəddəs Georgi ordeni”nə 
layiq görülür. 
1852-ci ildə isə polkovnik Həsən bəy Ağalarov Qafqaz müsəlman süvari polkunun 
komandiri təyin olunur. Bir il sonra Krım müharibəsi başlananda Qafqaz oğulları da silaha 
sarıldılar. Xüsusi döyüş dəstələri yaradıldı. “1853-56-cı il Şərq müharibəsinin təsviri” kitabının 
müəllifi A.F.Qeyrot yazır ki, təkcə gəncəlilərdən ibarət iki süvari dəstəsi yaradılmışdı. Onların 
ümumi sayı min nəfər cəsur atlılardan ibarət idi. Bu süvarilər hansı cəbhəyə göndərilirdisə, ordan 
igidlik və rəşadətləri haqqında xoş sözlər eşidilirdi. 
1853-cü il noyabrın 2-də Bayandur kəndi uğrunda döyüşlərdə general-mayor İlya 
Orbelianinin komandanlığı altında qafqazlılar mərdlik və mətanətlə döyüşürdülər. Bu döyüşlərdə 
gürcü Kavtaradzenin və azərbaycanlı Ağalarovun əsgərləri xüsusilə fərqlənirdilər. Bütün 
hücumları dəf edən rus və azərbaycanlı döyüşçülərin sarsılmaz dəyanəti düşməni qorxuya 
salacaq dərəcədə heyrətləndirdi. 
 31
Tarixçi A.F.Qeyrot kitabının 191-192-ci səhifələrində Bayandur kəndi yaxınlığında 
gedən ölüm-dirim vuruşmasında mərd babalarımızın hünərindən iftixarla söhbət açır: 
“Orbeliani dəstəsi gözlənilmədən 40 topdan atılan güclü atəşlə qarşılandı. Rus 
artilleristləri dərhal cavab atəşi atdılar, lakin qüvvələr bərabər deyildi. Güclü top atəşi və düşmən 
süvarilərinin hücumu başlandı. İkinci Azərbaycan süvari dəstələri top atəşi ilə müdafiə olunan 
düşmən atlılarının güclü hücumuna məruz qaldı. Tixotski özünün draqun diviziyası ilə vaxtında 
azərbaycanlı döyüşçülərin köməyinə çataraq düşməni cəhdlə əzməyə başladılar. Draqun 
diviziyasının və Azərbaycan atlılarının zərbələri altında əzilən düşmən süvariləri qaçmağa üz 
qoydular”. 
1857-ci ildə general-mayor rütbəsinə layiq görülən Həsən bəy Ağalarov Qafqaz əlahiddə 
ordusunun zabiti kimi ömrünün axırına qədər döyüşən hissələrdə hərbi borcunu şərəflə yerinə 
yetirmişdir. 
General Həsən bəy Ağalarovun sənədləri ilə tanış olduqda görürük ki, o, Tiflisdə yaşayan 
mütərəqqi fikirli Azərbaycan ziyalıları ilə dostluq etmişdir. O zaman canişinlikdə müşavir və 
tərcüməçi işləyən Ağabəy Yadigarovla, general-mayor İsrafil bəy Yadigarovla, general İsmayıl 
bəy Qutqaşınlı ilə böyük dramaturq Mirzə Fətəli Axundovla və görkəmli şairimiz Qasım bəy 
Zakirlə yaxından əlaqə saxlamışdır.   
Məşhur şairimiz Qasım bəy Zakir 1850-ci ildə nahaq böhtana  düşüb, sürgün ediləndə 
general Həsən bəy Ağalarov şairi xilas etmək üçün xeyli çalışmışdır. Zakir bir şerində  xeyirxah 
insan, cəsur bir əsgər kimi yad edir: 
 
Həvadisi-dövran gərdişi-fələk, 
Salmışdı binəyə kəbki8 yepələk: 
Tülək tərlan kimi, qafil Həsən bəy, 
Şığıyıb çənginə götürdü bayaq. 
 
 
 
YADİGAROV QARDAŞLARI 
 
Talışinskilər nəslindən də general olduğunu eşitmişdim. Bakıda onlardan heç kimi tapa 
bilməyib, Lənkərana yollandım. Lənkəranda öyrəndim ki, general Mirkazım bəy Talışxanovun9 
nəvələrindən biri Rəna xanım Axundzadə Bakıda yaşayır. Generalın sorağıyla Rəna xanımın 
qonağı oldum. 
Rəna xanım Axundzadənin ötən əsrə məxsus ailə albomundakı üç şəkil diqqətimi cəlb 
elədi. Şəklin birində Birinci dünya müharibəsi illərində qoca bir general səngərdə təsvir 
olunmuşdu. Ancaq şəxsiyyəti məlum deyildi. Albom sahibi dedi ki bəlkə də Əliağa Şıxlinskidir, 
dəqiq bilmirəm. Bu mülki geyimdə olan da Yadigarovdur. Axı, bizim nəsil Borçalı 
Yadigarovlarla qohum olub. Hansı Yadigarovdur, onu da bilmirəm. Bu səkkiz nəfərin təsvir 
olunduğu şəkildə isə babam Mirkazımxan ailəsi ilədir. Bunların hamısı mənim yaşımdan çox-
çox əvvəl yaşamış adamlardır. 
Şəkillərin üzünü çıxartdırmaq üçün Rəna xanımdan icazə istədim. Səngərdə təsvir olunan 
generalın Əliağa Şıxlinski olmasını heç bir qohumu - nə xalq yazıçısı İsmayıl Şıxlı, nə də 
Gövhər xanım Usubova təsdiq elədi. Həqiqətən də şəkildəki generalın Şıxlinskiyə oxşarlığı 
demək olar ki, yox idi... Sonralar məlum oldu ki, Birinci dünya müharibəsi illərində təsvir olunan 
general da elə Mirkazım bəy Talışxanovdur. 
Yadigarovlar Borçalının Təkəli kəndindən olublar. Bu əsilzadə nəslin üç oğlu haqqında 
məndə az-çox məlumat vardı. Onların hər üçü hərbçi olub. Rusiya-İran, Rusiya-Türkiyə və Rus-
                                                 
8 Kəbki – kəklik 
 
9 İnqilabdan əvvəlki sənədlərin hamısında generalın ad-familiyası belə göstərilir. 
 
 32
yapon müharibələrində qeyrətlə vuruşub ad-san qazanıblar. İnqilabdan əvvəl rus hərb tarixçisi 
M.İ.Boqdanoviç və hazırda Moskvada yaşayan həmyerlimiz, polkovnik, tarix elmləri doktoru 
Hacımurad İbrahimbəyli bu qardaşlardan birinin - İsrafil bəy10 Yadigarovun döyüş 
şücaətlərindən iftixarla bəhs etmişdir. Qazax, Borçalı aşıqları İsrafil bəyin Qars və Ərzurumdakı 
qeyri-adi qəhrəmanlığı haqqında dastan da qoşublar. 
1853-cü ildə Krım müharibəsi başlananda podpolkovnik İsrafil bəy Yadigarov 
azərbaycanlılardan ibarət min nəfərlik süvari müsəlman briqadası komandirinin müavini 
olmuşdur. Bir il sonra Kürək dərə döyüşlərindəki hərbi məharətinə görə ona polkovnik rütbəsi 
verilir. Borçalılardan ibarət könüllü yığma ovçu” döyüşçülər təşkil edən İsrafil bəy ordunun 
tərkibində ikinci süvari Azərbaycan alayı təşkil edir. 
1854-cü il avqustun 19-da döyüşən ordu korpusunun komandanı Əlahiddə Qafqaz 
korpusunun komandanına göndərdiyi bir məlumatda yazırdı: 
“Bu gün möhkəm və dəhşətli bir hücum oldu. Düşmən müdafiə olunmağa cəhd 
göstərirdi. Lakin onlar polkovnik İsrafil bəy Yadigarovun süvarilərinin hücumuna davam gətirə 
bilmədilər. Düşmənin sol cinahı yarıldı. Draqunlar, kazaklar, ikinci Azərbaycan süvariləri və 
gürcü drujinası sürətlə irəli atılıb onları döyüş səhnəsindən sildilər”. 
Arxiv sənədləri göstərir ki, 1855-ci ilin iyul ayında polkovnik İsrafil bəy Yadigarov Şəki 
və Şamaxı könüllülərindən təşkil etdiyi süvari alayla Qars üzərinə olan qəti hücumda bir neçə 
dəfə fəal iştirak etmişdir. Bu müharibədə qeyri-adi qəhrəmanlığa görə təltif olunan 350-dən çox 
azərbaycanlı arasında polkovnik Yadigarov da vardı. Onun döyüş xidmətləri dördüncü dərəcəli 
müqəddəs Georgi ordeninə layiq görülmüşdü. 
Polkovnik, tarix elmləri doktoru Hacımurad İbrahimbəyli Krım müharibəsində rus hərbi 
xadimlərinin xidmətindən danışarkən haqlı olaraq yazır: 
“Krım müharibəsi dövründə milli Qafqaz hərbi xadimləri içərisindən çıxmış hərbi rəisləri 
Rusiyanın şöhrətli hərbi xadimləri ilə bir sırada yanaşı qoysaq, səhv etmərik. Onların sırasına 
azərbaycanlı general-mayor İsmayıl bəy Qutqaşınlını, Mənsur ağa Vəkilovu, polkovnik İsrafil 
bəy Yadigarovu, polkovnik Ağayevi, kürd podpolkovniki Cəfərağa Əlibəy ağa oğlunu, gürcü 
generalı Andronikaşivilini, kabardin polkovniki Sultan Qazi Gərayı, osetin polkovnik 
Kondukovu, Dudarovu və başqalarını aid etmək olar”. 
İndiyədək heç bir arxiv sənədində inqilabdan əvvəlki hərbi-tarixi əsərlərdə polkovnik 
İsrafil bəy Yadigarovun general-mayor rütbəsi alması haqqında məlumata rast gəlməmişik. Bu 
barədə əlimizdə bircə tutarlı fakt var11. Onu da ilk dəfə Azərbaycan SSR EA Tarix İnstitutunun 
baş elmi işçisi, tarix elmləri doktoru Tofiq Vəliyev üzə çıxarıb. T.Vəliyev SSRİ Mərkəzi Dövlət 
Tarix Arxivindən və XIX əsrin dövri mətbuatından topladığı yeni materiallar əsasında yazdığı 
“Naməlum səhifələr” məqaləsinin (“Ədəbiyyat və incəsənət” qəzeti, 16 yanvar 1981-ci il) bir 
yerində qeyd edir ki, məhkəmə materiallarından müəyyən olur ki, Əlimərdan bəy 
(M.C.Topçubaşovun atası - Ş.N.) Borçalı ağalarından birinin qızını almışdı. Çox güman ki, 
sonralar onun II İrakli sarayına düşməsində arvad qohumlarının böyük rolu olmuşdur. Mirzə 
Cəfər Topçubaşovun dayısı uşaqlarından saray müşaviri Ağa bəy və general-mayor İsrafil bəy 
Yadigarovlar, Hüseyn ağa Abbas bəy oğlu və Əsmət xanım Vəzirova onun “varisləri” sifəti ilə 
qalmış mal-dövlətə iddiaçı idilər”. 
Yadigarovlar haqda araşdırmalar aparsaq görərik ki, tariximizin müxtəlif qatlarında bu 
nəslin oğullarının layiqli izi var. 
Əvəzsiz tarixçimiz Abbasqulu ağa Bakıxanov məşhur “Gülüstani-İrəm” əsərində 
Yadigarovlar nəslinin ulu babasından söhbət açır: 
... “Fətəli xan, Azərbaycan və bəlkə də, bütün İran işlərin” intizama qoymaq xəyalı ilə 
Gürcüstan valisi İrakli xanla görüşüb məsləhətləşmək binasını qoydu. İrakli xan da Sadıq bəy 
                                                 
10 Arxiv sənədlərindən və borçalıların söhbətlərindən məlum olur ki, iki İsrafil bəy Yadigarov olub. Baba və  
nəvə ( - Ş.N.).  
 
11 Sonralar “Kabkazckij calendar” məcmuəsinin 1873-74-cü il nömrələrində İsrafil bəy Yadigarovun general-mayor 
rütbəsi alması faktına rast gəldim. ( - Ş.N. ) 
 33
Yadigar oğlunu səfir sifətilə Fətəli xanın yanına göndərdi. O, qədim valilər nəslindən yadigar 
qalıb... Onun oğul və nəvələri indi də Tiflisdə yaşamaqdadırlar. Səfir Sadıq bəy Nuxada (Şəkidə 
- Ş.N.) xanın hüzuruna gəlib, hədsiz lütf və mərhəmətə nail oldu”. 
1978-ci ilin oktyabrında Tbilisidə ezamiyyətdə olanda akademik Paata Vissarionoviç 
Ququşvili ilə görüşdüm. Gürcüstanda onu bizim böyük şairimiz Səməd Vurğunun yaxın dostu 
kimi tanıyırlar. Söhbətimiz istər-istəməz iki qardaş xalqın qədim dostluğundan, onların 
yadellilərə qarşı birgə mübarizəsindəa düşdü. Paata Vissarionoviç dedi ki, 1795-ci ildə Qacar 
Tiflisə hücum edəndə Gürcüstanda yaşayan Azərbaycanlılar da şah ordusuna qarşı şücaətlə 
vuruşublar. Onlardan biri Sadıq bəy Yadigar oğlu idi, biri də Xudu bəy Borçalinski. Xudu bəy 
Borçalinski II İraklinin ən yaxın dostu olub. Ən çətin anlarda belə II İrakli Xudu bəyə inanıb. 
Hətta bir gürcü sərkərdəsini qoşun başçılığından azad edib, əvəzində Xudu bəyi təyin edir. Bizim 
gürcü tədqiqatçıları indi də bu əhvalatı qeyri-adi bir fakq kimi danışırlar. Xudu bəy də 
Yadigarovlardandır. 
Mən 1928-ci ildə “Gürcü kitabı” (1629-1929-cu illəri əhatə edir) adlı əsərini yazanda bu 
fakta arxivdə rast gəldim. 
Xalqımıza təmənnasız bir sevgi bəsləyən ağsaqqal akademik Paata Vissarionoviç 
sevinclə: 
- Hə, yadıma bir fakt da düşdü, - deyib söhbətinə davam etdi. - Ağa Məhəmməd şah 
Qacar Tiflisə yeriməmiş II İrakliyə hədələyici bir məktub göndərir. Qacar məktubunda yazıb 
tələb edir ki, 1783-cü ildə ruslarla bağladığı müqaviləni pozsun. Əgər əmrimi yerinə yetirməsən 
onda mənim qoşunum Gürcüstanda rus və gürcü qanından Kür kimi bir çay axıdacaq. 
II İrakli hiss edir ki, onun ölkəsinə çox güclü və dəhşətli fəlakət gəlir. Ona görə də 
ailəsini salamat qalmaq üçün Tuşetə göndərməli olur. Bu vaxt çətin dağ yolları ilə II İraklinin 
arvadı Darecan xanımı və uşaqlarını müşayiət edən Xeyransa xanım Yadigarova və bir neçə 
başqa azərbaycanlı qadın olub. Bu fakta mən “Kavkaz” qəzetinin 1854-cü ildə nəşr olunmuş 
nömrələrində rast gəlmişəm. 
Azərbaycan Dövlət Tarix Muzeyinin arxivindən əldə etdiyimiz bir sənəd 1846-cı ilə 
məxsusdur. Həmin ilin may ayında Qafqaz canişini knyaz M.S.Vorontsov raportla çar I Nikolaya 
bildirir ki, Lori dərəsindəki kəndlərin Sadıq bəy Yadigarovun ixtiyarında qalmasına icazə versin. 
M.S.Vorontsovun raportu: 
“Əvvəllər Körpülü kəndində köçərilərin müvəqqəti məskunlaşmasına baxmayaraq, gürcü 
çarları İrakli və Georgi tərəfindən bu kəndin Sadıq bəy Yadigarova bağışlanması haqqında ona 
fərman təqdim olunmuşdu. Bununla bərabər çarlar ətrafdakı xristian və Azərbaycan kəndlərini 
də onlara bağışlamışdı və indiyədək də həmin kəndlər Yadigarovların tamamilə ixtiyarındadır”. 
Dekabrın altısında imperator M.S.Vorontsova cavab məktubunda yazır ki, Lori 
dərəsindəki torpaqların Gürcüstanda yaşayan əsilzadə azərbaycanlıların ixtiyarında qalmasına 
etiraz etmir. 
Nə İsrafil bəyin, nə Sadıq bəyin, nə də Həsən bəy Yadigarovun fotoşəklinə indiyədək rast 
gələn olmayıb. Bəs Rəna xanımın göstərdiyi şəkildəki mülki geyimli hansı Yadigarov idi?  
Təkəli kəndindən Bakıda yaşayan bir neçə ağsaqqal və ağbirçəklə görüşdüm. Şəkli kimə 
göstərdimsə tanıyan olmadı. Borçalıya getdim. Təkəlinin qocaman sakinləri Hüseyn Eyyubovla, 
Əli Qurbanovla görüşdüm. Ötən əsrin səksəninci illərində şəkildə əbədiləşən Yadigarovu heç 
kim tanımadı. 
Vaxtilə Borçalı mahalının adlı-sanlı nəsillərindən biri olan Yadigarovlardan indi bu 
obada bir nəfər belə qalmayıb. Otuz yeddinin qara günləri bu nəslin oğullarını pərən-pərən salıb. 
Amma qeyrətli Yadigarov qardaşları haqqında qocaların sinəsi dastana sığışmayan əhvalatlarla 
doludur. Gümrüdən (indiki Leninakan şəhəri - Ş.N.) Sınıq körpüyə, Borçalıdan isə Cəlaloğluya 
(İndiki Stepanavan şəhəri - Ş.N.) qədər olan torpaq sahələri Yadigarovların ixtiyarında olub. 
İkimərtəbəli, on iki otaqlı Yadigarovların şəxsi evi indi kəndin orta məktəbidir. Kənddəki 
dəyirmanı, məscid binasını da bu qardaşlar tikdiriblər. İndi dəyirmandan çörəkxana kimi, 
məsçiddən isə mədəniyyət evi kimi istifadə olunur. 
 34
- İsrafil bəy ucaboylu, enlikürəkli, qarayanız adam idi. Hüseyn dayı ilə birgə 
Yadigarovların həyətini, bərbad hala düşmüş bağlarını gəzirik. O, mənə nəvə İsrafil bəydən 
söhbət açır.. - Bəy İngiltərədən bir at gətirtmişdi. Od parçası idi. Mən onda gənç idim, on dörd-
on beş yaşım ancaq olardı... Atam, əmilərim danışardılar ki, rus-yapon müharibəsində İsrafil bəy, 
döyüşlərin birində yaponların topunu qılınc gücünə əsir almışdı. 
Qafqaz süvari briqadasının tərkibində vuruşan mayor İsrafil bəy Yadigarov (nəvə) 1905-
ci ildə zabitlərə məxsus müqəddəs Georgi ordeninin ikinci dərəcəsi ilə təltif olunmuşdur. O, 
böyük dramaturqumuz Mirzə Fətəli Axundovla yaxın dost olmuşdur. 
1916-cı ildə çar soldatları kasıb kəndliləri çox incidirmişlər. Ağır vergi, müharibəyə əsgər 
toplanışı camaatı cana doydurubmuş. Yanı soldatlı pristav, uryadnikli qubernator kəndi çapıb 
talayırmış. Qaçağanlı Mustafa Tağı oğlu, Məmmədtağı Axundoğlu və Qasımlı Kərəm 
qubernatorun iki soldatını öldürürlər. Az keçmir ki, iki polk əsgər Qaçağan kəndini mühasirəyə 
alıb kasıb kəndliləri döyür, işgəncə verib cinayətkarları tələb edir. Kəndin bir neçə bəyi, hətta 
ortancıl qardaş Sadıq bəy Yadigarov da qubernatordan təvəqqe edir ki, camaatı nahaqdan 
incitməsin. Həsən bəy kənddə yox imiş, Tiflisdə imiş. Ona xəbər göndərirlər. O, dərhal kəndə 
gəlir. Çamaatı döydürən qubernator faytondan general düşdüyünü görüb özünü yığışdırır. 
Həsən bəy: - Bu nə özbaşınalıqdır, mənim kəndimdə? 
Qubernator: 
- Əlahəzrət, mən onlardan soldatları    öldürən cinayətkarları tələb edirəm. 
- Cənab qubernator, siz kasıb kəndlilərə vurduğunuz zərəri ödəyin, mən də bu saat sizin 
öldürülmüş əsgərlərin qan pulunu artıqlaması ilə verərəm. O ki, qaldı cinayətkar kəndlilərin sizə 
divan üçün verilməsinə... Nə qədər ki, mən sağam, siz onları (heç vaxt ala bilməyəcəksiniz... 
Dodaqaltı donquldanan qubernator: 
  - Əlahəzrət, məndə o qədər pul hardandı? 
  - Onda gedin işi divan-məhkəməyə verin... 
Suyu süzülən qubernator əsərləri də yığıb kəndi tərk edir. Bir daha geri qayıtmır. 
Ağsaqqal Hüseyn Eyyuboğlunun söhbəti: 
- İnsani keyfiyyətlərə məxsus olan Həsən bəy çox rəhmli və səxavətli adam idi. 
Kəndlilərə icarəyə verdiyi yerin bəhrəsini məhsula görə alardı. Bacarıb verə bilməyənlərə, külfəti 
çox olanlara güzəştə gedərdi. Həyat yoldaşı Rüxsarə xanım əmisi qızı idi. Atalar məsəlidir,  ərlə 
arvadın torpağı bir yerdən götürülər. Həsən bəy kimi Rüxsarə xanım da kəndin, Borçalı 
mahalının bütün xeyir-şər işlərində iştirak edərdi. Kasıb da, ortabab da bəyin bəzəkli faytonunda 
gəlin gətirər, qız köçürərdi. Onlar heç kəsdən, heç nəyi əsirgəməzdilər. Xoşxasiyyət və rəhmli 
Rüxsarə nənə kənd qızlarının toylarına gedər, qız-gəlinlərə hədiyyə alardı. Toyun bəyinə isə 
hədiyyəni Həsən bəyin özü alardı. Kasıblar üçün ayrıca qazan asdırardılar, onları yedizdirib-
içirdərdilər. 
Sadıq bəy Yadigarovun arvadı gürcü qızı idi. Üç oğlu vardı: Arçil bəy, Vəli bəy və 
Davud bəy. Otuz yeddinci il onları kəndimizdən yox, bütün ölkədən didərgin saldı. Heç kəsə də 
pislikləri dəyməmişdi. Çox sadə, əliaçıq adamlardılar: rəiyyətlə rəiyyət, bəylə bəy idilər. 
Deyirlər, Sadıq bəyin kiçik oğlu Davud bəy bir neçə il əvvəl gəlib nənəsinin qəbrini 
ziyarət edib. Deyib ki, Zestafoni şəhərində yaşayır. Azərbaycanlı familiyası ilə ona dinclik 
vermirmişlər. Ona görə də Davud Sadıqoviç Yadigaraşvili olub. 
İllər nə qədər amansız və sərt olsa da bu əsilzadə nəslin oğullarının əvəzsiz xidmətini nə 
hafizəmizdən silə bilib, nə də daş yaddaşlardan. Tbilisindən Gəncəyə qədər elə bir məclis yoxdur 
ki, onların adı anılıb, sözləri danışılmasın. Tiflis də imarəti, Borçalıda yurdu, qədim Gəncədə 
səxavəti qalıb bu nəslin oğullarının. Əgər yolunuz Gəncəyə düşsə XVII əsrdə inşa edilmiş 
“İmamzadə” kompleksinə baş çəkin. Bu qədim memarlıq abidəsinin giriş qapısındakı qızılı 
rəngli yazıları oxuyun: 
“1296-cı ildə (1917-ci ildə) Tiflisin Borçalı qəzasından olan mayor İsrafil bəy Yadigarov 
bu müqəddəs qəbrin günbəzini öz pulu ilə ucaltdırmışdır”. 
 35
Burda kiçicik bir haşiyə çıxıb XIX əsrin əvvəllərində yaşayıb-yaratmış qazaxlı şair 
Mustafa ağa Arif Şıxlinskinin Borçalı bəyləri haqqında olan bir şeri ilə oxucuları tanış etmək 
istəyirəm. 
“Yeni dövrün möcüzəli məxluqu” titulunu qazanmış general Aleksey Petroviç Yermolov 
Qafqaza hakim təyin olunan gündən yerli bəylərdən, ziyalılardan çar hökumətinə dönüklüyə görə 
şübhələnənləri dəstə-dəstə Sibirə sürgün etdirirdi. Mustafa ağanın sürgündən yazdığı 
“Düşmüşəm” qoşmasından məlum olur ki, bəylərdən biri namərdlik edib nahaqdan onun üzünə 
durub şər atmışdır. Buna görə də hökumət onu zaval təriqi ilə Rusiyaya sürgün etmişdir. 
“Ağlaram” qoşmasında isə Mustafa ağa Arif Qazax, Şəmşəddin və Borçalı bəylərinin mərdliyini, 
on dörd il həsrətini çəkdiyi sərçeşməli bulaqlarımızı, süsənli-sünbüllü dağlarımızı tərənnüm edir. 
Bu tuthatut günlərdə Borçalı bəylərinin elinə, obasına sadiq qaldığını, ağır günlərdə, namərd 
zəmanədə möhkəm və dönməz olduqlarını iftixarla yazır: 
 
 
Qaldı paydar Borçalının bəyləri, 
Meydan günü bir-birindən yegləri, 
Mehman qarşısına mərd gəlməkləri, 
Yadıma düşəndə onlar, ağlaram! 
 
Hanı Qazax? Mehribanlıq gedibdir, 
Ağalıq, sultanlıq, xanlıq gedibdir, 
Nücəbədan alişanlıq gedibdir, 
İtibdir şövkətü şanlar, ağlaram! 
 
Təkəli kəndinin üst yanında kiçicik bir təpə var. Əsrləri yola salmış Babkər dağının 
ətəyindəki bu boz təpədə, salxım söyüdlər altındakı məzarda bir igid, bir bəy uyuyur. Vaxtilə 
onun kəhəri Suqovuşanda kişnəyəndə Gümrüdə bəd xəyallara düşənlər diksinib qorxardı. Bu 
kişnərtindən Çubuxlunun göy yaylaqları, Cəlaloğlu meşələri lərzəyə gələrdi. Lori dərəsinin 
yalçın qayaları bu kəsilməyən kişnərtidən əks-səda verərdi. İndi bu təmtəraqsız məzar daşında 
çox qısa bir yazı var: general-mayor Həsən bəy İsrafil ağa oğlu Yadigarov, 1854-1934”. 
Çoxdan unudulmuş general babamızın məzarını gec də olsa yad etdik. Ruhuna rəhmət 
oxuduq. Dağılıb talan olmuş həyət-bacasına baş çəkdik. Ovlağından ötüb keçdik. Vaxtilə tərlan 
ilə şikar elədiyi süsənli-sünbüllü dağlarını gəzdik. Gəzdikçə kövrələ-kövrələ əzabkeş şair 
Mustafa ağa Arif Şıxlinskinin şerinə üz tutduq. 
 
Ellərimiz vardı bəyli-paşalı, 
Dağlarımız vardı əlvan meşəli. 
Süsənli, sünbüllü, tər bənövşəli 
Qaldı bağlar, xiyabanlar, ağlaram! 
 
 
NƏRMİN  XANIMLA  KİÇİK MÜSAHİBƏ 
 
General babasının sənədləri ilə tanış olmaq üçün Rəna xanımla yenidən görüşdüm. O 
dedi ki, Yadigarovun şəklini Azərbaycan Dövlət Tarix Muzeyinin elmi işçisi Nərmin xanım 
Tahirzadəyə göstərin, bəlkə o tanıdı. Məncə o, mərhum Sara xanım Talışinskaya-Xurramoviçlə 
görüşmüşdü. Sara xanım general Mirkazım xanın qızı idi. O, inqilabdan əvvəl Kiyev 
Universitetinin hüquq fakültəsini bitirmişdi... 
Belə axtarışlarda həmişə köməyimə çatan xeyirxah Nərmin xanım məni neçə aylıq 
intizardan qurtardı. Şəklə baxan kimi: 
- Bu, Ağabəy Yadigarovdur, - dedi, - Rusiyada təhsil   almış ilk azərbaycanlı ziyalılardan 
biridir. M.F.Axundovun əlifba islahatı haqqında olan məktublarının birində Ağabəy 
 36
Yadigarovun adının çəkilməsinə baxmayaraq, onun həyat və fəaliyyəti 1966-cı ilə qədər 
öyrənilməmişdi. Mən elmi işimlə əlaqədar Gürcüstan, Moskva və Leninqrad arxivlərində 
işləyəndə Ağabəyin fəaliyyəti haqqında material toplaya bildim. Həmin  ili akademiyanın “Elmi 
əsərlər”ində  “Peterburq   universitetinin ilk azərbaycanlı məzunu” adlı elmi məqalə ilə çıxış 
etdim. 
- Nərmin xanım, ötən əsrin əvvəllərində bizim Rusiya ilə əlaqələrimiz o qədər də yaxşı 
deyildi. Mən şəxsən bunun ilkin səbəbini mənzilin uzaqlığında, bir də din ayrılığında görürəm. 
Bizə çox az ziyalımızın o vaxtlar Rusiyada yaşayıb-yaratması məlumdur. Mirzə Kazım bəy, 
Mirzə Cəfər Topçubaşov, İbrahim Rəhimov, Mahmud İsmayılov və başqaları. Bəs neçə olub ki, 
Ağabəy Yadigarov o illərdə Peterburqa gedib çıxıb? Yəqin ki, bunun bir səbəbkarı, vasitəsi 
olub? 
- Ağabəy Yadigarovun Peterburqa getməsinin səbəbkarı məşhur şərqşünas Mirzə Cəfər 
Topçubaşovdur. Bu görkəmli   alim Ağabəyin doğma dayısıdır. Arxiv sənədləri göstərir ki, 
1844-cü ilin yazında Peterburq universitetinin şərq şöbəsinə Zaqafqaziya gənclərinin 
nümayəndələrini göndərmək üçün heç bir perspektiv olmayanda, universitetin fars dilçiliyi 
kafedrasını professoru Mirzə Cəfər Topçubaşov həmin şöbəyə öz bacısı oğlu Ağabəy 
Yadigarovun dövlət xərci ilə qəbul edilməsi barədə xahişlə müraciət edib. Ağabəy Yadigarov 
həmin ilin yayında Üçüncü dərəcəli Peterburq gimnaziyasını bitirmişdi. 
Yadigarov haqqında bioqrafik məlumat son dərəcə az və natamamdır. Əldə olan 
sənədlərə əsasən, A.Yadigarov 1823-cü ildə Gürcüstanda bəy ailəsində doğulub. Peterburq 
gimnaziyasına 1837-ci ildə daxil olub. 1844-cü ilin iyun ayınadək ümumi əsaslarla gimnaziya 
nəzdindəki pansionda tərbiyə alıb. Uzun yazışmalardan sonra imperatorun razılığı ilə professor 
M.C.Topçubaşovun xahişi nəzərə alınıb, Ağabəy Yadigarovun dövlət xərci ilə oxuması üçün 
Peterburq universitetinin rektoruna sərəncam verilib. 
Ağabəy Yadigarov Peterburq gimnaziyasını bitirdiyinə görə qəbul imtahanları vermədən 
universitetin şərq şöbəsinə daxil olub. 1844-cü il iyulun 22-dən Ağabəy universitetin nəzdindəki 
pansiona götürülüb. 
1848-ci ildə Yadigarov imtahanları əla qiymətlərlə verib universiteti bitirir. Alimlik 
dərəcəsini yerinə yetirdiyinə görə Şərq dilçiliyi üzrə namizəd adı alır. Universiteti bitirdikdən 
sonra Ağabəy Yadigarov hələ bir müddət Peterburqda, çarın müsəlman komandasının konvoy 
komandiri, rotmistr olan qardaşı İsrafil bəy Yadigarovun yanında qalır. 
- Bəs Qafqazdakı fəaliyyətinə nə vaxtdan başlayıb, bu barədə məlumat əldə edə 
bilmisinizmi? 
- 1848-ci ilin may ayında A.Yadigarov Qafqaz canişininin sərəncamına göndərilir. Onu 
canişinlikdə dəftərxana şöbəsinin müdir müavini təyin edirlər. O, burada otuz beş ildən çox 
xidmət etmişdir. Hərtərəfli təhsil almış Ağabəy Yadigarov öz bilik və bacarığından istifadə üçün 
imkan tapa bilməmişdir. Şərq və rus mədəniyyətinə yaxından bələd olan Ağabəy öz milli 
mədəniyyətini də dərindən bilir, ona hədsiz hörmət bəsləyirdi. Xalqının bu sahədə ehtiyaclarını 
da   yaxşı başa düşürdü.   O, Azərbaycan əlifbasının islahatı    uğrunda    böyük    mütəfəkkir 
Mirzə Fətəli Axundovla birgə çalışmışdır. M.F.Axundovun şəhadətinə görə Ağabəy Yadigarov 
ərəb əlifbasının yeni, daha mükəmməl əlifba ilə əvəz edilməsi haqqında fikirlərini ifadə edən bir 
kitabça da yazmışdır. 
  - Nərmin xanım, otuz beş ildən çox Qafqaz canişinliyində saray müşaviri kimi fəaliyyət 
göstərən Yadigarovun xidməti dövlət tərəfindən layiqincə qiymətləndirilibmi? 
-  İnamla demək olar ki, yox! Sənədlər göstərir    ki,  Ağabəy Yadigarov çox sadə, 
vəzifəyə və təltifata can atan adam olmayıb. O, əvvəl dəftərxanada, sonra isə canişinliyin baş 
idarəsində qulluq etmişdir. Onun xidməti müsəlmanlar üçün təsis edilmiş dördüncü dərəcəli 
müqəddəs Vladimir ordeni ilə qiymətləndirilib. 
1853-56-cı illərdə Krım müharibəsindən xatirə olaraq verilmiş Andreyev lenti üzərindəki 
bürünc medal onun otuz beş ildən çox xidməti müqabilində yeganə təltifatı olub. 
Uzun axtarışlardan sonra mən Ağabəy Yadigarovun nəvələrini və onun böyük bacısı 
Məsumə xanımın uşaqlarını tapa bildim. Onlardan böyüyü Sara xanım Talışinskaya - 
 37
Xürrəmoviç dedi ki, babam ötən əsrin doxsanıncı illərində Tiflisdə vəba epidemiyasından vəfat 
etmişdir. Həqiqətən də 1892-ci ildə Qafqazda güclü vəba epidemiyası yayılmışdı. Ölüm tarixini 
belə dəqiqləşdirdik. Yadigarovun ömrünün son illəri haqqında isə demək olar ki, heç nə məlum 
deyil. 
 
 
GENERAL MİRKAZIM BƏY TALIŞXANOV 
 
Talışxanovlar nəslindən olan generallarla maraqlanmasaydım, Yadigarov qardaşlarından 
illərlə zərrə-zərrə topladığım bu,  faktlar bəlkə də, heç işıq üzü görməyəcəkdi. Çoxdan 
topladığım faktları işləməyə bir istinad nöqtəsi tapa bilmirdim. Söz sözü çəkib gətirən kimi, 
mövzu da mövzunu üzə çıxartdı. 
Yadigarov qardaşları haqqında axtarışlarım az qala məni əsas məqsəddən-
Talışxanovlardan yayındırmışdı. Bu nəsil əsil-nəcabəti olan üç ziyalı ailə ilə yaxın qohum olub: 
yadigarovlar, vəkilovlar və vəzirovlar. Hər üç nəsil də xalqımızın maarif, mədəniyyət və hərb 
tarixinə görkəmli oğullar bəxş edib. 
Mirkazım bəy Talışxanov nəslin üçüncü generalıdır. Onun ulu babası Qaraxan Lənkəran 
xanlığının əsasını qoyub. Xanlığın siyasi və iqtisadi qüdrətini möhkəmlədən Qaraxan İran 
təhlükəsindən qorunmaq üçün nizami qoşun təşkil edir. Müstəqil Talış xanlığı yaradır. 1786-cı 
ildə Qaraxan vəfat etdikdən sonra yerinə oğlu Mir Mustafa xan keçir. 
Bəzi tədqiqatçılar bu nəsildən dörd və daha artıq general olduğunu deyirlər. Tədqiqatçı 
Gülməmməd Məmmədov “Leninçi” qəzetində (2.VIII.1988) çıxış edərək, Talışxanovların dörd 
generalının adını çəkir. Lakin təəssüf ki, onlardan tək biri haqqında-general-leytenant Mir 
Mustafa xan haqqında maraqlı yazı dərc etdirib. 
Məmmədovun yazdığına görə 1812-ci il avqustun doqquzunda ölüm-dirim vuruşmasında 
Lənkəran-Ərkivan qalaları İran ordusu tərəfindən alınır. Lənkəran qalasından çəkilməyə məcbur 
olan Mir Mustafa xan mübarizədən əl çəkmir, özündən çox qüvvətli olan İran ordusuna qarşı 
döyüşü davam etdirir... Lənkəran qalasında iranlıların dörd minlik qoşunu yerləşdirilmişdi. 
Vəziyyəti nəzərə alan Mir Mustafa xan Rusiyadan yardım istəməyə məcbur olur. Qafqazda olan 
rus ordusunun komandanı general N.F.Rtişşev İran qoşunlarını Lənkərandan çıxartmaq istəyən 
Mir Mustafa xana kömək etmək uçün 1812-ci il dekabrın birində general P.S.Kotlyarevskiyə 
göstəriş verir. 
1813-cü il yanvarın birində Talış qoşununun köməyi ilə Lənkəran qalasını ruslar alır. Bu 
münasibətlə imperator I Aleksandr Talış xanı və Talış qoşununun sərdarı Mir Mustafa xanı 
general-leytenant rütbəsilə təltif edir. 
General-leytenant Mir Mustafa xan Talışxanov 1814-cü il iyulun 26-da Lənkəranda vəfat 
edir. 
Müəllif Miribrahim bəy Talışınskinin də general-mayor olduğunu qeyd edir. Amma 
hələlik nə təvəllüd, nə ölüm tarixi haqqında faktı dəqiqləşdirə bilməyib. Bizə isə Miribrahim bəy 
haqqında ilk milli qəzetimiz olan “Əkinçi”nin 26 may 1877-ci il tarixi nömrəsindəki elandan 
başqa heç nə məlum deyil. Qəzet “Təzə xəbərlər” bölməsində yazır: “Badikubə quberniyasından 
cəm olunan süvari əsgərə polkovnik Miribrahimbəy Talışxanov hakim, yəni polkovoy komandir 
təyin olub”. 
General Mirkazım bəyin qohumu və müasiri Miribrahim bəy general-mayor rütbəsi ala 
bilibmi? Bu hələlik tədqiqatını gözləyən ciddi bir məsələdir. 
Mirkazım bəy Talışxanovun atası Mirəlixan da hərbçi olmuşdur. O, orduda iyirmi ilə 
qədər xidmət  etdikdən sonra ştabs-kapitan rütbəsində istefaya çıxmışdır. Atanın hərbi sənətini 
davam etdirən Mirkazım bəy iyirmi bir yaşında ikinci dərəcəli Konstantin yunkerlər məktəbini 
bitirib. Bundan əvvəl o, Bakıdakı realnı məktəbinin tam kursunda oxumuşdur. Cəmi birillik 
xidmətdən sonra ona unter-zabit rütbəsi verilir. 
1877-ci ildə Rusiya Türkiyəyə müharibə elan etdi. Balkanlar kimi Qafqaz da hərbi 
əməliyyat meydanı oldu. On altıncı qrenadyor Minqrel alayının praporşiki Mirkazım bəy də 
 38
döyüşən ordu sıralarında cəbhəyə getdi. Aleksandropol hərbi əməliyyat rayonunda fəal iştirak 
edən Mirkazımbəy Talışxanov tünd bürünc medalla təltif olundu. 
Orduda əla və qüsursuz xidmət edən Mirkazım bəy hərbi pillələri çox sürətlə keçmişdir. 
1882-ci ildə tərtib olunmuş bir sənəddə göstərilir ki, əla atıcı olduğuna görə avqustun 26-da ona 
birinci dərəcəli mükafat verilmiş və yetmiş dörd manat pulla mükafatlandırılmışdır. İki il sonra 
Tiflisdəki yunkerlər məktəbinə müəllim təyin olunan Mirkazım bəy Talışxanova ştabs-kapitan 
rütbəsi verilir. 1891-ci ilə qədər yunkerlər məktəbində müəllim işləyən Talışxanov həmin il 
vaxtilə xidmət etdiyi qrenadyor Minqrel alayının on üçüncü rotasının komandiri təyin olunur. 
Podpolkovnik Mirkazım bəyin rotası səhra məşqlərində həmişə fərqləndiyinə görə onun xidmət 
yerini tez-tez dəyişmişlər. Yaxşı komandir kimi onu “axsayan” rotaya komandir təyin etmişlər. 
1899-cu ildə podpolkovnik Mirkazım bəy Talışxanov 119-cu Kolomensk piyada alayına, bir il 
sonra isə səksən ikinci Dağıstan alayına, 1904-cü ildə iki yüz altıncı Larqo-Kaqul ehtiyat piyada 
alayına, bir neçə aydan sonra isə əlli beşinci piyada batalyonuna komandan təyin olunur. 
Polkovnik Mirkazım bəy 1903-cü ildə Qafqaz hərbi dairəsinin iki yüz yetmiş nömrəli 
əmrilə Qafqaz hərbi Dairə məhkəməsinin üzvü seçilir. Orduda uzun illər qüsursuz xidmətinə 
görə 1914-cü ildə Mirkazım bəy Talışxanov general-mayor rütbəsinə layiq görülür. 
Generalın nəvəsi Rəna xanım Axundzadədə babasının 1905-ci il martın birində tərtib 
olunmuş “xidmət kitabçası” saxlanılır. Onun ailə vəziyyəti bölməsində oxuyuruq: 
“Tiflisli saray müşaviri Ağabəy Yadigarovun qızı Məsumə xanımla 1888-ci ildə ailə 
qurmuşdur. Dörd uşaq atasıdır; oğlu Mirəlixan  1895-ci il sentyabrın 9-da,   Sarabəyim 1890-cı il 
fevralın yeddisində, Liyabəyim 1891-ci il fevralın səkkizində Züleyxa 1892-ci il avqustun 
üçündə anadan olmuşdur”. 
Sənədlərlə tanış olarkən qovluqdan saralıb-solmuş bir vərəq də çıxdı. Onu Mirkazım 
bəyin qızı Züleyxa xanım yazıb: “Atam Rusiyanın müxtəlif şəhərlərində hərbi xidmətdə olub. 
Minskdə, Magilyovda, Qroznı və başqa yerlərdə. Birinci dünya müharibəsi başlananda Nikolsk-
Ussuriysk şəhərində yerləşən üçüncü Sibir atıcı polkunun komandiri idi. Yaşının çox olmasına 
baxmayaraq yenə də çox sevdiyi hərbi işdən ayrılmaq istəmirdi. 
Yadımdadır, o vaxtlar inqilabi iş üstündə “Potyomkin” zirehli gəmisinin heyəti Sibirə 
sürgün olunmuşdu. Onlar bizim qonşuluqdakı qəsəbədə yerləşdirilmişdilər. Komandirlər xırda 
bir səhvə görə ağır və dözülməz cəza verəndə atam onlara havadar dururdu. Hətta, bir neçəsini 
ölüm cəzasından belə xilas etmişdi. Ucaboy, enlikürək matroslar atamla çox hörmət-izzətlə 
görüşərdilər. Onlar küçədə atama rast gələndə qurşağa qədər əyilər, “Əlahəzrət, səxavətiniz 
həmişə var olsun. Kölgəniz bizim əzabkeşlərin üstündən əskik olmasın” - deyib yolun qırağına 
çəkilər, lal-dinməz dayanardılar. Atam isə gülümsünüb onlara yanaşar, əl tutar və bu qədər təzim 
nəyə gərəkdir, - deyib kədərlə köks ötürərdi. 
1914-cü ildə birinci dünya müharibəsi başlananda atam bizi  Tiflisə göndərib, özü isə 
üçüncü Sibir atıcı polku ilə müharibəyə getdi. 
Atam qırx beş ilə yaxın ordu xidmətində çoxlu orden və medallarla təltif olunmuşdu. 
Onlardan yadımda qalanları üçüncü dərəcəli müqəddəs Anna, ikinci və ücüncü dərəcəli 
Müqəddəs Stanislav ordenləri, III Aleksandrın hakimiyyəti dövrünə aid xatirə və 1877-78-ci illər 
müharibəsində aldığı tünd bürünc medallardır. Atam 1916-cı ildə general-mayor rütbəsində 
istefaya çıxdı. Topoqrafiya general-mayoru İbrahim ağa Vəkilovla yaxın dost olan atam 
Tiflisdəki Qafqaz müsəlman xeyriyyə cəmiyyətində onunla birgə fəaliyyət göstərirdi. 
Cəmiyyətin sədri İbrahim ağa Vəkilov, katibi isə atam Mirzəkazımbəy Talışxanov idi. Az sonra 
bu səmimi dostluq qohumluğa çevrildi. İbrahim ağa Vəkilovun böyük oğlu Faris, bacım   
Liyabəyimlə    ailə   həyatı qurdu. 
General-mayor Mirzəkazım bəy Talışxanov 1938-ci ildə səksən dörd yaşında Bakıda 
vəfat etmişdir. 
 
 
 
 
 39
GENERAL ƏSƏDBƏY TALIŞXANOV 
 
Onlar bir nəsildən çıxmışdılar, bir küçədə oynayıb, bir məktəbdə oxumuşdular. Boş 
vaxtlarını da həmişə birlikdə keçirərdilər. Gənclik yaşına çatanda ulu babaları Qara xanın və Mir 
Mustafa xanın vəsiyyətlərinə əməl edərək hərbi sənəti seçdilər. 
Mirkazım bəyin əmisi oğlu Əsədbəy Talışxanov ondan cəmi iki yaş kiçik idi. Əsədbəy 
Ağaəlibəyin Lənkəranda açdığı müsəlman məktəbində ilk ibtidai təhsil aldıqdan sonra, o vaxtın 
ən yaxşı tədris ocaqlarından biri olan Bakı ədadiyyə məktəbində oxumağa başladı... 
...Peterburqdakı Mixaylovsk artilleriya məktəbini bitirəndə Əsədbəyin artıq iyirmi yaşı 
vardı. Nizami ordu üçün püxtələşmiş yetkin bir zabit idi. 1878-ci ildə Qafqaz Əlahiddə Ordusuna 
göndərilən Əsədbəy praporşik rütbəsində əlli ikinci briqadada xidmətə başladı. Xidmətinin 
üçüncü ilində əlaçı zabit olduğuna görə, Əsədbəy Talışxanovu batareya komandiri təyin etdilər. 
Hərbin çətin yolları, müharibələrin əzab-əziyyəti onu nəinki bezdirdi, hətta ürəkdən 
sevdiyi hərb sənətinə daha da möhkəm bağladı. 
Çar ordusu ötən əsrin otuzuncu illərindən başlayaraq Orta Asiyada istilaçılıq siyasəti 
aparmağa başladı. Qafqazda Krım müharibəsi (1853-56) sona yetən kimi Şərqə tərəf yürüş 
başlandı. Ən böyük Kokand və Buxara xanlıqları işğal olundu. Çimkənd, Daşkənd, Səmərqənd 
şəhərləri bir-birinin dalınca alındı. 1880-ci ildə isə Türkmənistanı fəth etmək üçün ruslar oraya 
on bir minlik qoşun yeritdilər. Torpağın hər qarışı uğrunda inadla döyüşən Axal-Təkinlilər 
general Lazerevin ordusunu məğlubiyyətə uğradırdılar. Şərqə yürüşdə qələbə əldə etmək istəyən 
çar, Göytəpəni, Axal-Təkini ələ keçirmək üçün Şipka qəhrəmanı general Skobelevi də göndərdi. 
Skobelevin qoşunu Qafqaz hərbi Dairəsinin döyüşçüləri ilə birləşib Göytəpə şəhərini dağıtdı, 
onu müdafiə edən iyirmi beş min: döyüşçünü qılıncdan keçirtdi. Axal-Təkini və Mərv şəhərini 
özlərinə tabe etdilər. 
Əsədbəy Talışxanov da öz batareyası ilə Axal-Tekini işğal edən ekspedisiyanın 
tərkibində iki il iştirak etdi. İstilaçı çarın əmrilə vəzifə borcu kimi din qardaşlarına silah qaldırdı. 
Bu döyüşlərdəki igidliyinə görə üçüncü dərəcəli, qılınc və bantlı “Müqəddəs Anna”, “Müqəddəs 
Stanislav” ordenləri ilə təltif olundu. 
On altı il keçəndən sonra həmin ordenlərin ikinci dərəcəsi ilə təltif olunan kapitan 
Əsədbəy Talışxanov yeni əsri podpolkovnik rütbəsində qarşılamışdır. 
Tədqiqatçı M.Əliyev yazır ki, hərbi xidmətinin iyirmi beş illiyi münasibətilə Əsədbəy 
1902-ci ildə dördüncü dərəcəli, bantlı “Müqəddəs Vladimir” ordeni ilə təltif olunmuş, 1910-cu il 
iyulun doqquzunda isə polkovnik rütbəsi qazanmışdır. Bu illər ərzində o əlli ikinci artilleriya 
briqadasının birinci diviziyonun komandir vəzifəsinə qədər yüksələ bilmişdir. 
Əsədbəy Talışxanov ordudakı nümunəvi xidmətlərinə görə 1916-cı il aprelin iyirmi 
ikisində general-mayor rütbəsi ilə təltif olunmuşdur. O, həmin il iyulun iyirmi beşində Qafqaz 
Əlahiddə Ordusunun əlli ikinci artilleriya briqadasının komandiri kimi yüksək vəzifəyə təyin 
olunmuşdur. Uzun illər bu ordunun tərkibində qüsursuz xidmətlərinə görə o, birinci dərəcəli 
“Müqəddəs Anna” və “Müqəddəs Stanislav”, üçüncü dərəcəli “Müqəddəs Vladimir” və 
dördüncü dərəcəli “Müqəddəs Georgi” ordenləri ilə təltif olunmuşdur. 
General-mayor Əsədbəy Talışxanov 1919-cu ildə Dağıstanın Teymurxan-Şura (indiki 
Buynaksk) şəhərində vəfat etmiş və orada da dəfn olunmuşdur. 
  
 
 40
QƏRİBƏ TALE 
 
Qaş qaraldı, uzaqlar yavaş-yavaş görünməz oldu. Axşam düşürdü. Örüşdən   qayıdan   
mal-qaranın mələşməsi kəsildi. Yal gözləyən itlər zəncir gəmirir, dartınıb gah hirslə, gah da 
yazıq-yazıq zingildəşirdi. Yenicə doğmaqda olan ay Kürün sularında yuyunurdu. 
Salahlı obasına qərib bir axşam mehman olmuşdu. İbrahimin səbri tamam kəsilmişdi. 
Tez-tez torpaq dama girib-çıxır, dinclik tapa bilmirdi. Gözü o tayda qalmışdı. Pənah kişi isə 
görünmürdü. İbrahim bir neçə dəfə gəlib Pənah kişinin xalxalına baxıb məyus qayıtdı. Atasının 
dostu ilxıçı Pənah sözünə düz adam idi. Paşa ağanın ölümündən sonra ilxıçı bu dostluğu ailənin 
böyüyü İbrahimlə davam etdirirdi. “Nə oldu, Pənah əmi niyə gəlmədi, bəlkə...”. Öz-özünə 
verdiyi suallar İbrahimin intizarını daha da artırırdı. 
Şəmmətli meşəsinin bərabərində bir at kişnədi. Üstündəki adam ata acıqlandı. At şappıltı 
ilə suya girdi. Bir göz qırpımında payızın bulanıq sularını yarıb bu taya keçdi. 
İbrahim sahildə atlı ilə üzbəüz gəldi. Qorxaq və zəif bir səslə 
- Pənah əmi, sənsənmi? - dedi. 
İlxıçı duruxdu. Qəfil zərbə dəymiş adam kimi əl-ayaq aça bilmədi: 
- Mənəm, oğul, - dedi, sən deyəsən lap doğrulamısan getməyi, hazırsanmı? Burda gözlə, 
evə dəyib gəlirəm. - Atını cığıra salıb, bir az aralandı. Birdən yarı yolda geri döndərib: 
- Ayə, a İbi,- dedi, evə bir şey demisənmi? 
- Deməmişəm, Pənah əmi, amma Yusifə bərk-bərk tapşırmışam ki, işdi gördün çox 
axtarırlar, anam çox ağlayıb sızlayır, onda deyərsən ki, dünən Qazaxda idim, eşitdim İbrahim 
Tiflisə oxumağa gedib. 
- Onda get Bala bərənin yanında gözlə, birdən buralara hərlənən olar, indi gəlirəm, bir az 
da orda fikirləş, - Pənah kişi atını mahmızladı. 
İbrahim qamışlıqda xeyli gözlədi. O, Pənah kişinin “bir az da gözlə” deməyindən 
şübhələndi. “Yəqin anamdan qorxur, qarğış sahibi olmaq istəmir”. Kür aşıb daşanda gətirib 
sahilə çıxartdığı qarağac kötüyünün üstündə oturub, ağzı qaralan evlər arasından Pənah kişinin 
evini tapdı. 
Gündüzlər ayaqyalın, başıaçıq oynadığı bu hay-küylü sahil gecə yuxusunda uyuyurdu. 
Səssizlik onun qulağını batırır, qorxusunu artırırdı. Sakit çay da elə bil gündüzün haray-
həşirindən yuxuya getmişdi. Daş atmasan onun səsini eşitməzdin. Qamışlıq xışıldadı. İbrahim 
diksinib əlini yerə uzatdı. Nəsə qamışlığı yara-yara ona tərəf gəlirdi. Qaranlıqda iki göz od kimi 
yanırdı. İbrahim “a kafir” - deyib, qorxa-qorxa daş atdı Çaqqal sivişib qamışlıqda yox oldu. 
“Yaxşı ki, dovşan deyil,  nənəm deyərdi çaqqal yola uğurludu”. 
İbrahim yenidən Pənah kişinin evini axtarıb tapdı. İlxıçının qara damının qapısı cırıltı ilə 
açıldı. Əvvəl Pənah kişi, sonra da əli xurcunlu arvadı çıxdı. 
- A kişi, uşaqlara tuman-köynək almağı unutma. 
- Rəhmətliyin qızı, mən at satmağa    gedirəm,    yoxsa tuman köynək almağa, - Pənah 
kişi arvada hirsləndi. - Axşama kimi kor Baqrat tuman-köynək satır, ondan alsan belin    
qırılarmı? 
- Onda sən atanın goru, bir az mampası al, - arvad yalvardı, - uşaqlar neçə gündü 
sevincək olublar ki, dədəmiz şəhərdən mampas alacaq. 
Pənah kişi könülsüz 
- Yaxşı, yaxşı, - deyib, xurcunu atın belinə   aşırdı. Atı yedəkləyib xalxaldan çıxartdı. 
İbrahimin yanına qədər ata minmədi. Qamışlığın arxasına çəkib atın sağrısını, boynunu sığalladı, 
oxşadı. 
- Əlimdən möhkəm tut, indi atıl min. 
İbrahim bir göz qırpımında ata sıçradı. 
- Geri otur,  - Pənah kişinin səsində arvadla danışdığı əsəbilik qalmışdı. O, birdən   fikrini  
dəyişib: - Yox, yox, a İbi, qabağa otur, bu üzülmüş xamdı, birdən çayın ortasında hürküb eləyər, 
yıxar səni. Yalmanından bərk tut, çətini çayı keçənə kimidi. 
 41
İlxıçı “ya allah” deyib ata mindi. Xam at çayın dərin-dayaz yerinə baxmayıb suyu yarır, 
fınxıra-fınxıra o taya tələsirdi. 
Sahilin o tayı başdan-başa meşə idi. Şəmkirdən başlayan qədim Qarayazı meşəsi Kürün 
sahili boyunca yaşıl kəmər kimi Gürcüstan sərhədlərinə doğru uzanırdı. Çayın sağ sahilindəki 
Salahlı, Şıxlı obalarının dolanacağı da bu meşə idi. Əhali otu, odunu buradan aparır, mal-qarasını 
burada otarırdı. Pənah kişi də burada ilxı saxlayırdı. Hər ilin payızında beş-altı dilbozu Tiflisə 
aparıb dolanacaq edirdi. 
O taya çıxan kimi at tanış cığırda yerişini artırdı. Meşə bir az seyrələndə duruxub kişnədi 
və birdən götürüldü. Pənah kişi atın başını çəkdi: 
- Əyə, üzülmüşün boynunu sığalla, gecə vaxtı nə hay-küy salır. 
İbrahim atın yalmanını sığallaya-sığallaya: 
- Pənah əmi, - dedi, -bu nə dəli atdı, bunnan heç oğurluğa-zada getmək olmaz. 
- Təzə tutmuşam, a bala, hələ yaxşı öyrəşməyib. Sən niyə bu gecə vaxtı tərs atın üstündə   
tərs söz danışdın. Allaha şükür nəsil-nəcabətində oğurluq eləyən də yoxdur. Oğurluq hardan 
ağlına gəldi? 
İbrahim nə ağ dindi, nə də qara. 
- A İbi, sən Mirzənin evini tanıyırsanmı? 
Kişi İbrahimin yaralı yerinə toxundu. Odur ki, kefsiz-kefsiz: 
- Yox, - dedi. 
 Əyə, bə nə təhər gedib çıxacaqsan? Heç şəhərdə olubsanmı? 
- Ötən yay Mirzə kəndə gələndə bir kağız yazıb verdi. Ünvanı da var orda. 
 A bala, səndən qorxuram, gedib o dinsizlərin içində   itib eləyərsən, mən qanda qalaram. Sonra 
anan Tükəzbanın   əlindən qurtara bilmərəm. 
  - Qorxma, Pənah əmi, məndən sonra evdə anamın  on   balası var.   Hürkütməsə saya 
bilmir. Mən heç yada düşməyəcəyəm. 
- Elə demə, a bala, ana ürəyidir, yoxluğundan əsim-əsim əsəcək. Bir də nə var o şəhərdə, 
bilmirəm; qaçıb gedirsən ora. Gərək qalıb kənddə işləyəydin, evin də böyüyü sən idin, anana   da 
kömək olardın. 
  - Yox, Pənah əmi, gedib oxuyub   bir sənət   qazanacam,   adam olacam. 
 Burda, kəndimizdə Molla Mustafanın məktəbi səni   adam olmağa qoymur? Oxu molla ol, ya da 
Abbasağa kimi özünnən   şer quraşdır. Elə o da molla kimi bir şeydi. 
- Şairlik mollalıq döyül, Pənah əmi, Abbasağa kişi şairdir. 
 Niyə o boyda Vidadiyə, Vaqifə mollalıq yaraşdı, Abbasağaya yaraşmadı? 
- Pənah əmi, Vidadiynən Vaqif sən deyən   o Mustafa   kimi molla döyül ey. O vaxtlar 
babalarımız onlara savadlarına görə molla deyiblər. 
- Yaxşı, bunlar bir yana qalsın, sən gedib şəhərdə nə olacaqsan, nə oxuyacaqsan? - Pənah 
kişi hirslə soruşdu. İbrahimin canına qorxu düşdü ki, birdən cavabımdan razı qalmasa bu dəli 
Pənah məni qaytarar ha... Özünü ələ alıb: 
- Mən başqa şey oxuyacam, voyenni olacam. 
- O nə sözdü əyə, olmaya əfsər olacaqsan? İbrahim qorxa-qorxa: 
 - Hə, - dedi. 
- Dilini bilirsənmi? Urusun deyirəm. 
- Mampassatan Baqratdan bir-iki söz öyrənmişəm, qalanını da orda öyrənəcəm. 
- Ay öyrəndin ha, axşama kimi gürcü çobanlarıynan bir yerdəyəm. Qoqodan, bicodan 
artıq kəlmə bilənin dədəsi tünbətün olsun. Dil öyrənmək su içmək döyül, oğul. 
          İbrahim istədi desin ki,  sənin savadın,  fərasətin yoxdu, mən neyləyim. Qorxdu ki, dəli 
Pənah elə buradaca onu dəli atından düşürər, qalar dizinə döyə-döyə.   
Meşə yolu qurtardı. Onlar sonu görünməyən Ceyrançöl düzünə çıxanda ay Avey dağının 
bərabərində idi. Çöl bulud arxasına girib-çıxan aydan gah nurlanır, gah da qaralırdı. Xeyli 
uzaqda otlayan ilxı qəbirdaşları kimi qaralırdı. Onların mindiyi at ilxını görəndə bir neçə dəfə 
kişnədi. Atların bir neçəsi başını qaldırıb fınxırdı. Birdən yaxındakı kolun dibindən bir adam 
qalxdı. Vahimələnən İbrahim atın yalmanından yapışdı. Pənah kişi bunu dərhal hiss edib: 
 42
- Qorxma, - dedi, mənim ilxıçı yoldaşımdı, bunu gördüyünü heç yerdə danışma ha, yazıq 
bir gürcüdü, xozeyinini öldürüb qaçıb. Mənə pənah gətirib. God kəndində bir dəmirçi dostum 
var, onun qardaşı oğludu. Zalım oğlu qorxu nə olan   şeydi   bilmir. Deynən get qəbiristanda yat, 
yatacaq, eymənmək-zad yoxdur. Bunda urusca qəzet də var, gündə çıxardıb oxuyur. Məni 
günortadan gözləyir... 
- Qatso, o kimdi, sənnən gələn? 
- Paşa ağanın oğludu, İbidi, bu da şəhərə gedir. - Xeyir ola, bu uşağın Tiflisdə nə işi var? 
- Nə bilim, Nikolaz, - deyir gedib oxuyub, voyennidi, əfsərdi, nədi ondan olacam. 
Nikolaz qayğılı-qayğılı: 
- Qatso, dəlisən-nəsən, - dedi - xalqın uşağını aparıb  itirərsən. 
- Niyə itir, on dörd yaşında cavan da şəhərdə itərmi? 
 
*** 
 
İbrahim həmkəndlisi Mirzə Hüseyn Əfəndi Qayıbzadənin Şeytanbazar yanındakı evini 
asanlıqla tapa bildi. Çünki o vaxtlar Tiflisdə çoxlu azərbaycanlı yaşayırdı. Mirzə Hüseyn Əfəndi 
də çox hörmətli və məşhur şəxs idi. 
O, Tiflisdə rus-tatar məktəbində şərq dilləri müəllimi, Zaqafqaziya müftisi vəzifələrində 
işlədiyindən böyük nüfuza malik olmuşdu. Oxumaq istəyən kasıb balalarına kömək əli uzatmağı, 
onların bu işıqlı arzularının həyata keçməsinə şərait yaratmağı Mirzə Hüseyn Əfəndi ən nəcib, ən 
şərəfli vəzifə hesab edirdi. 
Müftinin həyat yoldaşı Səadət xanım İbrahimi görəndə gözlərinə inanmadı. Bu gözəl və 
nəcib qadın heyrətdən, təəccübdən az qala qışqıracaqdı. O, İbrahimi bağrına basıb doğma balası 
kimi öpdü, oxşadı. Kəndi, qohumları soruşdu. Atası Paşa ağanın vaxtsız ölümünə heyfsiləndi. 
İbrahimin oxumaq dalınca gəlməsini eşidəndə ona elə bil dünyanı bağışladılar. 
- Səadət xanım, -  Hüseyn   Əfəndi ağır-ağır soruşdu: - İbrahimin haraya qəbul olunmaq 
istədiyindən xəbərin varmı? 
-Xeyr! 
- Ot kökü üstə bitər. Praporşik Paşa ağanın   oğlu   hərbi qulluqçu olmaq istəyir. 
- Hə! - qadın xeyli duruxdu, - demək mənim kəndimin, Salahlının ilk   savadlı hərbi 
qulluqçusu olacaqsan, çox yaxşı,  çox gözəl, oğul. - Səadət xanım onu yenidən qucaqladı. 
- Kadet korpusunda yer yoxdur, bir az gec gəlib, bu gün sentyabrın altısıdır. Amma 
Hüseyn əmisi onu məyus qaytarmaz. Mirzə ipək kimi yumşaq   və dümağ   saqqalını   sığallayıb   
ani olaraq susdu: 
- Bəxtindən üçüncü Mecevoy hərbi gimnaziyasında bir yer var. Bu məktəbin 
direktorunun mənimlə dostluğunu bilirsən. O İbrahimi himayəsinə götürər. Mənə belə gəlir ki, 
burda   İbranim üçün çətin olmayacaq. Direktor milliyyətcə   Kazan  tatarıdır. Bizim dilə yaxşı 
bələddir. Ona həm   rus dilini   öyrədər, həm də təhsil verər. 
1866-cı il sentyabrın altısında İbrahim ağa Paşa ağa oğlu Vəkilov həmin gimnaziyaya 
daxil oldu. 
Gimnaziyanı 1879-cu ildə müvəfəqiyyətlə bitirən İbrahim ağa Vəkilov praporşik rütbəsi 
alır. Qulluq uçun Tiflisə göndərilən gənc zabit bir müddət Qafqaz hərbi dairəsinin topoqrafiya 
qərargahı şöbəsində çalışır. 
Xidmət etdiyi ilk illərdə Dağıstanda topoqrafiya ilə məşğul olan İbrahim ağa Vəkilov 
1883-cu ildə rus-İran komissiyasının tərkibində Xəzər dənizindən Əfqanıstana qədər olan 
sərhədlərin dəqiqləşdirilməsində iştirak edir. Belə bir ciddi işi vaxtından əvvəl, iki ilə 
müvəffəqiyyətlə yerinə yetirdiyinə görə İbrahim ağa Vəkilovun xidməti İran hökumətinin ən 
yüksək “Şire-Xorşid” ordeninə layiq görülür. Beş il Qafqaz hərbi dairəsində topoqrafiya işlərinə 
rəhbərlik edən İbrahim ağa Qafqazın və Krımın muxtəlif rayonlarında topoqrafiya xəritəsinin 
çəkilməsi ilə məşğul olur. 1891-ci ildə Türkiyəyə ezam olunan İbrahim ağa dörd il rus 
səfirliyində yaşayaraq xususi tapşırıqları yerinə yetirir. Mayor rütbəsində Vətənə qayıdaraq 
yenidən Qafqaz hərbi dairəsində xususi işlər icraçısı olur. 
 43
Şöbə rəisi podpolkovnik İbrahim ağa Vəkilov 1901-ci ildən Qars vilayətinin rus-türk 
sərhədlərində topoqrafiya işlərinə rəhbərlik edir. 
1912-13-cü illərdə Rusiya və İran hökumətlərinin danışıqlarına əsasən polkovnik İbrahim 
ağa Vəkilov Cənubi Azərbaycanın Təbriz, Urmiya və Xoy şəhərlərində topoqrafiya xəritələrinin 
çəkilişinə başçılıq etmişdir. Birinci dünya müharibəsi illərində döyüşən ordu qərargahında qulluq 
edən polkovnik İbrahim ağa Vəkilov Oktyabr inqilabından sonra Tiflisə qayıtmışdır. Onun 
xidmətləri Stanislav, Anna və dördüncü dərəcəli Vladimir ordenlərinə layiq görülmüşdür. 
Bir müddət Tiflisdə Xeyriyyə cəmiyyətinin sədri olan İbrahim ağa Vəkilov sonralar 
Bakıda və Gəncədə fəaliyyət göstərmişdir. 
Xususilə Tiflis ədəbi mühitində yaxından iştirak edən İbrahim ağa Vəkilov böyük 
dramaturqumuz Cəlil Məmmədquluzadə ilə yaxından dostlaşmışdı. Xalqımızın nicatı üçün hər 
iki dost birgə çalışırdı. Bu fakta Mirzə Cəlilin həyat yoldaşı Həmidə xanımın “Mirzə Cəlil 
haqqında xatirələrim” kitabında da rast gəlmək olur. Həmidə xanım yazır ki, 1907-ci ildə 
Qarabağda çəyirtkə və aclıq gözlənilirdi... Tiflis Xeyriyyə Cəmiyyəti (cəmiyyətin sədri İbrahim 
ağa Vəkilov, katibi Mirzə Cəlil idi) bizim rayonun məruz qaldığı çıxılmaz vəziyyətdən xəbər 
tutduqda, zərərdidələrə paylamaq üçün poçt ilə mənim adıma altı yüz manat pul göndərmişdi. 
Bizdə Mirzə Cəlillə general İbrahim ağa Vəkilovun birgə fəaliyyətini təsdiq edən daha bir 
etibarlı sənəd var. O da 1909-cu il martın iyirmi ikisində çap olunan “Molla Nəsrəddin” 
jurnalının on ikinci nömrəsidir. 
Həmin nömrədə İbrahim ağa haqqında iki dostluq şarjı verilmişdir. Birinci şarjda küçədə 
İbrahim ağaya rast gələn ziyalı müsəlmanların hamısı ona baş əyir, xoş təbəssümlə təzim edirlər. 
Hamı onun Tiflisdə Müsəlman Xeyriyyə Cəmiyyəti açmaq təşəbbüsünü bəyənir, ətrafına toplaşıb 
şirin-şirin söhbət edirlər. Ona deyirlər ki, sən Xeyriyyə cəmiyyətini təşkil et, biz sənə maddi 
cəhətdən kömək göstərəcəyik. 
İzof Rotterin məharətlə çəkdiyi bu şarcın altında belə yazılıb: “İbrahim ağa Vəkilov. 
Müsəlman, Xeyriyyə Cəmiyyətinin sədri seçilməmişdən əvvəl”. 
Həmin səhifədə verilmiş ikinci şarjda isə İbrahim ağa küçənin ortasında tək dayanıb. 
Ondan baş götürüb qaçan musəlmanlara baxıb acı-acı gülümsünərək, - bunlara nə oldu, - deyir. 
Xeyriyyə cəmiyyətinə yardım etmək istəməyən “bu ziyalı müsəlmanların indi kimisi qaçır, 
kimisi də gizlincə tindən, dalandan qorxa-qorxa İbrahim ayağa baxır. İbrahim ağanın əlləri 
təəccüblə açıq qalıb  Şarjın altında: oxuuruq: “Xeyyriyyə Cəmiyyətinin sədri seçiləndən sonra”. 
Rəsmi sənədlərdən məlum olur ki, İbrahim ara Vəkilov görkəmli dövlət və partiya xadimi 
Muxtar Hacıyevlə, Əliheydər Qarayevlə, Qəzənfər Musabəyovla, Həmid Sultanovla, 
Sultanməcid Əfəndiyevlə, Tağı Şahbazi ilə, general Tərlan Əliyarbəyovla, Heydər Vəzirovla 
birgə işləmişdir. 
Əliheydyr Qarayevin məsləhətilə 1920-ci ildə Azərbaycanın ilk coğrafi xəritəsinin 
müəllifi və respublikamızda topoqrafiya məktəbinin yaradıcısı da general-mayor İbrahim ağa 
Vəkilov olmuşdur. 
Xalq komissarlığının və hərbi dəniz donanmasının əmrində oxuyuruq: 
Hərbi topoqrafiya şöbəsinin rəisi İbrahim ağa  
Vəkilov yoldaş hərbi topoqrafiya kurslarının  
təşkili və rəhbərliyi sayəsində misilsiz xidmətlərinə, eləcə 
də yeni Qırmızı topoqrafiyanın 
 yetişdirilməsinə səmimi və vicdanla yanaşmasına  
görə, Qırmızı topoqrafçıların birinci buraxılışının  
təntənəsi günü, ümumi iclasın qərarına əsasən hərbi  
topoqrafiya kurslarının fəxri kursantı seçilmişdir. 
 
Hərbi Dəniz Donanmasını xalq komissarı: 
 
Ə.Qarayev”. 
 
 44
Qərargah rəisi: T.Ə l i y a r b ə y o v  
Təsərrüfat işləri üzrə şöbə rəisi; 
 
İ.Əfəndiyev 
 
Arxiv sənədlərində general İ.Vəkilovun Sovet hakimiyyəti illərində qeyrət və vicdanla 
çalışmasına aid maraqlı sənədlər, rəylər vardır. 
1933-cü il noyabrın iyirmi doqquzunda qocaman generala Azərbaycan SSR Mərkəzi 
İcraiyyə Komitəsi və Azərbaycan SSR Xalq Komissarları Şurası fərdi pensiya kəsmişdir. 
Ömrünün çoxunu Tiflisdə yaşayan və işləyən İbrahim ağa Vəkilov 1884-cü ildə rus qızı 
Yelena Yefimovna Yermolova ilə ailə qurmuşdur. Lakin bir-birini sevərək xoşbəxt ailə quran 
gəncləri imperator III Aleksandrın ədalətsiz qanunu çıxılmaz vəziyyətdə qoymuşdu. Çarın 
qanununda deyilirdi ki, müsəlmanın rus qızıyla evlənməyi qəti qadağan olunur. Müsəlman oğlanı 
rus qızıyla evlənərsə, o, islam dinindən üz döndərib, xristianlığı qəbul etməlidir. Xristianlığı 
qəbul etməsə, valideynlik hüququndan məhrum olunur. 
Vəziyyətdən çıxış yolu axtaran İbrahim ağa Vəkilov imperator III Aleksandrın müqəddəs 
sinoduna, yəni ruhanilər məclisinin ober prokuroruna - məşhur K.P.Pobednosevə müraciət etməli 
olur. O xahiş edir ki, xristian dinini qəbul etməyi ona məcbur etməsinlər və kəbinini 
qanuniləşdirsinlər. Çarın sadiq nökəri K.P.Pobednosev qəti etirazını bildirir, hətta onun üzərinə 
hücum çəkərək deyir ki, siz rus qızı ilə kəbin kəsdirməyi heç xəyalınıza belə gətirməyin. Biz 
sizdən uşaqları alacağıq, sizin onlara atalıq etməyə hüququnuz yoxdur. 
Nəhayət, 1891-ci ildə bu gənc ailənin bəxt ulduzu doğdu. Tale sanki özü onların 
xoşbəxtliyini himayəyə aldı. Həmin il kapitan İbrahim ağa Vəkilov çarın xüsusi əmrilə ən yaxşı 
mütəxəssis kimi Türkiyəyə ezam olundu. 
İki il sonra - 1893-cü ildə İbrahim ağa ilə Yelena Yefimovnaya bolqar keşişi Georgi 
Misarov qanuni kəbin kəsdi. Bu vaxt ər otuz doqquz, arvad isə otuz iki yaşında idi. 
Artıq onun ailəsi də böyümüşdü: ailənin böyük oğlu Borisin yeddi, Qlebin isə altı yaşı 
vardı. 
Aradan on altı il keçdi. Ancaq nə İbrahim ağa Vəkilovun ata ürəyi sakit olur, nə də 
Yelena Yefimovnanın ana qəlbi narahat döyüntüsünü kəsirdi. Onların intizarının əsas səbəbi 
oğlanlarının hansı dinə qulluq etmələri idi. Tale onlara üçüncü bir övlad da bəxş etmişdi. 
Rənanın artıq on üç yaşı vardı, hara gedib, kimdən ağıllı bir məsləhət almalı? Nə rəsmi dövlət 
idarələri, nə də din xadimləri çıxılmaz vəziyyətdə qalan ailəyə bu barədə kömək edə bilmirdilər. 
1909-cu ildə şair Abbas ağa Nazir yazıçı Lev Tolstoya məktub yazıb bildirmişdi ki, sizin 
“İnsana çoxmu torpaq lazımdır?” hekayənizi tatar - Azərbaycan dilinə mənzum tərcümə 
etmişəm. Ona görə də sizdən izhari-hörmətlə xahiş edirəm ki, göstərilən tərcümənin nəşrinə və 
yayılmasına lütfən icazə verəsiniz. 
Tiflis və Bakıda çıxan qəzetlər öz səhifələrində müsəlman şairinin Lev Tolstoyla 
məktublaşmasına səxavətlə yer vermişdilər. 
Ata İbrahim ağa Vəkilov və ana Yelena Yefimovna da belə qərara gəldilər ki, müdrik 
yazıçı Lev Tolstoydan başqa heç kəs bu ciddi ailə məsələsinə ağıllı cavab verə bilməz. Ona görə 
də 1909-cu il martın ikisində Tiflisdən Yelena Yefimovna yazırdı: 
“Bizim dərin istəkli müəllimimiz Lev Nikolayeviç! 
Məktubumla sizi narahat etdiyimə görə sizin qarşınızda üzrxahlıq üçün söz tapa 
bilmirəm. Bilirəm, sizdən mənim kimi məsləhət almaq istəyənlər çoxdur, bütün bunlara 
baxmayaraq, mən də sizə müraciət edirəm. Çünki həyat: mənim qarşımda gücümün yetmədiyi 
bir məsələ qoymuşdur. 
Çalışacağam ki, istədiyimi qısaca izah edim. Mənim əlli yaşım var, üç uşaq anasıyam. 
Ərim müsəlmandır. Ancaq kəbinimiz qanunidir. Uşaqlarımız pravoslav (xristian) dininə etiqad 
edirlər. Qızım on üç yaşındadır. Oğlanlarımdan birinin iyirmi üç yaşı var. O, Peterburq 
Texnologiya İnstitutunun tələbəsidir. O birinin iyirmi iki yaşı var. Moskvadakı Alekseyev hərbi 
məktəbinin yunkeridir. Bax, bu oğullarım atalarının dini etiqadına - daha doğrusu, müsəlmanlığa 
 45
keçmək üçün məndən icazə istəyirlər. Mən nə etməliyəm? Mən bilirəm ki, indi bu mümkündür 
və həmçinin onu da bilirəm ki, bizdə yaşayan yadellilərə pis münasibət var. Onlarda bu fikrin 
oyanmasına səbəb xırda həyati məsələlər deyil: nə maddi təminat, nə də mənsəbpərdstlik onları 
bu işə təhrik edir. Ancaq qaranlıqda qalan Azərbaycan xalqına kömək etmək məqsədini güdürlər. 
Din onlara xalqa qovuşmağa, xalqa yanaşmağa mane olur. Amma mən qorxuram ki, bu dar 
düşüncəli məsləhətimlə də onları pis məqsədə təhrik edəm. Mən öz dərdlərimlə tənhayam. Ah, 
əgər mən öz əzablarımı və mübarizəmi yaza bilsəydim... Mən öz övladlarını dəlicəsinə sevən bir 
ananın göz yaşları ilə yazıram. Budur, əzabdan ağlımı itirmiş halda sizdən məsləhət almaq 
qərarına gəldim. Siz, yalnız siz, öz ağlınızla həyatımızın hazırkı şəraitində bunun nə ilə 
nəticələnəcəyini duya bilərsiniz. Sizə mənim dərdim kiçik və xırda görünə bilər. Ancaq bu mənə 
dəhşətli əzablar verir. 
Lev Nikolayeviç, siz bizə, biz balaca adamlara heç vaxt ürəkdən gələn dəyərli 
məsləhətlərinizi əsirgəməmisiniz Bunu bildiyim üçün cəsarət edib sizi öz xahişimlə narahat 
etdim. 
Dönə-dönə üzr istəyirəm ki, sizin qiymətli vaxtınızı aldım. Bu addımı atmağa məni 
məcbur edən dəlicəsinə analıq sevgisidir. 
Bütün qəlbilə sizə sadiq olan Yelena Yefimovna Vəkilova. 
1909-cu il martın on beşində Yasnaya Polyanadan göndərdiyi cavab məktubunda dahi sənətkar 
yazırdı: 
Yelena Yefimovna (Vəkilova) 
Sizin oğullarınızın tatar (Azərbaycan - Ş.N.) xalqının maariflənəmsinə kömək etmək 
arzusunu təqdir etməyə bilmərəm. Belə olduğu halda Məhəmməd dinini qəbul etməyin nə 
dərəcədə lazım olduğunu da deyə bilmərəm. Ümumiyyətlə, Sizə demliyəm ki, hökuməti etiraf 
etmədən, adamın hansı dinə mənsub olması barədə kiməsə məlumat verməsini artıq hesab 
edirəm. Elə buna görə də Sizin oğullarınızın Məhəmməd dinini pravoslavdan üstün tutaraq qəbul 
etmələri - yəni bir dindən başqa dinə keçmələri barədə kiməsə məlumat vermələri gərək deyil. 
Bəlkə bu, zəruridir, lakin bu haqda bir şey deyə bilmərəm, ona görə də Sizin övladlarınız bu 
haqda lazımi hökumət orqanlarına xəbər verib - verməmələri barədə özləri qərar qəbul 
etməlidirlər. 
Müsəlmançılğın pravoslavlıq qarşısındakı üstünlüyünə və xüsusilə Sizin övladlarınızın 
xidmət etdikləri məqsədin alicənablığına gəlincə, bu hərəkətinə bütün qəlbimlə rəğbət 
bəsləyirəm. 
Xristian idealı və təlimini həqiqi mənada hər şeydən üstün tutan bir adam üçün bunu 
etiraf etmək nə qədər qəribə olsa da deməliyəm ki, müsəlmançılığın öz xarici formasına görə 
kilsə pravoslavlığından müqayisə olunmaz dərcədə yüksəkdə durması məndə heç bir şübhə 
doğurmur. Belə ki, əgər bir kəsin qarşısında kilsə pravoslavlığına, yoxsa ki, islam dininə sitayiş 
etmə yollarından hansını seçmə məsələsi qoyularsa, onda hər bir ağıllı adam, mürəkkəb və 
anlaşılmaz ilahiyyatı - üç sifətli allahın, günahın bağışlanması mərasimini dini ayinlərin İsanın 
anasına yalvarışının, müqəddəslər və onların şəkillərinə saysız-hesabsız ibadətlərin əvəzinə, 
şübhəsiz ki, bir ehkamlı vahid allahı və peyğəmbəri olan islam dinini  üstün tutar. 
... Əgər mənim məsləhətlərim heç olmasa bir şeyə yarasa, Siz və yaxud da Sizin 
oğullarınız özlərinin sonrakı fəaliyyətləri haqqında qərarını mənə bildirsələr çox şad olaram”. 
 
Lev Tolstoy 
 
Lev Tolstoyun məktubundan sonra Tiflisdəki Zaqafqaziya ruhani idarəsi general - mayor 
İbrahim ağa Vəkilovun övladlarını müsəlmanlığa qəbul etmiş və bu barədə mufti Mirzə Hüseyn 
Əfəndi Qayıbzadənin imzası ilə rəsmi sənəd vermişdir. Uşaqların adını da dəyişdirmişlər - Boris 
Faris olmuş, Qleb isə Qalib kimi rəsmiləşmişdir. 
Peterburq Texnologiya İnstitutunu bitirən Faris yaxşı mühəndis kimi İttifaqda 
tanınmışdır. Moskvadakı Alekseyev hərbi məktəbini bitirib Qızıl Orduda komandir olan Qalib. 
 46
Vəkilov isə görkəmli sərkərdə Mixail Frunze, Çingiz İldırım, Əliheydər Qarayev və başqaları ilə 
çiyin - çiyinə işləmişdir. 
Lev Tolstoyun Yelena Yefimovna Vəkilovaya yazdığı məktubun əslini oğlu Faris 1978-ci 
ildə Moskvadakı Lev Tolstoy adına Muzeyə vermişdir. 
  
 
UZUN ÖMRÜN SƏHİFƏLƏRİ 
 
Məni çox kefsiz və bir az da könülsüz qarşıladı. Əvvəlcə başa düşə bilmədim, bu 
etinasızlıq mənim gəlişimə görədir, yoxsa qoca xəstəhaldır. Elə-belə, nəzakət xatirinə “keçin, 
əyləşin” - dedi. Bu tənha yaşayan qocanın tərtəmiz geyimindən, ev şəraitindən hiss etmək olurdu 
ki, çox səliqəli adamdır. 
Qoca əvvəl eynəyini çıxartdı, sonra da dizinin üstündəki kitabı qatlayıb qırağa qoydu. İri 
şkafın enli siyirtməsini çəkib dərindən nəfəs ala-ala, qara məxməri parçaya bükülmüş bağlamanı 
açdı. Balaca bir şəkil tapıb işığa tərəf tutdu. İri ala gözlərini geniş açıb “budur, - dedi, - atam, 
buyur, bax!”. “Atam” - deyəndə səsi qırıldı. Qəribə, təsvirolunmaz bir kövrəklik bu qocanın 
bütün varlığını titrətdi. Udqunub üzünü yana döndərdi. 
Mən şəkli alıb baxdım. Bu, cavan, çox yaraşıqlı bir zabitin ötən əsrdə çəkilmiş şəkli idi. 
- Faris baba, - dedim, - bəs sənədləri? Təkcə bu şəkillə   nə eləmək olar? Mümkünsə 
sənədləri də tapın, birgə baxaq, elə burdaca...  heç yerə aparmayacağam. 
O, könülsüz geri döndü, ağır addımlarla yenidən şkafa yaxınlaşdı. Xeyli əlləşdi. Bayaq 
oxuduğu kitabı o küncdən bu küncə qoyur, dəftəri açıb baxır, arasından heç nə tapa bilməyib 
əsəbiləşirdi... 
Səbrim tükənmişdi, onun əhvalı mənə də təsir etmişdi. Nəhayət, şkafın tək gözündən 
götürdüyü qalın bir qovluğu mənə verib titrək, kövrək səslə soruşdu: 
- Cavan oğlan, sənin nəyinə lazımdı    mənim    atamın sənədləri? 
- Faris baba, atanız xalqımızın hərbi - topoqrafiya tarixində yeganə general olub. 
İstəyirəm qəzetdə, jurnalda onun barəsində bir yazı ilə çıxış edim, qoy bugünkü gənclik 
xalqımızın belə bir şöhrətli generalı olduğunu bilsin. 
- Mənim atam çoxdan unudulub, - deyə incik halda əlini yellədi. Ani fasilədən sonra 
əlavə etdi: - Bəlkə, elə belə yaxşıdı. Kimin nəyinə lazımdır?.. - İndi başa düşdüm ki, qoca məni 
nəyə görə könülsüz qarşıladı. - Bir vaxt özüm çox çalışdım ki, üzə çıxsın, generallar arasında 
onun da adı çəkilsin. O da Azərbaycan üçün, xalqı üçün can qoyub, cəbhələrdə vuruşub, gecəsi-
gündüzü topoqrafiya çəkilişlərində keçib. 
Hələ 1883-cü ildə rus - İran komissiyasının tərkibində Xəzər dənizindən Əfqanıstana 
qədər olan sərhədlərin dəqiqləşdirilməsində iştirak edib. Belə bir ciddi işi vaxtından əvvəl yerinə 
yetirən atamın xidməti İran hökumətinin ən yüksək “Şire - Xorşid” ordeninə layiq görülüb. O, 
Krımın, Dağıstanın və bütün Qafqazın topoqrafik xəritəsini tərtib edib. 1892-ci ildə Türkiyəyə 
ezam olunan atam Qars vilayətinin rus-türk sərhədlərində topoqrafiya işlərinə rəhbərlik edir. 
Cənubi Azərbaycanın Təbriz, Xoy, Urmiya və başqa şəhərlərinin də topoqrafik çəkilişinə atam 
rəhbərlik edib. Hər gələn bir sənədini, şəklini istədi, elə o gedən oldu. - Kövrək-kövrək, - mən də 
ki, belə, gördüyün kimi, qocaldım, əldən düşdüm. Sənəd, şəkil aparanların da ünvanını, 
telefonunu itirdim. O, insafsızlar da, nə atam haqqında yazdılar, nə də şəklini qaytardılar. 
- Mən burda baxacam, heç nəyi heç yerə aparan deyiləm. Qeydlərimi də burda 
eləyəcəm... 
- Yaxşı, onda aç qovluğu, söhbət eləyək. Əvvəla de görüm atamın sorağını sənə kim 
verib? - Zənlə üzümə baxıb soruşdu. Bir marşalın “Mənim xatirələrim” adlı yeni kitabı çıxıb.   
Orda atanız, polkovnik İbrahim ağa Vəkilovun Sərdarabad, Baş Abaran əməliyyatındakı 
fəaliyyətindən geniş məlumat verilir. Qərargah rəisi polkovnik İbrahim ağa Vəkilovun hərbi 
döyüşlərdə məharətini marşal bütün ordu heyətinə nümunə göstərir. 
Üz-gözündən gördüm ki, bu fakt onu hədsiz dərəcədə sevindirdi. Məndən qabaq əl uzadıb 
qovluğu özü açdı. 
 47
.. 1978-ci ilin yazında Faris İbrahim ağa oğlu Vəkilovla tanışlığım belə oldu. Həmin il 
atası haqqında “Azərbaycan” jurnalında çıxış etdikdən sonra yenidən onun görüşünə getdim. 
Faris baba jurnalı aldı, yazını o üz - bu üzə vərəqlədi. Divanda yanaşı əyləşdik. 
- Oxu, - dedi, - görüm nə yazmısan? 
Yarıya çatmamış sərlövhəsini bir də soruşdu. 
- “Qəribə tale”, - dedim və dönüb ona baxdım. Onun ağıllı iri gözlərində yaş damcıları 
görüb dayandım. 
- Daha oxuma, özüm oxuyacam, - deyib, buz kimi əlilə biləyimdən yapışdı, - atamı yad 
etdiyiz üçün hamınıza minnətdaram... 
Yol boyu bu tənha qocanı düşünürdüm. “Mənim bu uzun ömrümün qarası ağından çox 
olub”. Bu sözlər onun dilindən elə-belə çıxmamışdı. Sonralar onun həyat tarixçəsi ilə yaxından 
tanış olanda heyrətə gəldim ki, bütün bu əziyyətlərə necə dözüb? Qəribə burasıdır ki, həmişə başı 
qovğalarda olan çox əziyyətlər çəkən bu insanın yaddaşı zərrəcə zəifləməmişdi. 
Faris Vəkilov nə az, nə çox, ömrünün on səkkiz ilini doğma Azərbaycandan uzaqda, həm 
də əzab-əziyyətlə keçirmişdi. Neçə inqilabın, neçə müharibənin sınaqlarından sayıq çıxmışdı. 
Çünki amalı düz, əqidəsi pak olmuşdu. Harda, hansı şəraitdə olmasına baxmayaraq, qəlbində bir 
çırağın işığı yanmışdı. Onun da adı Azərbaycan idi. Lakin bir acı ilin sərt küləyi onun üzünü elə 
qarsımışdı ki, qapısını elə bərk çırpmışdı ki, o, hələ də özünə gələ bilmirdi.  
Birinci dünya müharibəsi başlananda Texnologiya İnstitutunun beşinci kurs tələbəsi Faris 
Vəkilov Petroqradın Putilov zavodundakı top emalatxanasının müdafiəsinə səfərbər olunur. 
Gənc mühəndisin bu zavoddakı yaxşı fəaliyyəti onu pillə-pillə ucaldır. 1916-cı ildə yaxşı 
xasiyyətnamə ilə Petroqraddakı məşhur “Feniks” zavoduna baş mühəndis təyin olunur. Bir il 
sonra oktyabr tufanları zamanı bu səhmdar idarə öz fəaliyyətini dayandırır. Faris Tiflisə - 
ailəsinin yanına qayıdır. O, mətin bolşevik Əliheydər Qarayevlə birgə ictimai-siyasi işlə məşğul 
olur. Onlar Peterburqda fəaliyyət göstərən “Azərbaycan həmyerliləri cəmiyyəti”ndə tanış 
olmuşdular. 
Azərbaycanda inqilabın qələbəsindən az sonra ixtisasını təkmilləşdirmək üçün Parisdəki 
“Reno” zavoduna ezam olunur. 
“... 1926-cı ildə Əliheydər Qarayevdən bir teleqram aldım. O yazırdı ki, dağılıb 
uçurulmuş sənayemizi bərpa etmək üçün sənin də köməyinə ehtiyacımız var, qayıt gəl. Mən 
dərhal Bakıya qayıtdım. Əliheydər Qarayev məni mənzillə təmin edib, leytenant Şmidt zavoduna 
işə göndərdi”. 
... Axşam qonşusu qadın mənə   zəng   eləyib dedi ki, Faris baba sabah sizi görmək 
istəyir. Mümkünsə ona baş çəkin. 
İşdən bir az tez çıxıb onun yanına gəldim. Biz neçə ilin dostu, hətta deyərdim, qohum 
kimi görüşdük. 
-  İndi mənim    sənə   işim   düşüb, - dedi. - Xəbərin    varmı, atamın dayısı oğlu İbrahim 
ağa Usubov da general olub. Ondan da yazmaq lazımdır. 
Həmin günü mənə çoxlu şəkil, sənəd göstərdi. Səxavət əli açılan Faris babanın mənə 
hədiyyə verdiyi şəklin biri 1901-ci ildə Qarsda çəkilib. Burda atası İbrahim ağa Vəkilov 
topoqrafiya çəkilişi zamanı təsvir olunub. Hər iki şəklin orijinalı indi də məndədir. Anası Yelena 
Yefimovna Vəkilovanın 1909-cu il martın 2-də böyük rus yazıçısı Lev Tolstoydan öz 
övladlarının islam dinini qəbul etmələrinin mümkünlüyü barədə yazdığı məktubdan söhbət açdı. 
Faris baba bu məktubun fotosurətini və öz əlilə rus dilində yazdığı xatirələrini avtoqrafla 
mənə verdi. 
- Oğul, - dedi, - mənim ömrüm qurtarır, səninki isə başlayır, qoy bunlar səndə qalsın. 
Amma mən tənha qocaya tez-tez baş çək, sənə lazım olan çoxlu materiallar verərəm... 
Bu dəfə söhbətimizin əsas mövzusu Faris babanın əmisi İbrahim ağa Usubov oldu. 
General-mayor İbrahim ağa Usubov 1872-ci ildə Qazax qəzasının Qıraq Salahlı kəndində 
dünyaya kəlib. Sənədlərdən öyrənirəm ki, generalın atası Musa ağa da rus ordusunun zabiti olub. 
İran şahzadəsi Abbas Mirzənin qoşunları 1826-cı ildə Azərbaycana   hücum edəndə atası Musa 
ağa və əmisi Süleyman ağa Usubovlar Qazax süvari dəstəsində   mərdliklə   vuruşmuşlar. 
 48
Sonralar Polşa müharibəsindəki nümunəvi   xidmətinə görə Musa ağa ştabs - kapitan rütbəsinə 
qədər yüksəlmişdir. Faris baba sənədlərindən birini açır, titrək barmağını üstündə gəzdirə-
gəzdirə.  
  - Fikir ver, əmim də Əliağa Şıxlinski və atam kimi Tiflisdəki kadet korpusunu bitirib, özü 
də əla qiymətlərlə, - deyir, - 1890-cı ildə Xarkov piyada hərbiyyə məktəbinə daxil olur. Həmin 
məktəbi də əla qiymətlərlə bitirib ştabs - kapitan rütbəsində əsrimizin əvvəllərində başlayan rus-
yapon müharibəsində iştirak edir. Port-Artur döyüşlərində mərdliklə vuruşan əmim müqəddəs 
Georgi ordeninin dördüncü dərəcəsiylə və bir neçə medalla təltif olunur. Podpolkovnik rütbəsi 
alır. 
Həmyerliləri, artilleriya generalları Əliağa Şıxlinski və Səməd bəy Mehmandarovla çiyin-
çiyinə vuruşan podpolkovnik İbrahim ağa Usubov rus-yapon müharibəsində az şücaət göstərmir. 
Port-Artur döyüşlərindən sonra yenidən Xarkov şəhərində hərbi xidmətə başlayır. 1910-
cu ildə İbrahim ağa Usubov Tiflisdə yaşayan qohumu, Zaqafqaziya müftisi Mirzə Hüseyn Əfəndi 
Qayıbzadənin kiçik qızı Gövhər xanımla ailə həyatı qurur. 
Müsahibimdən soruşuram: 
-  Generalın oğlu, qızı necə, qalırmı? 
  Bu saat hamısını   deyəcəyəm, - Faris baba yenidən əl-ayağa düşür. Köhnə cib 
dəftərçələrinin birini götürüb, o birini  qoyur. - İki adamla görüş, söhbət elə. Əmim qızı Nigar 
Usubova və generalın qardaşı qızı Gövhər Usubova ilə. 
Elə həmin günü Mirzə Şəfi küçəsinin altı nömrəli mənzilində yaşayan Gövhər xanıma baş 
çəkdim. General-mayor əmisinin adını eşidən kimi səksən yaşlı qadının da gözlərində, sifətində 
qəribə bir işıq yandı. Sonra o işıq qəfildən də çəkildi və yerində təəccüb qaldı: “Nə əcəb? Hardan 
yada düşüb?”. 
Gövhər ana əlini dizlərinə vurub yana-yana dedi: 
- Fələyin gözü tökülsün, bircə əmim oğlu vardı, o da 1940-cı ildə qəfildən vəfat etdi. 
Yeganə kişi nişanəsi idi əmim ocağının. Atam İsmayılı zorla xatırlayıram, 1910-cu ildə vəfat 
etdikdən sonra əmim İbrahimin himayəsinə keçdim. O, Xarkovda hərbi qulluqda olsa da doğma 
kəndi Salahlını unutmurdu. 1914-cü ildə məni Bakıya gətirib Hacı Zeynalabdin   Tağıyevin   qız 
məktəbinə qəbul etdirdi. 1917-ci ilədək bu məktəbdə oxudum. Bir il sonra Azərbaycan 
Demokratik Hökumətinin dəvətilə   Xarkovdan Bakıya köçdü. 
Adətən hərbçi zəhmi ağırdı, deyirlər. Əlbəttə, işdə, qulluqda necə olmağını deyə 
bilmərəm, amma evdə, ailədə əmim xoşxasiyyət, həssas qəlbli insan idi. Təhsil və tərbiyə 
məsələsinə ciddi fikir verərdi. “Gövhər, deyərdi, - səni atanın arzusu ilə müəllimliyə qoymuşam. 
Sənin qarşında mədəni insan yetişdirmək kimi nəcib bir vəzifə durur. Gərək elə şagird 
yetişdirəsən ki, onunla həmişə iftixar edə biləsən”. Yadımdadı, general Əliağa Şıxlinski tez-tez 
bizə gələrdi, hər iki bacanaq Port-Artur döyüşlərindən, Birinci dünya müharibəsindəki 
fəaliyyətlərindən söhbət açardılar. 
İbrahim ağa Usubov görkəmli dövlət xadimi Nəriman Nərimanovla, Əliheydər 
Qarayevlə, Mixail Frunze və başqaları ilə çox yaxın idi.  1916-cı ildə döyüş meydanlarında 
göstərdiyi şücaətə görə ona polkovnik rütbəsi verilmişdi. 
1918-ci ilin may ayında İbrahim ağa Usubovu milli Azərbaycan diviziyasında işləmək 
üçün dəvət etdilər. O, Əliağa Şıxlinski, Səməd bəy Mehmandarov, Cavadbəy Şıxlinski və başqa 
hərbçilərlə birgə Azərbaycan Demokratik hökumətinin milli diviziyasının təşkilinə başladı. On 
səkkizinci ilin aprelində Gəncədə praporşik məktəbi açdılar. Burada azərbaycanlı gənclər təhsil 
alırdılar. Bir il sonra həmin məktəb Bakıya köçürüldü və Azərbaycan hərbi məktəbi adlandırıldı. 
1919-cu ildə milli hökumət xalqına sidq-ürəklə xidmət etdiyinə görə polkovnik İbrahim ağa 
Usubovu general-mayor rütbəsi ilə təltif etdi. 
Milli hökumət İbrahim ağanı on doqquzuncu ildə Azərbaycan ordusu üçün hərbi 
ləvazimat və hərbi geyim alıb gətirmək məqsədilə İtaliyaya ezam etmişdi. Respublika Mərkəzi 
Dövlət Arxivində saxlanan bir sənəd də bunu təsdiq edir. 
 
 49
Müsavat dövlətinin İtaliyadakı nümayəndəsinin müsavat ordusuna geyim və təchizat 
əşyaları almaq üçün hərbi nazirliklə danışıqları barəsində teleqram. 
 
2 dekabr 1919-cu il. 
 
Özünün sərəncamında olmadığından İtaliyanın hərbi nazirliyi paltar və silah verə bilmir. 
O avtombillər, aeroplanlar, projektorlar, dizliklər, mələfələr və adyallar verir. Geyim 
əşyalarının göndərilməsi Gellə tapşırılıb. İlk partiya dekabrın axırlarında Batuma gələcək. 
Keyfiyyətli köhnə paltar tapmaq mümkün deyil. Əgər qiyməti əl versə, bu əşyaların 
əvəzinə parça almaq barəsində fikirləşərəm. Parçanın bizdəki qiymətini təcili 
bildirməyinizi xahiş edirəm. 
 
General    İbrahimağa   Usubov». 
 
- Əmim çox zarafatcıl idi, - deyən Gövhər xanım söhbətini davam etdirir. - Bir dəfə süfrə 
başında olan bir əhvalat da yadıma düşdü. İbrahim əmim köksünü ötürüb: 
 - Of, - dedi, - balalarım kaş hər şeydə: ağılda, kamalda, şöhrətdə özümə oxşasınlar. 
Amma bircə şeydə mənə yox, dayılarına oxşasalar yaxşıdı. 
Həyat yoldaşı Gövhər bibim tez üstünə düşdü. 
 - De görüm, o nədi elə? Əmim bığaltı gülümsünüb: 
 - Boyumu deyirəm,  - dedi, - bircə   boy-buxundan   kəm-kəsirim var. 
Əmim ortaboylu idi, ona işarə vururdu. 
Əliağa Şıxlinski də ona zarafatla cavab verdi. - Eybi   yoxdu, - dedi, - İbrahim, qəm 
eləmə,   o da   igidə   bir yaraşıqdı. 
   - Gövhər xanım, general əminizin son taleyi necə olub? 
   - İyirminci ilin aprelində XI Ordu gəldi. Əliağa   Şıxlinski, İbrahim ağa   Vəkilov, Səməd 
bəy Mehmandarov, Firidun bəy Vəzirov, əmim və bütün azərbaycanlı hərbçilərə, generallara ilk 
günlər toxunmadılar. Xüsusi əmr verdilər ki, poqonlarınızı çıxarın, indi Qızıl Orduda xidmət 
edəcəksiniz. Onlar da dinib-danışmadılar. Dedilər, təki xalqa toxunmasınlar, biz də xalqa xidmət 
edərik. Səhv etmirəmsə, hətta onlara əmək haqqı da təyin etmişdilər. Əmimə vəsiqə də 
vermişdilər ki, o, Ordu komandiri kimi xidmət edir. Yadımdadır, iyul ayının ilk günləri idi. 
Evimizdə Qazaxdan gələn qonaq da vardı. Əliağa əmim, İbrahim dayım da bizə gəlmişdi. Hamı 
kəndi, qohumları, uşaqlıq dostlarını soruşur, deyib-gülürdülər. O vaxt bütün hərbçilər indiki 
Kommunist küçəsindəki beş nömrəli evdə yaşayırdı. Gecə on ikiyə işləyəndə hər kəs öz evinə 
getdi. Yenicə yatmağa hazırlaşırdıq ki, küçədə bir yük maşını dayandı. Maşından tökülüşən 
əsgərlər qaça-qaça bloklara doldular. Tüfənglərin qundağı ilə qapıları döyüb içəri soxuldular. 
Əsgərlər içəri girən kimi əmimi əhatəyə aldılar. Mən əmimə tərəf atılıb zorla əlindən yapışıb 
ağladım. Əsgərlər ev əşyalarını siyahıya aldılar. Əmimin orden, medallarını və özünü də 
apardılar. O gecə azərbaycanlı generalları - Əliağa Şıxlinskini, Səməd bəy Mehmandarovu, 
general-qubernator Nərimanbəyovu, Hüseyn Şıxlinskini, əmim İbrahim ağa Usubovu - hamısını 
yük maşınına doldurub apardılar. Dallarınca çox gedib-gəldik, bir xəbər öyrənə bilmədik. Onları 
həbs etdirən İlya adlı hərbçi idi. O, yarı erməni, yarı yəhudi idi. Əmimi, on iki azərbaycanlı 
general və zabiti 1920-ci il iyulun on altısında gecə ilə Nargin adasına aparıb orada güllələyiblər. 
Çox get-gəldən sonra əmim arvadı Gövhər bibimə əl boyda kağız verdilər ki, onları səhvən 
güllələyiblər. Şura hökuməti ailənizdən üzr istəyir. 
Əliağa Şıxlinski və Səməd bəy Mehmandarov isə ayrı kamerada olublar. Xoşbəxtlikdən 
onların Nəriman Nərimanova göndərdikləri məktub çatıb və onlar xilas olublar. Orduya soxulan 
terrorçu-daşnaklardan ehtiyat edən Nərimanov ona görə də 1920-ci il avqustun birində 
Ə.Şıxlinskini və S.Mehmandarovu Moskvaya göndərdi. 
General İbrahim ağa Usubovdan çox az nişanə qalıb. Bir neçə şəkil, bir də qızı - 
Azərbaycan Dövlət Konservatoriyasının müəllimi, əməkdar incəsənət xadimi, profesor Nigar 
xanım Usubova... Mübarizələrdə keçən ömrün anları indi illərin saralıb-soldurduğu çox az şəkil 
 50
və sənədlərdə yaşayır. General-mayor İbrahim ağa Usubovun qızı Nigar xanım atasından fəxrlə 
söhbət açır. 
- Əliağa əmim deyərdi ki, atan İbrahimin hərbi istedadı birinci dünya müharibəsi 
dövründə özünü parlaq şəkildə göstərdi. Döyüş zamanı çevikliyi, piyada qoşundan məharətlə 
istifadə etməsi, xüsusilə əsgərlərlə səmimi rəftarı İbrahimi rus ordusunda mahir bir sərkərdə kimi 
tanıtdı. Əliağa əmim bir də danışırdı ki, M.V.Frunze atanı yaxşı bir insan kimi tanıyırdı. Birinci 
dünya müharibəsindəki fəaliyyətini,   hərbi   sənətkarlığını çox yüksək qiymətləndirirdi. 
Mən Xarkovda anadan olmuşam. Uşaq olsam da bəzi əhvalatları yaxşı xatırlayıram. 
Yadımdadır, nə münasibətləsə evimizdə qonaqlıq vardı, məclisdə yüksək rütbəli zabitlərlə yanaşı 
sıravi əsgərlər də iştirak edirdi. Əsgərlərdən biri atam haqqında dedi: - baxmayaraq ki, o, rus 
deyil, azərbaycanlıdır, ancaq bizim üçün doğma atadan da yaxındır. 
Atam həqiqətən də əsgərlə zabit arasında sərt sədd çəkməyən adam idi. Əsgərin bütün 
hüquqlarını əlindən alan zabitlərlə o, heç vaxt razılaşmazdı. Məhz bu keyfiyyətlərinə görə onu 
əsgərlər ata kimi sevir, hörmət edirdilər. 
... Faris baba ilə görüşlərimin birində gördüm ki, o, lüğətlə bir Azərbaycan yazıçısının 
romanını oxuyur. 
- Faris baba, - dedim, - indən belə dil öyrənmək gec deyilmi? 
 - Öyrənirəm ki, İbrahim əmim kimi dünənə   sabah   deməyim. 
  - O nə deməkdir? 
  - Bu saat danışacam, - deyib qoca iri gözlərilə   gülümsündü.  - Xatirimdədir, 1914-cü ilin 
yazında atam məni də götürüb kəndimiz Salahlıya gəlmişdi. Hələ müharibə başlanmamışdı. 
Atam doğma kəndinə, qohumlara baş çəkməyi   çox   sevirdi.    Ali rütbədə, yüksək bir yerdə 
işləməyinə baxmayaraq,   ildə bir    neçə dəfə kəndə gedərdi. “Bu kənd - deyirdi, - oğul, harda 
olsam mənimlədi, adam nə qədər böyük şəhərlərdə, uzaq ellərdə olsa da  doğmasını, ondan süd 
əmdiyi yeri unuda bilmir. Buna haqqı da yoxdu”. 
Atam eşidir ki, İbrahim ağa Usubov da ailəsilə kəndə gəlib, Abdulla əmimlə onun 
görüşünə gedirlər. Abdulla əmim İbrahim əmimdən soruşur ki, nə vaxt gəlmisən? 
İbrahim əmim cavab verir ki, “sabah”. 
Atam təəccüb edir ki, bu nə danışır. Abdulla əmim işin nə yerdə olduğunu başa düşür. Gülə-gülə 
deyir: 
 - İbrahim, əgər sabah gəlmisənsə, yəqin ki, dünən də qayıdıb gedəcəksən. - Qoca 
əhvalatı danışıb kədərlə gülümsündü. - İbrahim əmim - dedi,  - uzun müddət Rusiyada qulluq 
etdiyindən Azərbaycan dilini bir az yadırğamışdı. Məni də tale ölkədən-ölkəyə, şəhərdən-şəhərə 
atıb. Fransız, ingilis və bir neçə   dildə sərbəst danışıb yaza bilirəm. Amma hiss edirəm ki, o 
qədər yadlarla oturub-durmuşam ki, doğmamı unutmaq ərəfəsindəyəm. 
Faris baba çoxillik ömründə bitib-tükənməyən hadisələrin, əhvalatların şahidi olmuşdu. 
Heyf ki, bu səmimi, mehriban qoca ilə görüşüm onun həyatının son günlərinə təsadüf etdi. O, 
bizim işıqlı dünyamızdan ömrünün doxsan dördüncü ilində köçdü.   
Minillik ədəbiyyata, mədəniyyətə malik xalqımızın minillik də qəhrəmanlıq tarixi var. 
İgid Cavanşirin, əyilməz Babəkin, köhlən at belində yadellilərə qarşı vuruşan Koroğlunun, 
Nəbinin adı həm öz xalqının, həm də bütün bəşər tarixinin səhifələrində yaşayır. Onların hər biri 
öz doğma torpağını, öz yurdunu, öz xalqının əsrlərdən bəri yaratdığı mədəniyyəti qəsbkarlardan 
mərdliklə müdafiə etmişdir. 
Hər əsr tarixə öz qəhrəmanlarını verib, hər igid özünün şücaəti ilə gələcək nəslə örnək 
olub. Zaman keçib, illər ötsə də onlar yenə unudulmur, tarixin əbədi yaddaşında, sənədlərdə 
həmişəyaşar qalırlar. 
İnanırıq ki, hərbi qüdrət tariximizin səhifələrində general-mayor İbrahim ağa Usubov da 
beləcə yaşayacaqdır. 
  
 
 51
YARALI  SÖHBƏT 
 
Topoqraf general İbrahim ağa Vəkilovun qəribə taleyi ilə bağlı axtarışlar aparıb 
mətbuatda çıxış etdikdən sonra onun doxsan iki yaşlı oğlu Faris baba ilə dostluğumuz başlandı. 
Bir neçə dəfə görüşdükdən sonra qoca mənə etibar edib öz həyat yolundan, əmisi general-mayor 
İbrahim ağa Usubovdan danışdı. Hər dəfə görüşəndə günahsız olaraq həbs edilib əvvəl 
Mordoviyada, sonra Karaqandada on səkkiz il çəkdiyi əziyyətlərdən, iztirablardan yana-yana, 
bir-birindən dəhşətli əhvalatlar söyləyirdi. 
Eşitmişdim ki, Faris babanın kiçik qardaşı polkovnik Qalib Vəkilovun ordu komandiri 
kimi böyük xidmətləri olub. Onu da otuz yeddidə həbs ediblər. Arabir qardaşı haqqında 
soruşurdum. Hər dəfə də o, söhbətin yönünü dəyişir və bu barədə danışmaq istəmirdi. Yüzü 
haqlayıb, uşaq kimi kövrək olan qocanın qəlbinə dəyməyə qıymırdım. Bir dəfə söhbəti Çingiz 
İldırımdan saldım. Bilirdim ki, Çingiz İldırımla Qalib dost olublar. Qoca məcbur olub ötəri bir 
əhvalat danışdı. Mən əl çəkməyib, - Qalib niyə tutulub, - deyə soruşanda qoca qəmli-qəmli 
üzümə baxıb xeyli dinmədi. Bu an divardakı qədim saatın səsi bizi diksindirdi. Hər ikimiz dönüb 
ona baxdıq. Əqrəblər düz on birin üstündə dayanmışdı. Bu gün Faris baba ilə söhbətimiz 
həmişəkindən daha çox olmuşdu. Həqiqətən onu bərk yormuşdum. Durub getmək istəyəndə qoca 
əlimdən yapışıb: 
- Bərk yorulmuşam, - dedi. - Qoy qardaşım Qalib haqqında söhbət sonraya qalsın, onun 
faciəsi çox uzundur. Bu, illərlə ürəyimdə gəzdirdiyim yaralı bir söhbətdir. - Yazıq görkəm alan 
qoca üzrxahlıq elədi; - incimə, gələn şənbə-bazar gözləyəcəm... Təəssüf ki, Faris baba mənə 
görüşmək üçün vəd etdiyi bazar gününə kimi yaşamadı... 
Sonralar Qalib Vəkilovun doğma qızı Leyla xanımla bir neçə dəfə görüşdüm. Pedaqoji 
elmlər doktoru, professor Leyla xanım Vəkilova M.F.Axundov adına rus dili və ədəbiyyatı 
institutunda işləyir. 
General Əliağa Şıxlinskinin onlarda saxlanan nadir şəkillərinin üzünü çıxartdıranda, 
general babası İbrahim ağa Vəkilov haqqında veriliş hazırlayanda arabir atası haqqında da 
soruşurdum. O da əmisi kimi suallarıma çox qısa cavab verir və nədənsə bu mövzunun üstündən 
sükutla keçirdi. 
“...Bu gün bütün bunlar qəribə görünür, ancaq o illər repressnya olunanların hətta uşaqları 
da bəzən öz ata-analarının günahkar olmasına inanır və açıq-aşkar onlardan üz çevirirdilər. Bu nə 
ilə əlaqədar idi? Qorxaqlıqla, öz şəxsi həyatını qorumaqla? Bu da vardı, amma əsas səbəb yalnız 
kor-koranə, fanatik inam idi”. 
Professsor Nikolay Truşenkonun bu sətirlərini “Smena” jurnalında (1988, № 9) oxuyanda 
dərhal Leyla xanımı xatırladım. Susmağının səbəbini sanki bu sətirlərdə tapmışdım. Elə ki, atası 
haqqında danışmağa başladı, bir daha gördüm və hiss etdim ki, Leyla xanımdan qorxu hissi 
doğrudan da çox uzaqdır. Zarafat deyildi, doğma atadan danışmaq, yazmaq əlli ildən çox idi 
yasaq edilmişdi. O, heç vaxt “xalq düşməni” atasından üz döndərməmişdi. Nə kor-koranə, 
fanatikcəsinə “ellər atası Stalinə”, nə də cəllad M.C.Bağırova özünün pənahı kimi pərəstiş edə 
bilməmişdi. O illərdə incidilmiş əlli bir min “gözükölgəli” azərbaycanlı ailəsindən biri kimi 
dərdini ürəyində çəkmişdi. Və bəlkə də Leyla xanımın ağlına gəlməzdi ki, vaxt gələcək 
aşkarlığın, demokratiyanın işığında hər şey açıq-aydın etiraf ediləcək. Bütün gümanlar, şübhələr 
ürəklərdən silinib atılaçaq, haqq-nahaq öz yerini tapacaq. 
- Təəssüf ki, mən atamı babam İbrahim ağadan daha az görmüşəm, - Leyla xanım 
söhbətinə general babasından başlayır. - İlk dəfə atam Qalib həbs ediləndə mənim cəmisi   altı   
yaşım vardı. İkinci dəfə isə on üç yaşında idim. Ona görə də atam haqqında anamın 
söhbətlərindən yadımda qalanlar daha çoxdur. 
  - Bəs general babanız İbrahim ağa Vəkilov atanız həbs ediləndə sizə onun haqqında heç 
nə danışmayıb? 
  - Yox. Babam heç vaxt oğlunun günahsız həbs olunması haqqında söhbət salmazdı. 
Sonralar mənə məlum oldu ki, babam atamın tutulmasını ürəyində sağalmaz yara kimi 
gəzdirirmiş. Mənim kimi körpə qız uşağına xalqının, Vətəninin rifahı üçün çalışan atamın 
 52
xidmətlərini və onun günahsızlığını başa salmaq iqtidarında deyilmiş. Atam tutulandan sonra 
babamın qəddinin əyilməyini indi də gözüm önünə   gətirəndə kövrəlirəm. Babam  o ağır illərdə 
qanadları qırılmış quş kimi gəzirdi. 
General-topoqraf  İbrahim ağa Vəkilovun ailəsində üç övlad böyüyürdü. 
Qleb sənətdə atanın yolunu seçdi. O, hərbçi olmaq məqsədi ilə Tiflisdəki kadet 
korpusunu müvəffəqiyyətlə bitirib Xarkovdakı üçüncü Aleksandr adına Ali hərbi-texniki 
instituta qəbul olundu. İkinci kursdan sonra Qleb Vəkilov könüllü olaraq həmin institutu tərk 
etdi. Sonralar Moskvadakı Alekseyev hərbi məktəbində təhsilini davam etdirdi. 
Əsrin əvvəllərində fəhlə sinfi ayağa qalxıb mütləqiyyətin rədd olunmasını tələb edirdi. 
Qanlı bazar hadisələrindən hiddətlənən xalq hərəkatı coşmuşdu. İmperiyanın hər yerində 
çarizmin qanlı cinayəti nifrətlə qarşılandı. Belə təlatümlü, qarışıq bir dövrdə ananın da, atanın da 
əzabı onlara dinclik vermirdi. Peterburqda təhsil alan böyük oğlu Borisi, Moskvada yunker 
məktəbində oxuyan Qlebi də bir sual düşündürürdü. Mən kiməm, hansı millətə məxsusam? Bu 
izahedilməz müdhiş sual qarşısında qalan hər iki qardaş tez-tez ana-ataya müraciət edirdilər. 
Faris Vəkilovun söhbətindən: - Mənim on doqquz yaşım tamam oldu. Dərs məşğələləri 
ilə bərabər Məhəmmədin dininə keçmək fikri də məni tərk etmirdi. 1904-05-ci illərdəki şərait bu 
niyyətimin həyata keçməsinə kömək etməli idi. Bədniyyətli rus-yapon müharibəsi, xalq kütlələri 
arasındakı inqilabi əhvali-ruhiyyə çar hökumətini bəzi liberal qərarlar verməyə məcbur etdi. 
1904-cü ildə “Dinazadlığı haqqında manifest” nəşr olundu. Orada hər hansı bir səbəbdən 
öz ata-baba dinindən dönmüşlərə yenidən o dinə qayıtmalarına icazə verilirdi. Adama elə gəlirdi 
ki, müvafiq ərizə vermək kifayətdir ki, bununla da məsələ həll olunsun. Təcrübəli adamlar, o 
cümlədən mənim valideynlərim Peterburqa gəlişimin birinci ilində pravoslav dininin 
müdafiəçilərinin bilavasitə yaxınlığında bu məsələni qaldırmağı məsləhət görmədilər. Anamın 
Lev Tolstoya məktubunda da bu ehtiyat öz əksini tapmışdı. Xoşagəlməz hadisələrdən yaxa 
qurtarmaq məqsədilə mənim niyyətimin həyata keçirilməsini bir qədər ləngitməli olduq. 
Ona görə də çıxılmaz vəziyyətdə qalan anam Yelena Yefimovna Vəkilova 1909-cu il 
martın 2-də dahi yazıçı Lev Nikolayeviç Tolstoya məktubla müraciət etməli olub. 
Görünür, böyük Tolstoyu ananın məktubu bərk həyəcanlandırıb. Bunu dörd səhifəlik və 
demək olar ki, təcili yazılan məktubdan da hiss etmək olur. 
Lev Nikolayeviç Tolstoyun məktubu ailədə hökm kimi oxunub, qanun kimi qəbul olundu. 
Ailənin sakitliyi öz yerində, hətta onlar Zaqafqaziya müftisi Mirzə Hüseyn əfəndi Qayıbzadənin 
məsləhəti ilə adlarını da dəyişdilər. Boris - Faris, Qleb isə Qalib oldu. 
1910-cu ildə yunker Qalib Vəkilov Moskvadakı Alekseyev hərbi-texniki məktəbini bitirib 
xidmətə başladı. Birinci dünya müharibəsi başlananda o, Qərb cəbhəsindəki mühəndis polkunda 
döyüşürdü. Molodeçniy şəhəri uğrunda gedən döyüşlərdə göstərdiyi qəhrəmanlığa görə 
podpolkovnik Qalib Vəkilov 2-ci dərəcəli müqəddəs Georgi ordeni ilə təltif olundu. Hərbi-
texniki mütəxəssis kimi Qalib Vəkilovun ən başlıca vəzifəsi düşmənin qəfil hücum edəcəyi bərə 
və keçidlərin möhkəm qurulması, səngərlərdə piyada və tank əleyhinə mərmilərin dəqiq 
yerləşdirilməsi idi. 
Leyla xanımın stolun üstünə qoyduğu müxtəlif sənəd və fotoşəkillərin hamısı inqilabdan 
əvvələ məxsusdur. Onların arasında çox da qalın olmayan bir kitab da var. Bu, məşhur 
ədəbiyyatşünasımız Firidun bəy Köçərlinin ilk “Azərbaycan tatarlarının ədəbiyyatı” kitabıdır. 
Onu müəllif 22 oktyabr 1903-cü ildə belə bir avtoqrafla Leyla xanımın general babasına hədiyyə 
verib. “Hörmətli İbrahim ağa Vəkilova böyük məhəbbət nişanəsi ilə Firidun bəy Köçərlidən. 
Qori şəhəri”.  
Şəkillərdən ikisi daha maraqlıdır. Onlar məşhur general-leytenantımız Əliağa Şıxlinskiyə 
məxsusdur. İndiyədək heç kəsə məlum olmayan və heç yerdə dərc edilməyən şəkillərdə Əliağa 
Şıxlinski 1915-ci ildə təsvir olunub. Bir qrup zabit və üç nəfər şəfqət bacısı ilə birgə çəkdirdiyi 
şəkildə Əliağa Şıxlinski həyat yoldaşı Nigar xanımla birgə dayanıb. 
- Nigar xanımla yanaşı əyləşən anam Aleksandra İvanovna Vəkilovadır. Anam da atam 
Qaliblə birgə birinci dünya müharibəsi illərində döyüşən orduda xidmət edib. Anamın rütbəsi 
leytenant olub. O, da Nigar xanım kimi hərbi səhra qospitalında şəfqət bacısı işləyib. Böyük 
 53
oktyabr inqilabı başlananda onlar Minsk ətrafındakı cəbhədə olublar. Atam üç ay ordu 
sıralarında komandir kimi xidmət etdikdən sonra komandanlıq onu qulluğunu davam etdirmək 
üçün Bakıya ezam edir. Azərbaycanda Sovet hakimiyyəti qələbə çaldıqdan sonra atam Bakı 
hərbi-mühəndislər idarəsinin rəisi təyin olunur. Az sonra atam Qızıl Ordunun Ənzəli şəhərindəki 
mühəndis qoşunları hissəsinin rəisi vəzifəsində qulluq edir. 
Anam da bu yürüşdə atamla birgə olmuşdu. Atam bu yürüşdə ağır xəstələnmişdi. O, 
malta qızdırmasına tutulmuşdu. Xəstəliyinə baxmayaraq, 1922-ci ildə yenidən Azərbaycan Baş 
hərbi-mühəndislər idarəsinin rəisi vəzifəsində işə başladı. Sonra Zaqafqaziya Qızıl Ordu hərbi 
inqilab şurasının hərbi sənaye komitəsinin direktoru oldu. Bu vəzifədə beş il işlədi. 
- Leyla xanım, - bayaq dediniz ki, atanız iki dəfə həbs edilib. Otuz yeddinci ildən əvvəl 
nə vaxt həbs olunmuşdu? 
  - İlk dəfə atam 1931-ci ildə həbs edilib. O, inşaatçı-mühəndis sifətilə Belomor - Baltik 
kanalının tikintisində dustaq kimi işləmişdi. 1933-cü ildə o, həbsxanadan gəldi. Qocalıb əldən 
düşmüş, xəstəhal atamın saçı tamam ağarmış və dinib-danışmaz olmuşdu. O, tək bircə dəfə 
mənimlə həbs olunması haqqında söhbət edəndə dedi: “Kim mənim haqqımda sənə nə deyir-
desin, bilmirəm. Bircə onu yadında saxla ki, mən nə Vətənimin, nə xalqımın qarşısında, nə sənin, 
nə ananın, nə də heç kəsin qarşısında günahkar deyiləm”. 
Belomor - Baltik kanalı tikintisindən qayıdandan sonra atam Bakıda məişət-tikinti 
trestində direktor müavini işlədi. 
Yadımdadır, çox tez-tez xəstələnərdi. Semaşko adına xəstəxanada, dəmiryolu 
xəstəxanasında, sonra da Bayıldakı xəstəxanada müalicə olunurdu. Onu operasiya elədilər. 
Anamla çox çətinliklə yanına gedib-gələrdik. Bir xeyli sonra atamın səhhəti yaxşılaşdı. 
Ailəmizin güzəranı da pis deyildi. O, işini dəyişmişdi. İndi Kür üstündəki Bankə qəsəbəsində 
işləyirdi. Sən demə, ən dəhşətlisi geridə imiş. Otuz yeddinci il gəlib çatdı. Laxa ağzını açan bu 
dəhşətli qara il yüzlərlə saf adam kimi  atamı da uddu... 
1956-cı ildə atamın günahsız məhv edilməsi haqqında iki bəraət məktubu aldım. Biri 
1931-ci ilə görə,   biri   də   1937-yə görə. Sonuncuda yazılmışdı ki, polkovnik Qalib Vəkilov 19 
dekabr 1937-ci ildə həlak olub. Anamla mən isə otuz yeddinci ildən əlli altıya qədər onu 
həbsxanalarda axtarırdıq. 
Leyla xanım Vəkilovanın stolun üstündəki daha bir tarixi şəkil haqqında: süfrə arxasında 
altı nəfər əyləşib. Ovdan qayıdıb günortaüstü nahar edirlər. Məşhur sovet sərkərdəsi Mixail 
Frunze sol əli çənəsində dərin düşüncələrə dalıb. Onun sağ yanında dayanmış Əliheydər 
Qarayevlə Qalib Vəkilov da fikirlidirlər. Təkcə diviziya komandiri Məmməd Veysov məşğuldur. 
O, əlindəki çəngəl-bıçaqla qarşısındakı qabda nəyisə doğrayır. Qalan iki nəfərin kimliyi məlum 
deyil. Leyla xanım deyir ki, bu şəkil 1925-ci ilin qışında M.V.Frunze ikinci dəfə Azərbaycana 
gələndə Xaçmaz rayonunun ərazisindəki keçmiş Neruçev (indiki 1 №-li sovxoz) malikanəsində 
çəkilib. 
Altı ay keçməmiş bu sıradan biri - M.Frunze qəfil vəfat etdi. Əliheydər Qarayev, Qalib 
Vəkilov otuz yeddinin qurbanı oldular. Məmməd Veysov isə doqquzillik həbs cəzası çəkib 1957-
ci ildə vəfat etdi. 
- Leyla xanım, atanızın dostlarından kimləri xatırlayırsınız? 
- Hələ uşaq idim, yadıma gəlir ki, M.V.Frunze, Əliağa Şıxlinski, Serqo Orconikidze və ən 
çox Çingiz İldırım qonağımız olardı. Çingiz İldırım mənim üçün “Çi dayı” idi. O, çox şən, səsli-
küylü, çox vaxt mənimlə oynayan, mənə cürbəcür macəralar danışan “Çi dayı” idi. 
Onun ailəsi yox idi. Vaxtının çoxunu atamla bizdə keçirərdi. “Çi dayı” uşaqlara xüsusi 
məhəbbət və hörmətlə yanaşardı. Onun danışdığı yarımfantastik hekayətlər də yaxşı yadımdadır. 
O, nəql edərdi ki, bir dəfə qatar gedə-gedə atılıb ona mindim, ordan da hoppanıb uçan təyyarənin 
üstünə qondum. Bunları danışar, özü də mənimlə birgə gah təccüblənər, gah da uğunub gedərdi. 
O danışardı ki, yadıma gəlir, bir dəfə Lənkəran tərəfdə ov eləyəndə qamışlıqdan qəfil 
çıxan atanı qaban zənn edib az qala qanına qəltan eləmişdim. “Çi dayı” hər gəlişində mənə rəngli 
uşaq kitabları gətirərdi. Bir dəfə ağacdan yonulmuş qaban heykəli gətirdi. Pəncəsində anama 
avtoqraf yazdırmışdı. Həmin heykəl - qaban budur. İndi də saxlayıram. Atamın yazı stolunun 
 54
üstündə “Çi dayı”nın Qırmızı Bayraq ordeni alandan sonra çəkilmiş fotoşəkli qoyulmuşdu. Onu 
Çingiz əmi avtoqrafla atama bağışlamışdı. 
Birdən-birə “Çi dayı” yoxa çıxdı. Bir müddət bizə gəlmədi. Hər dəfə mən atamdan, 
anamdan soruşanda ki, “Çi dayı” niyə bizə gəlmir, onlar susardılar. Mənim sualım cavabsız 
qalardı. Xeyli sonra mən başa düşdüm ki, o qara illərin qorxunc əli onun da yaxasından yapışıb. 
Çingiz İldırım cəllad Bağırovdan yaxasını qurtarmaq üçün əvvəl Maqnitoqorsk, 1934-də isə 
Krivoy - Roqa gedir. Amma cəllad Bağırov orda da onu axtarıb tapdırır və güllələtdirir.  
Leyla xanım stolun üstündəki şəkli   götürüb    kədərli səslə; 
   - “Çi dayı”nın atama bağışladığı bu şəkil qeyri-adi bir təsadüf nəticəsində bizdə qalıb, - 
deyir. - Atam həbs olunanda onun kitabları, bağışlanmış şəxsi silahı, sənədləri hamısı müsadirə 
olundü. “Çi dayı”nın bu şəkli isə sonralar lazımsız bir kitab arasından çıxdı. Atam Çingiz 
İldırımdan sonra həbs olunacağını gözləyirdi. O hətta “Çi dayı” nın həbs olunmasını eşidəndə 
anama deyib ki, indi növbə mənimdir. 
Görünür, atam bilə-bilə “Çi dayı”nın şəklini lazımsız kitabın arasına qoyub ki, ələ 
düşməsin. 
Çingiz İldırıma bəraət veriləndən sonra bu nadir şəkil o gözəl insandan demək olar ki, 
yeganə yadigar idi. Bizim  muzeylər bu şəklin surətini çıxartdılar. Adını daşıyan Politexnik 
İnstitutu qarşısındakı büst də bu şəkil əsasında qoyuldu.  
İndi hər dəfə yolum Nərimanov prospektinə düşəndə o büst qarşısında istər-istəməz baş 
əyir, sanki canlı “Çi dayı”yla salamlaşıram. 
  
 
 
 
SOLMAYAN ŞÖHRƏT 
 
Mən öz keçmişimə təmiz bir vicdanla, 
müasirlərimin üzünə tam cəsarətlə baxıram. 
 
Əliağa Şıxlinski, 
 
Əliağa general təkəbbüründən əsər-
əlamət yox idi... Şıxlinski hərbi akademiyanı 
bitirməsə də, fitri zəkası, praktik fəhmi 
topçuluq məsələlərində ona böyük nüfuz 
qazandırmışdı, 
 
Aleksandr Stepanovun  
“Zvonaryovlar ailəsi” romanından. 
 
 
“İllər atını dördnala çapır, həyat öz axarında davam edir. İllər, əsrlər bir-birini əvəz etsə 
də, Vətən uğrunda əvəzsiz xidməti olan oğulların adı əbədi yaşayır, unudulmur. O oğulların ki, 
Vətənin dar günündə silaha sarılıb   ana torpaq uğrunda sipər olublar. 
“Bir dəfə (1906-ci ildə - Ş.N.) məni bir Avstriya topçusu ilə tanış etdilər. 
- Bu Şıxlinski, məşhur Şıxlinskinin qohumu olmasın ki, - deyə o, yanındakılardan 
soruşdu. 
Mən, həmin Şıxlinski olduğumu dedikdə, əlini mənə uzadaraq - Sizin üçbucağınız bizim 
bütün topçularımıza yaxşı məlumdur, - dedi. 
“Manevrlərdən sonra bizim məktəbdə (1912-ci ildə Ə.Şıxlinski Çarskoye Selodakı 
Artilleriya Zabitləri Məktəbində müavin vəzifəsində idi - Ş.N.) ziyafət verildi. Yemək zamanı 
 55
fransız polkovniki Varlen mənim yanımda oturmuşdu. Dövlət başçılarının, rus və fransız 
xalqlarının, müttəfiq orduların sağlığına rəsmi tostlar deyildi. Varlen əyilib qulağıma dedi: 
 - Əliağa, sizin sağlığınıza! 
Mənim adımı hardan bildiyinə təəccüb etdim, çünki biz birinci dəfə idi ki, görüşürdük. 
Adımı hardan bildiyini soruşduqda dedi: 
- Fransada sizi yaxşı tanıyırlar. Buraya gəlib  topçu  zabitləri məktəbinə baxaraq geri 
dönənlər həmişə sizdən danışırlar”. 
Hərb aləmində görkəmli sərkərdə, müdrik nəzəriyyəçi kimi ad-san qazanmaq hər kəsə 
qismət olmur. Əgər gənclikdən bu sənəti sevib-seçmisənsə, ən başlıcası Vətənə xidmət etdiyini  
dərk etmisənsə, onda hərbi şan-şöhrət özü sənin ayağına gələcək. 
General Əliağa Şıxlinski rus ordusunda nümunəvi xidmət edən bir əsgər olaraq 
qalmamışdır. O, topçuluq elminin inkişafında hərbi xadim kimi də böyük nailiyyətlər 
qazanmışdır. Onun 1910-cu ildə Luqa şəhərində nəşr olunmuş “Səhra toplarının cəbhədə 
işlədilməsi” adlı sanballı əsəri və hərbi dərsliklərə salınmış “Şıxlinski üçbucağı”, “Şıxlinski 
formulu”, kəşf və ixtiraları ona şan-şöhrət gətirmiş, bir Azərbaycan oğlunun adının ən yüksək 
dairələrdə belə hörmətlə çəkilməsinə səbəb olmuşdur. 
V.Bertels 1912-ci ildə Varşavada çap etdirdiyi “Quru qala qoşunları və ağır səhra 
artilleriyası tərəfindən atəş açılmasında cinahlardan istifadə edilməsi haqqında məlumatlar” 
kitabında onun elmi fəaliyyətinə yüksək qiymət verərək yazmışdır: 
“Artilleriya atəşinin aparılmasında “Şıxlinski üçbucağı” böyük rol oynamışdır. 
“Üçbucağın” ətraflı şərhi və yazılışı ilk dəfə 1912-ci ildə çap olunmuşdur. 
“Şıxlinski üçbucağı” təkcə rus artilleriyasında deyil, Fransa, İsveçrə, Norveç və Avstriya 
artilleriyasında da böyük şöhrət qazanmışdır”. 
Əliağa Şıxlinski artilleriya tarixində ilk dəfə toplarda gözlə görünməyən hədəfə atəş 
açmaq texnikasını işləyib hazırlamış və onların təkmilləşdirilməsi işinə bir sıra yeniliklər 
gətirmişdir. 
Ömrünün qoca yaşlarında belə Şıxlinski elmi fəaliyyətindən qalmamış, Bakı 
qarnizonunun hərbi elmi cəmiyyətinin sədr müavini işləmişdir. “Gələcək müharibədə toplar”, 
“Topların piyada və süvarilərlə qarşılıqlı əməliyyatı”, “Topların dağlıq yerlərdə atəş xüsusiyyəti 
haqqında”, “Alay topları haqqında” adlı hərb elmi üçün böyük əhəmiyyəti olan silsilə 
mühazirələr oxumuşdur. 
Əliağa Şıxlinski 1928-29-cu illərdə Bakıda nəşr olunan “Hərbi bilik” jurnalında silsilə 
hərbi-nəzəri məqalələrlə çıxış etmişdir (“Hərbi bilik” jurnalı, 1928-ci il, № 2,8. 1929-cu il № 1,2 
və s.) 
Hava hədəflərini vurmaq üçün atəş qaydalarının hazırlanması, alay və batalyon toplarının 
yaradılması kimi gərəkli ideyaların müəllifi də general-leytenant Əliağa Şıxlinskidir. 
“Rusca-azərbaycanca qısa hərbi lüğət”in də ilk yaradıcısı general-leytenant Əliağa 
Şıxlinskidir. Onun 1926-cı ildə “Azərbaycan hərbi redaksiyası” tərəfindən nəşr olunmuş lüğəti 
hərbi nizamnamələrin, hərbi elmi ədəbiyyatın tərcümə olunmasında böyük əhəmiyyət kəsb 
etmişdir. Eyni zamanda hərbi məktəblərdə, yenicə yaranmış ordu sıralarında xidmət edən 
azərbaycanlı əsgərlər lüğətdən qiymətli bir vəsait kimi istifadə etmişlər. Bütün bu əvəzsiz elmi 
xidmətlərinə görə general-leytenant Əliağa Şıxlinski SSRİ Hərbi İnqilab Şurasının 1928-ci il 23 
fevral qərarı ilə Fəxri Fərmanla təltif olunmuşdur. 
`O vaxtdan çox illər keçsə də həmin lüğət öz elmi dəyərini itirməmiş, bu günlərdə belə 
qiymətli bir elmi məxəz kimi alimlərin diqqətini cəlb edir. 
“Azərbaycan SSR EA-nın müxbir üzvü Ə.Ə.Orucovun “Əliağa Şıxlinskinin bir əlyazması 
haqqında” terminoloji-leksikoloji etüdü bu gün dilimizdə işləklik qazanmış bir çox terminlərin 
yaranma tarixini öyrənməkdə bizə kömək edir. Həmin məqalədə təkcə hərbi terminologiyamızın  
deyil, həmçinin bir çox başqa elm sahələrinin inkişafına vətəndaşlıq   qayğısı   göstərmiş general 
Əliağa Şıxlinskinin maraqlı    mülahizələri ilə tanış oluruq. Məlum olur ki, görkəmli   hərbi   
mütəxəssis hələ 1941-ci ildə bir çox rus terminlərinin dilimiz üçün xarakterik olan elə 
qarşılıqlarını tapa bilmişdir ki, hələ də  öz leksik-terminoloji    əhəmiyyətini    saxlamaqdadır: 
 56
qaravəlli (anektod), saxlanc  (zapas-ərəb mənşəli “ehtiyat” sözünün  əvəzində), pərənpozan 
(dezorqanizator), çıxdaş  (brak) kimi   sözləri bunlara misal göstərmək olar”12. 
 
  
 
1942-ci ildə ömrünün son günlərini yaşayan general gələcək nəsil üçün əvəzsiz bir 
yadigar da qoyub getmişdir. O, görkəmli filosof-alim Heydər Hüseynovun məsləhətilə 
xatirələrini yazmışdır. Qoca general tərəfindən diktə olunan “Xatirələrim” müəllifin ölümündən 
bir il sonra, 1944-cü ildə SSRİ Elmlər Akademiyasının Azərbaycan filialı tərəfindən rus və 
Azərbaycan dilində çap olunmuşdur.13 
Müdriklər haqlı deyiblər ki, tarix gələcək nəsil üçün dərslikdir. 
Saf bir vicdan və böyük təvazökarlıqla yazılmış Şıxlinski xatirələrində bugünkü gənclik üçün 
öyrənilməli çox şey vardır. Haqlı olaraq tədqiqatçılar bu əsəri ilk sanballı memuarlardan biri 
hesab edirlər. 
General Əliağa Şıxlinskinin “Xatirələrim”i çap olunan kimi həm mərkəzi, həm də 
respublika mətbuatında hərbi mütəxəssislər tərəfindən maraqlı rəylər yazılmışdır. 
Dövlət mükafatı laureatı, hərb elmləri doktoru, professor Yevgeni Zaxaroviç Barsukov Ə. 
Şıxlinskinin “Xatirələrim”ini son dərəcə maraqlı və ibrətli əsər sayır. Kitabı böyük Vətənimizin 
geniş oxucu kütləsi üçün tövsiyə edir. “Qızıl Ordunun komanda heyəti onunla tanış olmalı, 
topçular isə onu öyrənməlidirlər” hökmünü verir. 
Əliağa Şıxlinskinin “Xatirələrim” kitabını mütaliə edənlərdən biri də M.V.Lomonosov 
adına Moskva Dövlət Universitetinin professoru Arkadi Lavroviç Sidorov olmuşdur. Bu qiymətli 
kitabın hərbi əhəmiyyətindən və tarixçi alimlər üçün gözəl məxəz olmasından bəhs edən 
professor A.Sidorov “İstoriçeskiy jurnal”ın 1945-ci ildəki üçüncü nömrəsində yazmışdır: 
“Köhnə rus ordusunun son dövrünə aid yazılmış bollu xatiratla biz kifayətlənə bilmərik. 
Bu xatirələrin əksəriyyətini Rusiyadan qaçan, öz xatirat və qeydlərində gənc orduya qarşı öz 
“döyüş qəhrəmanlıqlarını” təsvir edən ağqvardiyaçı generallar yazmışlar. Onların xatirələrində 
bilavasitə ordu qayda-qanununa, əsgər və zabitlərin hazırlıq sisteminə aid materiallar adətən çox 
azdır. 
Şıxlinskinin xatirələri, Oktyabr sosialist inqilabından sonra öz əlaqəsini Vətəndən və 
ordudan kəsməyən şəxslər tərəfindən yazılmış tarixi sənədlərdən biridir. Buna görə də 
Şıxlinskinin xatirələri, rus ordusunun tarixini öyrənmək üçün xüsusi bir tarixi məxəz kimi 
qiymətlidir. Rus-yapon müharibəsi haqqında fəslin tarixçilər üçün əhəmiyyəti daha böyükdür”. 
1945-ci il aprelin iyirmi altısında isə artilleriya general-leytenantı Parseqov SSRİ Elmlər 
Akademiyasının Azərbaycan filialının direktoruna yazırdı: “Hörmətli direktor, bu gün SSRİ EA 
Tarix İnstitutunun nəşri olan “İstoriçeskiy jurnal”ın üçüncü 1945-ci il nömrəsinin “Tənqid və 
biblioqrafiya” bölməsində Moskva Dövlət Universitetinin professoru Arkadi Sidorovun “Əliağa 
Şıxlinski. Mənim xatirələrim” resenziyasını oxudum. Giriş sözü Dövlət mükafatı laureatı, hərb 
elmləri doktoru E.Z.Barsukovundur. 
Məlum olduğu kimi, Əliağa Şıxlinski qocaman artilleriya (topçu) generalıdır, onun böyük 
mübariz həyat təcrübəsi var. İlk dəfə mən bu general barədə iyirmi il bundan əvvəl eşitmişəm, o 
vaxt mən hələ Qırmızı Ordu artilleriyasının təkmilləşmə kursunda dinləyici idim. 
Artıq dərəcədə Sizdən təvəqqe edirəm, xahişimi rədd etməyib mənə Əliağa Şıxlinskinin 
“Mənim xatirələrim” əsərinin bir nüsxəsini göndərəsiniz. Çünki biz artilleristlərə ilk növbədə 
artilleriyamızın şanlı tarixini bilmək üçün bu kitab əvəzsiz vasitədir”. 
 
* * * 
 
                                                 
12 N.Quliyev. “Terminologiya” məqaləsi, “Ədəbiyyat və incəsənət” qəzeti. 25 dekabr 1987-ci il. 
13 Hər iki dildə təkrar çapı 1984-cü ildə olmuşdur. 
 
 57
Port-Artur döyüşlərində qala müdafiəsi zamanı düşmən həmlələrinin dönə-dönə dəf 
edilməsində top artilleriyasının mahir ustası Əliağa Şıxlinskinin döyüş xidmətləri misilsizdir. 
Onun 1904-1905-ci illərdəki hərbi rəşadəti bütün Rusiyaya yayılmışdı. Qəhrəmanlığı altı ordenə 
layiq görülən, rütbəsi kapitandan podpolkovnikə yüksələn Şıxlinski haqlı olaraq “Xatirələrim”də 
fəxrlə yazır: “Port-Artur epopeyasının iştirakçısı olduğumu həmişə iftixarla yad edirəm. 
... Port-Arturda hərbi əməliyyat dayandıqda, yaponlar bildirdilər ki, zabitləri Vətənlərinə 
yalnız bir şərtlə buraxırlar ki, bundan sonra müharibədə iştirak etməyəcəklərinə dair dillərindən 
kağız vermiş olsunlar. Əks təqdirdə zabitlərin hamısı əsgərlər kimi hərbi əsir elan ediləcəkdir. 
İmperator qalanı qəhrəmancasına müdafiə etdiyimizə görə qarnizona təşəkkür edib, 
zabitlərin qayıtmasına icazə verdiyini teleqrafla bildirdi. Zabitlərin çoxu dillərindən kağız verib 
qayıtdılar, bizim briqadanın zabitləri isə bunu özləri üçün təhqir bildilər. Mən də dilimdən kağız 
verməyə razı olmadım”. 
Yapon tibb komissiyasının verdiyi arayış generalın arxivində saxlanılır. Onun mətni 
belədir: 
“Arayış doqquz nömrəli ehtiyat səhra qospitalından dördüncü Şərqi-Sibir atıcı 
artilleriyasının kapitanı Şıxlinskiyə verilir. Ondan ötrü ki, onun yapon tibb komissiyası 
tərəfindən hərbi xidmətə yararlı olmadığı (Şıxlinski sol qıçından yaralandığına görə yapon 
həkimi arayışa belə yazmışdı - Ş.N.) müəyyənləşdirilib. O, Rusiyaya buraxılır”. 
Yapon tibb komissiyasının onu hərbi qulluğa yararsız hesab etməsinə baxmayaraq, 
dilindən iltizam verməyən Əliağa Şıxlinski Vətənə qayıdandan sonra yenidən yaponlarla 
döyüşmək üçün Mancuriya müharibəsində iştirak etmək arzusunda olduğunu bildirir. Lakin 
topçu general-müfəttiş knyaz Sergey Mixayloviç “Port-Arturda çəkdiyiniz yetər, buraxmaram” - 
deyir və onun yenidən cəbhəyə qayıtmasına qıymır. 
Onun Port-Arturdakı nümunəvi döyüş xidmətləri “İgidliyə görə” sözləri yazılmış qılınc, 
dördüncü dərəcəli Anna ordeninə əlavə olaraq qızıl qılınc nişanı, qılınc və bantla birgə Vladimir 
ordeni, üzərində “İgidliyə görə” sözləri yazılmış qızıl silah və məşhur Georgi ordeninin 
dördüncü dərəcəsinə layiq görülmüşdü. 
Azərbaycan Tarixi Muzeyində generalın şəxsi əşyaları arasında 1908-ci il martın 5-də 
imperator tərəfindən təsdiq olunmuş “Port-Artur qalasının müdafiəçisi döş nişanı” saxlanılır. 
Onu Əliağa Şıxlinskinik ünvanına keçmiş Kvantun vilayətinin və Port-Artur şəhər sovetinin 
sədri A.Verşinin göndərib. 
Port-Artur döyüşlərinin şahidi, yazıçı Aleksandr Stepanovun “Port-Artur” və 
“Zvonaryovlar ailəsi” romanları sovet ədəbiyyatının qızıl fonduna daxil olmuşdur. İndiyədək on 
doqquz dəfə nəşr olunan romanın tirajı milyonu keçmişdir. İngilis, fransız, macar, yapon və 
başqa dillərə tərcümə olunan belə bir məşhur əsərin səhifələrində (271, 350, 353 və s.) kapitan 
Əliağa Şıxlinskinin qəhrəmanlıq fəaliyyəti öz əksini tapmışdır. 
“... İrman ədəb-ərkanla təzim edib çevrildi və otağı tərk etdi. Diviziya rəisinin yanından 
çıxandan sonra İrman cəld xəstəlik haqqında raport və Kondratenkoya müfəssəl məktub yazdı. 
Sonra isə məktubu Əliağa Şıxlinskiyə verdi və dərhal generalın yanına getməsini əmr etdi. İrman 
kapitana xeyir-dua verib dedi: 
- Sizdən çox şey asılıdır, Əliağa. 
- Narahat olmayın, Vladimir Aleksandroviç. Əliağa hələ indiyə kimi heç kəsin etimadını 
yerə salmayıb,   ömründə satqınlıq eləməyib. Əgər Fok yeddinci diviziyanı yaponların zərbəsi 
altına salmaq istəyirsə o, buna nail ola bilməyəcək. Onun kələyini kəsmək və general 
Kondratenkoya kömək etmək   üçün   bütün qüvvəmi əsirgəməyəcəyəm. 
Bunu deyib, Şıxlinski sıçrayıb ata mindi və dördnala çaparaq ordan uzaqlaşdı...”. 
SSRİ xalqlarının bir neçə dilinə tərcümə olunan bu qiymətli roman təəssüf ki, hələ də 
Azərbaycan mütərcimini gözləyir. Romanda təkcə Əliağa Şıxlinskinin yox, həm də general 
Səmədbəy Mehmandarovun komandirlik fəaliyyəti haqqında oxuduqca fəxr etməyə bilmirsən. 
“... Praporşik çadırdan çıxıb öz komandasının qərar tutduğu yerə tərəf getdi. Yolda 
Əliağa Şıxlinski də ona qoşuldu. İrmanın tapşırığı ilə o, batareyaya baş çəkməli və indiki 
mövqelərindən getmək üçün onları xəbərdar etməli idi. 
 58
- Necə, artilleriya da bu sahəni tərk edir?- deyə Zvonaryov təəccübləndi. 
- Fok əmr verib ki,  bütün topları yığışdırmalı, mühəndislər isə səngərdəki sipərləri 
söküb, materiallardan mövqeyimizin başqa sahələrində istifadə etməlidir. 
- Qısası, Kondratenkoya boş yer verilir ki, orada hər şeydən əvvəl yeni istehkam 
düzəltsin. 
- Ehtimal ki, yaponlar istehkamları sökdüyümüzü görüb bizdən qabaq hücuma keçsinlər. 
- Bu barədə generalı təcili xəbərdar   etmək   lazımdır, - Zvonaryov qərara gəldi və geri - 
Semyonovun qərargahına qayıtmaq istədi, lakin kapitan Əliağa Şıxlinski təklif etdi ki, ora 
şəxsən özü getsin. 
  Çox narahat olmayın. Mənim briqada komandirim   polkovnik İrman qərara gəlib ki, sağ 
cinahdakı batareyaları Fokun əmrinin əksinə olaraq hələlik yerində saxlamaq lazımdır. Mən 
şəxsən polkovnik Mehmandarovla görüşəcəm. Biz onunla köhnə dostlarıq, bir-birimizi yek 
kəlmədən başa düşərik. Fok necə əmr verirsə versin, mənim zabit olduğum podpolkovnik 
Laperovun batareyası Kondratenkonun diviziyasını köməksiz qoyub getməyəcək, - deyə 
Şıxlinski coşmuş halda dilləndi. - Romanovskinin sağdakı batareyasından iyirmi altıncı polkun 
qərargahınadək cəmi üç-dörd verstdir, mən yarım saata ora çatıb lazım olan hər şeyi deyərəm. 
Siz isə birbaşa Yençeyevskinin yanına gedin”. 
Əliağa Şıxlinskinin döyüş məharətini gözləri ilə görən ikinci rus yazıçısı Trofim Borisov 
olmuşdur. Uzaq Şərq həyatından maraqlı elmi və bədii əsərlər yazan T.Borisov sonu faciə ilə 
bitən rus-yapon müharibəsi haqqında 1959-cu ildə Vladivostokda “Port-arturçular” adlı sanballı 
bir roman nəşr etdirmişdir. Müəllif sıravi əsgərlərin və zabitlərin döyüş yolunu özünəməxsus 
ustalıqla ön plana çəkir. Böyük hərarət və məhəbbətlə xalqımızın mərd oğulları Əliağa Şıxlinski 
və Səmədbəy Mehmandarov haqqında söhbət açır. İlk gündən Şıxlinskinin batareyasında 
döyüşən Trofim Borisov onun qəhrəmanlığını, xarakter və xasiyyətini daha dəqiq 
işıqlandırmışdır..  
“Səhər saat onda batareyanın baş zabiti kapitan Əliağa Şıxlinski kazarmaya gəldi. Onun 
iri, uzunsov sifətinə bir qədər sivri burnu daha ciddi görkəm verirdi. Sıx bığları qalın idi, başının 
tükləri qabaqdan azca seyrəlmişdi. Çatma qaşları bir qədər yuxarı dartılmışdı. Qonur gözlərində 
sevinc işığı vardı. Balaca ağ əllərinin ağ barmaqlarını arxasında tutmuşdu. Şıxlinski hamı ilə 
görüşəndən sonra orduya təzəcə çağırılmışların adlarını oxudu: 
  - Antonov Valentin Pavloviç. 
  - Mən, - deyə o, cavab verdi. 
- Sən azsavadlısan. 
Əsgər dolaşıq sözlərlə nəsə dedi, kapitan Morozovu çağırdı.. 
- Sənin də savadın yoxdur. Bu necə olur? Böyük şəhərdən gəlibsən, amma heç bir təhsilin 
yoxdur. Siz niyə oxumayıbsınız? 
Morozovun sifətinə yüngül qızartı çökdü. 
Şıxlinski sıranın önündən keçib, əlində yeni çağırılmışların siyahısı olsa da, gülümsəyə-
gülümsəyə bir-bir onları familiyasını, adını, atasının adını çəkdi. 
- Ancaq biz gözləyir və fikirləşirdik ki, sibirlilər bizim inamımızı doğruldacaqlar...   
Pribaltika quberniyalarındakı və Mərkəzi Rusiyadakı savadsızlıq orada da hökm sürür. Yaxşı 
deyil, artilleriyaçı yaxşı biliyə malik olmalıdır. - Kapitan Şıxlinskinin sifətinə bir ciddilik çökdü.  
Gickahı   tarıma çəkildi, ançaq gözlərində bayaqkı təbəssüm işartısı qalırdı. Təzə çağırılanlarla 
söhbət edə-edə onlara göstəriş verirdi: Başını düz tut, sağ çiynini əymə, - deyə kapitan  
Pudovkin”  müraciət etdi. - Sən məhkəmə palatasında çoxmu işləyibsən?   İki il? Bəs ona kimi 
harada işləyibsən? 
- Prikazçik işləmişəm. Ancaq mənim əsas   işim balıqçılıqdır. 
- Sənin xəttin yaxşıdırmı? 
  - Mirzəliyi istəmirəm, zati-aliləri... 
- Baxarıq. Bəs mirzəliyə kimi təyin edək? Özün görürsən, yazılarımızı yazmağa    mirzə 
də lazımdır... Abramoviç   Moisey İosifoviç! Sən usta-çilingərsən?.. 
 59
“Yaddaşa bax, yaddaş belə olar. Siyahını bircə dəfə oxuyan kimi hamının ad-familiyasını, 
atasının adını necə də dəqiq yadında saxladı, - deyə Pudovkin fikrə getdi”. 
Port-Arturdakı oktyabr döyüşlərində podpolkovnik Əliağa Şıxlinskinin qəhrəmanlığını 
əyani əks etdirən tarixi sənədlər də az deyil. 1905-ci ildə çap olunmuş “Yaponlarla müharibənin 
salnaməsi” almanaxının səksən birinci nömrəsinin min beş yüz yetmiş yeddinci səhifəsində bu 
barədə oxuyuruq: 
“Müqəddəs Georgi ordenli süvari dumasının təqdimatına əsasən əlahəzrət imperator 
3/1X-1905-ci il tarixdə böyük mərhəmət göstərərək, Port-Arturun müdafiəsində şücaəti ilə 
fərqlənmiş, 1904-cü il oktyabrın 13-dən 17-dək üç nömrəli istehkamı və bu istehkamın digər 
qurğularını artilleriya ilə bacarıqlı müdafiə etmiş, dördüncü Şərqi Sibir atıcı artilleriya 
briqadasının podpolkovniki Əliağa Şıxlinskini dördüncü dərəcəli şəhid və müzəffər Georgi 
ordeni ilə təltif etmişdir. Podpolkovnik Əliağa Şıxlinski bu döyüşdə böyük şücaət göstərmiş, 
ixtiyarında olan yarımbatareyanın nişançıları həlak olduğundan çox vaxt topları şəxsən özü 
tuşlayaraq düşmən artilleriyasını dəfələrlə susmağa məcbur etmiş və adı çəkilən istehkamlara 
yaxınlaşmağa can atan yapon piyadalarını geri oturtmuşdur...”. 
General-leytenant Əliağa Şıxlinskinin birinci dünya müharibəsindəki hərbi fəaliyyəti 
Aleksandr Stepanovun iki hissəli “Zvonaryovlar ailəsi” romanında daha geniş işıqlandırılıb. Hələ 
nə rus, nə də Azərbaycan ədəbiyyatında həmyerlimizin obrazı bu əsərdəki qədər dolğun və 
hərtərəfli verilməyib. Bu irihəcmli romanda general Əliağa Şıxlinski mərd bir sərkərdə kimi 
oxucuya təqdim olunur. O, Port-Arturdakı silahdaşları ilə indi də almanlara qarşı vuruşur. 
“... Bu yaxınlarda general Əliağa Şıxlinski burada olmuşdu. Siz onu Port-Arturdan 
tanımalısınız. İndi o, böyük knyaz Sergey Mixayloviçin sərəncamındadır. 
- Şıxlinski yaxşı yadımdadır. Orada kapitan idi. Ayaqlarından ağır yaralanmışdı, odur ki, 
yaponlar onu Rusiyaya buraxmışdılar. Generallığında rast gəlməmişəm.    Bu müddətdə dəyişib-
dəyişmədiyini deyə bilmərəm. - Boreyko cavab verdi. 
Koçarovski rişxəndlə: 
  - Sizcə belə çıxır ki, o da başqa   generallar   kimi   ağıl sarıdan geriləyib? - dedi. 
  - Zati-aliləri, rəyindən daşındırmağa    curət etmərəm. 
- Əhsən Şıxlinskiyə, əzmkar, başbilən adamdır, həm də böyük diplomat, knyaz kimi 
adamla dil tapa bilib. Hə, Şıxlinski deyirdi ki, Ali komandanın qərargahı nəzdində 
komandanlığın gücləndirmə vasitəsi olacaq ağır artilleriya yaratmaq istəyirlər. 
Boreyko: 
- Yəni almanların qırx santimetrlik dəmiryol platformalarında gəzdirilən topları kimi? 
Belələrini Novogeorkiyevsk ətrafında uzaqdan-uzağa görmüşdüm. Özü də ən yaxşı 
istehkamlarımızı necə alt-üst elədiklərinin şahidi olmuşdum, - dedi. 
- Yox, elə deyil! Qərb cəbhəsində bizim müttəfiqciyəzlər olmazınca güclü toplar tətbiq 
etmişlər, on iki düyünlü qaubitsa da, uzaqvuran toplar da. Bizlərdə də nəhəng toplardan ibarət bir 
sıra divizionlar yaradılır... 
... Əliağa Şıxlinskidən bu barədə eşidən kimi, sizin batareyanız yadıma düşdü... 
... Bir neçə gündən sonra batareya şose yolu ilə irəliləyərkən Koçarovski ilə rastlaşdı. 
Generalı iki zabit də müşayiət edirdi. Boreyko əvvəl onları tanıya bilmədi. 
Kapitan “farağat” əmri verib atını Koçarovskiyə sarı sürdü. General yanındakı atlıya işarə 
etdi və Boreyko Əliağa Şıxlinskini tanıdı. 
- Əliağa! - Sevincindən qışqıran Boreyko tez də   özünu   ələ alıb əlavə etdi. - Zati-aliləri! 
  - Köhnə dostlar üçün mən həmişəki kimi Əliağayam. Xahiş edirəm, elə belə də deyəsiniz. 
Batareya gecələmək üçün düşərgə salanda, hər iki general yenə də Boreykoya baş 
çəkdilər. Boreyko Novokeorgiyevsk hadisələrini ətraflı danışdı. Şıxlinski qulaq kəsilib 
bloknotunda nə isə yazırdı. 
- Bütün danışdıqlarınız olduqca ibrətamizdir. Komandanlığa da beləcə çatdıracağam, - 
deyə Şıxlinski öz mülahizələrinə yekun vurdu...”. 
  
* * * 
 60
 
General Əliağa Şıxlinskidən danışanda Heydər Hüseynovun xidmətlərini unutmaq 
haqsızlıq olardı. “Xatirələrim”in yazılmasında ən müstəsna rolu olan ilkin şəxs Azərbaycan 
Elmlər Akademiysının akademiki Heydər Hüseynovdur. Qocaman generalı yaxından tanıyan 
Heydər Hüseynov ona köməkçi verib “Xatirələrim”i yazdırmaqla kifayətlənməmişdir. Heydər 
Hüseynov general Şıxlinskinin ölümündən sonra da onun xidmətlərini unutmamış, xatirəsini əziz 
saxlamışdır. O, respublika mərkəzi mətbuatında həm rus, həm də Azərbaycan dilində silsilə 
məqalələr dərc etdirib. 
Heydər Hüseynov “Xəbərlər” məcmuəsinin səkkizinci nömrəsində (1945) fəxrlə yazırdı: 
“Əliağa Şıxlinski dünyada şöhrət qazanmış rus topçuluq elmi sahəsindəki kəşflərlə tanış olmaqla 
yanaşı, dil və ədəbiyyat məsələləri ilə də yaxından məşğul olurdu. O, Azərbaycan dilini təkmil 
bilirdi. İslah, ifadə quruluşu, yeni söz yaradıcılığı ilə ciddi məşğul olmuşdur”. 
Klassik ədəbiyyatımızı gözəl bilən Şıxlinski, həm də sovet ədəbiyyatının görkəmli 
nümayəndələri Səməd Vurğunun, Osman Sarıvəllinin şerlərini rus dilinə tərcümə etmişdir. 
Səməd Vurğunun “Böyük ədib”, “Sədaqət”, Osman Sarıvəllinin Cəfər Cabbarlının ölümünə həsr 
etdiyi “Yaşar” şerinin tərcüməsi hələ də arxivində qalır. “Zabitin yaddaşı” dəftərindəki 
qeydlərdən aydın olur ki, görkəmli dramaturqumuz Cəfər Cabbarlının ölümü onu hədsiz 
dərəcədə kədərləndirib, onun yaradıcılığına generalın xüsusi məhəbbəti olub. 
General Əliağa Şıxlinski təkğə tərcümə sahəsində deyil, bədii yaradıcılıqla da müntəzəm 
məşğul olmuşdur. Bu təvazökar insan onları heç vaxt dərc etdirməmişdir. 
Vətəndən uzaqlarda xidmətdə olan general doğma ana dilini unutmamışdır. Onun ümumi 
dəftər həcmində olan şer və tərcümələrinin əlyazması Azərbaycan Tarixi Muzeyindəki şəxsi 
qovluğunda və Azərbaycan Elmlər Akademiyasının əlyazmaları fondunda saxlanılır. Onun həyat 
və məslək yoldaşı, ilk azərbaycanlı hərbi şəfqət bacısı Nigar xanıma yazdığı “Ey sevdiyim, ey 
dilrüba”, məşhur rus alimi, Port-Artur qalasının qəhrəmanı vitse-admiral Stepan Osipoviç 
Makarovun ölümünə və qalanın yapon samuraylarına təslim olunmasına dair şerləri vardır. 1909-
cu il oktyabrın iyirmi yeddisində əmisi qızı Nigar xanımla ailə həyatı quran Əliağa Şıxlinski 
sonralar yazırdı: “Bu dəyişiklik mənim həyatımı işıqlı bir yola, parlaq bir səadətə yönəltdi. Bir 
yerdə keçirmiş olduğumuz iyirmi iki illik həyatın aydın səmasında bir bulud ləkəsi belə 
görünmədi. Fitrətən istedadlı olan, yaxşı təhsil görmüş, mülayim xasiyyətli Nigar xanım ailə 
səadəti üçün yaradılmış bir qadın idi. Mən bu səadətə tam mənası ilə nail oldum. Lakin 1931-ci il 
avqustun on beşində Nigar xanımın ölümü mənim üçün ən ağır bir zərbə oldu. Mənim hər şeyim: 
həm səadətim, həm də səhhətim onunla getdi”. 
Sonsuz bir məhəbbətlə sevdiyi Nigarını o ilhamla tərənnüm edirdi: 
 
Ey sevdiyim, ey dilrüba, 
Səbrim, qərarımsan mənim. 
Səd mərhəba, səd mərhəba, 
Nə türfə yarımsan mənim. 
 
Görən səni ey nazənin, 
Deyər: pəh-pəh, səd afərin! 
Dünyada mislin yox yəqin, 
Əcəb dildarımsan mənim! 
 
Gözəl zahirdə surətin, 
Gözəl batin, təbiətin. 
Gözəl hər işdə qeyrətin, 
Namusum, arımsan mənim. 
 
Mənim baharda bülbülüm, 
Mənim qızılca sünbülüm. 
 61
Gülşənlərdə zərif gülüm, 
Bağlarda barımsan mənim. 
 
Klassik şairimiz Molla Vəli Vidadinin nəvəsi olan general-leytenant Əliağa Şıxlinski hər 
iki - rus və Azərbaycan dillərində şer yazmaq, tərcümə etmək qabiliyyətinə malik olub. 
Görkəmli dövlət və partiya xadimi, yazıçı, publisist Nəriman Nərimanov gənc Sovet 
Azərbaycanının ordu hissələrini yaratmaq üçün iki məşhur generaldan - Əliağa Şıxlinski və 
Səmədbəy Mehmandarovdan istifadə etmək məqsədilə V.İ.Leninə 1920-ci il avqustun birində 
göndərdiyi məktubunda yazırdı: 
“Əziz Vladimir İliç! 
Gəncə üsyanı zamanı köhnə Azərbaycan ordusunun butün zabitləri həbsə alınmışdı. Bu 
məktubu Sizə təqdim edən məşhur general - Mehmandarov və Şıxlinski də onların içərisində idi. 
Diqqətli yoxlama nəticəsində məlum oldu ki, generalların üsyanla əlaqəsi olmamışdır. Lakin 
mövqeyimiz sakitləşənə qədər və ümumi işimizə kömək məqsədilə biz hər halda bu qərara gəldik 
ki, onları qərargahda işləmək üçün Sizin sərəncamınıza göndərək, çünki onlar hərbi 
mütəxəssislər olmaq etibarı ilə əvəzsizdirlər. Onlardan biri Şıxlinski Nikolay ordusunda 
“artilleriyanın allahı” sayılırdı. Polşa cəbhəsi qurtarana qədər qoy onlar Moskvada işləsinlər, 
sonra sizdən xahiş edəcəyəm ki, bizim əsgəri hissələrimizi təşkil etmək üçün onları buraya 
göndərəsiniz. Bu müddətdə onların qayğısına qalmaq lazımdır. 
 
Kommunist salamı ilə N.Nərimanov. 
 
General, ömrünün son illərini Bakıda, Cəfər Cabbarlı küçəsindəki on dörd nömrəli evin 
iyirminci mənzilində yaşayıb. Həyat yoldaşı Nigar xanımın ölümündən sonra tənha yaşayan 
Şıxlinski xeyirxah və yaxşı adamlarla əhatə olunmuşdu. 
Azərbaycan Dövlət Tarix muzeyinin arxivində Əliağa Şıxlinskinin yazdığı 
“Vəsiyyətnamə”, üstündə isə belə bir qeyd var: 
mən öləndən sonra açmalı. Məktubda general, doktor Bahadır Qayıbovu, onun həyat yoldaşını 
böyük hörmət   və ehtiramla   xatırlayır. Hər ikisinə Nigar  xanımın   ölümündən   sonra   ona 
göstərdikləri qayğı üçün intəhasız minnətdarlığını bildirir. 
Akademik Heydər Hüseynov    1945-ci   il aprelin    iyirmisində Bahadır bəy Qayıbova 
tibbi-ictimai fəaliyyətinin qırx illiyi münasibətilə göndərdiyi təbrik məktubunda yazır. “Lakin   
mən burada Sizin Vətən və elm qarşısındakı daha böyük xidmətinizi qeyd etmək istəyirəm. Siz 
və Sizin həyat yoldaşınız   məşhur hərbi xadim və alim, köhnə ordunun generalı Azərbaycan 
xalqının sadiq oqlu Əliağa Şıxlinskinin  həyatının   son illərini qayğı və diqqətlə əhatə etmiş və 
bəzəmisiniz.” 
Bahadır bəy Qayıbovun otuz sentyabr 1946-cı il tarixli   məktubu: 
Hörmətli Heydər Nəcəfoğlu! 
Əlbəttə, Sizin unudulmaz Əliağa və Nigar bacı haqqındakı yazınız həmişə çox uğurlu alınır. 
Bəli, onları unutmaq olmaz: onların hər ikisi öz Vətənini və xalqını səmimi qəlbdən sevirdilər. 
Onlar yalnız təhsil aldığı rus dilini deyil, öz doğma ana dilini də əla bilirdilər. 
Heç vaxt unutmaram ki, onların hər ikisinə   şəxsən ana dilində təhsil verən, həmçinin 
Tiflisdə, Qoridə - Müəllimlər seminariyasında yüzlərlə azərbaycanlı uşağını oxudan rəhmətlik 
atam səbəbkardır. Rəhmətlik Nigar bacı atamdan daha çox şey əxz   etmişdir: o yetkinliyində,   
nəinki   İran   klassikləri Sədi, Firdovsi, Hafiz, Cami və başqalarını oxumuş, həmçinin bütün 
Azərbaycan şairlərini - Xaqani, Nizami, Füzuli, Vaqif və başqalarını mütaliə etmiş, ərəb dilini 
öyrənmiş   və   ərəb ədəbiyyatı ilə də tanış idi. 
Heyf ki, Siz onunla tanış deyildiniz - o, həqiqətən rus dili bir yana, bizim və fars 
ədəbiyyatının bilicisi idi. 
 
Sizin dostunuz Bahadır bəy Qayıbov”. 
 
 62
General-leytenant Əliağa Şıxlinskinin adı el qəhrəmanları Babək, Cavanşir, Koroğlu və 
Həzi Aslanovla yanaşı çəkilir. Haqqında çoxlu şer, poema və nəsr əsərləri yazılmışdır. Bunların 
arasında Sabir İbrahimovun “General Əliağa Şıxlinski” monoqrafiyası xüsusilə qiymətlidir. Şair 
Telman Tovuzlunun bu qanadlı misralarını el aşıqları telli saz havasında oxuyur: 
 
Rus topunun “allahı”dı, 
Şıxlinski Əliağa. 
Harda adı çəkilirsə, 
Ürəyimiz dönür dağa. 
 
 
LENİNQRADDA İYİRMİ İKİ GÜN 
 
Əliağa Şıxlinski heç bir zaman mənsəb 
dalınca düşməmişdir, onun heç bir 
himayəçisi olmamışdır. Xidmətdə irəli 
getmək üçün o, heç bir intriqaya əl 
atmamışdır: mənsəb özü onun ayağına gəlmiş 
və o, köhnə ordunun topçuluğunda yüksək 
vəzifə qazanmışsa, bu cəhətdən tamamilə 
özünə borcludur. 
 
Yevgeni Barsukov, 
Dövlət mükafatı. laureatı, general-mayor,  
hərb elmləri doktoru, professor. 
 
Keçmiş rus ordusunun general-leytenantı,  
məşhur artillerist Əliaqa Şıxlinskinin adı  
artilleriya sənətində həmişə hörmətlə çəkilir.  
O, əlli ildən artıq çar ordusunda zabit kimi  
qulluq etmiş, Böyük Oktyabr sosialist inqilabından 
sonra isə özünün biliyini və böyük həyat təcrübəsini 
Qızıl Ordunun möhkəmlənməsinə sərf etmişdir. 
 
Arkadi Lavroviç Sidorov,  
Moskva Dövlət Universitetinin  
professoru. 
 
 
  
Leninqradın həmişə gur olan Sadovaya küçəsində qədim bir bina var. Məşhur rus yazıçısı 
Saltıkov-Şedrinin adını daşıyan kütləvi kitabxana burada yerləşir. Məni bu kitabxanaya məşhur 
general-leytenant Əliağa Şıxlinskinin inqilabdan əvvəl çıxmış kitabı və Peterburq jurnallarında 
dərc olunmuş məqalələri ilə tanış olmaq arzusu gətirmişdi. 
Axtarışa “Rus jurnalı şöbəsi”ndən başladım. 1912-ci ildən fəaliyyətə başlayan 
“Artilleriya zabitləri məktəbinin xəbərləri” jurnalının elə üçüncü nömrəsində Əliağa Şıxlinskinin 
“Öz qoşunlarının başı üstündən top atəşi” adlı iri məqaləsi dərc olunub. Rus-yapon 
müharibəsindən sonra bu atəş üsulu müxtəlif fikirlərə səbəb olubmuş. Bir çoxları deyirmiş ki, 
hücum edən piyada qoşununu himayə etmək üçün, bəzən onun başı üstündən atmaq lazımdır. Ali 
rütbəli zabitlərin bir qismi bu atəş üsulunun öz qoşunlarına zərər verəcəyindən ehtiyat edir, daha 
doğrusu, ondan istifadə etmək istəmirdilər. 
 63
Polkovnik Əliağa Şıxlinski isə bu məqaləsində hesablama və sxemlərlə sübut edirdi ki, bu 
üsul, qoşunlar düzəngahda dayanıb hədəfə ancaq yüz sajen qalanda qorxuludur. “Bu məsafəyə 
qədər, heç bir şeydən ehtiyat etmədən atəş açmaq olar. Düşmən üzü bizə tərəf olan yamacı 
tutduqda, bu məsafə otuz-otuz beş sajen azalır. Düşmən bizimlə üzbəüz olan başqa bir yamacı 
tutduqda isə biz hücum edən hissəmizi süngü vuruşması başlayana qədər top atəşi ilə himayə 
edib qoruya bilərik.” Həmin jurnalın 1914-cü il fevral (22) nömrəsində “V.İ”. imzalı bir müəllif 
bu üsula yüksək qiymət verərək artilleristlərə tövsiyə edir ki, Port-Artur döyüşlərinin iştirakçısı 
Şıxlinskinin toxunduğu bu məsələni dərindən öyrənsinlər... 
Bu yeniliyə dönə-dönə qayıdan jurnal özünün “Redaksiyadan” adlı qeydlərində göstərir 
ki, Şıxlinskinin məqaləsi topçu qoşun komandirlərinin görüşlərində böyük və əsaslı dəyişiklik 
yaratdı. 
General-leytenant Əliağa Şıxlinski 1942-ci ildə qələmə aldığı “Xatirələrim” adlı hərbi 
memuarında bu barədə yazır: “Hələ 1924-cü ildə Qızıl Ordu məcmuələrinin birində bu məsələyə 
istinad edilmişdir. Bu cür atəşdən qorxan skeptiklər, şübhəsiz ki, indi də vardır”. 
İllərin zərrəcə saraldıb-soldura bilmədiyi jurnalı yenidən vərəqləyirəm. Yüksək 
keyfiyyətli kağızda çap olunmuş məqalələrlə, ölkənin ayrı-ayrı hərbi dairələrində qulluq edən 
artilleriyaçılar haqqında verilən xəbərlərlə yanaşı Şıxlinskinin müxtəlif şəkillərinə də rast gəldim. 
Onun ordugahda məşq zamanı, tələbə və zabit heyətilə birgə təsvir olunmuş şəkillərini nə şəxsi 
arxivində, nə də qohumlarında görmüşdüm. 
Jurnalın 1914-cü il fevral nömrəsində “1913-cü ildə artilleriya zabitləri məktəbinin yerinə 
yetirdiyi kursun hesabatı” verilib. Qırx iki səhifəlik hesabat yeddi fəsildən və bir epiloqdan 
ibarətdir. Onu artilleriya zabitləri məktəbinin rəisi, artilleriya generalı Aleksandr Nikolayeviç 
Sinitsin, məktəbin rəis müavini general-mayor Əliağa Şıxlinski və Sergeyev, hərbi təlim 
meydanının rəisi podpolkovnik İvanov imzalayıblar. 
Jurnalın səhifələrindən öyrənirəm ki, 1913-cu ilin payızında artilleriya zabitləri 
məktəbinin rəisi, artilleriya-generalı A.N.Sinitsin qocalığına görə istefaya çıxır. Jurnal bu 
münasibətlə Sinitsinin portretini ikinci səhifədə dərc edir, haqqında böyük bir yazı verir. Əliağa 
Şıxlinskinin bu münasibətlə yazdığı iki bənd şer də dərc olunur. 
A.N.Sinitsin istefaya çıxdıqdan sonra düz bir il (1913-cü ilin payızından 1914-cü ilin 
oktyabr ayına kimi - Ş.N.) artilleriya zabitləri məktəbinin rəisi vəzifəsini general-mayor Əliağa 
Şıxlinski aparmışdır. 1914-cü ilin oktyabr nömrəsində jurnal “Redaksiyadan” adlı məqaləsində 
yazır: 
“Artilleriya zabitləri məktəbinin rəisi vəzifəsini ifa edən general-mayor Əliağa Şıxlinski 
hazırkı müharibənin iştirakçılarına məktubla müraciət edərək döyüşçülərin, artilleriyanın 
fəaliyyəti barədə bildiklərini təfsilatı ilə yazmalarını və lazım olan ünvana göndərmələrini xahiş 
etmişdir”. 
1914-cü ilin dekabr nömrəsində jurnal məktəbin qırx səhifəlik illik hesabatını dərc edib. 
Həmin hesabatı da məktəbin rəisi vəzifəsini ifa edən general-mayor Əliağa Şıxlinski və 
Sergeyev, hərbi təlim meydanının rəisi podpolkovnik İvanov hazırlayıblar. 
Çox keçmir ki, yuxarı dairələrdə, baş topçuluq idarəsində məktəbə təzə rəis təyin 
olunması məsələsi müzakirə olunur. Böyük knyaz bu vəzifəyə general-leytenant Qaitinovu 
məsləhət görür. Lakin o, bu işə hazır olmadığını bildirir. 
Böyük knyaz cavabında deyir: 
- Mən sizi ancaq bir illiyə təyin edirəm. 1914-cü ildə orduda islahat aparmaq üçün böyük 
proqram həyata keçiriləcək, onda siz Odessa hərbi dairəsinin topçu rəisi vəzifəsinə təyin  
olunacaqsınız. Məktəbə rəhbərlik isə Şıxlinskiyə tapşırılacaq. Şıxlinski məktəb müdiri müavini 
vəzifəsində az işlədiyinə görə hazırda hərbi məsləhətçilərimi razılığa gətirə bilmirəm. 
General-leytenant Qaitinov soruşur: 
- Bəs bu bir ilin ərzində mən nə edə bilərəm, əlahəzrət? 
- Sizin işi yaxşı bilən Şıxlinski kimi köməkçiniz olacaqdır. 
 Onda icazə verin, əvvəlcə onunla danışım. 
 Danışın... 
 64
 
*  * * 
 
”Məni telefona çağırdılar. Gəldim. Həyəcanlı bir səs eşidildi.  
  - Salam, Əliağa, sizinlə danışan Qaitinovdur. 
  - Salam, Valeri Mixayloviç, mənə aid qulluğunuz? 
- Mən əlahəzrətin kabinetindən danışıram. Mənə təklif edirlər ki, sizin məktəbdə   müdir 
işləyim. Sizdən çox xahiş edirəm ki, saat beşdə ordu və donanmanın    klubuna   gələsiniz. Həm 
bir yerdə yemək yeyək, həm də məsləhətləşək. 
Mən oraya getdim. Qaitinov rəhbərliyi öz üzərinə götürdü, mənim isə məşğələləri 
aparmağıma razı olub-olmadığımı soruşdu. Razılıq verdim. - Təşəkkür edirəm, - dedi... 
Yeni müdir general-leytenant Qaitinov daima auditoriyalara baş çəkir, baş qərargah 
zabitlərinin rəhbərliyi altında mühazirə və taktiki məşğələlərə gəlir, lakin bu məşğələlərin 
gedişatına qarışmır, bunların hamısını öz müavininə (Şıxlinskiyə - Ş.N.) tapşırırdı”. 
Bu kiçik epizod “Xatirələrim” kitabındandır. Şıxlinskinin dəmir yaddaşı çox şeyi olduğu 
kimi hifz edib saxlamışdır. Məsələn, vaxtilə (1907-ci ildə) məktəbin müdiri onu ikinci 
Konstantin topçu məktəbinə batareya komandirliyi vəzifəsinə namizəd göstərəndə Baş topçu 
idarəsinin rəisi general Kuzmin Karavayev gözlənilən təklifi rədd edərək demişdir ki, “bu 
vəzifəyə “tatar” (azərbaycanlı - Ş.N.) yox, rus tapmaq lazımdır. 
Bütün bunlara baxmayaraq, çar hökuməti, çar ordu heyəti general Əliağa Şıxlinskinin 
əvəzsiz xidmətinə laqeyd qala bilməmişdir... 
1912-ci ildə artilleriya məktəbinə müavin təyin edilən Şıxlinskinin müvəffəqiyyətinə 
sevinənlər az deyildilər. Ona Rusiyanın, hətta xarici ölkələrin adlı-sanlı topçuları təbrik 
teleqramları göndərmişlər. Baş qərargah Akademiyasının professoru general-mayor 
A.A.Neznamov yazırdı: 
“Sizi və rus artilleriyasını təbrik edirəm!”. 
Fransa topçu zabitləri məktəbinin müdiri Nolle isə ürək sözlərini belə ifadə eləmişdi: 
“Rus topçu məktəbinin ikinci şefi (məktəb müdirinin müavini ikinci rəhbər hesab 
olunurdu - Ş.N.) təyin edilməyinizi eşitdim. Sizin simanızda rus artilleriyasını təbrik edirəm!”. 
Jurnalın nömrələrini vərəqlədikcə məlum olur ki, əsrin əvvəllərində “Şıxlinski üçbucağı” 
adlı hərbi nəzəriyyə müəllifinə böyük şöhrət gətiribmiş. Bu nəzəriyyə təkcə Rusiyada dərc 
olunan hərbi dərsliklərə salınıb istifadə olunmurdu. Ədəbiyyatlardan məlum olur ki, “Şıxlinski 
üçbucağı” Fransa və Avstriyada da geniş yayılıbmış. Məsələn, Fransa topçu divizionunun 
komandiri mayor Laver Şıxlinski ilə söhbətlərindən birində demişdir: 
“Fransaya elm üçün çox əhəmiyyətli olan xeyli material aparıram. Bunun üçün sizə 
minnətdaram”. 
1913-cü ilin yayında general Joffre fransız ordusunun on yeddi nəfərlik zabit heyəti ilə 
Rusiyaya gəlir. Onlar bir neçə gün artilleriya zabitləri məktəbinin proqramı ilə maraqlanırlar. 
Fransızlar qısalüləli topdan örtülü atəş üsulu ilə bir komandirin rəhbərliyi altında 
batareyadan necə atəş açıldığını göstərməyi xahiş edirlər. Bütün atəş üsulunun təşkilinə 
komandirlik Əliağa Şıxlinskiyə həvalə olunur. General Şıxlinskinin təşkil etdiyi dəqiq atəş üsulu 
və qısalüləli ağır top atışı fransızları heyrətdə qoyur. Onlar qısalüləli atəş üsulunu (o vaxta qədər 
fransızlarda qısalüləli top atəşindən istifadə olunmurmuş - Ş.N.) özlərində tətbiq etməyi elə 
oradaca qət edirlər. 
Bir il sonra Rusiyaya gələn Fransa prezidenti Paunkare Raymon rus artilleristlərinin 
general Joffreyə və onun heyətinə göstərdikləri hörmət müqabilində mükafatlar gətirir. Bu 
mükafatların arasında generallara məxsus cəmi iki fəxri Legion ordeni də vardı. Onun biri süvari 
generalı Bezorazova, ikincisi isə Əliağa Şıxlinskiyə təqdim olunur. 
Əliağa Şıxlinskinin hərbi və pedaqoji fəaliyyəti ilə yaxından tanış olduqda bu mahir 
sərkərdənin misilsiz istedadına qibtə etməyə bilmirsən. 
 65
1897-ci ildə gənc Əliağa Şıxlinski ilə söhbət edən iyirminci topçu briqadasının baş 
həkimi Zelenski ondan soruşur ki, belə bir istedadınız olduğu halda niyə akademiyaya 
getmədiniz? 
Əliağa Şıxlinski isə cavabında “iş belə gətirdi” - deyə təvazökarlıqla cavab verir. Bu 
görüşdə iştirak edən general Baumqarten də söhbətə qoşulur: “Akademiyanı neyləyir, akademiya 
onun başıdır”. 
Doğrudan da keçmiş rus ordusunda ikinci elə bir şəxs yoxdur ki, qeyri millətdən ola-ola, 
ali hərbi təhsil almadan qısa bir vaxtda dörd il otuz altı gündən sonra general-mayor rütbəsinə 
yüksəlsin. 
Əliağa Şıxlinski hərbi xidmətdə belə tez, həm də böyük sürətlə irəliləməsinin ilkin 
səbəbini rus-yapon müharibəsinin iştirakçısı olmasında, bir də topçu zabitləri məktəbindəki 
hərbi-pedaqoci fəaliyyətində görürdü. 
Əliağa Şıxlinskinin 1908-ci il noyabrın 26-dan 1914-cü il iyulun 8-dək topçu zabitləri 
məktəbində olan elmi-pedaqoji fəaliyyəti çox yüksək qiymətləndirilmişdir. O, üçüncü dərəcəli 
müqəddəs Vladimir, eləcə də fransızların zabitlərə məxsus fəxri komandir Legionu ordeninə 
layiq görülmüşdür. 
“Artilleriya zabitləri məktəbinin xəbərləri” jurnalının səhifələri, orda verilmiş ayrı-ayrı 
elanlar təsdiq edir ki, Əliağa Şıxlinski məktəbdə, qoşun bölmələrində və Peterburqun müxtəlif 
elmi yığıncaqlarında hərbi mövzuda silsilə mühazirələr oxumuşdur. Bu mühazirələr Baş 
qərargahın əmrilə kitabça şəklində çap olunmuşdur. Onun “Divizion miqyasında topçu 
manevrlərinin təşkili üçün təlimat”, “Dağ və səhra artilleriyası üçün məsələ və misallar 
məcmuəsi”, (1913-cü ildən 1916-cı ilədək üç dəfə nəşr olunub - Ş.N.) “Səhra toplarının cəbhədə 
işlədilməsi” və “Topçu zabitləri məktəbində podpolkovnik Şıxlinski tərəfindən oxunmuş 
mühazirələrin xülasəsi” kimi sanballı kitabları çap olunmuşdur. Xüsusilə, sonuncu kitab topçular 
arasında çox böyük şöhrət qazanmışdır. Onu da deyək ki, artilleriya zabitləri məktəbinin 
mətbəəsində çap olunan bu kitab məktəbə xeyli mədaxil gətirir. Həmin gəlirdən Əliağa 
Şıxlinskiyə qızıl pulla 500 manat müəllif haqqı verilir... 
Bizə Əliağa Şıxlinskinin indiyədək bircə kitabı məlumdur. O da 1944-cü ildə SSRİ 
Elmlər Akademiyasının Azərbaycan filialı tərəfindən rus və Azərbaycan dilində çap olunmuş 
“Xatirələrim”dir. Vəssalam. Bəs, yuxarıda adını çəkdiyimiz kitabların taleyi nə yerdədir, harda, 
kimdə, necə saxlanılır? Bax, bu suallara cavab tapmaq lazımdır. 
 
 
KİTAB AXTARIŞINDA 
 
Anketlərin ağ səhifəsini doldurmaqdan yorulmurdum. Dalbadal Şıxlinskinin kitablarını 
sifariş verirdim. Səhərisi cavabı üçün gələndə eyni sözləri oxuyurdum. “Belə kitab yoxdur. 
Mənbəni dəqiqləşdirin”. 
Məni təəccüb bürümüşdü. Axı, müəllif özü yazır ki, belə bir kitabım çıxıb. Onu da 
bilirdim ki, Əliağa Şıxlinski “Xatirələrim” hərbi memuarını ancaq yaddaşına güvənib yazmışdı. 
Özü də səksən yaşında! “Xatirələrim”i yenidən çapa hazırlayanda düzü şübhələndim: axı ola 
bilməz ki, bu yaşda adam bu qədər faktı yadında saxlaya, rəqəmləri, tarixi hadisələri dəqiq deyə 
bilsin. Ona görə də kitabda adı çəkilən adamların familiya və rütbəsini, ayrı-ayrı hadisələri bir 
daha hərbi ensiklopediya ilə yoxlayıb tutuşdurdum. Zərrəcə səhv tapa bilmədim. Ona görə də 
mən general Əliağa Şıxlinskinin yazdığı hər bir fakta tam inamla yanaşırdım. Altıncı günü 
anketimə baxan növbətçi qız dedi ki, sizi biblioqrafiya fondunun baş mühafizəçisi çağırır. 
Dəftər-qələmimi yığışdırıb onun yanına getdim. O, məni “hücumla” qarşıladı: 
- Hələ sizin kimi inad adama rast gəlməmişəm. Bütün azərbaycanlılar belədirlər? 
- Xeyr, - dedim, - əlimizdə əsaslı fakt olmasa, biz heç vaxt yersiz inad göstərmərik. 
- Axı sizə dönə-dönə deyirlər ki, belə bir kitab yoxdur, siz isə yenə də yazırsınız. Heç 
olmasa anketlərə heyfiniz gəlsin. Özünüz fikirləşin, olmayan şeyi sizə hardan və necə verə 
bilərik? 
 66
Mən yenə də əl çəkmədim: 
- Siz inanın, - dedim, artıq beş ilə yaxındır ki, Şıxlinskinin həyat və fəaliyyəti ilə məşğul 
oluram. Onun rus və Azərbaycan dilində xatirələrini çapa hazırlamışam. Yazdığı yüzlərlə faktı 
dönə-dönə yoxlamışam, bir işıq ucu qədər yanlışlıq görməmişəm. O özü yazır ki, 1910-cu ildə 
Luqa şəhərində belə bir kitabım çıxıb. Özünüz fikirləşin, bundan sonra mən neyləməliyəm? 
- Bilmirəm, cavan oğlan, - dedi, - onun haqqında bizdə bircə kitab var. O da Sabir 
İbrahimovun “General Əliağa Şıxlinski” monoqrafiyasıdır. Sizi qane edirmi? Böyük Vətən 
müharibəsi illərində Luqa şəhəri faşistlər tərəfindən dağıdılmışdır. Bəlkə kitab o vaxt məhv olub, 
bizə gəlib çatmayıb? 
Kor-peşman qayıdıb oxu zalına gəldim, buraxılış vərəqəsi almaq üçün. Qəfildən ağlıma 
bir fikir gəldi. Təzə anket götürüb doldurdum. Kataloqda inqilabdan əvvəl Luqada nə qədər 
artilleriyaya aid kitab və kitabça çıxıbsa sifariş verdim. Yarım saatlıq fasilədən sonra stolumun 
üstundə ondan çox kitab vardı. Bir-bir vərəqləyib onların axırıncı səhifəsində verilən elanları 
oxudum. Üz qabığı qalın, həcmcə o qədər də böyük olmayan, 1911-ci ildə çap olunmuş 
“Artilleriyada səhra topları üçün məsələlər” məcmuəsinin son - yüz altmış birinci səhifəsində 
belə bir elanı tapdım: “Artilleriya zabitləri məktəbinin anbarına satış üçün qəbul olunmuş 
kitablar”. 
Yeddinci kitab Əliağa Şıxlinskinin “Səhra toplarının cəbhədə işlədilməsi” əsəri idi. 
Sevindiyimdən gözlərimə inanmadım. Dönə-dönə baxdım. Açıq-aydın yazılmışdı. “Şıxlinski Ə. 
1910-cu il, qiyməti 70 qəp. Luqa şəhəri, V.M.Kuroçkinin yeni mətbəəsində çap olunub”. 
Ayağa qalxdım. Növbətçi qızın yanına gedib yazını ona göstərdim. Ordan birbaşa fondun 
baş mühafizəçisinin yanına qaçdım. 
- Baxın, baxın... 
Baş mühafizəçi məni sakitləşdirdi: 
- Özünüzə  gəlin, qoyun əməlli-başlı baxım. O, eynəyi   çıxarır, oxuyur, özü də bərkdən. 
“Ə.Şıxlinski”. Bəli, biz təslim olduq, cavan oğlan, indi bildim   haradadır. - Nina    Qriqoryevna, 
- deyə yaxınlıqdakı bir qadını səslədi. Bir baxın, bu azərbaycanlı bizi təslim etdi. Demək, belə bir 
kitab varmış. 
Nina Qriqoryevna: 
- Bu kitab olsa-olsa hərbi dərsliklər şöbəsində  olacaq, dedi. Sifarişi təzələyin... 
 
* * * 
 
Artıq bir həftədir ki, Leninqradın bəyaz havasına oxşar binada məni bir yazı stolu 
gözləyir. Beş, ya da on dəqiqə, lap uzağı iyirmicə dəqiqə geçiksəm, gərək kiminsə durmağını 
gözləyəm. Nahara qədər də öz “isti yuvasını” tərk edən adam çox çətin tapılır. Ona görə də səhər 
saat doqquz tamamda kitabxananın qarşısında olmağa adət eləmişəm. 
Mənə müvəqqəti verilmiş vəsiqəmi təqdim    edib soruşuram.  
- Zəhmət olmasa, K-9178 nömrəli sifarişi yoxlayın. 
- Sizin istədiyiniz kitab tapılıb, amma bir qədər gözləməli olacaqsınız... 
 Yəni nə qədər? 
  Dəqiq deyə bilmərəm... Bəlkə bir gün, bəlkə üç gün,   bəlkə bir həftə... Ona görə də hər 
gün gəlib yoxlamalısınız. 
 
* * * 
 
Leninqrad ətrafındakı iki şəhər Əliağa Şıxlinskinin hərbi fəaliyyəti ilə bağlı olub. 
Onlardan biri Luqa, digəri isə Çarskoye Selo (indiki Puşkin şəhəri - Ş.N.) şəhəridir. Əliağa 
Şıxlinski xatirələrində bu yerləri böyük məhəbbətlə yad edir. İnqilabdan əvvəl artilleriya zabitləri 
məktəbi Çarskoye Seloda, bütün Avropada ən nümunəvi hərbi təlim meydanı isə Luqa 
düzənliyində yerləşirmiş. Ona görə də fürsətdən istifadə edib Çarskoye Seloya getmək - 
Şıxlinskinin yaşayıb işlədiyi şəhəri görmək arzusu məni rahat buraxmırdı... 
 67
 
AZƏRBAYCANLI, YOXSA POLYAK? 
 
İstirahət günü olduğundan Litsey-muzeyə baxmağa gələnlər daha çox idi. Hava dumanlı 
və yağışlı olsa da, böyük növbə vardı. Şəhərin qədim və zəngin tikililəri, təkrarsız gözəlliyi” - 
sarı xəzəlli cökə xiyabanları, uzaqdakı dumanlı meşələr, “Səssiz” gölün cilvələnən ləpələri 
doğrudan da insanı valeh edir. 
Yanımda dayanan eynəkli kişi əlindəki qəzeti büküb gileylənməyə başladı: 
- Başa düşmürəm ki, bu boyda binaya niyə az adam buraxırlar. Ötən il də burda olmuşam, 
onda belə deyildi. 
- Əgər ötən il olmusunuzsa, bu il nəyinizə gərəkdir? - deyə mən söhbətə qoşuldum. 
- Elə deməyin. Gərək tarixə dönə-dönə baş çəkəsən... Bağışlayın, hardansınız? 
- Azərbaycandanam... 
- Mən də Tambovdanam. Gəlin tanış olaq: biologiya elmləri namizədiyəm. 
Mən də özümü təqdim etdim. Buraya nə məqsədlə gəldiyimi dedim. O, tələsik soruşdu: 
  - Yaxşı, ay dost, bir dayan, Litsey hara, Azərbaycan hara? Məgər burda azərbaycanlılar 
da oxuyub? 
  Düzü, bu haqda dəqiq heç nə bilmirəm. Amma bir faktı dəqiq bilirəm ki, xalqımızın 
general oğlu Əliağa   Şıxlinski burda, keçmiş Çarskoye Seloda xidmət edib. Mən onun sorağı ilə 
gəlmişəm. Vaxtdan istifadə edib Litsey-muzeyə də baxmaq istədim. 
Nikolay Xaritonoviç heyrət və təəccüblə: 
- Məgər general Şıxlinski sizin xalqın oğludur?         
 - Bəli, necə məgər? 
    -  O ki, polyakdır. Mən acı-acı gülümsünürəm. Eyni zamanda fikirləşirəm ki, bunun 
günahı özümüzdədi. Biz xalqımızın şöhrətli oğlunu yaxşı tanımırıq. Üstəlik bəzi qələm    
sahiblərimiz    yerli-yersiz ona çar generalı damğası vurublar. Elə burda, bu dar macalda, necə 
deyərlər, dəridən-qabıqdan çıxıb müsahibimi    başa salıram ki, o, polyak deyil, azərbaycanlıdır. 
Mən ona Dövlət mükafatı laureatı, general-mayor, hərb elmləri doktoru, professor 
Yevgeni Zaxaroviç Barsukovun sözlərini xatırladıram: 
“Əliağa Şıxlinski içərisindən çıxmış olduğu Azərbaycan xalqına bütün varlığı ilə sadiq 
olub, onu sonsuz dərəcədə sevib, eyni zamanda bütün Rusiyanın və bütün Sovetlər ölkəsinin də 
qızğın bir vətənpərvəri kimi həmişə vətən yolunda canından keçməyə hazır idi”. 
Nikolay Xaritonoviç: 
- Oxumuşam, - deyir, - onun  haqqında. Mən bioloq  olsam   da, tarixlə maraqlanıram. 
Lovğalıq olmasın, az-az tarixi roman və yaxud elmi-tarixi əsər olar ki, oxumamış olam. 
Aleksandr Stepanovun “Port-Artur”u, “Zvonaryovlar ailəsi” romanları stol-üstü kitablarımdır. 
Orda kapitan Şıxlinski, general Şıxlinski qoçaq adam kimi təsvir olunur, fəxr etməyə dəyər. 
Təsəvvür edin ki, çar, Port-Arturda    uduzan    rus   generallarını Stesseli, Foku, Smirnovu və 
başqalarını məhkəməyə verdi. Şıxlinskini isə əksinə, (1906-cı ildə - Ş.N.) məşhur Georgi   ordeni 
ilə təltif etdi. 
- Azərbaycanlı general Şıxlinski - qəsdən   “azərbaycanlı” sözünü tez-tez işlədirəm ki, 
həmsöhbətimin yadında yaxşı qalsın, bundan sonra heç vaxt çaşmasın, - öz xatirələrini    yazıb, 
heç şübhəsiz ki, oxumamısınız. 
- Xeyr, oxumamışam. Nəsə rast gəlməyib. 
- Bizim Azərbaycanda nəşr olunub. Hökmən göndərərəm... 
- Yadıma düşdü, - deyə Nikolay Xaritonoviç sevinclə bildirir. Onun familiyasına “Rus 
artilleriyası birinci dünya   müharibəsində” adlı kitabda da rast gəlmişəm. Amma yenə deyirəm, 
mən bu günədək onu polyak bilmişəm. İndi siz deyirsiniz azərbaycanlıdır. Bunu sübut edən 
əsaslı bir fakt varmı? 
İlişmişdim, özü də möhkəmcə. Yaxşı ki, əl çamadanımda Əliağa Şıxlinskiyə, onun həyat 
yoldaşı Nigar xanıma aid materialları, fotoşəkilləri özümlə götürmüşdüm. 
 68
- Litsey-muzeydən çıxanda hara gedəcəksiniz? - deyə soruşdum. Leninqrada, orda 
qalıram, “Sovetski” mehmanxanasında. 
- Nə xoş təsadüf, mən də orda qalıram, on üçüncü  mərtəbə, on doqquzuncu otaq. Axşam 
qonağımsınız, ətraflı söhbət edərik... 
 
*  *  * 
 
Leninqradın və onun ətraf şəhərlərinin havasını bircə gün yağmursuz təsəvvür etmək 
çətindir. Çətiri olmayanlar Litsey-muzeydən çıxan kimi qaçıb özünü avtobusa salırdı. 
Navalçalardan tökülən aramsız yağış mərkəzi küçənin asfaltını yuya-yuya axıb Səssiz gölə 
qarışırdı. Gün günortadan keçmişdi. Nə hava açılırdı, nə də yağış kəsirdi. Buna baxmayaraq, 
dəstə-dəstə, ikibir-üçbir şəhər bağını, Yekaterina sarayının ərazisini başı çətirli gəzənlər 
azalmadı. 
Artilleriya zabitləri məktəbini və onun arxivinin yerini soruşdum. Litsey-muzeydəki 
növbətçi qız dedi ki, arxivi deyə bilmərəm, amma məktəbin binası durur. Arxiv üçün şəhər 
muzeyinə müraciət edin. Park küçəsi ilə gedin, muzey yolun üstündədir. 
Muzeydə bələdçi qız dedi ki, Əliağa Şıxlinskinin adını birinci dəfədi eşidirəm. 
Direktorumuz məzuniyyətdədir, amma bir yana getməyib, şəhərdədir. O, keçmiş Çarskoye-Selo 
və indiki Puşkin şəhəri haqqında kitab yazır, bilməmiş olmaz. İstəyirsiniz ev telefonunu verim, 
zəng edib soruşun. Məmnuniyyətlə razı oldum. O, - buyurun, - deyə ev telefonu, ad və familiya 
yazılmış balaca bir kağızı mənə verdi. 
Telefona Nina Aleksandrovna Trofimovanın özü gəldi. O, Bakıdan olduğumu biləndə: 
- Allah xatirinə, heç bir izahat, təqdimat lazım deyil, vaxtınız varsa, gözləyin, indi 
gəlirəm. 
Yarım saat keçər-keçməz Nina Aleksandrovna gəlib çıxdı.  
- Bağışlayın, - dedi, - bir az gecikdim, lətifəsi sizdən uzaq, bizim şəhərin yağışı üzlü 
qonaq kimidi, gəldi, getmək bilmir. “Bakı” sözünü eşidəndə sevindim. Bakılılara, ümumiyyətlə, 
azərbaycanlılara böyük hörmətim var. 
Ürəyim fərəh hissiylə döyündü. Uzaqda yağışlı, soyuq bir havada xalqımızın haqqında 
eşitdiyim xoş söz canıma hərarət, gözümə nur gətirmişdi. 
- Buyurun, eşidirəm, mənə dair qulluğunuz? - deyə Nina Aleksandrovna mehriban 
gözlərini mənə dikdi. 
Mən nə məqsədlə gəldiyimi izah elədim. O, gülümsəyə-gülümsəyə dedi: 
 - Əliağa Şıxlinski general olub, özü də elə - belə general yox, ordudakı misilsiz xidmətinə 
görə artilleriyanın “allahı” sayılıb. - Mən onun haqqında eşitmişəm də, oxumuşam da. Amma 
çox təəssüf ki, onunla bağlı muzeyimizdə   heç nə yoxdur,   təkcə ondan yox, heç onun işlədiyi 
məktəbdən də bir sənəd, fotoşəkil qalmayıb. Məndə bir kitab var, 1911-ci ildə Sankt Peterburqda 
çap olunub. – “Çarskoye Selo” - müəllifi  də Sergey Nikolayeviç Velçikovskidir. O kitabı 
gətirim baxaq. 
Kitabın bir yerində polkovnik Şıxlinskinin adı çəkilir. Məktəb haqqında olan faktları 
dəftərçəmə köçürdürəm. Arxiv haqqında isə yenə də heç nə əldə edə bilmirəm.  
Nina Aleksandrovna soruşur: 
 - Yaxşı, qonaq, belə yağışda yolun haradır? 
 - Məktəbə baxmaq istəyirəm. 
- Gedək göstərim, mənim evim də o istiqamətdədir. 
Biz məktəbin həyətinə çatdıq. İndi burada “Puşkin şəhər Ali Radiotexnika məktəbi” 
yerləşir. Bazar günü olduğundan rəhbər işçilərdən heç biri yoxdur. Nina Aleksandrovna xahiş 
edib muzeyi açdırdı. Təəssüf ki, general Əliağa Şıxlinski haqqında heç nə tapa bilmədik. Muzey 
əsasən 1940-cı ildən bu günlərədək olan eksponatlar əsasında qurulub. Biz siyasi işlər üzrə 
komissardan keçmiş məktəb zabitlərinin yaşadığı binanın yerini göstərməyi xahiş etdik. O, 
ikimərtəbəli bir binanı göstərdi. 
 69
“Burda məktəbin rəisi, müavinləri, əlbəttə, ailələri ilə birlikdə yaşayıblar”. “Məktəb 
müavininin evi”. Deməli, Şıxlinski həyat yoldaşı Nigar xanımla burda yaşayıb. 1906-cı ildən ta 
1914-cü ilin yayına kimi isti ocağı, doğma evi bura olub. Burda o, gecədən keçənə kimi qərib-
qərib yanan lampa işığında elmi-hərbi məqalələrini yazıb, onu bütün dünyaya tanıdan məşhur 
“Şıxlinski üçbucağını” tərtib edib. 1912-ci ildə Nigar xanım qışın bir ayını Tiflisdə atası evində 
olanda general Əliağa Şıxlinski qəribsəyərək yazmışdı: 
 
Səni ziyarət eylərəm, 
Sənə ibadət eylərəm. 
Həm çox sədaqət eylərəm, 
Çün son Nigarımsan mənim. 
 
Mən aşiqin adı Əli, 
Verdin bu dərsi bilməli: 
Eşqindən olmuşam dəli, 
Sən ahu-zarımsan mənim, 
 
Burda, bu evdə general Şıxlinskinin həyat yoldaşı Nigar xanımın bir vaxt bişirdiyi dadlı-
tamlı Şərq xörəkləri qraf Baransevi, general Sinitsini, Barsukovu, knyaz Sergey Vasilyeviçi 
heyran qoyub... 
1914-cü ildə məktəbi yoxlamağa gələn qraf Baransev üzünü general Şıxlinskiyə tutub 
deyir: 
- Hamı sizi tərifləyir. Həyat təcrübəmə görə əgər bir adamı tərifləyirlərsə, deməli, burda 
bir fırıldaq var. 
On gün məktəb heyətinin işilə yaxından tanış olan yoxlama qrupu heç bir qüsur tapa 
bilmir. Qraf Baransev Əliağa Şıxlinskiyə nümunəvi rəhbərliyinə görə təşəkkür etmək üçün 
general Qaitinovla onun evinə gəlir. 
“Qraf Baransev gəldi. O, son dərəcə mehriban idi. Arvadımla tanış oldu, onun əlini öpdü, 
sonra general Qaitinova müraciət edərək dedi: 
- Mən indi inandım ki, belə bir köməkçisi olan hər cəhətdən xatircəm ola bilər. 
 `Görüşüb ayrılarkən qraf  Nigar xanıma dedi: 
- İzin verin ərinizi qucaqlayım. 
Arvadım ona cavab verdi: 
- Nəinki icazə verirəm, ona qarşı   səmimiyyətinizə görə təşəkkür edirəm. 
Qraf məni qucaqlayıb üç dəfə öpdü”. 
Çarskoye Selo xatirələri general - mayor, hərb elmləri doktoru, professor Yevgeni 
Barsukovun da qəlbində unudulmaz izlər qoymuşdu. “1905-ci ildən 1914-cü ilə kimi mən 
həmişə topçu - general - müfəttiş tərəfindən taktika dərsləri vermək və qrupların təcrübi 
atışlarına rəhbərlik etmək üçün topçu zabitləri məktəbinə göndərilirdim. İşi ilə yaxından tanış 
olduğuma görə, təsdiq edə bilərəm ki, Əliağa Şıxlinski məktəbin ali akademik topçuluq təhsili 
görmüş bütün ştatlı rəhbərləri arasında ən görkəmlisi və ən istedadlısı idi... 
Əliağa Şıxlinski arvadını sonsuz bir məhəbbətlə sevirdi, övladı yox idi. Qumara nifrət 
edirdi, heç bir zaman spirtli içki içməzdi. Pulla kart və başqa bir oyun oynamazdı, çox mehriban 
və qonaqpərvər idi. Yoldaşlarını tez-tez ləzzətli plova qonaq edərdi...”. 
Mən bütün bunları Nina Aleksandrovnaya və siyasi komissara danışdım. Onlar məni 
heyranlıqla dinlədilər. Hiss edirdim ki, bəzi faktlara şübhə ilə yanaşırlar. Bəlkə ona görə də Nina 
Aleksandrovna dözə bilməyib soruşdu: 
-  Məgər general Şıxlinskinin həyat yoldaşı rus  olmayıb? 
- Xeyr, - dedim, - öz əmisi qızını - Nigar xanım Mirzə Hüseyn qızı Qayıbovanı alıb. 
Buyurun, baxın, bu da onun fotoşəkli. Tiflisdəki Nücabə qızlar institutunda oxuyarkən çəkilib, 
1889-cu ildə çəkdirib, həmin institutu qızıl medalla bitirməsi münasibətilə. Yaxasındakı banta 
fikir verin.    İnstitutu   əla qurtaranların hamısı belə bir bantla təltif olunurdu. 
 70
Nigar xanım fransız dilini də təmiz bilirmiş. 
1912-ci ilin yayında Çarskoye Seloya gələn fransız generalı Dezavye onun danışığına valeh 
olmuşdur. General Dezavye soruşanda ki, neçə il Parisdə yaşamısınız, o, gülümsünüb cavab 
vermişdir ki, heç vaxt Rusiyadan kənara çıxmamışdır. Ona təşəkkür edən general Dezavye 
demişdir: 
- Məni heyrətə gətirdiniz, madam, öz gözəl, təmiz fransızca danışığınıza görə... 
Bundan başqa Nigar xanım fars dilini də mükəmməl öyrənmişdi. Ərəb qrammatikasına 
isə yaxşı bələd idi. 
Nigar xanımın yaxın qohumu, mərhum Zülfüqar Qayıbovun altı il əvvəl mənə söylədiyi 
bir əhvalatı da onlara danışdım: Bir dəfə anası ilə doğma Salahlı kəndindən Tiflisə gedən Nigar 
Saloğlu stansiyasında qatar gözləməli olur. Bu vaxt Qarayazı çölündən ekspedisiyadan qayıdan 
iki fransız da qatarın gəlməsini gözləyirmiş (Ötən əsrin sonlarında imperatorun əmrilə Qazax 
qəzasının Qarayazı düzündə pambıq-təcrübə plantasiyası   salınmışdı - Ş.N.) Fransızlardan   biri 
o  birinə milli geyimdə olan Nigar xanımı göstərib deyir: 
- Ora bax, gör türk qızı necə gözəldir, amma heyf, çox zövqsüz geyinib. 
Fransızların Nigara baxıb nəsə dediklərini hiss edən anası Səadət xanım: 
- Qızım, - deyir, - onlar səndən danışırlar? 
- Ana, dinmə, onlar məni və geyimimi təhqir etdilər. Eybi yoxdur, bu saat cavablarını 
alarlar. 
Qatar gəlir. Minirlər. Bir xeyli gedəndən sonra Nigar xanım çölə baxıb fransızlardan 
təmiz fransız dilində soruşur: 
- Cənab, zəhmət olmasa, deyin görək, saat neçədir, hələ Naftulluqa çoxmu qalır? 
Heyrətdə qalan fransızlar özlərini itirirlər. Dönə-denə Nigar xanımdan və anasından üzr 
istəyirlər. 
Şəkillərdən birini götürüb ona diqqətlə baxan Nina Aleksandrovna soruşur: 
- Bu da Nigar xanımın şəklidir? 
Bəli, o, həm də bizim xalqın   ilk hərbi    şəfqət   bacısı olub. 
Başımız söhbətə elə qarışmışdı ki, kursantların ətrafımıza nə vaxt yığışdıqlarını hiss 
eləməmişdik. Siyasi komissar irəli durub dedi: 
  - Görürsünüzmü,   necə maraqla qulaq asırlar, vaxtınız varsa, bir az da danışın. Mən elə 
bilirdim inqilabdan əvvəl sizin qadınlar məktəb üzü görməyiblər, çadrada,   dörd divar arasında 
yaşayıblar. 
Mən Saltıkov-Şedrin adına kütləvi kitabxananın arxivindən əldə elədiyim “Artilleriya 
zabitləri məktəbinin xəbərləri” jurnalının surətini onlara göstərdim: 60-61-ci səhifədə yazılıb ki, 
Nigar xanım Şıxlinskaya “Qadın xeyriyyə cəmiyyəti”nin sədri seçilib. Digər bir səhifədə isə 
daha qırx beş qadının adı, familiyası çap olunub. Bunlar qadın cəmiyyətinin üzvləri - Nigar 
xanımın tabeliyində işləyənlərdir. Jurnalın yetmiş səkkizinci səhifəsində Nigar xanım 
Şıxlinskayanın “Dul qadınlar, yetim uşaqlar və aşağı rütbəli ailələr üçün” adlı müraciəti dərc 
olunub. Məqalədə göstərilir ki, hökumət müharibədə ailə başçısını itirənlərə yardım verib, təqaüd 
kəsməlidir... 
Birinci dünya müharibəsi başlananda artilleriya zabitləri məktəbinin müdavimləri bir 
nəfər kimi döyüşən orduya - Vətəni qorumağa gedirlər. Onların tədris binası, kazarmaları yaralı 
əsgərlər üçün qospitala çevrilir. Zabit arvadları yaralı əsgərlərə yardım göstərmək üçün “Qırmızı 
xaç” cəmiyyətini təşkil edirlər. Nigar xanım Şıxlinskaya həmin cəmiyyətə sədr seçilir. 
İmperatorun “Qırmızı xaç” cəmiyyətinin səlahiyyətli nəzarətçisi polkovnik Velçinski bir 
yoxlama zamanı demişdir ki, Nigar xanım Şıxlinskayanın başçılıq etdiyi xəstəxana hazırkı 
müharibədə fövqəladə təşkil olunmuş bütün “Qırmızı xaç” çəmiyyətinin xəstəxanaları arasında 
ən yaxşısıdır. Onu da xatırladaq ki, xəstəxananın rəsmi adı “Topçu zabitləri məktəbi qadın 
komitəsinin xəstəxanası” olmasına baxmayaraq, hörmət əlaməti olaraq hamı ona “Şıxlinskayanın 
xəstəxanası” deyirmiş. 
General Əliağa Şıxlinskinin özü bu barədə yazır: 
 71
“Mənim arvadım həmişə xəstəxanada olurdu. Komitənin sədrliyi vəzifəsini ifa etməkdən 
başqa, əsgərlər üçün evlərinə” rusca, kazan tatarlarının, kazakların və başqalarının dillərində 
məktub yazırdı. Əsgərlər mənim arvadımı son dərəcə sevir və onu “mamaşa” - deyə çağırırdılar; 
tez-tez bu xəstəxanaya getdiyimdən mənə də “papaşa” deyirdilər”. 
- Yəqin ki, sizə Nigar xanım Şıxlinskayanın 1914-cü ildə “Müharibəyə əzizlərini yola 
salan qadınlara” adlı məqaləsi də məlum deyil, - deyə mən yanımdakılara müraciət etdim. 
- Xeyr, əlbəttə, məlum deyil, biz onu hardan oxuya bilərik ki?.. 
- Həmin müraciət - məqalə 1914-cü-ildə “Russkiy invalid” - qəzetinin dörd avqust 
nömrəsində çap olunub. Əlimdəki qəzeti göstərdim, - baxın, bu da onun surəti. Ana ürəyinin 
çırpıntıları ilə yazılmış bu məqalədə böyük vətənpərvərlik hissi var. 
Nigar xanım yazır ki, döyüşçünün qadını ağlayıb sızlamaqdansa, sağlamlığını qorumalı, 
uşaqlarına qayğı göstərməlidir. Qoy Vətən uğrunda döyüşən ərin qulağına ailəsi, uşaqları 
haqqında xoş sədalar yetişsin. 
- Bəs,  Əliağa Şıxlinskinin, Nigar xanımın inqilaba münasibəti necə olub? - deyə, ucaboy, 
enlikürək bir kursant soruşur. Kursant yoldaşları gülə-gülə, ərklə ona   söz atırlar   ki, gör 
həmyerlisi ilə neçə maraqlanır... 
- Ruslarda   belə bir məsəl var: “Gözəl doğulma, xoşbəxt doğul”. Bu müdrik  atalar 
sözünü həyatın bütün   kəşməkəşini qoşa addımlayan general Əliağa Şıxlinskiyə və onun həyat 
yoldaşı Nigar   xanıma aid etmək olar.   Onu da etiraf etmək lazımdır ki, Nigar xanım həm gözəl, 
həm də xoşbəxt doğulub. Bayaq    siz onun şəklini gördünüz, gözəlliyinə heyran qaldınız. Onlar 
həyatın bütün gözəlliyindən zəhmətləri və çalışqanlıqları    bahasına tam istifadə edə biliblər. 
1917-ci ildə general Şıxlinski inqilab edən xalqın tərəfinə keçir. Həmin il noyabrın on 
beşində Qafqaza qayıdır. Bir müddət milli diviziyanın təşkili ilə məşğul olur. 1920-ci ilin 
baharında XI Ordu Bakıya gələndə müsavatın daxili işlər nazirinin müavini Şəfibəy 
Rüstəmbəyov Əliağa Şıxlinskiyə deyir: 
- Hə, cənab general, qaçmırsınız? 
 - Öz Vətənimdən niyə qaçım ki? 
 - Sizi öldürərlər. 
Təmkinini pozmayan Əliağa Şıxlinski sakitcə belə cavab verir: 
- Gələnlər ağıllı adamlar olsalar, məni öldürməzlər, çünki onların işlərinə yararam, 
axmaqlardan isə heç yerdə canını qurtara bilməzsən. Buna görə də Vətənimin mənə ehtiyacı 
olduğu bir zamanda onu qoyub getmərəm. 
General Əliağa Şıxlinski ömrünün axırına kimi Sovet Azərbaycanına sədaqətlə qulluq 
edir. 1920-ci il aprelin 30-da müvəqqəti respublika hərbi-dəniz komissarının müavini təyin 
olunur. İnqilab komitəsinin sədri Nəriman Nərimanov 1920-ci il avqustun birində onu rəsmi 
məktubla Moskvaya - V.İ.Leninin sərəncamına göndərir. 
N.Nərimanov yazır ki, “...mövqeyimiz sakitləşənə qədər və ümumi işimizə kömək 
məqsədi ilə biz hər halda bu qərara gəldik ki, onları (S.Mehmandarovu və Ə.Şıxlinski - Ş.N.) 
qərargahda işləmək üçün sizin sərəncamınıza göndərək, çünki onlar hərbi mütəxəssislər olmaq 
etibarı ilə əvəzsizdirlər. Onlardan biri. Şıxlinski rus ordusunda “artilleriyanın allahı” sayılırdı. 
Polşa cəbhəsi qurtarana qədər qoy onlar Moskvada işləsinlər”. 
Burada o, Ali topçuluq məktəbində müəllim işləyir. 1921-ci ilin fevralında Petroqradda 
olan Şıxlinski topçuluq Akademiyasında mühazirələr oxuyur. Bir il sonra Nərimanovun xahişi 
ilə Azərbaycana qayıdır. Bakı qarnizonunun hərbi-elmi bilik cəmiyyətində topçuluqdan silsilə 
mühazirələr oxuyur. İlk dəfə “Rusca-azərbaycanca qısa hərbi lüğət”in yaradıcısı olur. 
1923-cü ildə Bakıya gələn görkəmli sərkərdə M.V.Frunze onun elmi və hərbi fəaliyyətini 
yüksək qiymətləndirərək demişdir ki, burada Şıxlinski üçün fəaliyyət sahəsi çox dardır. 
Danışdıqca hiss edirdim ki, kursantları da, Nina Aleksandrovnanı da, siyasi komissarın 
özünü də Nigar xanımın sonrakı taleyi, daha doğrusu inqilabdan sonrakı fəaliyyəti daha çox 
maraqlandırır. Ona görə də Əliağa Şıxlinski haqqında söhbətimə yekun vurub, Nigar xanım 
haqqında bildiklərimi onlara nəql etdim. 
 72
Hələ inqilabdan əvvəl Tiflisdə təşkil olunmuş “Qafqaz qadınlarının xeyriyyə 
cəmiyyətinə” ömürlük üzv seçilən Nigar xanım inqilabdan sonra Azərbaycan qadınlarının 
azadlığı və təhsili ilə xüsusi məşğul olmuşdur. 
1921-ci ildə Nigar xanım “Yeni fikir” qəzetində Azərbaycan ədəbiyyatına dair sanballı 
bir məqalə ilə çıxış etmiş, dilin saflığını korlayan çığırdaş qələm sahiblərini tənqid atəşinə 
tutmuşdu. “Axır vaxtarda çox yazır və söyləyirlər ki, molla dili, kitab dili ilə yazmaq lazım deyil; 
yazı el, camaat diliycə yazılmalıdır ki, “hamı onu qansın”. Belə sözləri oxuyanda, eşidəndə adam 
fikir edir ki, kişi doğru deyir, camaat dili ilə yazılsa hamı başa düşər. Amma bu doğru deyən 
kişinin dediyini yerinə yetirmək çox çətin işdir. Camaat dili ilə demək asandır. Amma camaat 
dili - “Azərbaycan oxumamış dili” hansıdır? Hamının məlumdur ki, Azərbaycan camaatı 
növbənöv şivədə danışır: Şəki, Şirvan, Gəncə... hər biri bir   başqa   şivədə, El dili ilə yazmaq 
istəyən hansı camaatın şivəsi   ilə  yazılmışdır? Məsələn: “bayır” desin, yoxsa “eşik”,   “külək”   
desin, yoxsa “yel”, “necə” desin, yoxsa “hancarı”, “nöşün” desin,   yoxsa “niyə”, “ana” desin, 
yoxsa “cici”, “cici”, “dəgil” desin, yoxsa “dögü”, “deyil”, “döyül” və i.a. Bu camaatın hansının 
şivəsində yazılsa, o birinin xoşuna gəlməyəcəkdir. Demək ki, həmişə  və hər yerdə camaat 
söylədiyi dildə yazmaq olmaz. Hər millətin və camaatın növbənöv şivəsi vardır, amma ədəbi dili 
birdir. Yazan özü hər nə şivədə danışsa da, yazdığını ədəbi dildə yazır”. Nigar xanım Şıxlinskaya 
zəngin klassik ədəbiyyatımızı, mədəni   irsimizi qoruyub saxlamağı gənc nəslə tövsiyə edir, 
ədəbiyyatımızı, dilimizi yad   ləhcələrdən təmizləməyin doğru-dürüst yolunu göstərirdi. 
 
*  *  * 
 
Çölə baxdım, qaranlıq düşmüşdü. Dərhal xatirimdən keçdi ki, görəsən, kitab tapıldımı? 
Sifarişlərimin cavabı indi necədi? Şəhərə çatana kimi kitabxana bağlanacaqmı? Özümə təsəlli 
üçün bir el məsəlini xatırladım: axşamın xeyrindən səhərin şəri yaxşıdır. Ona görə də birbaşa 
mehmanxanaya qayıtmağı qət elədim. 
Ayrılanda Nina Aleksandrovnanı fikirli gördüm. Düzü, əvvəl ürək eləmədim soruşmağa. 
Nəhayət, dözə bilməyib: 
- Niyə belə fikirlisiniz, Nina  Aleksandrovna? - deyə  soruşdum, - nəsə sözlü adama 
oxşayırsınız? Bəlkə    mənim çıxışımda xətrinizə dəyən söz... 
O, gülümsəyə-gülümsəyə başını buladı və soruşdu: 
- Hər adın bir mənası var. Nigar    nə deməkdir?   Mənası nədir? 
- Nigar, - dedim, - sevgili, şəkil kimi gözəl deməkdir. 
- Onda mümkünsə, Nigar xanımın şəklinin    birini    yazıb mənə bağışlayın. Bircə qızım 
var, - dedi, - tale mənə onu  qoca yaşlarımda qismət edib. Bir neçə ay olar ki, ərə vermişəm. 
Nəvəm qız olsa adını Nigar qoyacağam... 
Nədənsə məni qəribə, kövrək bir hiss bürüdü. Özümü cəmləşdirib dedim: 
- Çarskoye Seloda yetmiş il əvvəl kişi qeyrətli bir Nigar yaşayıb. Özünün şəfalı əllərilə 
yaralı əsgərlərə şəfa verib. Qoy gözəl Puşkin şəhəri  heç vaxt   Nigarsız olmasın. Sizin Nigar 
bizim Nigar xanımın adına layiq böyüsün, elinə-obasına gərəkli övlad olsun, - deyib 
xudahafizləşdim. 
 
* * * 
 
Leninqradda ən çox sevindiyim 1984-cü ilin bir oktyabr günü oldu. İntizarında olduğum 
kitab nəhayət, tapıldı. “Səhra toplarının cəbhədə işlədilməsi”, müəllifi polkovnik Şıxlinski, Luqa 
şəhəri, 1910-cu il. 
Artilleriyanın, xüsusən rus-yapon müharibəsində, səhra artilleriyasında döyuşdə istifadə 
olunması qaydaları konkret şəkildə işlənib hazırlanmış və elmi cəhətdən əsaslandırılmışdır. Kitab 
altı fəsildən ibarətdir. 
Bu uğurlu gündə V.Bertelsin 1912-ci ildə Varşavada çap etdirdiyi “Quru qala qoşunları 
və ağır səhra artilleriyası tərəfindən atəş açılmasında artilleriya cinahlarından istifadə edilməsi 
 73
haqqında məlumatlar” kitabını əldə edib, hər ikisinin surətini çıxartdırdım. V.Bertels kitabının 
ikinci hissəsində polkovnik Şıxlinski “Üçbucağı”nın artilleriyada böyük, əvəzsiz əhəmiyyətindən 
bəhs edir: “Artilleriya atəşinin aparılmasında “Şıxlinski üçbucağı” böyük rol oynamışdır. 
“Üçbucağın” ətraflı şərhi və yazılışı ilk dəfə 1912-ci ildə çap olunmuşdur. 
“Şıxlinski üçbucağı” təkcə rus artilleriyasında deyil” Fransa, İsveçrə, Norveç və Avstriya 
artilleriyasında da böyük şöhrət qazanmışdır”. 
 
 
ÖMRÜN SON GÜNLƏRİ 
 
Təbiət    Əliağaya böyük bir ağıl,     
müstəsna bir qabiliyyət və hərbi istedad, 
mərdlik və nəcib sifətlər, Vətən müdafiəsi 
üçün çox faydalı olan fəaliyyət ehtirası ilə 
dolu coşğun bir enerji vermişdi.  
 
Artilleriya professoru  
Yevgeni Barsukov.  
 
General qocalmışdı, elə qocalmışdı ki, nə gözü əməlli-başlı görürdü, nə də qulağı 
eşidirdi. Yerişi də o yeriş deyildi. At belində, piyada cəbhələr gəzən, batalyonlara, alaylara, 
orduya sərkərdəlik edən generalın indi tərpənməyə halı qalmamışdı.  
Dövlətin ona verdiyi bir neçə otaqdan özü üçün ancaq birini saxlamışdı. Onda da tək-
tənha yaşayırdı. Oğulsuz-qızsız, nəvəsiz-nəticəsiz. Tale onu bu nemətdən məhrum etmişdi. 
Həyat onun üçün hələ adiləşməmişdi. Nikbin baxışı, əzəmətli  vüqarı, yaşamaq ehtirası və dərin 
ağlı tam üstündə idi. Kim onu küçədə, bayırda görürdüsə fəxrlə tanımayana göstərirdi: “Port-
Artur qəhrəmanı Əliağa Şıxlinski!”.  
Bu adı o, 1906-cı ildən qazanmışdı. Hər yerdə onu belə nişan verirdilər. 
... Uzaqlarda toplar dinir, tüfənglər atılır,   insanlar   qırılır, kəndlər, şəhərlər dağılırdı. 
Onun topçuluq və artilleriya haqqındakı təklifləri bu müharibədə də əsgərlərimizin köməyinə 
gəlirdi. Rus topçuluq elmindəki kəşflərindən, xüsusən “Şıxlinski üçbucağından” və “Şıxlinski 
formulu”ndan geniş istifadə olunurdu. 
General isə dəmir darvaza arxasında saxlanan pələng kimi tək-tənha qalmışdı. Səksən 
illik ömür yolunda general, yaşamağına, dünyaya gəlməsinə zərrəcə heyfsilənmirdi. Keçmişdən 
söhbət düşəndə o, fəxrlə deyirdi: 
- Mən öz keçmişimə sakit bir vicdanla nəzər salır və müasirlərimin gözlərinə cürətlə 
baxıram. - Stola söykənib qalın bığlarını eşər, xeyli sükut etdikdən sonra gülümsünən general - 
bu günlər də bizim ömrümüzün qocalıq çağına düşdü, - deyərdi. 
Altmış ildən çox nümunəvi hərbi qulluğu ona şan-şöhrət gətirmişdi. Uzaq Şərqdəki 
xidməti, rus-yapon və Birinci dünya müharibələrində, Oktyabr inqilabındakı sabit fəaliyyəti 
bütün hərbçilərə nümunə göstərilirdi. General xidmət illərini xatırlayanda qəlbi nurla dolur, 
gözünə işıq gəlirdi. Sanki uzaqlarda atılan qələbə soraqlı topların səsini belə eşidirdi. 
Onu yalnız tənhalıq sıxırdı. Bu anlarda dünyada ən çox sevdiyi bir adamla səssizcə 
danışmaq ona təsəlli verirdi. Bu adam şəkil olub divardan asılmışdı. Düz on iki ildən çox idi 
şəklə dönən insan onun pıçıltılarına cavab vermirdi. Onunla danışanda generalın səsi boş otaqda 
əks-səda verib özünə qayıdırdı. 
O, özü kimi “qoca kreslo”da sakitcə əyləşmişdi. Ötən günləri qovub xəyalından, 
yaddaşından silmək istəyirdi. Keçmişə qayıtmaq istər-istəməz əziz Nigarını xatırlamaq demək 
idi. O, bunsuz keçinə bilmirdi. Bu mümkün də deyildi. Bütün xidməti boyu Nigar onunla qoşa 
addımlamışdı. Saysız-hesabsız əsgərlərə zərif əllərilə şəfa verib həyata qaytarmışdı. Otaq buz 
kimi soyumuşdu. Bayır qatı dumana bürünmüşdü. Gözəgörünməz çisəkdən nəmlənmiş asfalt 
parıldayırdı. Küçələrdən gediş-gəliş kəsilmişdi. Cəbhə həyatı keçirən şəhər sanki köçmüşdü. 
 74
Bayaqdan pəncərə ağzında quruyan generalın yadına Sovet məlumat bürosunun hər saat radio ilə 
verilən xəbərləri düşdü. Yaxasından gödəkcəsinin cibinə sallanan qədim saatın zəncirini çəkib 
onu işığa tutdu. Səkkizə az qalırdı. Küçədə telefon dirəyindən asılmış reproduktorun altına xeyli 
adam yığışmışdı. General pəncərəyə yaxın oturub, burdan aydın eşidilən cəbhə xəbərlərini 
dinlədi. 
... Bu gün  hissələrimiz Stalinqrad ətrafı    döyüşlərdə   faşist generalı Fridrix Paulsun və 
feldmarşal Fon manşteynin ordusunu darmadağın etmişdir.  
İndi qələbə bizimlədir. Daha heç nəyi eşitməyən general evin içində sürətli addımlarla 
gəzişirdi. Qalın cod bığları sevincdən titrəyirdi. Sevincini bölüşməyə adam axtarırdı. 
- Radioda son xəbərlərin oxunuşu qurtardı. Qapı döyüldü, o, cəld irəliyə addımladı. 
Soruşmadan qapını açdı. Cavan, yad bir adamı  qapıda   görüb özünu itirən kimi oldu. Gecdən-
gec: 
- Kimi istəyirsiniz? - deyə həyəcanla soruşdu. Qapıda dayanan cavan oğlan dedi: 
- Əliağa Şıxlinski sizsinizmi? 
- Bəli, buyurun içəri keçin. 
Qonaq irəli bir addım atıb əl uzatdı: 
-Akademiyanın elmi işçisiyəm. Məni   vitse-prezident   Heydər Hüseynov sizin yanınıza 
göndərib. Tapşırıb ki,  xatirələrinizi yazmaqda sizə kömək edim. 
- Yaxşı eləyib gəlmisən, oğul, düzü mənim üçün çox çətindir. Belə ki, əllərim əsir, gözüm 
pis görür, qulaqlarım da yaxşı eşitmir. Ancaq hafizəm, yaddaşım hələ qalıb. Hər bir hadisəni, 
əhvalatı gününə, hətta saatına qədər də xatırlayıram. - Sonra buz kimi soyuq, kimsəsiz otağı 
göstərdi: - Nə   bilim, bu? şəraitdə mümkündürmü?.. 
Səhərisi akademik Heydər Hüseynovun özü qoca generalın görüşünə gəldi. Görkəmli 
alim qarşısında dayanan ucaboy, enlikürək generala heyranlıqla baxırdı. Sanki onun sağlığına 
inana bilmirdi. Professor Barsukovun kitablarında Əliağa Şıxlinskinin adına dönə-dönə rast 
gələndən sonra şəxsən alim özü elmi işçini məcbur eləmişdi ki, qapı-qapı gəzməli də olsa 
generalı tapmalıdır. 
Alimlə general üzbəüz oturdu. Ötəri də olsa evə göz gəzdirən alim, burda kitablardan və 
qədim mebeldən başqa qiymətli heç nə görmədi. Ağzı yarıaçıq qalan şkafdan bir dəst general 
mundiri asılmışdı. General əli əsə-əsə stolun üstündəki solğun gülün əyilmiş saplağını düzəltdi. 
Qonaq titrək səslə: 
- Yoldaş general, - dedi, - bizim   Akademiya professor Yevgeni Barsukovun yenicə nəşr 
olunmuş əsərlərini alıb. Professor dördcildlik “Rus artilleriyası Birinci dünya müharibəsində” 
əsərində sizin yalnız rus topçuları arasında deyil, həm də rus ordusunun geniş dairəsində hörmət 
və nüfuzunuzu, Port-Artur epopeyasında son dərəcə böyük şöhrətinizi məhəbbətlə, ehtiramla 
xatırlayır. 
Bayaqdan susan, qonağını dinləyən general təvazökarlıqla. 
- Hə, - dedi, - az-çox cavanlıqda Vətən qarşısında xidmətimiz olub. Yevgeni Zaxaroviçlə 
təxminən iyirmi il birgə qulluq etmişik. Topçu zabitləri məktəbində, Luqa şəhərində, topçu 
general-müfəttişliyində işləmişik. 
Heydər Hüseynov onu tapdığına uşaq kimi sevinirdi. Ürəyində özünü danlayırdı ki, 
xalqımızın belə şöhrətli oğullarını vaxtında itirib-axtarmırıq. Bu gün görkəmli rus professoru 
onun əvəzsiz xidmətlərini nahaqdan xatırlamır. Özü də ötəri yox, dönə-dönə öz elmi əsərində 
onun hərbi üçbucağından, Birinci dünya müharibəsindəki fəaliyyətindən ağızdolusu danışır. 
O özü ilə gətirdiyi kitabı stolun üstünə qoydu. Səhifələrin arasındakı nazik kağız 
parçalarını götürüb dedi: 
- İcazənizlə bir epizod oxuyum, yəqin ki, sizin üçün maraqlı olar. 
- Buyurun, - deyib - ağır  eşidən general stulunu bir az da yaxına çəkdi. Damarı çıxmış 
əllərini dizləri üstünə qoydu. Məmnuniyyətlə, qulaq asıram. 
- “General Əliağa Şıxlinski 1916-cı ildə Krevo yaxınlığında alman mövqelərinin 
yarılması əməliyyatına, onuncu  ordu cəbhəsində 1917-ci il iyul əməliyyatına rəhbərlik   
etmişdir. Əliağa Şıxlinskini həmişə ön mövqelərdə görmək olardı. O, topçu hissələrinin yerlərini 
 75
yoxlayır, onları daha düzgün   yerləşdirmək üçün göstərişlər verir, döyüş əməliyyatlarını   izləyir 
və rəhbərlik edirdi”. 
Heydər Hüseynov səhifəni axıra qədər oxuyub vərəqi çevirdi. Sakitcə oturub onu 
dinləyən generala baxdı. Uzaq keçmişinin şan-şöhrət səsinə diqqətlə qulaq asırdı. Dumanlanmış 
eynəyini çıxardıb ehmallıca sildi. İri sifətindəki batıq ordları həyəcandan titrədi. 
- Bu səhifədə isə sizin onuncu ordunun baş komandanı olan vaxt yazdığınız bir raportun 
mətni verilib. 
- Maraqlıdır, mən yüzlərlə raport yazmışam. Görəsən, hansı əməliyyatdır ki, bir tarixi 
fakt kimi hətta kitaba düşüb? Oğul, zəhmətdən keçib, rica edirəm, onu da oxuyun, - deyə,  
general nəzakətlə xahiş etdi. 
“Topçu hazırlığı başlandı. Müharibənin üç ili ərzində mən topçuların bu qədər gözəl 
əməliyyatını görməmişdim. Qoşunların əhvalı yüksəlməyə başladı. Hətta topçulara qarşı çox 
tələbkar olan piyadalar da razı qalmışdı. Otuz səkkizinci korpusda piyadalar hazırlığı tamamilə 
bitmiş hesab edib, hətta onu davam etdirmək təklifindən əl çəkdi... hissələr hücuma keçdilər, 
onlar düşmənin iki-üç sıra səngərini aşıb, onun batareyalarına çatdılar, düşmən toplarının 
nişangahlarını götürüb gətirdilər... 
- Hə, yadıma gəldi, -  deyib, general sinədolusu nəfəs aldı.  
-  Çox sağ ol, oğul... 
- Hələ qurtarmamışam, yoldaş general, - deyib Heydər    Hüseynov yenidən oxumağa 
başladı. O, generalı sevindirdiyinə özü də hədsiz dərəcədə şad olmuşdu. - Əliağa çox tələbkar   
və zabitəli bir komandir olmaqla   bərabər, eyni zamanda xeyirxah, tabeliyində olanların qeydinə 
qalan bir adam idi. Onlar Əliağaya hörmət edər və onu son dərəcə sevərdilər... 
 - Bəsdir, oğul, bəsdir, - deyib, general    alimin    biləyindən tutdu. - Üzgörənlik eləyib 
Yevgeni Zaxaroviç məni lap ox tərifləyib. 
- Zənnimcə elə xidmətiniz müqabilində də Yevgeni   Zaxaroviç tərif yazıb. Amma siz 
nədənsə elə tərifdən qaçırsınız. 
- Axı ay oğul, biz o işləri tərif naminə görməmişik. Bu hər birimizin borcu idi, onu da 
pis-yaxşı yerinə yetirdik.  
- Yoldaş general, borca qalanda... - susdu, cəsarət eləməyib elə-belə kitabı vərəqlədi. 
- Hə, buyur oğul, nəsə sözlü adama   oxşayırsan,   de   utanıb-çəkinmə... 
- Sizdən bir təvəqqem var, amma gərək yox deməyəsiniz... 
- Oğul, bir de görüm, əlimdən   gələn işdimi? - Kövrək-kövrək, - məgər bu əldən-ayaqdan 
düşmüş qoca da kiminsə işinə yarıyar. 
- Yaxşı olar   ki, siz də xatirələrinizi yazasınız. Sizin xatirələr bu gün də dünya ağalığı iddiasında 
olanlara qarşı mübarizədə ən güclü silahlardan biri olardı. 
General kitabı əlinə alıb, eynəyini gözünə taxdı. Kitabın ilk səhifəsinə elə-belə göz 
gəzdirib: 
- Ay oğul, - dedi, - dünən sizin bir elmi   işçi də gəlmişdi. Ona da dedim. Bu elə çətin 
işdir   ki, tək mən öhdəsindən   gələ bilmərəm. Hərbi gimnaziyada, sonra isə Peterburqda   
Mixaylov adına Topçuluq Məktəbindəki təhsil illərim, rus-yapon müharibəsindəki xidmətlərim, 
cahan müharibəsində və inqilab illərində olan bütün hadisələr təfərrüatı ilə   yaddaşımda   qalıb. 
Bu, görünür, ömrümdə bir dəfə də olsun araq içməməyimdən, ət yeməməyimdən irəli gəlir. 
Ümumiyyətlə, uşaqlıqdan məndə qumara və insana məxsus olmayan əyləncələrə qarşı nifrət var.   
Boş vaxtımı at sürməkdə, kitab mütaliəsində keçirmişəm. Bəlkə ona görə də yaddaşdan 
yaxşıyam. Amma qulaqlarım və gözlərim vəfasızlıq edir. Bu da, görünür qocalıqdandır. Axı,   
zarafat deyil, bu yolu mən ötən əsrin ortalarından gəlirəm. 
Alim sevinclə: 
- Eybi yoxdur, yoldaş general, - dedi, - generalın razılıq verməyi onun hədsiz sevincinə 
səbəb oldu. - Mən sizə köməkçi verərəm. Hiss eləyirəm naxoşsunuz, əgər etiraz etməsəniz, sizə 
bir nömrəli xəstəxanda otaq da ayırardıq. Orada həm müalicə olunardınız, həm də xatirələrinizi 
diktə edərdiniz. O, adam gecə-gündüz sizinlə bir otaqda yaşayacaq. 
 76
- Mən etiraz etmirəm, - deyə general qocalara məxsus xoş təbəssümlə gülümsündü. - 
Onsuz da evdə tək-tənha darıxıram. Həkimlər mütaliəni də mənə çox gördülər. Amma bir şeyi də 
demək istəyirəm. Sizin o alim yoldaşın günahı nədi, sapsağlam ola-ola xəstə... 
- Siz onun üçün narahat olmayın. O, özü buna ürəkdən razıdır. Başa düşür ki, bu 
xatirələrin hər bir epizodu xalqının azadlığı yolunda əzab-əziyyətlərə dözən, odlu səngərlərdə 
“Vətən uğrunda!” deyib hücuma keçən əsgər və zabitlərə hava, su qədər gərəklidir. 
- Mən hazıram, - deyə general ürəkdən razılıq verdi. Gur səslə, - bir şərtlə ki, lap 
uşaqlıqdan başlayacağam. Çünki uşaqlırım mənim üçün çox əzizdir, - dedi. Sizə onu da 
xatırladım ki, kiçik bir mülkədar olan atam İsmayıl ağa Əli Qazax oğlu Şıxlinski, əsli 1537-ci 
ildən başlayan igid bir nəslə mənsub olub. Bizim ulu babamız Ağdolaq Məmmədağa Qazax 
qəzasında igidliyi ilə ad-san qazanıbmış. Onun iki oğlu olub, Böyük oğlu Şıxı çox ağıllı və sakit, 
kiçiyi Əli Qazax isə çox igid, amma dəlisov bir adam imiş. Mən Əli Qazaxın nəslindənəm. 
Əvvəllər ikisi də Qazaxlı kəndində yaşayıblar. Şıxının övladları artıb, böyüyəndə görünür, torpaq 
sahəsi azlıq edib. Ona görə də onlar bir qədər qərbə köçüb, biri Sınıq körpünün yanında, o biri də 
Kürün sahilində kənd salıblar. İndiki Şıxlı kəndləri mənim ulu babamın adını daşıyır. 
- Eşitdiyimə görə sizin böyük şair Molla Vəli Vidadiyə də qohumluğunuz çatır? 
  Çatır yox, oğul, - general fəxrlə izah  etdi. - Mənim anam Şah Yəmən xanım Vidadinin 
dost-doğma nəvəsidir. O dövrün bir məşhur şairi də bizim nəslin yetişdirməsidir. Kazım ağa 
Salik, eşitmisənmi? 
  - Bəli, ədəbiyyat tarixində belə bir şair var.   Amma   heyf ki, çox az şerləri bizə gəlib 
çatıb.   O da   Firudin bəy Köçərlinin xidməti sayəsində. 
Alim hiss edirdi ki, danışmaq, o illəri xatırlamaq general üçün çətin də olsa xoşdur. 
Həyəcanlanmış general durub rəfdən qalın bir kitab gətirdi. Vərəqləyib istədiyi səhifəni tapdı. 
Kresloda əyləşib dərindən nəfəs aldı. 
- Rəhmətlik Firudin bəy gör nə qədər künclərdə, bucaqlarda itib-batmaqda olan 
Azərbaycan şairlərinin şerlərini üzə çıxartdı. Yəqin ki, bu kitabı oxumusunuz. Görürsünüzmü,  
Kazım ağa Salikin, Mustafa ağa   Arifin neçə şeri verilib.   Ömrünü Rusiyada sürgündə keçirən 
mayor Mustafa   ağa   da bizim   nəslə mənsubdur. Mustafa ağa ilə Kazım    ağa deyilənə   görə   
qardaş, ya da əmioğlu olublar. Diqtət elə, gör qürbətdə Qazaxı xatırlayan Mustafa ağa Arif 
Salikə nə yazır: 
 
Bilməm noldu bizim Qazax, Şəmsəddin,  
Gəlmədi onlardan bir xəbər yəqin.  
Qəzayi-ilahi bu imiş həmin,  
Getdi əldən o dövranlar, ağlaram! 
 
... Söhbətləri elə tutmuşdu ki, qonaq getməyi, general isə xəstəliyini unutmuşdu. Sanki 
onlar bir-birini neçə illər idi tanıyıb sevirdilər. Alim ürəyində fikirləşirdi: “Hər bir xalq şübhəsiz 
ki, öz sərkərdəsi ilə fəxr edir. Biz isə belə sərkərdəni itirib-axtarmırıq. Vaxtilə rus artilleriyasının 
“allahı” sayılan, xalqımızın hərb tarixinə şanlı səhifə yaza biləcək insan Cəfər Cabbarlı adına 
küçənin on dörd nömrəli evində tək-tənha ölümünü gözləyir”. 
- Nəslinizdə sizdən əvvəl hərbçi olubmu? 
  - Bizim  nəsil cəngavərliyi, tündməcazlığı ilə tanınıb. Ona görə də bizi qəzada 
“dəliqazaxlı” adlandırıblar. 
Əli Qazaxoğlu nəslində birinci savadlı adam mənim atam olub. O, 1804-cü ildə Rusiya-
İran müharibəsində Qazax-Dilican yolu üstündə şahzadə Abbas Mirzə qoşunlarını məğlubiyyətə 
uğradan süvari dəstəsinin tərkibində vuruşmuşdur. Atam İsmayıl ağa döyüşdə xüsusilə 
fərqlənənlər, təltif olunanlar sırasında olub. 
Şıxlinskilər nəslində Avropa təhsili alan birinci adam mən olmuşam. 
Atam rus dilini bilməsə də, görünür ona böyük hüsn-rəğbəti olub. Məndən iyirmi beş yaş 
böyük qardaşımı çar konvoyuna göndərib. Qardaşım atamdan aldığı maddi yardımla özünə 
müəllim tutub rus dilini öyrənir. Üç ildən sonra zabitliyə imtahan verib, süvari zabiti adını alır. 
 77
Mənə isə hərbi təhsil vermək atamın ən böyük arzusu idi. Ona görə də məni götürüb özü 
ilə Tiflisə apardı. Anamın əmisi oğluna - o vaxtlar çox məşhur olan, bir çox azərbaycanlının 
təhsil almasına yaxından kömək edən Mirzə  Hüseyn Əfəndi Qayıbzadəyə tapşırdı. Həyatda 
tutduğun mövqeyə görə həm müəllimim həm də qayınatam Mirzə Hüseynə borcluyam. 
General susdu. Gödək saqqalını fikirli-fikirli sığalladı. Qonağın sorğu-sualı onu həyatının 
ilk gənclik çağına qaytardığından ürəyindəki nisgili də tərpətmişdi. Saysız-hesabsız dostlarını, 
tanışlarını elə bil qonaq özü ilə gətirmişdi. “Qayınatam” deyəndə istər-istəməz Nigarını xatırladı. 
Başını söykənəcəyə dirədi. Dünyanın ağrısı-acısı onun köksünü didirdi. 
- Hə, oğul, - deyəsən kitabın bir fəslini yazıb bitirdik. Alim onun bərk yorulduğunu görüb 
ayağa durdu.    Sağollaşıb ayrıldı. 
Söhbətdən sonra xeyli vaxt özünə gələ bilməyən general nahar etməyi də unutmuşdu. O, 
fikrə getdi. Ötən günlər onu yaman kövrəltmişdi. Diqqəti məchul bir nöqtədə ilişib qalan ev 
sahibi fikrən hadisələri ilbəil bir-birinin yanına düzürdü. 
... 1908-ci il, iyirmi beş noyabr. Çarskoye Seloda müqəddəs Georki Pobedonosev günü 
bayram edilirdi. Podpolkovnik Şıxlinskiyə əla xidmətinə görə polkovnik rütbəsi verilirdi. O, 
onillik xidməti borcunu üç ildə yerinə yetirmişdi. Bu barədə yuxarı dairələrdə də, orduda da çox 
nadir bir hadisə kimi danışılırdı. Sülh vaxtı bu ağlasığmaz təltifat idi. 
Əliağanı məşhur Şipka qəhrəmanı, piyada generalı Nikolay Qriqoryeviç Stoletova burda 
təqdim etdilər. Hərbi sovetin üzvü N.Q.Stoletov çatılmış qaşları altındakı iri mavi gözlərini 
Əliağaya dikib təmiz Azərbaycan dilində dedi: 
- Tanışlığımıza çox məmnunam, cənab polkovnik. 
Əliağa donub qaldı. Ona elə gəldi ki, qulağı səsə düşüb. Generalın qarşısında hərbi qaydada 
farağat dayanıb təəccüblə: 
- Mən də həmçinin ... - səsi qırıldı. 
 Qulluğunuz necə keçir, füsunkar Qafqaz üçün darıxmırsınız? 
- İşin çoxluğu bəzən buna imkan vermir. Lakin Vətən, həmişə Vətən olaraq qalır. Məgər 
onun üçün darıxmamaq olarmı? 
- Çoxdanmı ayrılmısınız Qafqazdan? 
- Artıq səkkiz ili keçir. Cənab general, icazənizlə soruşmaq istərdim, əgər sirr deyilsə, 
bizim dili belə təmiz kimdən öyrənmisiniz? 
General gülümsünüb ərklə əlini Əliağanın çiyninə qoydu: - Bu dili mən sizinkilərdən 
öyrənəndə  yəqin  ki, sən    onda uşaq idin. 1860-cı ildə Tiflisdə hərbi xidmətdə olmuşam.   
Sevastopol kampaniyasından sonra mənə ştabs-kapitan rütbəsi verib Qafqaz ordusunun baş 
qərargahına təyin etdilər. Onda cavan bir azərbaycanlı ilə tanış oldum. Bu adam ərəb, fars dilində 
yaxşı təhsilə malik olsa da,   rus dilini çox zəif bilirdi. Bu dilə isə güclü marağı vardı. Biz onunla 
dostlaşdıq. Belə  qərara gəldik ki, mən ona rusca, o da mənə azərbaycanca dərs keçək. 
Azərbaycan dilini bilməyən adam Qafqazda çətin hərəkət edə bilər. Bunu Martınov gülləsinin 
günahsız qurbanı, böyük şair Lermontov da etiraf etmişdir. 
Onu da deyim ki, sənin Azərbaycan dilin bir neçə dəfə Şipka döyüşlərində də köməyimə 
çatıb. Son həmlələrin birində əsir aldığımız məşhur türk sərkərdəsi Hacı Osman Paşanı mən 
Azərbaycanca danışdıranda onun cözü kəlləsinə çıxdı. Dodaqaltı mızıldanıb hirslə gözlərini 
üzümə bərəltdi: 
 - Gavura satılan qafqazlı, - deyə məni təhqir etdi. 
  - Lütfən deyin, cənab general, o dərs aldığınız adamın adını xatırlamırsınız ki... 
- Əlbəttə, xatırlayıram, Mirzə Hüseyn Əfəndi. - General ani olaraq fikrə getdi. 
Əliağa Şıxlinski dərhal sevinclə soruşdu: 
  - Qayıbzadə, eləmi? 
- Bəli, məgər siz də onu tanıyırsınız? 
   - Necə tanımayım. Hüseyn Əfəndi mənim anamın doğmaca əmisi oğludur. Həm də 
mənim qayınatamdır. Mən də ondan   dərs alıb bu rütbəyə çatmışam. 
 78
  - Görürsünüz, tanış çıxdıq. Bu çox yaxşı oldu. Axtarılsa siz qafqazlılar hamınız bir-
birinizə qohumsunuz. Vaxtınız olanda bizə buyurun, cənab polkovnik, sizi Qafqaz çayına qonaq 
edərik. 
- Cənab general, icazə versəydiniz mən də sizi keçmiş dostunuzun qızı Nigar xanımın 
bişirdiyi Qafqaz plovuna dəvət edərdim... 
- Böyük məmnuniyyətlə... 
Əliağa Şıxlinski Uzaq Şərqdəki xidmət illərini, Çinə səfərini, rus-yapon və Birinci dünya 
müharibəsindəki iştirakını, Azərbaycanda xidmətini, Nəriman Nərimanov, Əliheydər Qarayev, 
Frunze, Çingiz İldırım kimi dövlət xadimi və məşhur sərkərdələrlə görüşlərini xatırlayır, titrək 
qələmilə xırdaca qeydlər də edirdi. 
O gündən unudulmuş qoca generala fərdi təqaüd kəsildi. Həkimlər həyəcanlanmamağı 
tapşırırdılarsa da mümkün olmurdu. Daim ön xətlərdə, müharibə meydanlarında döyüş 
əməliyyatlarının mahir sərkərdəsi həyəcansız danışa bilmirdi.  
1943-cü ilin aprelində kitabın son səhifələrini diktə edən general vətəndaşlıq borcunu 
xatırlayaraq deyirdi: “İçərisindən çıxdığım xalqıma və onun özü üçün seçmiş olduğu hökumətə 
həmişə sədaqətlə xidmət etmişəm, edirəm və edəcəyəm.” 
Bütün varlığı ilə xalqını sonsuz ehtiramla sevən generala kitabının çıxmasını görmək 
qismət olmadı. Gələcək nəsillərə onun böyük bir əmanəti qaldı. İbrətamiz həyat yolunu, hərbi 
xidmətini ayna kimi göstərən məşhur “Xatirələrim” kitabı ölümündən bir il sonra işıq üzü gördü. 
Topçu hissələrilə tankların açıq hərəkət üsulu kimi ağıllı təklifləri düşməni məhv etməkdə 
döyüşçülərimizin köməyinə gəldi. 
Dövlət mükafatı laureatı, hərb elmləri doktoru, artilleriya taktikası professoru Yevgeni 
Zaxaroviç Barsukov kitaba yazdığı müqəddimədə bunu bir daha təsdiq edirdi: 
“Qızıl Ordunun artilleriyası özünün möhtəşəm qüvvəsini yaradarkən təkcə bu günün 
nailiyyətlərindən istifadə etməmiş, təkcə gələcəyə baxmamış, eyni zamanda keçmişdən bütün 
faydalı və lazım olanları da götürmüşdür. O, köhnə rus ordusunda olan ən yaxşı döyüş 
ənənələrini mənimsəmişdir. 
Döyüş ənənələri və köhnə rus artilleriyasında yaxşı nə vardısa, hamısı general-leytenant 
Əliağa Şıxlinski ilə əlaqədardır” 
  
 
GENERAL SƏMƏD BƏY MEHMANDAROV 
 
Bizim keçmişdə başqa xalqların qibtə etmələrinə 
layiq böyüklərimiz çoxdur. Əgər biz istəyirik ki, 
gələcəkdə bizim xalqımızdan böyük şəxsiyyətlər 
yetişsin, həmin böyükləri müasirlərimizə, 
gənclərimizə yaxşı tanıtmalıyıq. Keçmişə məhəbbət 
gələcəyə xidmətdir. 
 
Əkrəm Cəfər  
professor 
 
 1871 - ci ildə Mehmandarovlar ailəsində şadlıq keçirilirdi. Sadıq bəy oğlunun orta təhsil 
alması münasibətilə Bakıda yaxın dostlarından ibarət bir məclis düzəltmişdi. Qarabağdan adlı-
sanlı bəylər, yaxın qohumlar, Lənkərandan qulluq yoldaşları Sadıq bəyin sevincinə şərik olmağa 
gəlmişdilər. Şuşadan gələn qonaqlar özlərilə müğənni də gətirmişdilər. Müğənni füsunkar 
Qarabağın igidlərini, türfə gözəllərini vəsf edib məclisi əyləndirirdi. Gecədən xeyli keçənə qədər 
davam edən məclisdən hamı deyə-gülə dağılışdı. Uzaqdan gələn yaxın qohumlar ailəvi söhbəti 
hələ də davam etdirirdilər. Xanı bəy sağ yanında əyləşmiş Sadıq bəyə yanakı baxıb: 
 79
- Əmioğlu, Səməd bəy ədadiyə14 məktəbində təhsilini ikmal elədi. Biz də yığışıb onu 
təbrik elədik. Bəs sonrası, indi hansı ali məktəbə hazırlaşır? 
Kefi kök, damağı çar Sadıq bəy bığlarına ötəri əl  gəzdirib: 
  - Ötən il, - dedi, - özü ilə söhbətimiz belə olub ki, gimnaziyaya getsin, müəllim olsun, onu 
da istəməz, bəyənməz doxtur,  mühəndis... Bunların hansını istərsə... 
  -Yaxşı bu, ötən ilin söhbəti, bəs indi,  bu il  nə fikirləşib? 
- Bu nə sözdü, canım, fikirləşmək də ilnəndi? Nə fikirləşəcək, kişinin sözü bir olar. Nə 
bilim, ay qadan alım, əgər sən deyən kimidirsə, bu ilin qərarını yəqin ki, özü vermiş olar. Çağır, 
özündən soruş. Əmi, qardaşoğlu - siz ki, köhnə dostsunuz. 
Sadıq bəy oğlunun boy-buxunu, ədəb-ərkanı ilə fəxr edirdi. İstəyirdi ki, yaxın qohumlar 
da onun yarlı-yaraşıqlı oğlu olmasını yaxından görsünlər. 
Xanı bəy çaydan bir neçə qurtum alıb atasının yanında naz-qəmzə ilə şıltaqlıq edən 
Rüxsarənin saçlarını tumarladı.. 
- Qızım, - dedi, - get, qardaşın Səməd bəyi çağır gəlsin bura.  
Səməd bəy ədəb-ərkanla salam verib stolun aşağı ucunda, qohumlarının hüzurunda 
müntəzir dayandı. Şuşadan gələn ağsaqqal qonaqlar olmasaydı, ötəri zarafatı olan əmisi Xanı 
bəylə öpüşüb görüşərdi. İçkidən xumarlanan Xanı bəy şad-xürrəm halda gülümsünür, gözünü 
Səməd bəydən çəkmirdi. 
- Bura bax, əyə, - dedi, - yaxın gəl, bir əmin səni öpsün. 
Sadıq bəy təəçcüblə: 
- Bay, balam, hələ görüşməmisiniz? Xanı bəy gur səslə: 
- Yox - dedi, - mən gələndə soruşdum, dedilər evdə yoxdu,  
- Xanı bəy zarafatla şəhadət barmağını silkələyə-silkələyə: qırışmal, gör heç əmisi ilə 
görüşməyə can atır? Dirsəyi ilə əmisi oğlu Sadıq bəyə   yüngülvarı toxunub - ona izin ver gəlsin. 
- Nə izin verəcəm, bura kimi gəlib, qoy bir-iki addım da   atsın. Gəl, əminlə görüş, oğul. 
Xanı bəy hər iki əlilə onun başından yapışıb alnından öpdü. 
- İgidin alnından öpərlər, sən ki, ədadiyəni əla bitirdin, 
demək igidsən. 
Səməd bəy qollarını əmisinin boynuna dolayıb qulağına pıçıldadı: 
- Mən də elə bildim qız kimi üzümdən öpəcəksən.  
Xanı bəy bərkdən qəhqəhə çəkərək: 
- Əyə, - dedi, - Lənkəranda15 dünyaya gəlsən də, vallah, qarabağlısan ki, qarabağlısan...   
Eşq olsun sənə, qardaş oğlu.... 
Səməd bəy şəhadət barmağını dodaqlarının ucuna toxundurdu. Yəni ağartma, atama, 
qonaqlara demə işarəsi verdi. 
Sadıq bəy üzə vurmasa da, onun özünə də xoş gəlirdi ki, Xanı bəy oğlu ilə böyük kimi 
rəftar edir. Aralarında səmimi zarafatları vardı. Bir-iki dəfə elə-belə ehtiyata əmisi oğluna 
demişdi ki, çox da dərinə gedib uşağı üzdən salma. Zarafatın şitişoru çıxanda, aradan pərdə 
götürülür, hörmət-izzət itir, axırı yaxşı nəticə vermir. 
Sadıq bəy qəlyanını doldura-doldura: 
- Yenə başladınız. Xanı, o sənin qulağına nə dedi ki?..  
Ağır-ağır yerinə əyləşən Xanı bəy: 
- Heç, özümüz bilərik, - dedi. - Gözünü Səməd   bəydən   çəkmədən - Yaxşı, qardaş oğlu, 
ədadiyəni bitirdin, yəni möhtəşəm bilik məbədinə gedən pilləkənin birini çıxdın, bəs sonrası, indi 
fikrin nədir, hara oxumağa gedəcəksən? 
                                                 
14 Əd a d i y ə -  orta məktəb.   
15 Əslən Qarabağlı olan Səməd bəy Mehmandarov 1856-cı il oktyabrın on altısında Lənkəranda varlı zadəgan 
ailəsində anadan olub.         
 
 
 80
Səməd bəy susurdu. Dinmək istəyirdi, ancaq atasından ehtiyat edirdi. Axşamdan 
özlüyündə belə fikirləşmişdi ki, arzumu əmimə təklikdə deyərəm, o da bəlkə atamı yola gətirdi. 
Bir ilə yaxın idi ki, qəti qərara gəlmişdi: oxumağa hərbiyyə məktəbinə gedəcək.    
- Hə, dillən, oğul, qonaqları, əmini intizarda qoyma.  Hara istəyirsən? Tiflis 
gimnaziyasına, Xarkova, yoxsa Peterburqa?.. Maşallah, özün daha böyük oğlansan. Bəlkə 
mühəndis olmaq istəyirsən, bəlkə təbabət elmi fikrindən keçir? 
- Ata, demək olar, bütün sənətləri saydı, bircə Səməd bəyin bir ilə yaxın havası ilə 
uçduğu hərbi kəlməsini dilinə gətirmədi. Bu qədər ağsaqqalın yanında susmağı nəzakətsizlik 
sayan Səməd bəy özünü toplayıb bəy oğluna məxsus təmkinlə: 
- Ata, Peterburqa, amma hərbiyyə məktəbinə getmək istəyirəm. Sadıq bəy  hərbiyyə 
sözünü eşidib yerində qurcalandı. Təəçcüb və heyrətlə: 
- Hara dedin, oğul? 
- Hərbiyyə məktəbinə getmək çoxdankı arzumdur. Mən ora hazırlaşmışam, ata! 
Səsinin tonu dəyişmiş Xanı bəy: 
- Baho, qardaş oğlu, bu nə çətin oldu. - Deyilişindən hiss olunurdu ki, əmi də narazıdır, 
onun hərbçi olmasına. Bu dəfə lap ciddi - Gələcəyin yolu yaman enişli-yoxuşlu oldu, qardaş 
oğlu. Bəri başdan yaxşı fikirləş ha... 
- Bu mənim qəti qərarımdır, əmi! - deyib Səməd   bəy  utancaq baxışlarını yerə dikdi. Ani 
olaraq gözaltı atasına baxdı. Kişinin sərt sifəti qara qayış kimi tarıma çəkilmişdi. Sinəsi körük 
kimi qalxıb enirdi. Otaqda  tam sakitlik   hökm   surürdü. Xanı bəy bikef halda stəkanı götürüb 
bir qurtum içdi. Özü də hiss etmədən stəkan əlindən sürüşüb nəlbəkidə şaqqıldadı. Əyilib 
diqqətlə stəkana yandan baxdı: 
- Bay sənin - dedi, - çatladı ki... - Üzünü Səməd bəyə tutub: -qardaş oğlu, gəl bunu 
mətbəxə apar. 
- Səməd   bəy otaqdan çıxanda Xanı   bəy üzrxahlıq   edib   Sadıq bəyə təsəlli verdi: 
- Əmi oğlu, - dedi - gördün, şüşə qab sındı, fikir eləmə, bəlkə xeyir elə bundadır. Uşağın 
arzusuna qarşı çıxma, hiss  olunur ki, hərbiyyə işinə çox həvəsi var. Səməd bəy qanacaqsız uşaq 
deyil. Özün məndən yaxşı tanıyırsan. O sənəti sevməsə, bu  qədər ağsaqqal hüzurunda deməzdi 
ki, bu mənim qəti qərarımdır. Allah xeyir versin... 
Sadıq bəy hirslə: 
-Yava-yava danışma, mənim on beş oğlum yoxdur ki, birinin də başından keçib rusa  
verəm. 
- Rusa niyə verirsən, oxuyub qayıdacaq. Bakı, Gəncə, Tiflis qarnizonlarından birində 
xidmət edəcək. Xalqımızın bir silah tutan oğlu da artacaq. 
- Bəs o, gecə-gündüz Nizami, Füzuli oxuyurdu. Vidadi, Vaqif şerlərini əzbərləyirdi. Fars, 
türk dillərinin qrammatikasını öyrənirdi.   Mən də sevindim ki, oğlum müəllim olacaq,   xalqına 
gərək olan maarif işində çalışacaq. - Sadıq bəy hirslə Rüxsarəyə: 
- Get, onu çağır, bura gəlsin! - dedi. 
Səməd bəy   pörtmüş halda içəri girdi. Bilmirdi baxışlarını hara diksin. Yenə bayaqkı 
yerdə böyüklərin hüzurunda müntəzir dayandı. 
- Sadıq bəy sərt və ötkəm səslə: 
- Oğul, bu sənin qəti qərarındır? 
- Bəli, ata... 
- Axı sən onu bilirsənmi ki, sənin atan Sadıq bəyin indiyədək nə hökumət qulluğunda, nə 
dostlar arasında, nə də ki, evdə bir sözü iki olmayıb. Heç kəs onun sözünün qabağında söz 
deməyib.Bizim nəsildə indiyədək bir nəfər belə hərbçi olmayıb. Bu   mənasız fikir hardan sənin 
ağlına gəlib? Get, fikirləş, qərarını dəyiş, - kinayə ilə, - hərbçi olacaq,... yox bir yaranal olacaq... 
Elə bilirsən asandı gecə-gündüz çöllərdə qalmaq? Bu nə sənətdi? Qızmar günəşdə, sərt ayazda,   
dizə çıxan palçıqda günlərlə, aylarla çöllərdə qalaçaqsan. Səni kimsə yoldan çıxardıb, yəqin ki, 
yaranal olmaq iştahan var... Dəyiş qərarını...   On altı   yaşın var, özünə sənət seçib, gün ağlaya 
bilmirsən. 
 81
- Əziz ata, ilk dəfə sözünüzdən çıxdığım üçün üzr istəyirəm. O ki qaldı yaranal olmağa... 
yaranal qızlardan olmur. Yaranal elə mənim kimi oğullardan olur... 
Anası Böyüknənə dözə bilməyib oğluna qahmar çıxdı: 
- A kişi, uşağı bu qədər danlama, özün də   boş yerə hirslənib əsib-coşma. Uşaqdı, indi 
deyib, bəlkə   səhərə, o biri   günə fikrini dəyişdi. 
Sadıq bəy hirslə stulunu qabağa çəkib: 
- Görmürsən, deyir ki, bu mənim qəti qərarımdır. Mənimdə qəti qərarım, oğul, eşit və bil, 
ondan ibarətdir ki, səni heç yerə göndərməyə, nə də hərbiyyə məktəbində oxutmağa bir qəpik 
belə-pulum yoxdur. Xoş gəldin, get, otur evdə, un çuvalına tay ol... 
- Ata, mən kor qız deyiləm ki, un çuvalına tay olam. Sizin yardımınızdan imtina edib, 
Peterburqa hərbiyyə məktəbinə oxumağa gedəcəm... - deyib çıxdı. 
1871-ci ildə ata sözündən “çıxan”, bir daha onun üzünü görməyən general Səməd bəy 
Mehmandarov ilk hərbi təhsil almağa belə getdi. Kaş bütün gənclər ata sözündən belə “çıxaydı”. 
Səməd bəy Mehmandarov haqqında yazmağı düşünəndə qeyri-ixtiyari Əliağa Şıxlinskini 
xatırladım. Tez-tez Şıxlinskinin “Xatirələrim”indəki ayrı-ayrı epizodlar yadıma düşürdü. Mənə 
elə gəlir ki, Səməd bəy Mehmandarovun ömür yolunu Əliağa Şıxlinskidən yaxşı bilən ikinci bir 
şəxs olmayıb. Ona görə də Şıxlinskinin əvəzsiz xatirələrinə müraciət edəcəyəm. Onlar ilk dəfə 
1888-ci ildə tanış oldular. Bu dostluq 1931-ci ilin fevralına kimi - Mehmandarov dünyadan 
köçən günə qədər davam etdi, həmyerlilərin bu dostluğu bir neçə müharibə alovundan, inqilab 
tufanından keçib nəsillərə nümunə oldu. 
Çox təəssüf ki, Səməd bəy Mehmandarov da Əliağa Şıxlinski kimi hərbi memuar 
yazmayıb. Buna otuzuncu illərin sərt abı-havası günahkardır. Onda Heydər Hüseynov kimi 
məşhur, xeyir-xah alim ədəbi ictimaiyyətə təzə gəlmişdi. Bizə əziz miras kimi qalan 
“Xatirələrim”in bəxti onda kəsdi ki, müharibə başlananda milli Azərbaycan diviziyasının 
yaradılması ilə bağlı məsləhətə gələn Heydər Hüseynov generalın xatirələrinin dəyərini 
qiymətləndirərək onu qələmə aldı. Ömrunün son günlərini yaşayan Şıxlinski də qürbətdə, 
səngərlərdə, palçıq və qanqarışıq cəbhə meydanlarında Səməd bəy Mehmandarovla keçirdiyi 
günlərini unutmayıb ona diktə etdi.  
Bir hərbi xadim kimi, Səməd bəyin xidmətləri əvvəzsizdir. Hərbi sərkərdə kimi, rus hərb 
tarixçiləri və yazıçıları onun artilleriya sahəsindəki böyük nüfuzundan, istedadından iftixarla 
yazırlar. Özümüzdə isə, inqilabdan əvvəlki generallarımızdan söz düşəndə, ən az məlumata 
malik adam belə Şıxlinskinin və Mehmandarovun adını çəkə bilir. Etiraf etməliyik ki, son illərə 
qədər hər bir azərbaycanlının tanıdığı yalnız bu iki əfsanəvi general olub. Təəssüf ki, onların da 
adını çox vaxt qorxa-qorxa çəkmişik. Rəsmi dairələrdə isə onların - adının yanında həmişə bir 
neçə ağ ləkə olub: “çar generalıdı”, “müsavatın hərbiyyə naziri olub”, “bəy nəslinin 
nümayəndələri”-dir və s. Bu minvalla, yersiz damğalarla görkəmli sərkərdələrimizi unutmuşuq, 
lap az tədqiq etmişik. Amma qonşularımız praporşik rütbəsində olan oğlunu elə tərifləyir, 
haqqında o qədər yazır ki, az qala gözündə generaldan da uca olur. Halbuki, - yadların fəxrlə 
söhbət açdığı bu iki generalımız Port-Arturda yaponlara, Birinci dünya müharibəsində almanlara 
qarşı vuruşaraq ulu babalarımızdan gələn döyüş ənənələrini bütün dünyaya yaymışlar. Birinə 
“artilleriyanın allahı” fəxri adı, o birinə isə müqəddəs Georgi ordeninin bütün dörd dərəcəsi 
verilib. Böyük imperiyanın minlərlə generalları arasında onların da öz yeri olub. 
Əliağa Şıxlinskinin aydan arı, sudan duru xatirələrindən məlum olur ki, podpolkovnik 
Mehmandarov ilk dəfə 1900-cü il avqustun üçündə çinlilərə qarşı vuruşmada ad-san 
qazanmışdır. Uzaq Şərqə hərbi xidmətə gələn gənc zabit Şıxlinski həmin ili Nerçinsk şəhərində 
düşərgə salmış Zabaykal topçu divizionunda həmyerlisi ilə görüşünü sevinclə qeyd edir: 
“Divizion iki batareyadan ibarət idi: birincisinə podpolkovnik Enqelman, ikinci batareyaya isə 
mənim həmyerlim və köhnə tanışım podpolkovnik Səməd bəy Mehmandarov komandanlıq 
edirdi”. 
Şıxlinskinin xatirələrindən aydın olur ki, o, həmyerlisi ilə fəxr edirmiş. Bu da təsadüfi 
deyildi. Axı, hərbin sərt qanunlarına, ciddi nizam-intizama baxmayaraq, kinayə ilə “aziat” 
deyilən bir millətin cavan zabit oğlu az müddətdə Rusiyanın ikinci və üçüncü dərəcəli 
 82
“Müqəddəs Stanislav”, ikinci dərəcəli “Müqəddəs Anna”, üçüncü dərəcəli “Müqəddəs 
Vladimir”, sərkərdələrə məxsus “İgidliyə görə” (qızıl qılıncla birgə) ali ordenləri ilə təltif 
olunmuşdur. 
1875-ci ildə Peterburqdakı Konstantin yunkerlər məktəbini bitirən Səməd bəy hərbiyə 
olan güclü marağı və fitri istedadı sayəsində bir il keçməmiş podporuçik rütbəsi ilə təltif olunur. 
Xidmətdə çox sürətlə irəliləyən Mehmandarov, yeni əsrin başlamasına iki il qalmış 
podpolkovnik idi. Bir az əvvələ qayıtsaq görərik ki, cəmi iki il Varşava hərbi dairəsində xidmət 
edən mayor Səməd bəy Mehmandarov şəhər hərbi məhkəməsinin üzvü seçilib. 
Əliağa Şıxlinski bunları bilirdi və həmyerlisinin Uzaq Şərqdə çinlilərlə döyüşdəki 
məharəti ilə haqlı olaraq fəxr edirdi. 
Zabaykal topçu divizionunun batareya komandiri Mehmandarov tapşırıq almışdı ki, Kiçik 
Xinqan dağ silsiləsini düşməndən müdafiə etsin. Komandir üç sıra səngər qurdurdu. Silsilənin 
coğrafi şəraiti çılpaq təpələrdən ibarət olduğuna görə batareya düşmənin atəşi altında özünə 
mövqe tutmalı idi. Özgə çıxış yolu yox idi. Bura topların qurulması, topçuların əl-qol açması 
üçün münasib deyildi. Batareya döyüşə hazır olan anda Zabaykal vilayətinin rəisi, general-mayor 
Rennenkampf əmr verdi ki çinli əsgərlər Sisikara şəhərindən çıxır, onlara atəş açın. Bu vaxt 
silahsız, hərbi paltarda, iki dəstə düşmən əsgərləri təntənə ilə şəhərdən çıxmağa başladı. General 
nə qədər qışqırıb bağırdısa, Mehmandarov silahsız adamlara atəş açmadı. 
Bu əhvalatın canlı şahidi Əliağa Şıxlinski olub. O yazır, ki, bu hadisəyə görə general 
Rennenkampfla Mehmandarov arasında ciddi münaqişə oldu. General Rennenkampf 
Mehmandarovu hədələyərək dedi ki, əmri yerinə yetirmədiyinə görə, batareya komandirliyindən 
çıxarılıb məhkəməyə veriləcəksən. Mehmandarov isə silahsız adamlara atəş açmağı qəti rədd 
etdi. O, şəhərdən çıxan çinlilərin başı üstündən atəş açdırıb onları geri qaytardı. Sisikara 
şəhərində bir nəfərin belə qanı axıdılmayıb  bağırdısa, Mehmandarov silahsız adamla atəş 
açmadı. 
... Polkovnik Səməd bəy Mehmandarovun artilleriya divizionu 1902-ci ildə Mancuriya 
ərazisində öz xidməti borcunu yerinə yetirirdi. Komandanlıq ona mühüm bir tapşırıq vermişdi: 
Siyan-Sin rayonunda yapon agentləri - xunxuzların quldur dəstələrini ləğv etmək. Az bir 
müddətdə quldur dəstələrini ləğv edən polkovnik Mehmandarovun divizionu onların başçısı, 
xunxuz generalı Çembeyinin özünü də əsir aldı. Həmin əməliyyatlardakı əla döyüş xidmətlərinə 
görə komandir Səməd bəy Mehmandarov üçüncü dərəcəli “Müqəddəs Vladimir” ordeni ilə təltif 
olundu. 
1903-cü ilin əvvəllərində Mehmandarov altı aylıq  məzuniyyət alıb Peterburqa qayıdır. 
Jitomirli Yelizaveta Nikolayevna Teslavla ilə ailə həyatı qurur.   Yeddi aylıq topçu zabitləri 
məktəbində təhsilini davam etdirir. 
Əliağa Şıxlinskinin xatirələrindən: 
“Mehmandarov bizdən ayrı olduğu bu müddətdə batareyaya mən komandanlıq edirdim. 
O, hissəmizə qayıdanda həyata keçirdiyim bütün tədbirlərlə tanış oldu, çox razı qaldı... 
batareyanı qəbul edərkən bütün dəftərlərə və pulun qəbul edilməsi aktına qol çəkdi. Amma 
pulları saymadı. Mən təəccüb edərək, pulları niyə saymadığını soruşduqda, gülümsəyərək: 
- Siz ki, saymısınız, - dedi - mənim saymağıma ehtiyac yoxdur.    
Mehmandarov həmişə kefi saz olanda etdiyi kimi, indi də papağını yan qoyaraq, açarı 
cibinə qoydu və evinə getdi. Kiçik rütbəli yoldaşlarım bu işə çox təəccüb etdilər. Çünki onlar 
komandirimizin dövlət pulu üçün necə can yandırdığını yaxşı bilirdilər. Mən onlara başa saldım 
ki, Mehmandarov kimi adamlar, adama bir dəfəlik inanırlar. Məni isə Səməd bəy Mehmandarov 
1888-ci ildən tanıyır”.  
 
 
PORT-ARTUR DÖYÜŞLƏRİNDƏ 
 
1904-cü ildə rus-yapon müharibəsi başlananda Səməd bəy Mehmandarovun qırx səkkiz 
yaşı vardı. Yelizaveta Nikolayevna ilə evlənmələrinin bir ili tamam olmamışdı. Yelizaveta Kiyev 
 83
qadın gimnaziyasını bitirmişdi. Port-Artur hərbi səhra xastəxanasında şəfqət bacısı işləyirdi. - 
Səməd bəy kimi, o da zadəgan nəslindən idi. İyirmi bir yaşlı - Yelizavetaya həyat, elə bil anadan 
olandan səbir dərsi keçmişdi. O, nə ağır hərb işinə, nə də yaralı əsgərlərə qarşı laqeyd deyildi. 
Zadəganlara məxsus sadəliklə Yelizaveta əsgərlərlə çox mehriban davranırdı. Yaralıları müalicə 
edir, savadsız olanların ailəsinə məktub yazır, müharibə çətinliyinə səbirlə, dəyanətlə dözürdü. 
Bir dəfə Səməd bəy ona deyir: - Komandanlıqdan sənin Peterburqa qayıtmağına icazə 
almışam. Hazırlıq gör, sabah, ya da birisi gün səni yola salacam. 
Ərinin üzünə şax baxan Yelizaveta: 
- Səməd bəy, - demişdi, - ölkədə müharibə gedirsə, səncə əsgərin yeri harada olmalıdır? 
- Əlbəttə, cəbhədə! 
- Bax, mən də cəbhədəyəm, yoxsa məni qadın görüb əsgər olmağıma şübhə edirsən? 
- Axı, sən ana olmağa... 
- Bir də bu söhbətə qayıtmayaq. Söz verirsən...   Bu  mövzudan vaz keçək, əzizim!  
Sənsiz mənə Peterburq yox, heç Paris də lazım deyil. 
Yanvarın iyirmi altısında gecə yaponlar rusların Port-Artur limanında dayanan 
eskadrasına hücum edib, “Retvizan”, “Sesareviç” zirehli gəmilərini və “Pallada” kreyserini 
yandırdılar. Müharibə başlandı. Səhərisi, Səməd bəy Mehmandarovu yeddinci Sibir atıcı topçu 
divizionun komandiri təyin etdilər. Bu quru qoşunlarının komandanı, general-mayor Roman 
Kondratenkonun əmri idi. Roman İsidoroviç, Mehmandarvun döyüşdə dəyanətinə, komandirlik 
bacarığına yaxşı bələd idi. Məhz ona görə də Səməd bəyi Şərq cəbhəsinin rəisi təyin etdi. Bura, 
Port-Artur müdafiəsində ən mühüm cəbhə hesab olunurdu. Yaponlar ən güclü qüvvəni də buraya 
yeritmişdilər. Onlar şiddətli həmlələr edir və arası kəsilmədən bombalar yağdırırdılar. Polkovnik 
Səməd bəy Mehmandarov komandan Kondratenkonun ən yaxın köməkçilərindən biri idi. 
Topçuların əməliyyatına bacarıqla rəhbərlik edən Mehmandarov qala mühasirədə olanda həmişə 
ön mövqelərdə və çox təhlükəli yerlərdə sərrast atəşlə samurayların hücumunu dəf edirdi. 
Səməd bəy Mehmandarovun ən təhlükəli döyüşdə belə özünü itirmədiyinin şahidi olan 
Əliağa Şıxlinski yazır ki, oktyabrın on dördündə qala top atəşinə tutulan zaman Səməd bəy 
Mehmandarov mənim mövqeyimə gəldi. Həmin mövqe yaponlar tərəfindən on bir düyməli 
topdan, otuz yeddi millimetrlik xırda dəniz topuna qədər müxtəlif toplarla atəşə tutulmuşdu. 
Həm də bu mövqe yaponların tüfəng və pulemyot atəşi altında idi. Bu zaman Mehmandarovun 
yaxınlığında altıdüymə mərmi partladı və yerdən qalxan qara palçıq onun üstünü buladı, amma 
yaralanmadı. 
Mehmandarov buna əsla əhəmiyyət verməyərək, böyük bir soyuqqanlılıqla cibindən ağ 
dəsmalını çıxarıb, təzə paltosunun üzərinə sıçrayan palçığı silməyə başladı. 
Dekabrın ilk günlərində yaponlar qalaya iki ağır zərbə vurdular. Rusların inadlı 
müqavimətinə baxmayaraq, onlar qalanın bir neçə mühüm fortlarını tutdular. İkinci ağır zərbə isə 
dekabrın ikisində oldu. Komandan general Roman Kondratenko qəhrəmanlıqla həlak oldu. 
Əvəzində iradəcə zəif olan general Fok komandan təyin edildi. On altı gün sonra yaponlar 
qalanın taleyini həll edən Drakonovıy Xrebet dağını ələ keçirdilər. Port-Arturun qorxaq və 
istedadsız komendantı general Stessel qalanı dərhal düşmənə təslim etmək üçün hərbi şuranın 
iclasını çağırdı. Şurada iştirak edən bəzi komandirlər Stesselin təklifinə şərik oldular. Lakin 
general-mayor Səməd bəy Mehmandarov, polkovnik Semyonov və bir qrup mərd zabitlər təslim 
olmağa qəti etiraz etdilər. Döyüşkən zabitlər inad edirdilər ki, güclü yapon ordusunu geri 
oturtmağa hələ qüvvələri çatar. General Mehmandarov başda olmaqla onlar deyirdilər ki, qala 
hələ özünü saxlamağa qadirdir. Nə qədər ki mərmi var, toplardan atəş yağdıracağıq. Nə qədər ki 
patron var, tüfənglərdən atəş açacağıq. Mərmi və patron qurtardıqda isə süngü ilə döyüşəcəyik. 
Lakin cəsarətsiz general Stessel mərd zabitləri eşitmədi, silahı yerə qoymağı qarnizona 
əmr etdi. Sonralar Rusiyaya qayıdanda general Stessel qala müdafiəçilərinin tələbi ilə Port-
Arturu tələsik təslim etdiyinə görə hərbi məhkəməyə verildi. 
General-mayor Mehmandarov və onun zabit dostları qala təslim edildikdən sonra da hərbi 
anda sadiq qalaraq başqa əsgər və zabitlər üçün nümunə göstərdilər. Yaponların şərtlərinə görə 
əsgərlər hərbi əsir alınır, zabitlər isə Yaponiyaya qarşı bir daha müharibədə iştirak etməyəcəkləri 
 84
barədə yazılı iltizam verəndən sonra Rusiyaya qayıda bilərdilər. Stesselin ətrafındakı mürtəce 
fikirli bir qrup zabit dillərindən belə bir iltizam verdilər. Lakin xalqımızın igid oğlu Səməd bəy 
Mehmandarov belə bir alçaq, zabit şərəfini təhqir edən vəddən boyun qaçırdı. Bir daha 
Yaponiyaya qarşı müharibədə iştirak etməcəyi barədə dilindən iltizam vermədiyinə görə general-
mayor Səməd bəy Mehmandarov əsir alınıb Yaponiyaya  göndərildi”. O, 1906-cı ildə Portsmut 
müqaviləsi bağlandıqdan sonra Rusiyaya qayıda bildi. 
Məşhur Port-Artur qalasının üç yüz otuz iki günlük müdafiəsi general Səməd bəy 
Mehmandarovun  taleyinə   belə   qismət oldu. 
 
  
BİRİNCİ DÜNYA MÜHARİBƏSİNDƏ 
 
Sərkərdə kimi böyük şöhrət qazanmış Səməd bəy Mehmandarov və Əliağa Şıxlinskidən 
danışanda talelərində oxşarlıq olan iki məşhur musiqi xadimlərimiz yada düşür. Üzeyir bəy 
Hacıbəyov və Müslüm Maqomayev. Üzeyir bəylə Müslümün taleyindəki oxşarlıqları hər iki 
görkəmli hərbi xadimin həyatında da  görmək olar. Onların hər   ikisi   bir   ildə   anadan   
olublar,  eyni seminariyanı bitiriblər. Əliağa Şıxlinski də Üzeyir bəy kimi övlad həsrətilə 
dünyadan köçdü. Tale Mehmandarova və Müslüm Maqomayevə övlad da verdi, şöhrət də. 
Amma Əliağa və Üzeyir bəyə nisbətən tez dünyadan köçdülər. 
Hər ikisi 18 yaşından əsgər çəkməsi geyindi, Peterburqda oxudular, Port-Arturda, Birinci 
dünya müharibəsində vuruşdular. Tam artilleriya generalı kimi ali rütbə aldılar. 
Birinci dünya müharibəsi başlananda Mehmandarov Vladiqafqazda yerləşən 21-ci   
piyada diviziyasının komandanı idi. Bu   vaxtadək   həyatında   bir   çox  mühüm   hadisələr   baş  
vermişdi. Əsirlikdən qayıdan kimi yeddinci Şərqi Sibir artilleriya   briqadasının   komandanı   
təyin edildi,  az  sonra ona    daha   məsul    vəzifə tapşırıldı. – Üçüncü Sibir ordusunun 
korpusunda artilleriya rəisi oldu. 1908-ci il Səməd bəyə bu yüksək vəzifədən başqa daha iki 
böyük sevinc bəxş etdi.   Həmin il iyulun on üçündə onu general-leytenant rütbəsilə təltif etdilər. 
Noyabrın 18-də isə tale uzun intizardan sonra ona oğul payı göndərdi. Səməd bəy ona Pir adı 
verdi. Sonralar İqor adını daşıyan Mehmandarov otuzuncu illərdə general atasına görə çox 
əzablar çəkdi. 1988-ci ildə Bakıda görüşdüyüm İqor Mehmandarovun danışdığı bir epizodu heç 
vaxt unuda bilmirəm. 
- Atamdan sonra tez-tez anamı və məni çekaya çağırırdılar. Min cür hədələyici suallar 
verirdilər. Suallara düzgün cavab versək də, verməsək də bizi döyüb incidirdilər. Bir dəfə lap 
cana doyub ağlaya-ağlaya soruşdum ki, axı, məni niyə döyürsünüz? Verdiyiniz sualların cavabını 
mən həqiqətən də bilmirəm, yalandan nə deyim? Mənim günahım nədir? 
- Günahınız ondan ibarətdir ki, özünüzə yaxşı valideynlər seçməmisiniz. 
Qəribə məntiqdir, nə vaxtdan övlad özünə valideyn seçib?.. 1910-cu ilin ilıq may günlərindən 
birində  uzun  ayrılıqdan sonra doğma Qafqaz Səməd bəyi qəhrəman oğul kimi qoynuna aldı. O, 
Tiflisdə yerləşən birinci Qafqaz ordusunun korpusunda artilleriya rəisi təyin edildi. 
Səməd bəyi yaxından tanıyan mayor Hacıağa İbrahimbəyli 1946-cı ildə çap etdirdiyi 
“Səməd bəy Mehmandarov” adlı kitabçasında iftixarla yazır: 
“Rəsmən hərbi akademik təhsili olmayan bir zabit yalnız böyük bacarığı sayəsində, hərbi 
xidməti çox sevdiyinə, döyüşlərdə misilsiz qoçaqlıq və hərbi məharət göstərdiyinə, işinə can 
yandırdığına və son dərəcə təmiz adam olduğuna görə bu qədər böyük rütbə sahibi ola bilərdi. 
Səməd bəy Mehmandarov da məhz belə bir zabit idi. 
Əla səviyyəli topçu olan Səməd bəy Mehmandarova rəsmən topçu akademik təhsili olan 
hər bir topçu, həmçinin görkəmli qoşun generalı olan hər bir ərkani hərb zabiti həsəd apara 
bilərdi”. 
Birinci dünya müharibəsi illərində general Mehmandarov bir neçə uğurlu hərbi 
əməliyyatı yerinə yetirən istedadlı sərkərdə kimi ad-san qazanmışdı. 
1914-cü il sentyabrın on beşində keçirilən Lodz əməliyyatında general Mehmandarov 
xüsusi şöhrət qazandı. Alman generalı Makenzenin qoşunları güclü hücumla İvanqorod şəhərini 
 85
alıb sürətlə Lodz şəhəri uğrunda əməliyyata başladı. Güclü təzyiqlə geri çəkilən rus qoşunları 
çox ağır vəziyyətə düşmüşdü. Bütün mövqelərdən hücuma keçən almanlar dayanmadan 
irəliləyərək geri çəkilən rus qoşunlarının qabağını kəsib onları mühasirəyə almağa çalışırdı. 
Mehmandarovun iyirmi birinci piyada diviziyası səksən birinci Abşeron, səksən ikinci 
Dağıstan, səksən üçüncü Samur və səksən dördüncü Şirvan polklarından təşkil olunmuşdu. Bu 
polkların hərəsinin özünəməxsus döyüş ənənəsi vardı. 
Korpus komandanı öz bölmələrinin müqəddəratı üçün təşvişə düşərək Mehmandarovun 
diviziyasının nə vəziyyətdə olduğunu telefonla xəbər aldı. Səməd bəyin telefonda komandirlərə 
məxsus mərd, qısa cavabı belə oldu: “Vəziyyət ağırdır. Hücuma keçirəm!”. 
İki rus ordusunun geri çəkildiyi belə ağır bir vaxtda Mehmandarovun diviziyası böyük bir 
iştahla irəliləyən düşmənə ağır zərbə vurub onu geri oturtdu. Üçgünlük ağır döyüşlərdən sonra 
İvanqorod şəhərinin hüdudlarına çatıb ona həmlə etdi. Birinci dünya müharibəsi tarixində 
Mehmandarovun bu müvəffəqiyyətli əməliyyatı alman generalı Makenzenin sürətli hücum 
planlarını puça çıxartdı. Geri çəkilən iki rus ordusunu isə mühasirəyə düşmək rüsvayçılığından 
xilas etdi.” 
Həmin əməliyyat zamanı general Əliağa Şıxlinski Ali baş komandan tərəfindən səhra 
toplarının baş müfəttişi yanında xüsusi tapşırıq generalı vəzifəsini daşıyırdı. Sonralar o yazırdı: 
“O zaman rus ordusunda yeni bir silah olan ağır səhra toplarının vəziyyətini yoxlamaq və 
bu sahədə fəaliyyətə istiqamət vermək üçün qərb cəbhəsinə çağırıldım. Mən yeddi korpusu 
gəzdim və müəyyən etdim ki, yalnız Səməd bəy Mehmandarovun korpusunda ağır topların 
vəzifəsi düzgün başa düşülmüş və bu toplar həmin vəzifələrə uyğun yerləşdirilmişdir. Bu iş 
korpus top müfəttişinin təşəbbüsü yox, məhz mahir topçu olan Mehmandarovun şəxsi 
təşəbbüsünün nəticəsi idi”. 
Bu müharibədə misilsiz qələbələrə görə Mehmandarova tam artilleriya generalı rütbəsi 
verildi. 1915-ci ildə o, ikinci Qafqaz ordu korpusuna komandan təyin edildi. 
General Səməd bəy Mehmandarovun döyüşlərdə göstərdiyi igidliyi və əsgərlərlə xoş 
rəftarı haqqında onun müasirləri iftixarla söhbət açırlar. Mayor Hacıağa İbrahimbəyli yazır ki, 
general Mehmandarov birinci dünya müharibəsi zamanı çox böyük şöhrət qazanmışdı. 
Vuruşmaların ən qorxulu dəqiqələrində onun misilsiz soyuqqanlılığı və hədsiz qoçaqlığı rus 
ordusunda məşhur idi. 
O, təbiətən ədalətli, namuslu, düz danışan adamları sevir, onlara kömək göstərir, ürəyi 
düz olmayanlara qarşı isə amansız idi. Ona tabe olanların hamısı ondan çəkinər, lakin onu sevər 
və ona inanardılar. 
Mehmandarov əsgərlərlə həmişə səmimi rəftar edər və daim onların qayğısına qalardı. 
“Mehmandarov nadir artilleriyaçıdır”. Bu sözləri Qırmızı bayraqlı Qafqaz Ordusunun 
komandanı İ.E.Yakir 1925-ci ildə “Birləşmiş Azərbaycan hərbi məktəbi”ndə müəllim işləyərkən 
generalın şəxsi işinə öz əlilə yazıb. İnqilab illərində Mehmandarovun həyatı çox təlatümlü keçib. 
Nə yeni   hökumət,   nə də onun adamları ona inanmırdılar. Hər yerdə “çar generalı” kəlmələri 
sərt şillə kimi onun və silahdaşlarının üzünə çırpılırdı. Həmin o narahat illərdən Səməd  bəy 
Mehmandarovun   öz əlilə doldurduğu iki vərəq kağız qalıb. Onu ilk dəfə 1988-ci il fevralın on   
səkkizində “Molodyoj Azerbaydjana” qəzetində dərc etdirən jurnalist N. Davıdov olub. Onu   
kiçik ixtisarla sizə təqdim edirəm. 
 
 
GENERAL   MEHMANDAROVUN   ANKETİ 
 
O, balacaboy, saçları iki yerə daranıb ayrılmış, ağsaqqallı bir adam idi. Həmişə kiçik 
ayaqlarına xüsusi dəridən tikilmiş yüngül çəkmə geyərdi. 
Deyirlər ki, 1923-cü ildə ağsaqqallı generalı... əlində süpürgə Bakıda görüblər. Altmış 
yeddi yaşlı general bir zamanlar Müsavat hökumətinin hərbi naziri kimi iki il addımladığı həmin 
bu küçəni süpürüb, adamlardan utanaraq Azərbaycan Fövqəladə Komissiyasına qeyd olunmağa 
tələsirdi. Özü də hər gün. Qoy görsünlər ki, o yerindədir, heç hara getməyib, heç yana qaçmayıb. 
 86
Deyirlər ki, belə olub. Bizim əlimiz çatan nəşrlərdə bu yoxdur, ancaq adamların 
yaddaşında beləcə qalıb. Uzun müddət belə hesab edirdilər ki, öz tariximizi, onun bütün 
keçidlərini bilmək bizə o qədər də lazım deyil, əgər biz onu bütün ziddiyyətləri ilə, lap həqiqət 
olsa belə yazsaq, “düz başa düşmərik”. Lakin aşkarlığın şüası, çəkilmələr zamanı sualtı daşlar 
təmizlənən kimi, həqiqəti üzə çıxardaraq bütün qaranlıq künclərə işıq saçır. 
Oktyabrın yetmiş illik yubileyi ərəfəsində jurnalist axtarışları məni çekistlərin arxivinə 
gətirib çıxartdı. Burda “keçmiş adamlar”ın anketləri arasında illərin soldurduğu və 
Mehmandarovun xırda hərflərlə yazdığı ikiqat bir vərəq saxlanılır. O illərin qoxusunu verən bir 
vərəq... 
Səməd bəy Sadıq bəy oğlu Mehmandarov xidmət illərini necə və harada keçirib? 
Anketdən bunu müəyyən etmək olmur. Ancaq anketin “təltiflər” sütununa görə mühakimə 
yürütsək, məlum olur ki, Mehmandarov əli qoynunda oturmayıb, rus çörəyini havayı yeməyib. 
Həmin sütunda göstərilib: “üçüncü və dördüncü dərəcəli Georgi ordeni, brilyantla bəzədilmiş 
qızıl silah, birinci, ikinci və üçüncü dərəcəli Stanislav ordeni, birinci, ikinçi və üçüncü dərəcəli 
Anna ordeni, ikinci, üçüncü və dördüncü dərəcəli Vladimir ordeni, Ağ qartal, Aleksandr Nevski 
və s. Sütunda yer qurtarıb, aşağıda yazılıb “və başqaları...”. 
Ordenləri elə-belə verməzdilər. Şübhəsiz hərbi xidmətə görə verilirdi. 
Sonra isə anketdə bir yığın sual var. Köhnə orduda sonuncu rütbəniz və vəzifəniz? - 
Artillerya generalı, ikinci Qafqaz korpusunun komandiri. 1917-ci il fevral inqilabı zamanı harda 
olmuşsunuz? - Alman cəbhəsində - Bəs Oktyabr inqilabı zamanı? 
Petroqradda, 1917-ci ilin mayında üzv seçildiyim yaralıların Aleksandrovsk komitəsində. 
1918-ci ildə altmış iki yaşlı generala Azərbaycan Demokratik Respublikasının 
müsavatçılar kabinetində hərbi nazir vəzifəsini təklif eləyirlər və Mehmandarov bu təklifi qəbul 
eləyir. 1920-ci il iyunun dördündə onu həbs eləyib, iki aydan sonra Moskvaya göndərirlər. Ad 
gününü həbsdə “qeyd eləyir”. Yeddi gün sonra azad edilib Daimi Artilleriya Komissiyasının 
üzvü kimi Səhra Qərargahına göndərilir. Burda Mehmandarovun əliylə yazılıb: 
“Bir dəfə də istintaq aparmadılar, heç bir ittiham irəli sürmədilər”. Bəs nəyə görə?! Rus 
qanı tökməyib, bolşeviklərə qarşıçıxış eləməyib. Hərbi andı qəbul eləyib. Əsgərdən generala 
kimi yüksəlib. Sədaqətlə xidmət edib. 1921-ci   il noyabrın    on səkkizində Səməd bəy Sadıq bəy 
oğlu Nərimanov və Qarayevin  xahişi ilə Bakıya - Hərbi  Dəniz Xalq Komissarlığına qaytarılır. 
1923-cü ildə yazılmış anketində göstərir: “İndiki vaxtdan tapşırıqçı və pul kağızlarının bölgüsü 
üzrə komissiyanın sədriyəm”. 
Bildiyimiz kimi, pul hər adama etibar edilmirdi.   Deməli, təmiz adam olub. 
Əgər Oktyabr inqilabına rəğbət bəsləməmişsinizsə bunun səbəbi nə olub? (Həmin dövrdə 
sizin etiqadınız?). 
Cavab: - Bu suala ən yaxşı cavab - aprelin iyirmi səkkizində, yəni çevriliş günündə 
mənim Azərbaycan ordusuna verdiyim əmrdir. Bu əmr hissə rəislərinə göndərilmiş teleqramla 
Qərargah arxivində qorunur və onlar mənim Sovet hakimiyyətinə münasibətimi müəyyənləşdirə 
bilər. 
Otuz doqquz nömrəli sual: hansı səpkili fəaliyyətə daha çox meyl edirsiniz? 
Cavab: Mənim yaşımda sakit və dinc fəaliyyətə... 
 
* * * 
 
“1923-cü ildə ağsaqqallı general Mehmandarovu əlində süpürgə Bakıda görüblər”. 
Anketdən bu sözləri oxuyanda istər-istəməz adamın ürəyi ağrıyır. Orduda minlərlə əsgərə, zabitə 
silah tutmağı öyrədən igid bir sərkərdəni bu qədər alçaldan kimlər idi? Şöhrəti Rusiyanın 
sərhədlərini aşan Port-Artur, Birinci dünya müharibəsinin qəhrəmanı ilə ömrünün ağsaqqal 
çağında belə “ciddi zarafat” edən şəxsdə vicdandan əsər-əlamət vardımı? 
1920-ci ildən şahid qalmış bir sənəddə bu sualların cavabını tapmaq olur. Orada 
oxuyuruq: 
 87
“Qızıl Ordu demək olar ki, bütünlüklə döyüş qabiliyyətindən məhrum və daşnak 
zabitlərinin komandası altında olan erməni könüllülərindən ibarət idi. Bu dəstələr ətraf kəndləri 
qarət edir, bununla müsəlman kəndlərinin qəzəbinə səbəb olurdular”. 
Bax, bu “könüllülər” Bakıya varid olandan sonra cəmi iyirmi üç ay Azərbaycan 
Demokratik Respublikasının hərbi naziri olmuş Mehmandarovu xalqın gözündən salmaq üçün 
əlinə süpürgə verib küçə süpürtdürmüşlər. Bu “könüllü” düşmənlərimiz yaxşı bilirdilər ki, 
Səməd bəy Mehmandarovu xalq sevir və inanırdılar ki, onlara “azadlıq gətirən könüllülərin” 
zülmündən xalqı məhz Səməd bəy Mehmandarov kimi generallar qurtara bilər. Bu ümidlə də 
hələ 1919-cu il iyunun altısında Qusar, Quba, Xaçmaz, Dəvəçi əhalisinin keçirdikləri mitinqin 
qətnaməsində deyilirdi: 
“Biz əminik ki, hökumətimiz (Azərbaycan Demokratik hökuməti - Ş.N.) döyüş 
meydanında özünün son üzvünü itirənədək ona etibar etdiyimiz qadın və qızlarımızı qara 
generalların əlinə verməyəcək. Nikolayın mənafeyi naminə Port-Artur civarlarında fərqlənmiş 
şücaətli hərbi nazirimiz Mehmandarov bizim mahalda olduğu vaxt gözündə yaş damlaları 
süzüldüyü halda, Vətənin, qadın və qızlarımızın ana və bacılarımızın namusunun müdafiəsi 
yolunda canından belə keçməyə hazır    olduğunu bildirmişdi”. 
Lakin işlər dəyişdi, dünyanın çarxı sanki tərsinə fırlandı. Dindarla dinsizin müharibəsi 
başlandı. Bu döyüşlərdə biz çoxlu tələfat verdik. Azərbaycanı içəridən “yeyən” S.Şaumyan, 
T.Əmirov, S.Lalayev, Avakyan kimi daşnaklar quzu cildində qurd olmuşdular. Onların quldur 
dəstələri gecələr müsəlman evlərinə hücum edir, kəndlilərin silahını əlindən alır, vəhşicəsinə 
döyürdülər. “Azərbaycan” qəzeti (30/17 mart 1919, № 67) yazırdı ki, Qafqaz cəbhəsindən türk 
orduları geri çəkilərkən Türkiyə erməniləri Qafqaz erməniləri ilə birləşdilər və birlikdə həmin 
hissələrə qarşı hücuma keçərək, onlara zərbə vurmağa başladılar. Bir tərəfdən Andranikin, digər 
tərəfdən isə Dro, Keri və Muradın dəstələri hərəkət edirdilər. Tərk edilmiş bütün müsəlman 
kəndləri qarət olunmuş və yerlə yeksan edilmişdi. Məhz bu vaxt Şaumyanın və Avakyanın 
fitnəkarlığı sayəsində Şamaxı hadisələri başlandı. Şaumyan tərəfindən bu hadisələrlə əlaqədar 
yazılmış məktub Gəncə komendantının əlinə düşdü. Bu məktubdan Şaumyan və Avakyanın 
daşnak olduqları açıq-aydın görünürdü”... Bu faciələrin hamısı on səkkiz - on doqquzuncu illərdə 
olmuşdu. 1920-ci ilin aprelində isə qırx minlik milli Azərbaycan Ordusu yetmiş iki minlik XI 
Ordunun qarşısında tab gətirə bilmədi. Ona görə ki, otuz minlik piyadası, on min süvari qoşunu 
olan milli Azərbaycan ordusu Zəngəzurda, Qarabağda, Qazax və başqa qəzalarda daşnak 
quldurları Hamazasbın və Andranikin dəstələrinə qarşı vuruşurdu. 
On birinci ordu ilə Azərbaycana gələn marşal S.A.Krasovski “Жизни в авиасии” 
kitabının (1960) yetmişinci səhifəsində bu barədə yazır: “XI Ordu hissələri Azərbaycan 
sərhəddinə, Yalama stansiyasına yaxınlaşanda Bakıda müsavat hökumətinin iclası gedirdi. Bu 
iclasda hərbi nazir general Mehmandarovdan hökumət başçısı Nəsibbəy Yusifbəyov soruşur: 
“Müsavat ordusu düşmənin hücumunun qarşısını ala biləcəkmi? “Nazir də sualı sualla qarşıladı: 
“hansı düşməni nəzərdə tutursunuz? Daşnakları, yaxud menşevikləri? Menşevikləri deyirsinizsə 
ümid var. Hərgah XI Ordunu nəzərdə tutursunuzsa, onda bizim gücümüz yalnız bir dəqiqəliyə 
kifayətdir, cənab nazir. Biz bolşeviklərlə döyüşməyəcəyik!”. 
Ona görə də “Sovet tərəfinin xahişi ilə xüsusi olaraq Bakıya dəvət olunmuş türk hərbi 
generalı Xəlil Paşa XI Ordu ilə birlikdə 1920-ci il aprelin 28-də döyüşsüz Bakıya daxil oldu. 
Xəlil Paşa Dərbənddən bu tərəfə yol boyu bütün dayanacaqlarda çıxış edib əhalini Sovet 
hakimiyyətini müdafiə etməyə çağırırdı. İstambul hərbi muzeyində Xəlil Paşanın RSFSR,  MİK 
tərəfindən təltif olunduğu gümüş xəncər saxlanılır” (Z.Bünyadov “Elm və həyat” jurnalı, 1988-ci 
il, № 10). 
Bu yaxınlarda Türkiyədə səfərdə olmuş oyma işləri üzrə sənətkar dostumuz Firidun 
Seyfəddinoğlu 1976-cı ildə İstambulda çap olunmuş “Azərbaycan” adlı bir kitab da gətirmişdi. 
Kitabın müəllifi Kərim Oder xalqımızın ədəbiyyatından, tarixindən, iqtisadiyyatından və 
Azərbaycan Demokratik hökumətinin fəaliyyətindən məhəbbətlə söhbət açır. Kitab həm də 
xalqımızın görkəmli oğullarının nadir fotoşəkilləri ilə bəzədilib. Orda Səməd bəyin on səkkiz - 
 88
iyirminci illərdəki fəaliyyəti haqqında məlumat və bizə məlum olmayan fotoşəkli də verilib. 
Kərim Oder yazır: 
“Cümhuriyyət hökuməti əsgəri işlərə əhəmiyyət vermişdir. Hərbiyə nəzarətə general 
Səməd bəy Mehmandarov təyin olunmuşdu. Onun müavini rus artilleriyasının “allahı”, general-
leytenant Əliağa Şıxlinski, baş qərargah rəisi isə general-leytenant Süleyman Sulkeviç idi. İyirmi 
dörd min süngü, altı min piyada, süvari, topçu və digər siniflərdən ibarət hər cür silahla 
yaraqlanmış bir ordu qurulmuş və Xəzər dənizində kiçik bir flot hazırlanmışdır. Bakıda, 
Lənkəran və Qarabağda milli hökuməti tanımaq istəməyənlərdən acınacaqlı vəziyyət 
yaranmışdır. Rus və digər düşmən qüvvələr itaət və nizam altına alınmışdır”. 
İyirminci illərdə general Səməd bəy Mehmandarovun təlatümlü keçən günlərini o vaxtlar 
on iki yaşı olan oğlu daha yaxşı xatırlayırdı: “Atam aprelin iyirmi yeddisində parlaman 
iclasından qayıdıb özümüzlə aparmaq üçün anamın hazırladığı çamadanları gördükdə dedi ki, 
bunları boşalt, heç yerə gedəsi deyilik. Anam: “Nə danışırsan? Necə gedəsi deyilik? Bilirsən ki, 
səni güllələyəcəklər?”. 
Atam cavab verdi ki, parlamanın son iclası qurtaranda “Hümmət” fraksiyası lideri 
Əliheydər Qarayev mənə yaxınlaşıb əmin etdi ki, Səməd bəy, getmə, qal! Heç yerə getmə. Söz 
verirəm ki, başınızdan bir dənə də tük əskik olmayacaq. Qal bizimlə işlə... 
Anam isə etiraz edib dedi: “Ola bilər ki, sənə heç nə eləməzlər, amma oğlunun taleyi, 
gələcəyi, mənim vəziyyətim?..”. 
Atam qəti səslə: “Heç yerə getməyəcəyik”, - dedi. Anam inad elədi: “Axı qatar Biləcəridə 
gözləyir...”. Atam: “Bizsiz də gedərlər. Vətəndən ayrılmağa heç bir əsasım yoxdur”. 
Doğrudan da Biləcəridə müsavat hökumətinin başçılarını Tiflisə aparacaq qatar atama 
görə saat yarım gözləmişdi”. 
Tədqiqatçılar Səməd bəy Mehmandarovun tərcümeyi-halından danışanda iyirmi birinci 
ildən iyirmi dördüncü ilə kimi olan fəaliyyətindən demək olar ki, sükutla keçirlər. 1920-ci ilin 
avqustun birindən Səməd bəy Mehmandarov Əliağa Şıxlinski ilə birlikdə baş qərargahda işləmək 
üçün Moskvaya göndərilirlər. Şıxlinski Ali Artilleriya məktəbində gələcəyin marşalları 
L.A.Qovorova, N.D.Yakovlevə, M.N.Çistyakova, baş artilleriya marşalı N.N.Voronova və 
başqalarına dərs deyib. Səməd bəy Mehmandarov da Artilleriya Nizamnaməsi hazırlayan 
komissiyanın tərkibinə daxil edilib, həm də hərbi Akademiyada taktikadan dərs deyib. İyirmi 
birinci ilin yayında Azərbaycana qayıdan hər iki general Respublika hərbi Komissarlığının 
sərəncamında saxlanılır. Əliağa Şıxlinski bu barədə daha dəqiq məlumat verir: “İyulun on 
səkkizində biz ikimiz də Bakıya yola düşüb, iyulun iyirmi ikisində gəlib çatdıq. Bakıda biz 
Azərbaycan Sovet Qoşunları Qərargahına daxil edildik. Bundan başqa hər ikimiz Azərbaycan 
Komandirlər məktəbində topçuluqdan - Mehmandarov rus, mən isə Azərbaycan dilində dərs 
deməyə başladıq. Qarnizon rəisi öz sədarəti altında olaraq, Bakı qarnizonu hərbi - Elmi 
Cəmiyyətinin təşkili haqqında əmr verdi. Mən sədr müavini təyin edildim. Qarnizon rəisi özü 
sədrlik etmirdi, adətən iclasları mən aparırdım. Mehmandarov isə bu cəmiyyətin üzvlüyünə təyin 
edilmişdi”. 
Bəs iyirmi üçüncü ildə general Səməd bəy Mehmandarovun əlinə süpürgə verib küçə 
süpürtdürən kimlər idi? Mərkəzdə oturan Stalin əmr vermişdi ki, müsəlman ziyalıları arasında 
“təmizlənmə” aparılsın. Bakıda solların mövqeyini möhkəmlədən, Nərimanovun məsləkdaşlarına 
qarşı mübarizəni gücləndirən AK (b) P Bakı Komitəsinin katibi L.Mirzoyan və onun əlaltıları 
S.Qutun, A.Mikoyanın “varisləri” Sərkis və içərimizi qurd kimi gəmirən bir qrup keçmiş 
daşnaklar, havadarları Stalinin əmrini canla-başla yerinə yetirirdilər. Həmin ildə onlar 
Nərimanovu da Bakıdan perikdirmişdilər. Onlar yaxşı bilirdilər ki, Nərimanov general 
Mehmandarovu sərkərdə kimi çox yüksək qiymətləndirirdi. 
  
 
 89
ŞAMAXI TƏRLANI 
 
Keçmiş zamanlarda belə hesab edərlərmiş ki, zabit ömrü cəmi iki müharibə əzabından 
keçə bilər. Biri onun gəncliyinə, o biri isə yaşlı vaxtına təsadüf edər. Fərəhləndirici haldır ki, 
həmyerlimiz general-mayor Tərlan Əlyarbəyov altmış dörd illik ömür yolunda üç   müharibənin   
iştirakçısı olub. 
Tam artilleriya generalları Əliağa Şıxlinskidən və Səməd bəy Mehmandarovdan sonra o, 
üçüncü azərbaycanlıdır ki, birinci dünya müharibəsində, vətəndaş müharibəsində və Böyük 
Vətən müharibəsində vuruşub. 
1911-ci ildə üçüncü Qafqaz alayının əlaçı  əsgəri   Tərlan Əlyarbəyovu Tiflisdəki piyada 
hərbi məktəbinə oxumağa göndərdilər. Dörd il kursdan-kursa müvəffəqiyyətlə keçən Tərlan 
hərbi məktəbi birinci dərəcəli diplomla bitirdi. Podporuçik  Əlyarbəyov Şamaxıdakı 205-ci 
piyada alayında xidmətə başladı.  
1914-cü ilin yayında birinci dünya  müharibəsi başlandı. Kayzer Almaniyası Rusiyaya 
müharibə elan etmişdi. Əlyarbəyovun xidmət etdiyi 205-ci alayı da Qərb cəbhəsinə   göndərdilər. 
Od-alov yağan səngərlərdə gənc zabitin çətin sınaq günləri başlandı. Komandirin verdiyi 
tapşırıqları  yerinə   yetirən,   hər döyüşdən qələbə ilə çıxan Tərlan əsgərlərin də sevimlisi oldu. 
Ona görə də rota komandiri olan Əlyarbəyovu batalyon komandiri kimi məsul vəzifəyə təyin 
etdilər. 
Öz batalyonunu qələbədən-qələbəyə aparan ştabs-kapitan Əliyarbəyovun igidliyi bütün 
Qərb cəbhəsinə yayılmışdı. 
Bir dəfə Verden ətrafında gedən vuruşmaların qızğın çağında ona 10-cu ordunun 
komandanı general Əliağa Şıxlinski ilə görüşmək nəsib oldu. 
General hərbçi qaydası ilə onu başdan-ayağa süzüb: “Səsini-sorağını eşitmişəm, eloğlu, 
əsl igid kimi vuruşursan”, - dedi. Əlini onun çiyninə qoyub – “Böyük şair Puşkin vaxtilə Şamaxı 
gözəlini vəsf eləyib, indi yeni bir Puşkin lazımdır ki, sənin Şamaxı Tərlanının qəhrəmanlığını 
qələmə alsın”. Sonra maraq dolu baxışlarını Tərlana zilləyib: 
  - Bir de görüm, hansı hərbi məktəbi bitirmisən, oğul? 
- Tiflisdəki hərbi gimnaziyanı... General Şıxlinski sevinclə: 
- Hə, demək ikimiz də bir yuvadan pərvazlanmışıq. Çox şadam. Bu qürbət diyarda 
sevindirdin məni, oğul. Onsuz da bir neçə gündür ki, sevincimdən ürəyim köksümə sığışmır. 
Xəbərin varmı, bu günlərdə bir eloğlumuz qeyri-adi igidlik göstərdiyinə görə Müqəddəs Georgi 
ordeninin bütün dörd dərəcəsi ilə təltif olunub. 
- Xeyr, eşitməmişəm. Düzü, cəbhəyə gələndən heç bir eloğlumla görüşə bilməmişəm. 
Cəbhədə sizdən başqa heç bir azərbaycanlıya rast gəlməmişəm, cənab general. İcazənizlə 
soruşum, kimdi belə yüksək təltifata layiq görülən? 
- Nijeqorod draqun alayının rotmistri Teymur Novruzovun igidliyi haqqında qəzetlər bar-
bar bağırır. Sən isə burdan-bura eşitməmisən. Eloğlumuz Teymur özünün eskadronu ilə bir ay 
əvvəl düşmənin piyada süvarilərinə hücum edərək onların hamısını qılıncdan keçirib. Hələ 
üstəlik də iki gün sonra üç ağır topunu qənimət götürüb. Cəmisi iki ay yarımlıq döyüşdən sonra 
həmyerlimiz Teymur Novruzov Georgi ordeninin dörd dərəcəsi ilə təltif olunub. Bu çox böyük 
fəxrdir. O, artıq kavalerdir. 
Tərlan bu şöhrətli generalla görüşünü uzun müddət unuda bilmədi. Onlar bir də 18-ci ildə 
Bakıda görüşdülər. 
1916-cı ilin yayında general A.A.Brusilovun ordusu Pripyat çayından Rumıniya 
sərhədinə kimi uzanan 400 kilometrlik cəbhə boyunca hücuma keçib düşmənin müdafiə xəttini 
yardı. Ağır şəraitdə vuruşan qoşunlar güclü düşməni xeyli geriyə qovdu. Tərlan Əlyarbəyov bu 
döyüşlərdə sinəsindən ağır yaralandı. Bu, müharibə başlanandan Tərlanın aldığı dördüncü yara 
idi. Ştabs-kapitan bir müddət Brest şəhərindəki qospitalda müalicə olunduqdan sonra Bakıya 
göndərildi. 
1918-ci ilin avqustunda müsavat ordusuna çağrılan Tərlan Əlyarbəyov ikinci alayın 
komandir köməkçisi təyin edildi. Rusiyada Qızıl Ordu tərəfindən dağıdılmış Denikin ordusu 
 90
pərən-pərən düşüb ölkənin hər yerinə dağılmışdı. Dərbəndi tutan ağqvardiyaçılar Azərbaycana 
soxulmaq istəyirdilər. Qusarda yerləşən ikinci alay gecə-gündüz vuruşaraq düşməni 
Azərbaycana buraxmadı. 
İyirminci ilin baharında Tərlan Əlyarbəyov Bakı hərbi idarə rəisinin müavini idi. O, heç 
vaxt inqilabi ənənələr şəhəri Bakını belə qaynar, belə təlatümlü görməmişdi. 
Döyüşlərdə böyüyüb-bərkimiş Tərlan Əlyarbəyov könüllü olaraq ordu sıralarına yazıldı. 
Bir neçə qolçomaq Şuşanın yalçın qayaları arasına sığınaraq başına quldur dəstələri 
yığmışdı. Tez-tez kəndlərə hücum edir, kənd soveti sədrlərini, komsomolçuları öldürürdülər. 
Kapitan Tərlan Əlyarbəyovun 1920-21-ci illərdəki böyük fəallığı ilə bu quldur dəstələri ləğv 
edildi. 1922-ci ildə respublika Xalq Komissarlığı qərargahında hərbi dəniz işləri üzrə rəis işləyən 
Əlyarbəyova yeni bir tapşırıq verildi: 
“Kürdəmir və Qaraqoyunlu ərazilərində baş qaldıran quldur dəstələrini məhv etməli”. O, 
cəsur silah yoldaşları ilə yorğunuq və yuxusuzluq nə olduğunu bilmədən az bir vaxtda düşməni 
məğlub etdi.  
Azərbaycan Sovet Sosialist Respublikası hərbi Dəniz Xalq Komissarlığının 1922-ci il 9 
dekabr tarixli 525 nömrəli əmrində deyilirdi: 
“Mənə etibar olunmuş Komissarlığın qərargah rəisi Tərlan Əlyarbəyov yoldaş 
Azərbaycanda Sovet hakimiyyəti qurulan ilk günlərdən məsul vəzifələr daşımış, vicdanlı, səliqəli 
olması, ona tapşırılan vəzifələri can-başla yerinə yetirməsi və proletar hakimiyyətinə sədaqəti ilə 
fərqlənmişdir. 
Hərbi işi tam bildiyini göstərmiş və Azərbaycan SSR-də mahal hərbi komissarlıqlarının 
təşkili işinə böyük qüvvə və qayğı sərf etmişdir. 1920-ci ildə Bakı qəzasında və 1921-ci ildə 
bütün respublikada səfərbərliyi yüksək bacarıqla keçirmişdir. 
Hazırda HDXK-nın qərargahı ləğv edildiyi üçün Əlyarbəyov yoldaşı Azərbaycan SSR 
Hərbi Komissarlığının müavini vəzifəsinə təyin etməklə inanıram ki, onun öz biliyi və Sovet 
hakimiyyətinə sədaqəti sayəsində Azərbaycanda səfərbərlik işi həmişə yüksək səviyyədə 
olacaqdır. 
Təxminən üç il müddətində hərbi idarədə birgə çalışdığımız vaxtlar gənc Sovet 
Azərbaycanının yaradılması işinə böyük zəhmət və enerji sərf etdiyinə görə Tərlan Əlyarbəyova 
rəhbərlik adından təşəkkür elan edir və əmr edirəm ki, şəxsi xidmət kitabçasına yazılsın. 
Hərbi Dəniz Xalq Komissarı və Əlahiddə Qafqaz Ordusu Hərbi İnqilab Şurasının üzvü 
Əliheydər Qarayev. 
Qərargah rəisi əvəzi Məğrubov. 
Gənc sovet respublikası Tərlan Əlyarbəyovu hansı sahəyə göndərirdisə o, namuslu bir 
zabit kimi çalışır, verilən tapşırığı ləyaqətlə yerinə yetirirdi. 1927-ci ildə Frunze adına hərbi 
Akademiyada Ali komanda heyəti kursunu bitirdikdən sonra Bakıya qayıdan Əlyarbəyov hərbi 
istedadını milli hərbi kadrların yetişdirilməsinə sərf etmişdir. O, ikinci dəfə bu hərbi 
Akademiyanı bitirən ili ölkəmizi faşizm taunu bürüdü. 
Böyük Vətən müharibəsi başlananda polkovnik Tərlan Əlyarbəyov 416-cı atıcı 
diviziyanın komandir müavini, üç ay sonra isə onun komandiri təyin edildi. 
Diviziya 1942-ci il noyabrın 30-da səhər Terek çayı sahilində düşmənlə ilk dəfə döyüşə 
girdi. İki günlük döyüşdən sonra İşşorsk rayonunda faşistlərin müdafiə xətti yarıldı, Novo-
Lednev və Kapustino yaşayış məntəqələri azad edildi. 
Xalqımızın igid oğullarından ibarət olan bu diviziya dekabrın altısında inamla vuruşaraq 
düşmənin möhkəmləndirilmiş daha bir atəş nöqtəsini məhv etdi. Hücumu müvəffəqiyyətlə 
genişləndirən polkovnik Tərlan Əlyarbəyov həmişə ön cəbhədə olur, döyüşçülərdə qələbəyə 
sarsılmaz inam yaradırdı. 
44-cü ordunun tərkibində yerləşən bu diviziya 1942-ci ilin qışında Şimali Qafqazda 350 
kilometrlik döyüş yolu keçərək, onlarla şəhər və kəndi düşməndən azad etdi. Dəfələrlə ordu 
komandanlığının təşəkkürünə layiq görüldü. 
Sonralar 79-cu, 88-ci alaylara, 402-ci atıcı diviziyaya başçılıq edən və 58-ci korpusun 
komandir müavini kimi məsul vəzifələrdə çalışan Tərlan Əlyarbəyov özünün komandirlik 
 91
bacarığını parlaq şəkildə nümayiş etdirdi. O, xidmət etdiyi bütün hərbi hissələrdə böyük nüfuza 
və hörmətə malik idi. 
Müharibə illərində Əlyarbəyovun döyüş xidmətlərini yüksək qiymətləndirən 
hökumətimiz 1944-cü il fevralın 9-da onu general-mayor rütbəsi, ilə təltif etmişdir. 
1956-cı ildə vəfat edən generalın iki oğlu qalıb. General atasının sənədlərini qayğı ilə 
qoruyub saxlayan Nadir Əlyarbəyovun xatirələrindən: 
- Atamın söhbətləri yaxşı yadımdadır. Danışardı ki, 1908-ci ildə Şamaxıdakı altı illik 
şəhər məktəbini bitirəndən sonra Vladiqafqaza gedib kadet korpusuna daxil olmaq istəyirdim. 
Lakin babam Abdullanın qəfil ölümü onun hərbi məktəbə getməsinə mane olur. Atam yalnız 
1910-cu ildə Tiflisə gedib Mixaylovsk hərbi piyada məktəbinə daxil olur. 
Atam özü haqqında çox az danışardı. Evdə də az olardı. O, daim əsgərlərin yanında olar, 
onların ailə həyatı ilə, güzəranı ilə maraqlanardı. 
Yadımdadır, atamın ölümündən sonra bizə bir jurnalist gəlmişdi. Atam haqqında yazmaq 
istəyirdi. Anam Lətifə xanımdan atam haqında danışmağı xahiş etdi. 
Anamsa, nə deyim, nə danışım, ay oğul, - dedi, - bir doyunca üzünü gördüm ki... Qonaq 
kimi gəlib-gedərdi. 
Anam - “Tərlan bizə gələndə belə oldu, Tərlan belə dedi”, - deyə danışanda qonşular 
gülərdilər. 
Atamı tanıyanlar - döyüş yoldaşları, dostları həmişə deyərdilər ki, Tərlan özü üçün 
yaşamadı, eli, obası üçün yaşadı. O, məzuniyyət, istirahət nə olduğunu bilməzdi. Onun 
xidmətləri Lenin ordeni, Qırmızı Bayraq ordeni, Qırmızı Ulduz ordeni və çoxlu medallarla təltif 
olundu. Doğma Şamaxıda adına abad küçə qoyuldu. 
Şahidi olduğum bir xatirəni heç vaxt unuda bilmirəm. Atam hərbi qulluqda idi. Anamla 
mən bir dəfə onun yanına getmişdik. Bizim gəlişimiz günorta vaxtına düşmüşdü. Aşpaz üç qabda 
yemək gətirdi. Atamın bərk acığı tutdu. Aşpazı geri çağırıb dedi: 
- Bunlar buraya yeməyə gəlməyiblər ki?.. Sən niyə əsgərin payından kəsib bunlara 
gətirirsən. Bu saat qaytar... Sonra anama “niyə nahar vaxtı gəlmisiniz?” - dedi. 
İllər keçib, evimizdə bir Tərlan da böyüyüb. Atamın adını daşıyan oğlum Tərlan bu il 
Bakıdakı Azərbaycan SSR Ali Soveti adına hərbi məktəbi bitirib, zabit rütbəsi ilə qulluğa 
başlayıb, babasının yolunu seçib. 
  
 
GENERAL HACIBABA ZEYNALOV 
 
Hələ Böyük Vətən müharibəsindən əvvəl də Sovet ordusunun hissə və birləşmələrində 
döyüş hazırlığı və siyasi hazırlıq məktəbi keçmiş azərbaycanlı zabitlər az deyildi. Onlar 
M.V.Frunze adına hərbi Akademiyada, V.İ.Lenin adına Hərbi-Siyasi Akademiyada, Baş 
Qərargahın Akademiyasında və başqa ali hərbi məktəblərdə təhsil almışdılar. 
Cəmşid Naxçıvanski, Məmməd Veysov, Qambay Vəzirov, Tərlan Əlyarbəyov, Mahmud 
Əbilov, Heybət Heybətov, Yaqub Quliyev, Məmmədşərif Həmidov, Hüseyn Rəsulbəyov, Həzi 
Aslanov və başqaları milli hissə və birləşmələr üçün yetişdirilmiş sərkərdələr idi. 
Belə hərbi xadimlərdən biri də Hacıbaba Məmməd oğlu Zeynalov olmuşdur. 1906-cı ildə 
qədim Gəncədə yoxsul ailədə dünyaya gələn Hacıbaba orta təhsilini də doğma şəhərdə almışdır. 
O, hərbçi olmaq arzusu ilə 1923-cü ildə Bakıya gəlib, gənc komandirlər məktəbinə qəbul olunur. 
Üç illik təhsilini müvəffəqiyyətlə başa vuran Hacıbaba Zeynalov Serqo Orconikidze adına 
Azərbaycan atıcı diviziyasının ikinci dağ nişançı alayına vzvod komandiri təyin edilir. Az bir 
vaxtda onu komandirlik məharətinə görə alayın rabitə rəisi vəzifəsinə təyin edirlər. 
Böyük Vətən müharibəsi başlananda podpolkovnik Hacıbaba-Zeynalov Pribaltika Hərbi 
Dairəsində “N” diviziyasının şöbə rəisi kimi məsul vəzifədə çalışırdı. Kommunist komandirin 
sinəsini “Qırmızı Ulduz” ordeni və bir neçə medal bəzəyirdi. O, bu orden və medallara iki il 
əvvəl ağ finlərə qarşı döyüşlərdə göstərdiyi igidliyə görə layiq görülmüşdü. 1939-cu ildə 
M.V.Frunze adına hərbi Akademiyanı əla qiymətlərlə bitirən Hacıbaba hərb sahəsində yaxşı 
 92
biliyə, böyük təcrübəyə malik idi. Podpolkovnik H.Zeynalov Azərbaycan diviziyasında xidmət 
edəndə məşhur general-leytenant Əliağa Şıxlinski onlara mühazirə oxumağa gələrdi. Qoca 
general döyüş vaxtı komandirin cəsarətindən, mərdlik və mətanətindən söhbət açanda deyərdi: 
“Döyüş də bir səhnədir. Tamaşanın müvəffəqiyyəti səhnədə hər kəsin öz rolunu vaxtında 
ifa etməsindən asılı olduğu kimi, döyüşün də müvəffəqiyyəti hər hissənin öz vəzifəsini vaxtında 
ifa etməsindən asılıdır. Bu işi də təşkil etmək başlıca olaraq komandirin öhdəsinə düşür”. 
Podpolkovnik Hacıbaba Zeynalov generalın sözlərini öz təcrübəsində dönə-dönə 
sınamışdı. Döyüş vaxtı hissələrin qarşılıqlı əlaqəsi daha çox diqqət tələb edirdi. Döyüşün ahəngi, 
əsgərlərin cəsarəti də hissələrin düzgün yerləşdirilməsindən hər kəsin öz vəzifəsini dəqiq və 
vaxtında yerinə yetirməsindən çox asılı idi. Onda döyüş zamanı tələfat da az olurdu. 
... Qərbi Divina çayı sahilində dayanan diviziya cəbhə komandanı general Kuznetsovdan 
əmr almışdı ki, hissələrdən biri nəyin bahasına olursa-olsun çayı keçib, qarşıdakı kənddə özü nə 
mövqe tutmalıdır. General bu əməliyyatın yerinə yetirilməsini podpolkovnik Zeynalova həvalə 
etmişdi. Podpolkovnik batalyonu gecə ilə çayın sahilinə endirdi. Körpünü faşistlər tutmuşdular. 
Kəşfiyyat xəbər gətirdi ki, faşistlər səhər tezdən körpüdən keçib hücum edəcəklər. Ona görə də 
Zeynalov xeyli aşağıdan, çayın qalın meşə ilə örtülmüş sahilindən batalyonu gecə ilə o taya 
keçirdi. Düşmən gözləmədiyi yerdən ağır zərbə aldı. Mahir komandirin sayıqlığı ilə düşmənin 
altı tankı yandırıldı, qalanları isə geriyə qaçdı. Diviziyanın irəliləməsi üçün tam təhlükəsizlik 
təmin edildi. 
Bir neçə gün sonra növbəti döyüşdə polkovnik Hacıbaba Zeynalov yaralandı. Tbilisi 
şəhərində müalicə olunan polkovnik Zeynalov yenidən cəbhəyə səfərbər olundu. 
1942-ci ilin payızında Bakı neftinə can atan hitlerçilər Şimali Qafqazın şəhər və 
kəndlərini müharibə alovlarına bürümüşdülər. 
Polkovnik Hacıbaba Zeynalov 416-cı atıcı diviziyanın qərargah rəisi idi. O, burada özünü 
hərbi təcrübəyə, yüksək döyüş qabiliyyətinə, gözəl təşkilatçılıq məharətinə malik sovet 
sərkərdəsi kimi göstərdi. 
Zaqafqaziya cəbhəsinin 47-ci ordu qərargahında xüsusi şöbə rəisi, Krım cəbhəsinin 396-
cı atıcı diviziyasında qərargah rəisi, 402-ci atıcı Azərbaycan diviziyasında komandir kimi məsul 
vəzifələrdə polkovnik Hacıbaba Zeynalov qəhrəman xalqının adına layiq çalışmışdır. 
İstefada olan general-mayor Akim Abbasovun xatirələrindən: 
- Hacıbaba Zeynalovla ilk dəfə 1932-ci ildə tanış oldum. O vaxt biz 77-ci Azərbaycan 
diviziyasında qulluq edirdik. Zeynalov ikinci dağ-nişançı alayında, mən isə dördüncü dağ-atıcı 
alayında rota komandiri idim. 
Hər il may ayından oktyabradək diviziyamız Hacıkəndə hərbi düşərgəyə gedirdi. Orada 
təlimləri, manevrləri, poliqon və atəşgahları birgə keçirərdik. Yaxşı yadımdadır, Hacıbaba 
Deyərdi ki, zabit də, əsgər də səliqəli olmalıdır. Əgər o zabitdə, o əsgərdə səliqə yoxdursa, tam 
mənası ilə o nə özünü, nə də Vətəni sevir. 
Hacıbaba təkcə geyimində yox, işində də hədsiz dərəcədə səliqəli və ciddi komandir idi. 
1937-ci ilə kimi birgə qulluq etdik. O vaxt mayor rütbəsində olan Hacıbaba Zeynalovun 
bacarığını diviziya komandanı Qambay Vəzirov, Cəmşid Naxçıvanski, polkovnik İbrahim 
İbrahimov çox yüksək qiymətləndirirdilər. 
Hacıbaba Zeynalov ilk azərbaycanlı qırmızı komandirlərdən biri idi. 
Böyük Vətən müharibəsi başlayandan az sonra Hacıbaba 416-cı atıcı Azərbaycan 
diviziyasının qərargah rəisi idi. Mənim xidmət etdiyim 402-ci diviziya da onlarla yanaşı 
vuruşurdu. O vaxt azərbaycanlı zabitlərin, xüsusilə, Hacıbaba Zeynalovun döyüş məharəti 
haqqında çox tez-tez eşidirdim. Onun bacarıqla idarə etdiyi diviziya Şimali Qafqazın neçə-neçə 
kəndini, şəhərini faşist quldurlarından təmizlədi. Mozdok və İşşersk kəndi uğrundakı döyüşlərdə 
göstərdiyi qəhrəmanlıq və hərbi bacarığına görə polkovnik Hacıbaba Zeynalov “Qırmızı Bayraq” 
ordeni ilə təltif olundu. 
Hacıbaba Zeynalov kimi yüksək təhsilli zabit kadrlarımız o vaxtlar çox az idi. 
 93
General Hacıbaba Zeynalov iki hərbi Akademiyanın məzunu olmuşdur. O, 1939-cu ildə 
M.V.Frunze adına hərbi Akademiyanı, 1948-ci ildə isə Baş Qərargah Akademiyasını əla 
qiymətlərlə bitirmişdir. 
Müharibədən sonra general Zeynalov korpus komandanının müavini, sonralar 402-ci 
Azərbaycan atıcı diviziyasının komandiri olmuşdur. Hərbi işi hədsiz dərəcədə sevən general 
yorulmaq bilmədən çalışırdı. 
O, diviziyanın hissələri üçün atəşgahlar, tank və artilleriya üçün poliqonlar, avtodromlar 
və digər mühüm obyektlər yaradırdı. General Zeynalov əsgərlərin yüksək döyüş bacarığına 
yiyələnməsi üçün var qüvəsi ilə çalışırdı. 
Tez və səliqəli iş görən, sözdə də konkret və qısa danışan general Zeynalov həm də çox 
tələbkar komandir idi. O, həmişə cəsarətli və işgüzar zabitləri nümunə göstərərdi. General-mayor 
Zeynalov ictimai xadim kimi də fəal vətənpərvər idi, respublika Ali Sovetinin deputatı, Mərkəzi 
Komitənin üzvü olmuşdu. 
1956-cı ildə Hacıbaba Zeynalovun misilsiz hərbi xidməti nəzərə alınaraq ona general-
mayor rütbəsi verilib. Bakı Ali Ümumqoşun Komandirləri Məktəbinin rəisi işləyən istedadlı 
komandir, Sovet Ordusu üçün bacarıqlı, yüksək ixtisaslı, Vətənin, xalqın keşiyində ayıq-sayıq 
dayanan zabitlər yetişdirirdi. 
Hərbi məktəbdə bu gün general Zeynalovun adını ehtiramla çəkirlər. Məktəbin “Şöhrət 
muzeyi”ndə keçmiş rəisə həsr olunmuş ayrıca guşə var. Gələcəyin zabitləri bu guşənin qarşısına 
tez-tez yığışır, generalın keçdiyi şan-şöhrətli döyüş yolunu maraqla öyrənirlər. 
İstefada olan polkovnik Konstantin    Oletskinin xatirələrindən: 
- General Zeynalov Bakı hərbi məktəbinə 1957-ci ildə gəldi. Onun məktəbə gəlişi ilə 
kursantların tədris prosesində müharibədən sonrakı döyüş təcrübəsinin üstün cəhətlərinin tətbiq 
edilməsi dövrü başlandı. Təlim sahəsində böyük təcrübəsi olan general Zeynalov özünün Frunze 
adına Akademiyada və Baş Ştabın Voroşilov adına Akademiyasında aldığı dərin biliyə 
əsaslanaraq, kursantların səhra şəraitində təlimini qətiyyətlə təşkil etməyə başladı. Zabit və 
müəllimlərdən tələb edirdi ki, kursantları müharibədə tələb olunan hər şeyə öyrətsinlər. 
O, məktəbin zabit heyətində komandirlik və müəllimlik vərdişlərinin tərbiyə olunmasına, 
təkmilləşdirilməsinə də böyük diqqət yetirirdi. Gündəlik işində məktəbin təlim bazasını 
möhkəmləndirməyi də unutmur və bunu tabeliyində olanlardan da tələb edirdi. O deyirdi ki, 
“...savadlı, mənəvi və fiziki cəhətdən möhkəm zabitləri yalnız döyüşə maksimum yaxın olan 
şəraitdə tərbiyə etmək olar. Bundan ötrü də kursantların təlim-tərbiyəsi üçün hər cür lazımi şərait 
yaratmaq lazımdır”. 
Bilavasitə onun rəhbərliyi ilə müasir avtotank parkı, üzgüçüluk hovuzu tikilmiş, təlim 
düşərgəsi təkmilləşdirilmiş, kabinetlər ən yeni avadanlıqla təchiz edilmişdir. 
General-mayor Hacıbaba Zeynalovun rəhbərliyi və şəxsi iştirakı ilə qısa vaxtda ali 
riyaziyyat, fizika, texniki tank hazırlığı və xarici dillər kafedraları yaradılaraq avadanlıqla təchiz 
edilmişdir. Kursantlara kimya, elektroradiotexnika, elektronika, pedaqogika, psixologiya fənləri 
tədris edilməyə başlandı. 
Bu gün Azərbaycan SSR Ali Soveti adına Bakı Ümumqoşun Komandirləri Məktəbinin 
ölkənin qabaqcıl Ümumqoşun məktəblərindən biri hesab olunmasında şübhəsiz general 
Zeynalovun xidməti böyükdür. 
O, nikbin və təvazökar bir insan idi. Onu tanıyanların, onunla işləyənlərin, ondan dərs 
alanların hamısının xatirəsində Zeynalov beləcə qalacaqdır. 
Hacıbaba Zeynalovun böyük sərkərdəlik qabiliyyətini yüksək qiymətləndirən partiya və 
hökumətimiz onu Lenin ordeni, üç dəfə “Qırmızı bayraq” və “Qırmızı Ulduz” ordenləri ilə, 
çoxlu medalla, fəxri fərmanlarla mükafatlandırmışdır. 
Onun ölməz əməllərini əbədiləşdirmək məqsədilə xalqımız Xəzərin mavi sularında üzən 
bir gəmini “general Zeynalov” gəmisi adlandırmış, doğma şəhəri Gəncənin küçələrindən birinə 
onun adını vermişdir. 
  
 
 94
GENERAL HEYBƏT HEYBƏTOV 
 
General Heybət Heybətovdan söz düşəndə çoxları etinasızlıq göstərirlər. Xüsusilə, 
müharibə görməyən cavanlar. Səbəbi də budur ki, guya bu general doğma ad-familini atıb, 
arvadının (Zuvanovanın) familini qəbul edib16, hətta dinini belə dəyişib. 
 
 
Yalnız general-mayor Heybətovun döyüş dostları - polkovnik Baxış Mehdiyev, yazıçı-
jurnalist İbrahim Novruzov, müharibə veteranı Əbdüləli Mürsəlov, Bəxtiyar Əfəndiyev və onu 
tanıyan başqa veteranlar general dostlarından söz düşəndə ondan fəxrlə danışırlar. 
Qəribədir, əsl həqiqət qalıb kölgədə, amma mənasız bir fakt belə gözəl insanın, görkəmli 
sərkərdənin şəxsiyyətinə yersiz bir ağ ləkə salıb. General Heybətov bizim xalqın oğludur. Və 
mən bu unudulmuş, haqqında söz düşəndə bir çoxlarının ağız büzdüyü generalı bizə özümüzə 
“qaytarmaq” üçün dəridən-qabıqdan çıxmaq istəmirəm. Buna ehtiyac da yoxdur. Uzun 
axtarışlardan sonra general Heybətovun səksən altı yaşlı doğma bacısı Saraxanım Heybətovanı 
tapa bildim. 
Əvvəla onu deyim ki, indiyədək hansı qəzet və jurnalda, radio və televiziya verilişlərində 
generalın ad-familini çəkirlərsə, atasının adını səhvən Heybət yazırlar. Onun əsl ad-famili 
belədir: - Heybət Atamoğlan oğlu Heybətov. Bu barədə generalın bacısı Sara xanımın söhbəti 
oxucular üçün də maraqlı olar. 
- Ailəmiz çox böyük idi. Yeddi uşaqdıq: Heybət, Həzi, Cahangir, Nəcəf, Sara, Salman 
(Leninqrad mühasirəsində həlak oldu), Rəhman. Atam maştağalı idi, anam Tutixanım isə Saray 
kəndindən. Atamı zorla, çox dumanlı şəkildə xatırlayıram. Onu 1918-ci ildə erməni-müsəlman 
davasında heç nədən daşnaklar güllə ilə vurub öldürdülər. Atamdan sonra ailəmizin dolanacağı 
çox çətin olduğundan anam böyük qardaşım Heybəti Zuvanov familiyalı bir hərbçinin yanında 
işə düzəltdirir. Qardaşımın işgüzarlığı, fərasəti, yaxşı hafizəsi Zuvanovun xoşuna gəlir və buna 
görə onu hərbi məktəbə qəbul etdirir. Zuvanov həm də sonsuz idi. Anamdan təvvəqqe edir ki, 
Heybəti öz familinə keçirməyə, onu oğulluğa götürməyə icazə versin. 
Anam bizi güç-bəla ilə saxlayırdı. Ağır ehtiyac və generalın şirnikləndirici vədləri anamı 
məcbur edir  ki, belə   bir güzəştə getsin. Qardaşım Heybətin başqa bir familiyanı götürməyinin 
belə bir tarixçəsi olub. 
General Heybətovun ailəsini axtardım. Dedilər ki, oğlu Boris Əhmədli qəsəbəsində 
yaşayır. Üzümə qapını ortayaşlı bir qadın açdı. Nadejda Yevgenyevna təəssüflə bildirdi ki, Boris 
1983-cü ildə vəfat edib. General qayınatasından isə evdə heç bir sənəd, fotoşəkil qalmayıb. Elə 
qapının ağzındaca hara, kimə müraciət etməyi “planlaşdırdıq”. Ondan generalın bacısı 
Saraxanımın ünvanını aldım. Bir də polkovnik Baxış Mehdiyevə müraciət etməyi məsləhət 
gördü. - Respublika hərbi Komissarlığında şəxsi işi qalmalıdır, - dedi. 
“Qalmalıdır, saxlanılmalıdır”. Təəssüf ki, nə Nadejda Yevgenyevnanın dediyi kimi oldu, 
nə də mənim düşündüyüm kimi. Respublika hərbi komissarlığında mayor Çebunin Nikolay 
Mixayloviç dörd günlük axtarışdan sonra bildirdi ki, general-mayor Heybət Heybətovun şəxsi işi 
1971-ci ildə məhv edilib. Vaxtilə generalın yaşadığı ərazinin rayon hərbi komissarlığına 
müraciət edin, bəlkə orda surəti saxlanılır, - dedi. Ordan da sevindirici cavab ala bilmədim: 
“Bizdə general Heybətovla bağlı heç bir sənəd, fotoşəkil saxlanılmır, vəssalam!” - cavabını 
alanda təəccübləndim. Axı bu adam general olub, adi, sıravi əsgər yox. Zənnimizcə, hər bir 
generalın həyat yolu onun mənsub olduğu xalqın tarixinin solmaz bir səhifəsidir. 
Məni sevindirən təkcə polkovnik Baxış Mehdiyev oldu. Sən demə, polkovnikdə generalın 
zəngin “xəzinəsi” varmış. Heybətovun nadir fotoşəkillərinə (bu fotolar müharibə illərində 
səngərdə, döyüş dostları ilə, Krasnoarmeysk stanitsasında, 223-cü atıcı diviziyasında əla döyüş 
xidmətlərinə görə ona respublika Ali Sovetinin Keçici Qırmızı Bayrağı təqdim edilərkən, 
müharibədən sonra iş otağında çəkilib) baxdıqca ürəyimi fərəh hissi bürüyürdü. 
                                                 
16 Bundan sonra generalın ad-famili hər yerdə Heybətov kimi   işlənəcək. 
 
 95
Baxış Mehdiyevin qoruyub saxladığı sənədlərin içərisində ən qiymətlisi 1945-ci il iyunun 
dördündə Sovet İttifaqı Qəhrəmanı, qvardiya general-leytenantı Cerebinin, beşinci zərbə 
ordusunun komandanı general-polkovnik Berzarinin, hərbi şuranın üzvü general-leytenant 
Bokovun, 416-cı Taqanroq diviziyasının komandiri general-mayor Sızranovun general-mayor 
Heybət Heybətova verdikləri “attestasiya” sənədidir. Bu qədər əziyyətdən sonra general 
haqqında bircə sənəd tapdığıma görə sevinirdim. 
Polk komandiri Baxış Mehdiyev müharibənin ilk günündən sonuna kimi diviziya 
komandiri general Heybətovla çiyin-çiyinə vuruşub. Ona görə də generalın müharibə dövrünü 
yaxşı xatırlayır. 1983-cü ildə nəşr etdirdiyi “İki yüz iyirmi üçüncü Qırmızı Bayraqlı Belqrad 
diviziyası” hərbi memuarında komandir dostundan iftixarla söhbət açır: 
“... General Heybətov tibb məntəqəsinin rəisi Şükür Əhmədovun müşayiətilə yaralılara 
yaxınlaşdı. Yaralının üzünu görən kimi Əhmədovun rəngi qaçdı. O, döyüş dostunu tanıdı. Yaralı 
döyüşçü Bəyqulov da gözlərini açıb Şükürü tanıdı, gülümsəməyə çalışdı.   General   Heybətov   
şinelin   küncündən möhkəm yapışmış yaralının əlinə ehtiyatla toxundu: 
  - Möhkəm ol, oğul... 
  - Eybi yoxdu, yoldaş general, mən hələ...- Bəyqulov nəsə demək istədi. Onu soyuq tər 
basdı, ağrıdan dişlərini möhkəm    sıxdı. 
General Heybətov yaralı əsgərin ipək kimi yumşaq saçlarını ata nəvazişi ilə sığalladı. 
- Eybi yoxdu, oğlum, indi qospitala aparıb səni müalicə edərlər. Tezliklə qayıdarsan, biz 
hələ səninlə yeni döyüşlərə  gedəcəyik...” 
Polkovnik Baxış Mehdiyevin general haqqında kitabında yazmadığı şəxsi xatirələri, 
söhbətləri də çoxdur. Bacısı Sara xanımdan sonra Baxış ikinci adamdır ki, general Heybətovdan 
ürəklə, yana-yana danışdı: 
- 1959-cu ildə general Heybətov vəfat edəndə bir cümə axşamı arvadı Anna Fyodorovna 
çəkinə-çəkinə mənə yanaşdı.  
- Baxış, - dedi, - mənə yaxşı məlumdur ki, həyatda   Heybətin   sizdən yaxın ikinci bir 
dostu yox idi. Mən çox istərdim ki, onun attestasiyası sənədi sizdə qalsın. Sizə daha çox etibar 
eləyirəm. Çünki bir dəfə Heybət xəstəykən sənədlərindən söhbət düşəndə arzu elədi ki, 
attestasiya sənədi sizdə qalsın. 
Mən Annanı da yaxşı tanıyırdım. Müharibənin ilk günündən sonunadək bizim diviziyada 
şəfqət bacısı işləyirdi. Diviziyamızda Heybətovlar ailəsindən üç nəfər vuruşurdu. General ata, 
zabit oğul və hərbi şəfqət bacısı olan ana. Döyüşlərin birində oğlu düşmən gülləsindən həlak 
oldu. Anna oğul itkisindən bir müddət özünə gələ bilmədi. Əlbəttə, ata kimi general Heybətovda 
yanıb-yaxılırdı. Amma çalışırdı ki, döyüşçülər yanında ümidsizliyini, kədərini büruzə verməsin. 
Bir dəfə kəşfiyyatdan “dil” gətirmişdik. Ondan lazım olan məlumatları alandan sonra 
qazmadan çölə çıxartdıq. Anna əsir alman zabitini görən kimi qızmış şirə döndü, cumub mənim 
əlimdən naqanı zorla aldı. (Naqan əsir alman zabitinin idi). - Onlar mənim oğlumu güllələyiblər, 
mən də bu frisi öz silahı ilə güllələyəcəm, - deyib alman zabitini güllədən keçirdi. 
Generalın adına verilən attestasiya sənədi onun 1943-cü il noyabrın 21-dən 1945-ci il 
iyulun 4-nə qədər hərbi fəaliyyətini əhatə edir. Həmin dövrdə general Heybət Heybətov Qırmızı 
Bayraqlı Suvorov ordenli 416-cı Taqanroq atıcı diviziyasında komandir müavini olub. 
“Attestasiya” sənədi on üç bənddən ibarətdir. Onu olduğu kimi sizə təqdim edirəm: 
Təvəllüdü: 1898-ci ilin sentyabrı. 
Milliyyəti: azərbaycanlı. 
Partiyalılığı: 1931-ci  ilin   avqustundan    Ümumittifaq Kommunist (b) Partiyasının üzvü. 
4. Təhsili; orta, səkkizinci sinfi 1922-ci ildə bitirib, 
b) hərbi təhsili: 1922-ci ildə ikiillik Azərbaycan hərbi piyada məktəbini və 1929-cu ildə birillik 
süvari qoşunun nəzdindəki “Vıstrel” kursunu bitirib. v) siyasi təhsil almayıb. 
5. Fəhlə-Kəndli    Qızıl    Ordu sıralarına    nə    vaxt   qəbul olub? -  1920-ci ilin oktyabr ayında. 
6. Böyük Vətən müharibəsi cəbhələrində iştirak etmə  müddəti  -  1941-ci il, oktyabrın 13-dən. 
Cəmisi üç il yeddi ay və on yeddi gün iştirak edib. 
7. Döyüşən ordu zabitidir,   yoxsa    ehtiyatdadır?  - 1922-ci ildən döyüşən ordu zabitidir. 
 96
8. Müharibə vaxtı (1941-45-ci illərdə) ilk zabit rütbəsini nə vaxt alıb? -  İnqilab illərində. 
9. Səhhəti: -  Sağlamdır. 
10. Müharibədən əvvəl xidmət etdiyi hissə və vəzifəsi: - Şimali Qafqaz hava Dairəsində 55-ci 
atıcı diviziyasının, 641-ci atıcı polkunun komandiri. 
11. Təltifləri: - İki Qırmızı Bayraq ordeni, ikinci dərəcəli Suvorov ordeni, ikinci dərəcəli 
Kutuzov ordeni, ikinci dərəcəli Boqdan Xmelnitski ordeni, birinci dərəcəli Böyük Vətən 
müharibəsi ordeni    və “Qafqazın müdafiəsinə görə” medalı ilə17. 
 
 
12. Müharibə vaxtı yaralanıb, kontuziya olubmu? - Üç  dəfə yüngül yaralanıb və üç dəfə də 
yüngül kontuziya olub. 
13. Nə vaxtdan diviziya komandirinin müavini olub? -  1943-cü il noyabrın iyirmi birindən. 
1941-ci ildə Vətən ağır günlər keçirəndə xalqımızın sayseçmə oğullarından milli 
diviziyalar təşkil olundu. Həmin il oktyabrın on səkkizində qırx altıncı ordunun yüz altmış 
səkkizinci ehtiyat polku nəzdində 223-cü atıcı diviziyasının təşkilinə başlandı. Əsasən 
azərbaycanlılardan ibarət olan bu birləşmə 1942-ci ilin iyulunadək hazırlıq keçdi. Diviziyanın 
siyasi rəhbəri, komissar və komandirləri xalqımızın qabaqcıl ziyalıları idi. 
İki yüz iyirmi üçüncü diviziyanın ilk komandiri polkovnik Heybət Heybətov təyin 
olundu. 
Baxış Mehdiyev: - 1942-ci ilin sentyabrında döyüşə tam hazır olan diviziya Buynakskda 
dayanmışdı. Mir Cəfər Bağırov diviziyanın əsgərləri ilə görüşə gəldi. Elə sıraların qarşısında 
kinayə ilə Zuvanova - Heybətova dedi ki, bu milli birləşmədir, komandiri də Azərbaycan 
millətinin nümayəndəsi olmalıdır. Familini gərək dəyişəsən... 
Polkovnikin qəzəbdən gözləri  böyüdü.   Sərkərdələrə    məxsus sərt sifəti qayış kimi 
dartılıb qaraldı. Zabitlər, əsgərlər ürək ağrısı ilə sevimli komandirlərinə heyfsiləndilər ki, cəllad 
əlinə keçdi. Həmin günü Bağırov qonşu diviziyada bir neçə” fərarilərin özlərinə qəbir qazdırıb 
içində güllələtmişdi... Ona görə də o, çox hirsliydi. 
Polkovnikin heç kəsin gözləmədiyi cavabı Bağırovu sarsıtdı: 
- Mən, -  dedi, -  Azərbaycan    xalqının əsgəriyəm.    Xalqıma sidq ürəklə xidmət edirəm, 
son nəfəsiməcən də edəcəyəm. O ki qaldı familiya məsələsinə, bu mənim şəxsi işimdir. Bunun 
mətləbə dəxli yoxdur. Ən başlıcası   bütün   varlığımla,   ürəyimlə azərbaycanlıyam. Vaxtilə 
mənə ata əvəzi olmuş   insana   nankor çıxmaq istəmirəm. Müqəddəs Quranda da deyilir ki, səni 
xoşbəxt edən adama sadiq qalmaq borcundur. 
Ta Xarkova qədər Heybətov bizim diviziyanın komandiri oldu.. 1943-cü ilin iyun ayı idi. 
Dyaçkino stansiyası uğrunda vuruşurduq. Əmr gəldi ki, general-mayor Heybətov 416-cı 
diviziyaya komandir müavini göndərilir. Əlbəttə, belə gözəl, mahir komandir üçün müavinlik 
aşağı vəzifə idi. Ən dözülməzi də o idi ki, general Heybətovu polkovnik Sızranova müavin təyin 
etmişdilər. Bağırov ondan heyfini belə çıxdı. 
1943-cü ilin iyunundan 416-cı atıcı diviziyanın komandir müavini təyin olunan general 
Heybətovu döyüşçülər ürəkdən sevir və ona dərin hörmət bəsləyirdilər. 
General-mayor Heybətov - Zuvanovla Qafqazdan Berlinədək döyüş yolu keçən yazıçı 
Məmməd Aranlının “Cəbhə gündəliyi”ndən: 
“9 mart 1944-cü il... Bizimkilər hücuma keçmişdilər. Çox-qanlı vuruşmalar getdi. 
Nəhayət, faşistlər qaçmağa məcbur oldu.. Bəxtiyar Əfəndiyevlə uzun-uzadı dərdləşdik. 
Diviziyanın tarixi haqqında düşünürdük. 
General-mayor Zuvanov bizə gəldi. O, keçirdiyi günlər haqqında danışırdı. Xüsusilə 
Səfər Məmmədovun adını tez-tez çəkirdi. Səfər öz məsləhətləri ilə bir çox hərbi əməliyyatlarda 
generala kömək etmişdi. General Zuvanov çox sadə, təvazökar və baməzə adamdır. Familinin 
rus olmasına baxmayaraq, tipik bir azərbaycanlıdır. Söhbəti çox sevir. Yaşayışı da çox qəribədir.. 
Yağ, ət yeməz...” 
                                                 
17 General Heybət Heybətov döyüş xidmətlərinə görə Lenin ordeni ilə də təltif olunmuşdur 
 
 97
Döyüşçü yazıçı Məmməd Aranlının gündəliyində adı çəkilən Bəxtiyar Əfəndiyevi 
axtardım. Öyrəndim ki, istefada olan kapitan 416-cı diviziyanın veteranı, hazırda Nərimanov 
rayonundakı otuz doqquz nömrəli beynəlmiləl orta məktəbin direktorudur.. General Heybətovla 
qələbəni Berlində qarşılayan Bəxtiyar müəllim döyüş dostu haqqında xoş xatirələr söylədi: 
- Polkovnik Sızranov general Heybətovun ona müavin göndərilməsini ədalətsizlik kimi 
qəbul edirdi. Ona görə də generala hədsiz dərəcədə hörmət və məhəbbət göstərirdi. Bir dəfə 
diviziyanın siyasi şöbə rəisi polkovnik Rəşid Məcidova dedi: 
- Hiss edirəm ki, general sıxıntı keçirir. Çox nahaq. Mən yaxşı bilirəm ki, onun vəzifəsini 
niyə aşağı salıblar. Heybətov gözəl sərkərdədir. Onu Bağırovun tapşırığı ilə gözüm - çıxdıya 
salıblar. Şəxsən mən general Heybətova mərd bir azərbaycanlı kimi baxıram. O, mənə burada 
çox lazımdır. Çünki əsgərlərin dilini və xasiyyətini ondan yaxşı bilən yoxdur. 
Doğrudan da, general Heybətov diviziyaya gələn gündən sadəliyi və qayğıkeşliyi ilə 
əsgərlərin, zabitlərin hörmət və məhəbbətini qazandı. O, hər bir döyüşçüyə atalıq qayğısı 
göstərərdi. Azərbaycan dilində o qədər şirin söhbətlər edər və atalar məsəllərini elə yerli-yerində 
işlədərdi ki, əsgərlər təəccüblənərdilər: görəsən, generalın özü azərbaycanlı ola-ola bəs, ad-famili 
niyə başqadır? Mən də zarafata salıb deyərdim, tale belə gətirib, deyirlər, cavanlığında sevgi 
oduna yanıb. 
Beşinci zərbə ordusu hərbi şurasının keçmiş üzvü, ehtiyatda olan general-leytenant 
Fyodor Yefimoviç Bakovun xatirələrindən: 
“1945-ci ilin iyirmi bir aprel günü Beşinci zərbə ordusu, o cümlədən dörd yüz on altıncı 
diviziya üçün unudulmaz gün idi. Dörd yüz on altıncı diviziya Berlinin xarici və daxili müdafiə 
xətlərini yararaq aprelin iyirmi birində şəhər uğrunda döyüşə girişdi. Diviziya komandirinin 
müavini, Azərbaycan xalqının mərd oğlu general-mayor Heybətovun rəhbərliyi altında min üç 
yüz yetmiş üçüncü polk hamıdan əvvəl şəhərə daxil oldu. General Heybətov döyüşdə həlak 
olmuş polk komandiri podpolkovnik Z.Səidbatalovu müvəqqəti əvəz edirdi. General Heybətov 
diviziyanın və qoşunların əməliyyat zolağındakı vəziyyəti haqqında ətraflı məlumat verdi. 
Min üç yüz yetmiş üçüncü polkun qarşısında saraya, sonra isə Berlinin əsas küçəsi olan 
Unter-den Linden küçəsi ilə Brandenburq darvazası istiqamətində hücum etmək vəzifəsi 
qoyulmuşdu. Diviziya Şpreye çayı üzərindəki körpüdə döyüşə başladı. 
Mən döyüşü müşahidə edirdim. General Heybətov və onun döyüşçülərinə demək 
istəyirdim: “Siz xoşbəxt adamlarsınız! Sizə Almaniyanın ürəyi olan Berlinin özündə çox mühüm 
dövlət və hərbi obyektlərə hücum etmək şərəfi nəsib olmuşdur”. 
Böyük Vətən müharibəsinin ağır günlərində vəfalı dostum general Heybətovla yüzlərlə 
hadisənin şahidi olmuşam. Onlardan sizə yalnız birini qısaca nəql etdim. Hələ siz görəydiniz ki, 
Brandenburq darvazası önündə tankın üstünə qalxan general Heybətov necə alovlu bir nitq 
söylədi. İnanıram ki, general Heybətovun həmin çıxışı azərbaycanlı dostlarımın hələ də yadından 
çıxmayıb. Döyüşçü həmyerlilərinin misilsiz qələbəsinə sevinən general deyirdi: 
- Mən xoşbəxtəm ki, bu tarixi qələbə günündə Azərbaycanın mərd oğulları ilə çiyin-
çiyinə vuruşaraq, oddan-alovdan keçib gəlmiş azərbaycanlı qızlarını da Berlin torpağında 
salamlayıram. Böyükxanım Mircavadova, Rəşidə Qasımzadə, Zəhra Səlimova, Tahirə Dadaşova 
ulu Azərbaycanımızın qarşısında müqəddəs borclarını kişi qeyrəti ilə yerinə yetirdilər. Bu sinəsi 
orden-medallı qızlar ulu nənələri Məhsətinin, Natəvanın, Həcər xanımın, Nigar xanım 
Şıxlinskayanın döyüş xidmətlərini qeyrətlə davam etdirdilər. Bu gün Berlin uğrunda tarixi 
vuruşmalar gedərkən son atəşi Brandenburq darvazası önündə məhz dörd yüz on altıncı 
Azərbaycan atıcı diviziyasının igidləri açdılar. Yer üzünü fəlakətə düçar etmək istəyən faşist 
Almaniyasının məğlub olmasında mərd Azərbaycan oğullarının da misilsiz döyüş xidmətləri 
olduğuna biz hədsiz dərəcədə sevinirik. Biz o tarixi hücumun iştirakçıları və müharibənin necə 
qurtarmasının şahidləriyik. Qafqazdan Berlinədək döyüş yollarında canlarından keçmiş 
igidlərimizin xatirəsi hər zaman qəlbimizdə yaşayacaqdır. 
1985-ci il sazaqlı fevral ayının yarıdan çoxunu “hünər” verilişinin çəkiliş qrupu Kuban 
torpağında ezamiyyətdə keçirdi. Məqsədimiz general Heybət Heybətovun komandir olduğu iki 
yüz iyirmi üçüncü Azərbaycan atıcı diviziyasının döyüş yolundan silsilə verilişlər hazırlamaq idi. 
 98
Diviziyanın min otuz doqquzuncu atıcı polkunun mərmi bölməsinin komandiri, istefada olan 
mayor Əbdüləli Mürsəlov da bizimlə birgə keçmiş döyüş yerlərinə səfərə çıxmışdı. O vaxtdan 
qırx ildən çox keçsə də uğrunda vuruşduğu Ust-Labinskin, Nekrasovskayanın, 
Stebilyevskayanın, Krasnoarmeyskin, Temirqoyevskin və Kurqansk yaşayış məntəqələrinin hər 
cığır və yolunu yaxşı xatırlayırdı. Diviziya Kuban torpağı uğrunda döyüşərək bu yerləri 
düşməndən azad etmişdi. 
Hara gedirdiksə igid eloğlularımızın əsgəri rəşadətindən, döyüş məharətindən 
minnətdarlıqla söhbət açırdılar. Bir azərbaycanlı kimi iftixar hissi keçirirdik ki, qəhrəman 
həmyerlilərimizin igidliyi kubanlıların xatirəsindən silinməyib. 
Əbdüləli müəllim bizi Krasnodar Diyar Veteranlar Şurasının sədri, general-mayor 
Aleksey İvanoviç Kabanovun da görüşünə apardı. Bizi səmimiyyətlə qarşılayan general sevinclə: 
- Sizə general dostum Heybətovun igidlərindən danışa bilərəm, - dedi. General 
Heybətovun özünü mən daha yaxşı tanıyırdım. Biz tez-tez beşinci zərbə ordusunun hərbi 
şurasında görüşərdik. İki yüz iyirmi üçüncü diviziyanın igid döyüşçülərini, onun mərd komandiri 
general Heybət Heybətovu biz kubanlıların unutmağa haqqı yoxdur. Azərbaycanlılar bizim 
torpağımızın azadlığı uğrunda yüzlərlə oğlunu qurban verib, misilsiz igidliklər göstəriblər. 
... 1943-cü il martın doqquzunda general Heybətovun diviziyası partizan dəstəsi ilə 
birləşərək Krasnoarmeyski azad etdi. İlk dəfə diviziyanın min qırx birinci polku bizim torpaqda, 
Azərbaycan SSR Ali Sovetinin Keçici Qırmızı Bayrağı ilə təltif olundu. Bayrağı məşhur şair 
Səməd Vurğun general Heybət Heybətova təqdim etdi. Bu bayraq Vyanaya qədər döyüş 
yollarında azərbaycanlı igidləri yeni qələbələrə ruhlandırdı. Üzərində Suvorov və Kutuzov 
ordenləri olan həmin bayraq indi Moskvada  - Sovet Ordusunun Mərkəzi Muzeyində saxlanılır. 
Kuban torpağının iki guşəsində iki yüz iyirmi üçüncü Azərbaycan atıcı diviziyasının əsgər və 
zabitlərinin döyüş yolunu əks etdirən muzey təşkil etmişik. Kuban torpağının azadlığı uğrunda 
canından keçən hər bir azərbaycanlı əsgərin xatirəsi bizim üçün əzizdir. 
... “Attestasiya” sənədi hər bir zabitin keçdiyi həyat yolunun, döyüş və hərb yolunun 
güzgüsüdür. Hərbçinin fəaliyyətini öyrənmək üçün hər bir tədqiqatçı-yurnalist onu mütləq 
diqqətlə oxuyub öyrənməlidir. Xatirələrdə, yazılan hər hansı publisist və bədii əsərlərdə müəllif 
istədiyi kimi artıq-əskik yaza bilər. Amma “attestasiya” kimi rəsmi sənəddə bu qeyri-
mümkündür. Ona görə də general-mayor Heybət Heybətova verilən “attestasiya”nın mətnini 
burada tam verməyə ehtiyac duyuruq. 
“İşində Lenin-Stalin partiyasına və sosialist vətəninə sədaqətlidir. Yoldaş general-mayor 
Heybətov 1943-cü ilin noyabrından (416-cı diviziyadakı xidməti nəzərdə tutulur. -  Ş.N.) 
indiyədək böyük döyüş yolu keçmiş və Dnestr, Külstrin, Oder, Berlin ətrafında faşist işğalçıları 
ilə döyüşlərdə, düşmənin Visladan Berlinə kimi təqib edilməsində, hərbi hissələrə rəhbərlik 
işində fəal iştirak etmişdir. Özünü mahir sərkərdə, bacarıqlı döyüşçü kimi göstərmişdir. Taktiki 
şəraitdən tez baş aça bilir, xüsusi əməliyyatları ümumi əməliyyatlara görə uyğunlaşdırmağı yaxşı 
bacarır. Həm də qoşun növlərinin qarşılıqlı hərəkətini təşkil etmək vərdişinə malikdir. Təlim 
şəraitində hissələrin öyrədilməsinin zəruri vaxtını bilir. Qoşunların öyrədilməsində təşkilati 
vərdişlərə malikdir. 
Döyüş və təlimlərdə qoşunların idarəsinin təşkili məsəlsini düzgün qiymətləndirir, idarə 
işini təşkil etməyi bacarır. Arxa cəbhə xidmətini və döyüşdə arxa cəbhənin rolunu bilir. 
Yurüşlərdə dözümlüdür, ancaq son vaxtlar tez-tez sağlamlığından şikayət edir. Xaraktercə 
möhkəmdir, general kimi mədənidir, icraçıdır, mərd və qorxmazdır, cəsarətli və qətiyyətlidir. 
Mənəvi cəhətcə yenilmzədir, unsiyyətlidir, xüsusi heyətin arasında nüfuzludur, söhbətlrində 
sadədir. Siyasi cəhətcə savadlıdır. İdeoloji cəhətcə təmkinlidir. Yaralı olsa da heç vaxt döyüşdən 
yarımçıq çıxmayıb, axıra kimi əməliyyatlarda fəal iştirak edib. 
 
Ç I X A R I Ş: -  Nizami hissə komandirinin müavini vəzifəsinə layiqdir. 
- Hərbi təlim məktəblərinin istifadə etmək olar.  
 
 99
Otuz ikinci Suvorov ordenli atıcı korpusun komandiri, Sovet İttifaqı Qəhrəmanı, qvardiya 
general-leytenantı Jerebin. Beşinci zərbə ordusunun komandanı, general-polkovnik. Berzarin.  
 
Hərbi Şuranın üzvü, general-leytenant Bokov. 
12 uyun 1945-ci il. 
  
General Heybətov haqqında çox düşünmüşəm. Bəzən bu kəşməkəşli həyat yolu keçmiş 
generalın taleyinə   acımışam.   Elə olub ki, onun haqqında yazdığım bu qeydlər günlərlə yazı 
stolumun üstündə qalıb. Bundan sonra nə yazım,    oxucuya   nə deyim? - sualı mənə əzab verib. 
Dişünmüşəm ki, yəqin ad-famili  dəyişmək sonralar - ahıl yaşına çatanda generalın özünə də  
mənəvi əzab verib, el-oba arasında sıxıntı keçirib. Əgər elə olmasaydı öz azərbaycanlıları 
arasında dostu-tanışı   azlıq təşkil   etməzdi. Belə anlarda Baxış Mehdiyevin danışdığı bir epizod: 
mənim fikirlərimi alt-üst edib, generalı Azərbaycan  xalqına doğmalaşdırıb. 
1944-cü ildə Dnestr çayı uğrunda döyüşlər gedirdi. Dörd yüz on altıncı diviziya da bizim 
iki yüz iyirmi üçüncü diviziya ilə yanaşı, çiyin-çiyinə vuruşurdu. Platsdarmda növbəti döyüş 
fasiləsi idi. Xəbər gəldi ki, general Heybətov bir qrup döyüşçü ilə mühasirəyə düşüb, vəziyyəti 
çox ağırdır, bəlkə də düşmən onları məhv edib. 
Mən cəsur döyüşçülərdən götürüb köməyə getdim. Dörd saata qədər vuruşub onları 
mühasirədən azad etdik. General Heybətov yaralanmışdı. Özümü yetirib onu bərk-bərk 
qucaqladım. O, boynuma sarıldı. Kövrəldi: - yenə öz millətim köməyimə gəldi, yenə öz eloğlum 
məni ölümdən, dardan qurtardı... 
Onda mənə kortikini18 bağışladı. Sonralar üstündə belə yazdırdı: 
“İgid kəşfiyyatçı Baxış Mehdiyevə! 
Düşmən arxasına keçərək, alman ober-leytenantını əlbəyaxa döyüşdə tərk-silah edərkən 
göstərdiyi igidliyə görə xüsusi silahla mükafatlandırılır. 
 
General-mayor Heybətov. 5 yanvar 1944-cü il”. 
 
... O kortiki Baxış Mehdiyev indi də saxlayır. 
Görəsən, bu dar macalda onu ölümdən xilas edən eloğlusunu qucaqlayıb öpərək, - yenə öz 
millətim məni xilas elədi, - deyək Heybətov həmin anlarda nə fikirləşirmiş? 
Həmin ilin həmin ayında cəbhəçi-yazıçı Məmməd Aranlı gündəliyində yazmışdır: 
“İyirmi bir may 1944-cü il, Bu gün axşam son dərəcə kədərləndirici bir xəbər eşitdim. 
Mayor Məmmədov xəbər gətirdi ki, general-mayor Heybət Heybətov 223-cü diviziyaya gedən 
günün səhərisi həlak olub. Bəzi xəbərlərə görə meyidi tapılmayıb”. 
...Yazıçı İbrahim Novruzov isə generalın insani keyfiyyətləri və general rəşadəti haqqında 
yazan ən yaxşı müəllifdir desək, mübaliğə olmazdı. 
“Mən general Heybətovu otuzuncu illərin ortalarından tanıyırdım. Yanında əsgər 
olmuşdum. O vaxt mayor rütbəsində olan Heybətov yetmiş yeddinci diviziyanın qərargahının 
operativ şöbəsinin rəisi idi. Bir ilin içərisində o, əvvəlcə qərargah rəisi, sonra da diviziya 
komandiri oldu. O vaxtdan keçən müddət ərzində demək olar ki, zahirən onda heç bir dəyişiklik 
əmələ gəlməmişdi. Əvvəlki kimi o, yenə də qıvraq, geyimində səliqəli, yerişində cəld, 
baxışlarında iti idi. Danışığında da maştağalılara məxsus şivəni saxlamışdı... Ruslar onu “Batya” 
çağırardılar, azərbaycanlılar ona “ata” deyərdilər. 
O, həqiqətən diviziyadakılara ata idi. Onlara yoldaş, silahdaş və sirdaş idi. 
Onun müsahiblərinə axır öyüdü bu olurdu: - Əsgər gərək rəşadət göstərə! General 
Heybətov özü çox rəşid adam idi. 
... Düşmən yuvası Berlinə də general Heybətov diviziyanın önündə girdi. 
Mizrab sarı simləri titrədəndə, generalın pərdə-pərdə muğamat dediyini eşidən əsgər 
dostları bu dəfə də onun Almaniyanın paytaxtında, Unter-den Linden ştrassedə, Brandenburq 
                                                 
18 Komandirlərə verilən gödək qılınc.  
 
 100
darvazası qarşısında çəpik çalıb “Qaytağı” oynadığını gördülər. Dördillik döyüşlərin hesabatını 
verən birləşmə komandiri Azərbaycan diviziyalarından danışanda general-mayor Heybət 
Atamoğlan oğlu Heybətovun adını birinci çəkdi, ona cəbhə komandanı marşal Jukovun 
təşəkkürünü yetirdi. 
General bu tərifə, bu təşəkkürə layiq əsgər idi”. Bilmirəm, bütün bunlardan sonra general 
Heybətova - xalqına dönük çıxıb demək mümkündürmü? 
Əlbəttə, yox. Mən inanmırdım və indi də inanmıram ki, hardasa ad-familini dəyişməklə, 
general Heybətov öz elinə, obasına, xalqına dönük çıxıb, ondan üz döndərib. Bu addımın 
səbəbkarı yalnız ehtiyac olub. Tanrı heç kəsin bəxtini, döndərib, xurcununu əyməsin. Əyəndə 
insan yerişini də itirir... Müdrik Səməd Vurğun demişkən ehtiyac qul eylər qəhrəmanı da. Əgər 
atası Atamoğlan kişi 1918-ci ildən nədən bir erməni daşnakının, namərd gülləsinin qurbanı 
omasaydı, Heybət bu səhv addımı atardımı? Ana Heybət adlı oğlundan keçərdimi? Əlbəttə yox! 
İbrahim Novruzovun “Yaşıdlarım” kitabındakı balaca bir epizodu oxuyanda qeyri-ixtiyari 
kövrəldim. 
“Bir səhər qəzetlər general Heybətovun Kiyevdə uzun sürən xəstəlikdən sonra vəfat 
etdiyini xəbər verdilər. 
Deyirlər ki, general Heybətov canını tapşırmamışdan qabaq bayatı çağırmışdır, “Ölməyə 
Vətən yaxşıdır” söyləyərək, cənazəsinin Odlar yurdunda dəfn olunmasını vəsiyyət etmişdi...”. 
Qədirbilən xalqımız general oğlunun vəsiyyətinə əməl etdi. O, Fəxri xiyabanda dəfn olundu. 
Doğma kəndi Maştağada    abad bir küçə onun adını daşıyır. 
 Əziz oxucu! İndi özün düşün, özün saf-çürük elə. Kimdir general Heybətov? Onunla fəxr 
eləmək olarmı? Bu suala özün cavab ver! 
 
  
GENERAL ƏJDƏR XASPOLADOV 
         
Ədliyyə generalı Əjdər Xaspoladovun azərbaycanlı  olması haqqında ilk dəfə jurnalist 
dostum Cavad Xaspoladovdan eşitdim. Onun general haqqında cəmi bir   neçə məlumatı vardı: 
göyçaylı olub, Moskvada yaşayıb, Orta Asiyada işləyib. Duzü, inanmadım ki, bizim günlərdə 
yaşayan  generaldan, bizim xalqın xəbəri olmaya. Bəlkə də mənim bu inamsızlığımı duyan 
qələm dostum səhərisi generalın balaca bir şəklini də gətirdi və məsləhət gördü   ki, Bakı   
Dövlət Universitetinin professoru Əziz Əsədovu tapım. O, vaxtilə general Əjdər Xaspoladovla 
görüşüb. 
Professor Əziz Əsədovu çoxdan tanıyırdım. Respublika mətbuatında maraqlı yazılarını 
çox oxumuşdum. Bizim “Hünər” verilişində müharibə veteranı kimi çıxış eləmişdi. 
Qırmızı Bayraqlı, Suvorov ordenli 416-cı Taqanroq diviziyasında hərbi prokuror olan 
Əziz müəllimin Böyük Vətən müharibəsi illərində sosialist qanunçuluğunun təbliğ edilməsi 
sahəsində böyük xidmətləri var. Ağır oturub, təmkinlə danışan bir ağsaqqal kimi hamımız ona 
hörmət edərdik. Danışdığı döyüş epizodlarında heç vaxt “mən, mən” deməyən Əziz müəlim odlu 
səngərlərdə gənc yaşlarında el-oba yolunda həlak olan silah dostlarını xatırlar, onların 
qəhrəmanlığını bugünkü gənclərə şirin bir dillə nəql edərdi. 
Qəfil görüşünə gəlməyim hiss elədim ki, onu təəccübləndirdi. Xoş-beşdən sonra mətləbi 
açdım. Gülümsünüb dedi: 
- Səməd Vurğun doğru deyib ki, könüldən-könülə yollar görünür. İki-üç gündü sənin 
telefonunu axtarıram. General Əjdər Xaspoladov haqqında özüm sənə məlumat vermək 
istəyirdim. Gəlişin lap yerinə düşüb... 
 
* *  * 
 
... Yadımdadır, - deyib professor qırx səkkiz il əvvəl olan görüşünü xatırlayır. - 1940-cı 
ilin yayında Litvanın Olitus şəhərinin azad edilməsində bilavasitə iştirak edirdim. Məni xüsusi 
tapşırıqla Daşkəndə göndərdilər. Orta Asiya hərbi Dairəsi hərbi tribunalı sədrinin yanına getməli 
 101
oldum. Sədrin qəbul otağına girərkən, otaqdan başına kəlağayı örtmüş bir azərbaycanlı qadın 
çıxdı. Bu qadın Orta Asiya hərbi Dairəsi hərbi tribunalının sədri, briqada hərbi hüquqşünası 
Əjdər Mahmud oğlu Xaspoladovun bacısı idi. Sədr məni mehribanlıqla qəbul etdi. Xidməti 
söhbətlərimiz qurtarandan sonra, ondan özü haqqında danışmasını xahiş etdim. O, yalnız 
“azərbaycanlıyam, göyçaydanam” - deməklə kifayətləndi. Şəxsi söhbətimiz və görüşümüz 
bununla bitdi. 1941-ci ilin axırlarında cəbhə qəzetlərində oxudum ki, Əjdər Xaspoladov ədliyyə 
general-mayorudur. Müharibə illərində general Əjdər Xaspoladov əlli altıncı ordunun hərbi 
tribunalının sədri kimi çox məsul bir vəzifədə çalışırdı. 
Müharibə qurtarandan sonra 1984-cü ildə bir məclisdə generallardan söhbət düşmüşdü. 
Mən istər-istəməz general Əjdər Xaspoladovu xatırladım. İş elə gətirdi ki, bir neçə ay sonra 
Moskvada ezamiyyətdə oldum. SSRİ Ədliyyə Nazirliyinə gedib generalın ad-familini söylədim. 
Xahiş etdim ki, onun ünvanını mənə versinlər. İstəyirdim mətbuatda çıxış edib, bu naməlum 
generalımızı xalqımıza tanıdım. Əvvəlcə evinə zəng eləyib 40-cı ildəki görüşümüzü xatırlatdım, 
çətinliklə də olsa görüşməyə razılıq verdi. Məni evinə çağırdı. Xeyli söhbət etdik, haqqında 
yazmaq istədiyimi biləndə razılıq vermədi. Olmaz, - dedi mənim haqqımda yazmağa icazə 
verilmir. 
Məndən Göyçayı soruşdu. - Neçədi, - dedi, - abadlaşıbmı? Ən çox yadımda qalan 
Şamaxıdır, ona görə ki, Şamaxı o vaxtlar qəza mərkəzi idi, uşaqlığım, ilk gəncliyim mənə xəyal 
kimi gəlir. Onda ürəkaçan heç nə yoxdu, aclıq, səfalət, bir də ehtiyac o vaxt məni bərk 
yaxalamışdı. Orda qalsam, bəlkə də ölüb-itmişdim. Ömrüm boyu Nəriman Nərimanova rəhmət 
oxumalıyam. 1919-cu ildə o məni Moskvaya oxumağa göndərməsəydi kim bilsin, yetim taleyimə 
harda nöqtə qoyulacaqdı. Ona görə də o kişinin Kremlin həyətindəki məzarını tez-tez ziyarət 
edirəm. Uşaqlıqda nənəmin öyrətdiyi surəni o müqəddəs insanın məzarı önündə dayanıb 
oxuyuram. 
Ayrılanda soruşdum ki, bəlkə sizə Vətəndən bir şey lazımdır. Çəkinməyin, yoldaş 
general, nə lazımsa deyin, göndərərəm.. Duruxdu. Utancaq bir təbəssümlə üzümə baxıb: 
- Əgər mənə Mirzə Ələkbər Sabirin “Hophopnamə”sini ərəb əlifbasında göndərə 
bilsəydiniz, sizə ömrüm boyu minnətdar olardım. Şairlərdən ən çox yadımda qalan Sabirdir. 
Qəribədir ki, son illər yuxuda onun şerlərini oxuyuram. Gündüzlər yaddaşıma zor verib onlardan 
xatırladıqlarımı əzbərləyirəm. Atam, anam, yoxsul dünyam gözüm önündə durur, istər-istəməz 
kövrəlirəm. 
Bakıya qayıdanda kitab mağazalarını ələk-vələk elədim. “Hophopnamə” tapılmadı. 
Məcbur olub professor dostum Abbas Zamanova müraciət etdim. Kitabı Abbas müəllimdən alıb 
göndərdim. Bir il sonra general Əjdər Xaspoladovdan bir bağlama aldım. Kitabı geri 
göndərmişdi. Səmimi, kövrək bir məktub yazmışdı. Yazırdı ki, mən “Hophopnamə”dən özümə 
lazım olan, xalqımla bağlı qidanı aldım, mənimsədim. Hazırda gözləri tutulub, ömrümün son 
günlərini yaşayıram. İstəmirəm ki, xalqımın bu misilsiz milli sərvəti yad əllərə keçsin, ona görə 
də böyük minnətdarlıq hissi ilə kitabı geri qaytarıram. 
 
* * * 
 
- Əziz müəllim, general haqqında daha ətraflı məlumat almaq üçün ailə üzvlərini görmək 
istəyirəm. Bəlkə sizdə onların ünvanı qalıb? 
 - Hazırda general Əjdər Xaspoladovun qızı Kamilla xanım Moskvada yaşayır. O, hüquq 
elmləri namizədidir. Moskva Dövlət Universitetində dərs deyir. Sənətdə atasının yolu ilə gedir. 
Hər dəfə Moskvaya gedəndə onunla görüşürəm. Məndə ev ünvanı   da var, telefonu da. 
Əziz müəllimdən Kamilla xanımın ünvanını və telefon nömrəsini aldım. 
Həmin günü generalın qızı Kamilla Xaspoladovaya zəng etdim. Aradan bir ay keçər-
keçməz Kamilla xanımdan məktub və iki şəkil aldım. 
Məktubdan sətirlər: Mənim atam ədliyyə general-mayoru Əjdər Mahmud oğlu 
Xaspoladov inqilabdan doğulmuş, ömrü boyu Leninin xatirəsinə və ideyalarına sadiq, 
vətənpərvər birşəxs idi. 
 102
Atamın özünəməxsus qəribə taleyi vardı. O, 1901-ci il fevralın 22-də Göyçayda kasıb 
kəndli ailəsində anadan olmuşdu. Çox erkən yaşlarında atasını itirmişdi. Acından ölməmək üçün 
rus keşişinin evində qulluqçuluq edir, samovar qaynadır, ev yığışdırır və başqa xırda-para işlərlə 
məşğul olur. Atam keşiş evində rus dilini öyrənərək ibtidai təhsil alır. Anasının vəfatından bir 
qədər sonra o, Bakıya gedir, işə düzəlir və gənclərin inqilabi hərəkatında fəal iştirak edir. 
1919-cu ilin payızında o bir qrup qabaqcıl gənclə oxumaq üçün Moskvaya - Leninin 
yanına göndərilir. Onlar Moskvaya vətəndaş müharibəsi cəbhələrindən keçərək sınıq-salxaq 
vaqonlarda, uzun müddət yollarda ləngiyə-ləngiyə birtəhər gəlib çıxırlar. Yolda hər şeyi, o 
cümlədən Leninə hədiyyə apardıqları alma, üzüm və başqa meyvələri oğurlamışdılar. Onlar 
Moskvaya qışın lap sərt vaxtı cırıq-cındır paltarda, papaqsız, nazik geyimdə gəlib çatırlar. Güc-
bəla ilə Kremli tapıb M.İ.Kalininin yanında olurlar. Kalinin onları əsgər kazarmalarında 
yerləşdirir və paltarla, yeməklə təmin etdirərək “Şərq zəhmətkeşləri universitetinə” qəbul etdirir. 
1920-ci ildə atam təhsilini davam etdirərək Qızıl Ordunun Şərq və Qafqaz xalqlarının 
nümayəndələrindən təşkil olunmuş polkunda qulluq edir. 1921-ci ildə o, Fəhlə-Kəndli bolşevik 
partiyasının üzvlüyünə qəbul olunur. 
Moskvada xidmət edən atam dəfələrlə Lenini görmüş və onun çıxışlarını dinləmişdir. 
1924-cü ilin kədər dolu yanvar günlərində atam V.İ.Leninin tabutu önündə fəxri qarovulda 
dayanmışdı.   
Ağır uşaqlıq və gənclik illəri, məsul vəzifələr atamın xasiyyətində öz əksini tapmışdı: o, 
sərt, amma olduqca ədalətli və azdanışan adam idi. Atam öz işi və həyatı barədə çox nadir 
hallarda söhbət salardı. Məsələn, bilirəm ki, o, iyirminci illərdə Moskva, Daşkənd və Buxarada 
bir sıra mühüm partiya tapşırıqlarını yerinə yetirmişdi. Amma həmin tapşırıqların məğzinin və 
atamın yerinə yetirdiyi vəzifənin nədən ibarət olduğu haqqında dəqiq heç bir şey deyə bilmərəm. 
Atam 1924-cü ildə Ukrayna hərbi dairəsindən Perekop atıcı diviziyasının altıncı 
korpusuna hərbi tribunalın üzvü kimi işə göndərilmişdir. 1926-cı ildə isə SSRİ Ali 
Məhkəməsinin hərbi heyətinin sərəncamı ilə üçüncü Türkustan atıcı diviziyasının hərbi 
tribunalının heyət üzvlüyünə dəyişdirilmişdir. Atamın bir neçə Şərq dillərini bilməsi, vicdanla 
işləməsi, yüksək siyasi hazırlığı, prinsipiallığı, dəfələrlə dairə komandanlığı, SSRİ Ali 
Məhkəməsi və Özbəkistan SSR Ali Soveti Rəyasət Heyəti tərəfindən yüksək 
qiymətləndirilmişdir. Otuzuncu illərin əvvəllərində atam Orta Asiya hərbi Dairəsi üzrə hərbi 
Tribunalın sədri təyin edilmiş və o, ilk ədliyyə general-mayoru rütbəsi alanlardan biri olmuşdur. 
Atam hər vaxt öyrənər, özünün ümumi və hüquqi bilik səviyyəsini artırmağa çalışardı. O, 
xüsusi Ali Hüquq İnstitutunu bitirmişdi. Orta Asiyada vəziyyət mürəkkəb olduğundan onun, işi 
həmişə çox olardı. Atam həyatın bütün ağır sınaqlarını - aclığı, soyuğu, ağır xəstəlikləri, vaxtsız 
ölən oğul itkisini görmüşdü. Türküstan atıcı diviziyasında o, basmaçılara qarşı vuruşmuş, Sovet 
döyüşçülərinin tərkibində İranda olmuş, Böyük Vətən müharibəsi illərində cəbhələrdə 
vuruşmuşdu. 
Dövlət sərhədlərinin qorunmasında və Sovet İttifaqının müdafiə qüdrətinin 
güclənməsindəki xidmətlərinə görə atam dəfələrlə Özbəkistan SSR Ali Soveti Rəyasət Heyətinin 
fəxri fərmanları ilə təltif olunmuşdu. O, həm də Lenin ordeninə, iki Qırmızı Bayraq ordeninə, 
Böyük Vətən müharibəsi ordeninə, bir sıra medallara və Sovet İttifaqı Kommunist Partiyasının 
təsis etdiyi veteranlara məxsus qızıl döş nişanına layiq görülmüşdür. 
İyirminci illərdə Moskvada oxuyanda, Ukrayna və Orta Asiyada hərbi xidmətdə olanda 
atam bir sıra görkəmli inqilab xadimlərini, İttifaq fövqəladə komitəsinin və hərbi tribunalların 
təşkilatçılarını yaxından tanımışdı. Biz uşaqlar və sonralar isə nəvələri üçün onun Q.İ.Kotovski, 
A.V.Lunaçarski, M.İ.Kalinin, İ.Y.Petrov haqqında söhbətlərinə qulaq asmaq çox maraqlı idi. 
Vladimir İliç Lenin haqqında xatirələri isə onun üçün hər şeydən əziz və maraqlı idi. Atam çox 
sadə geyinər, ancaq ən vacib əşyaları saxlar, bərbəzəkli əşyaları isə meşşanlıq sayardı. Uşaqların 
tərbiyəsində ciddi və tələbkar idi. Körpələri də öz həyat tərzinə uyğun  - özünün uşaqlığında 
olduğu kimi tərbiyə edirdi. 
 103
1919-cu ildən sonra atam bir dəfə də olsun öz Vətəni Azərbaycanda olmamışdı. 1956-cı 
ildə o, hərbi xidmətdən istefaya çıxdı. Daşkənddən Moskvaya köçdü və burada hərbi 
vətənpərvərlik işində fəal çalışdı. 
Ömrünün son illərində tez-tez Vətəni Azərbaycanı xatırlar, ata-anasından, ağır uşaqlıq 
illərindən qəmli əhvalatlar söylərdi. Durub-oturub xəstəlikdən şikayət edərdi. Azərbaycana gedə 
bilməməyinin səbəbi də xəstəliyi idi. Vaxtilə keçdiyi nəmli səngərlər, yuxusuz narahat gecələr 
atamın sağlamlığını əlindən almışdı. 
Ağır xəstəlikdən sonra atam Əjdər Xaspoladov 1986-cı ildə vəfat etdi və Kuntsevo 
qəbiristanlığında dəfn edildi. 
Atamla işləyən hər bir şəxs onu həddən ziyadə təmiz, düzgün və sərt, amma ədalətli 
xasiyyətə malik bir adam kimi xatırlayır. İndi onun işi bir sıra hərbi hüquqşünaslara nümunədir. 
Özünün səksən beş illik ömründə atam iki dəfə evlənmişdi. İkinci dəfə o, həyat yoldaşının 
vəfatından sonra 1956-cı ildə evlənmişdi. Onun üç övladı - bir oğlu, iki qızı olmuşdur. Oğlu 
1941-ci ildə ağır xəstəlikdən vəfat etmişdir. 
Qızı və qadını Moskvada yaşayır. Üç nəvəsi var. Onların ikisi oğlan, biri isə qızdır. 
İndiyədək demək olar ki, adı heç kəsə bəlli olmayan, haqqında tədqiqat aparılmayan 
xalqımızın bir general oğlu da sərkərdələrimizin sırasına qayıtdı. Onun haqqında qısa da olsa 
oxuculara məlumat verdik. Əlbəttə, bununla da ilk ədliyyə generalımız Əjdər Xaspoladov barədə 
tədqiqatı dayandırmayacağıq. Moskvaya və Orta Asiya respublikalarına yolumuz düşəndə onun 
ailəsi ilə yaxından görüşəcəyik. Vaxtilə Böyük Vətən müharibəsi illərində birgə vuruşduğu, 
işlədiyi dostlarını axtarıb tapacağıq, oxuculara daha ətraflı məlumat verəcəyik. 
İnanırıq ki, bundan sonra Azərbaycan tarixində və Azərbaycan Sovet Ensiklopediyasının 
sonrakı nəşrində general-mayor Əjdər Xaspoladovun həyat və fəaliyyəti işıqlandırılacaq. 
  
 
GENERAL KAMİL MƏMMƏDOV 
 
  Mart ayında çəkiliş qrupumuz Qubaya getmişdi. On iki yaşlı müharibə veteranı Maqsud 
Musabəyov haqqında televiziya oçerki hazırlayırdıq. Söhbət azərbaycanlı generallardan düşdü. 
Praporşik Firidun Cəfərov dedi ki, mənim orta məktəb yoldaşım Kamil iyirmi ildən çoxdur ki, 
orduda xidmət edir. Hazırda Moskvada Baş Qərargah Akademiyasında işləyir, deyirlər artıq 
general rütbəsi alıb. Praporşikdən Kamilin ünvanını, telefonunu aldım. Bakıya qayıdanda 
Moskvaya zəng elədim. Həyat yoldaşı dedi ki, hazırda general vəzifəsindədir. Rütbə isə bu 
yaxınlarda verilməlidir. Təltif olunan kimi sizə telefonla xəbər verəcəyik. 
Şad xəbər gətirəcək telefon zəngini çox gözlədim. Hər dəfə xəttin o başından 
“Darıxmayın, şad xəbər olan kimi özümüz bildirəcəyik” - deyirdilər. Nigarançılıq yaman şeydi. 
Adam min cür fikrə düşür. Mərkəzin bizə münasibəti məlum olduğundan inamımı itirmişdim. 
Tez-tez öz-özümə düşünürdüm təki bu xəbər düz olaydı. Ancaq doğrusunu deyim ki, ürəyimin 
dərinliklərində bir şübhə vardı və bu şübhə mənə rahatlıq vermirdi. Nədənsə eloğlumuza general 
rütbəsinin veriləcəyinə tam əmin ola bilmirdim. 
Nəhayət, səkkiz aydan sonra bu şad xəbər mənə Moskvadan yox, Qubadan çatdı. Rayon 
qəzetinin əməkdaşı Nazim Əhmədov zəng elədi ki, həmyerlimiz Kamil Məmmədov general-
mayor rütbəsi ilə təltif olunub. İkicə günlüyə anası Hökumə xanımı görməyə gəlib. Ehtiyat yaxşı 
şeydi. Ehtiyatlı oğulun anası ağlamaz, deyiblər. Fikirləşdim ki, Nazim jurnalistdir, birdən hərbi 
rütbələri səhv sala bilər. Ona görə də bir daha dəqiqləşdirmək üçün Quba rayon hərbi 
komissarlığı ilə - praporşik Firidun Cəfərovla əlaqə saxladım. Firidundan soruşanda ki, öz 
gözlərinlə Kamilin poqonunda general ulduzunu görmüsənmi? O, uşaq sadəlövhlüyü ilə, - bəli, - 
dedi, elə indi təbrik edib gəlmişəm, hərbçi sözünə şəkk-şübhə etmədən təcili Qubaya yola 
düşdüm. 
Generalı evdə tapmadım. Anası Hökumə xanıma gözaydınlığa gələnlərə qoşulub mən də 
təbrik etdim. “Bəs generalın özü hanı” sualıma ana şad bir təbəssümlə: - ay oğul, Tahir 
gözümdən oğurlayıb apardı, - dedi, - uşaqlıq dostu, qonşumuz Mövsüm kişinin oğlu Tahiri 
 104
deyirəm. Saqqalı ağarmış, qoymur uşağımla doyunca söhbət edəm. - Oğullar nə qədər böyüsə də, 
general yox, lap marşal da olsa, yenə anaların gözündə uşaqdı ki, uşaqdı... Ana sevinclə - aha, 
budur gəldilər, - dedi. 
  İçəri boy-buxunlu iki nəfər daxil oldu. General Kamil Məmmədov və dostu Tahir 
Məmmədov. İki gün qonağı olduğum dostların səmimiyyətindən belə hiss etdim ki, onları bir-
birindən fərqləndirən təkcə hərbi geyimdir. Hökumə ana ərklə Tahiri danladı. General isə onun 
boynunu qucaqlayıb: 
- Ay ana, bilirsən bu gün... 
- Bilirəm, - dedi, - çox yaxşı bilirəm. Bu   gün Tahirin   ad, günüdür, əlli yaşı tamam olur. 
Sən Rusiyyətdə ola-ola bilirsən, biz yox. Ona görə də Tahirin xətrinə dəymirəm. Sən burada 
olmayanda dostlarından ən çox məni yoxlayan, halımdan xəbər   tutan Tahirdir. Onu görüm yüz 
yaşasın... 
Xoş-beşdən sonra Kamil İsmayıl oğlu Məmmədovu sorğu-suala tutdum. İyirmi altı il 
ordu sıralarında xidmət edən eloğlumuz ana dilimizin saflığını qoruyub saxlaya bilib. O, 
danışdıqca qeyri-ixtiyari iki il orduda xidmət edib qayıdan bəzi gəncləri xatırlayırdım. Belələri 
ordudan qayıdandan sonra tez-tez rus kəlmələri işlədirlər. Soruşanda ki, niyə belə danışırsan, 
cavabı da bu olur ki, bizim hissədə azərbaycanlı əsgərlər az idi. Ona görə də dilimi 
yadırğamışam. 
Amma Kamil danışanda Qubadan elə bil bu gün çıxıb. Hər iki dildə səlis və savadlı 
danışıq qabiliyyətinə malikdir. Kaş bütün gənclərimiz doğma ana dilimizə belə hörmətlə 
yanaşaydı. “Gənc” deyirəm, ona görə ki, general Kamilin cəmi-cümlətanı, qırx altı yaşı var. Bu 
gün bu yaşda general kimi yüksək rütbəyə layiq görülmək böyük hadisədir. Elə generala da ilk 
sualım bu mövzuda oldu. 
  - Yoldaş general, iyirmi altı il ordu heyətində qulluq etmək az müddət deyil. Bu illər 
ərzində Azərbaycanda xidmətdə  olmamısınız. Xidmət etdiyiniz yerlərin coğrafiyası az da olsa 
mənə məlumdur. Brest, Leninqrad, Ukrayna, Almaniya Demokratik Respublikası, Əfqanıstan   
Demokratik Respublikası, indi isə Moskvadasınız. Necə oldu ki, danışığınızda ana dilimizin 
saflığını qoruyub saxlaya bildiniz? 
  - Əvvəla onu deyim ki, tez-tez məktəb yoldaşlarımla, anamla, qardaşlarımla 
məktublaşıram. Mənə belə gəlir ki,   bir   dili mükəmməl öyrənmək istəyirsənsə, o dildə yazmaq 
əsas şərtdir. Hiss edirdim ki, bəzi sözləri unuduram. Onda öz-özümlə ana dilimdə danışırdım. 
Bəzən də oturub dostum Tahirə, Firdovsiyə, Rafiqə uzun-uzadı məktublar yazırdım. Bu 
məktubların mövzusu əsasən gənclik macəralarımızdan ibarət olurdu. Bir də görürsən, gecənin 
bir vaxtı yuxudan oyanıram, yata bilmirəm, yuxu məni tutana kimi Qubanı xatırlayır, ayrı-ayrı 
dostlarımla təklikdə söhbət edirəm. Belə hallar məndə ən çox Əfqanıstanda, Almaniyada qulluq 
edəndə olurdu. Bir də hara gedirəmsə, Azərbaycan dilində olan kitablar mənimlə “xidmətdə” 
olur. Onlar çox deyil, əsasən klassiklərimizin əsərlərindən ibarətdir. Lüğət də ki, öz yerində. Axı 
mən harada oluramsa fəxrlə “azərbaycanlıyam” deyirəm. Bəzən rus dilində səlis danışdığımı 
görən   müsahibim   mənə sual verir ki, öz dilində də belə təmiz danışa bilirsənmi? Onda elə 
bilirəm məni təhqir edirlər, necə ola bilər ki, insan öz ana dilini unutsun. Zənnimcə, bundan 
böyük nadanlıq ola bilməz, ana dilini unutmaq elinə-obasına arxa çevirməkdir. 
- Mart ayında Qubada olanda gənclik dostumuz Firidundan bioqrafiyanızdan bəzi faktları 
öyrənə bildim. Onda rütbəniz polkovnik olsa da mənim üçün Siz artıq general idiniz. Biz bir az 
tələsmişdik. İndi özünüzdən, daha ətraflı eşitmək istərdik. Nə vaxt, harada anadan olmusunuz? 
- 1942-ci il fevralın dördündə Quba şəhərində Müxtədir küçəsindəki qırx beş nömrəli 
evdə anadan olmuşam. Bir nömrəli şəhər orta məktəbini bitirmişəm. 1959-cu ildə Qubadakı kənd 
təsərrüfat texnikumuna daxil olub tərəvəzçi ixtisası almışam. 
1963-cü il noyabrın on ikisində növbəti hərbi xidmətə çağrılmışam. Üç il Brest 
şəhərindəki artilleriya alayında qulluq etmişəm. Üçillik Tambov şəhərindəki hərbi artilleriya 
məktəbini, 1967-ci ildə leytenant rütbəsində qurtarmışam. Hərbi məktəbi əla qiymətlərlə 
bitirdiyimə görə məni Almaniya Demokratik Respublikasına göndərdilər. 
 105
1973-cü ilə kimi orada xidmət etdim. Həmin ili baş leytenant rütbəsində baş qərargahın 
Arxa cəbhə və Nəqliyyat Akademiyasına imtahan verib qəbul olundum. 
1976-cı ildə akademiyanı mayor rütbəsində bitirib Ukraynaya diviziya komandirinin 
müavini vəzifəsinə göndərildim. 
1979-cu ildə mənə podpolkovnik rütbəsi verildi. 
1982-1983-cü ildə Orta Asiyada korpus komandirinin müavini işlədim. 
1983-cü il oktyabrın 19-da Əfqanıstana korpus komandirinin məsləhətçisi göndərdilər. 
İki il iki ay dörd gün Əfqanıstanda xidmət etdim. 
1986-ci ilin yanvarında xidmət yerimi Leninqrada dəyişdilər. Məni Leninqrad hərbi 
dairəsində ordu komandanının müavini təyin etdilər. Bu ilin yanvarından isə Baş Qərargah 
Akademiyasında çalışıram. 
- Bəs general fəxri rütbəsinə nə vaxt layiq görüldünüz? 
- SSRİ Nazirlər Sovetinin 1989-cu il bir noyabr   tarixli qərarı ilə general-mayor rütbəsi 
ilə təltif olundum. 
-   Nəslinizdə, ya da ailənizdə sizdən başqa   hərbçi   varmı? 
- Atam İsmayıl Məmmədtağı oğlu dəmirçi idi. Ömrünün axırına kimi “Kommunizm 
yolu” kolxozunda dəmirçi işləyib, halal zəhmətilə ailəmizin on bir baş üzvünü saxladı. Nə 
nəslimizdə, nə də ailəmizdə hərbçi yoxdur.  
- Necə oldu ki, hərb sənətini seçdiniz? Bu təsadüfdür, yoxsa bir səbəbi var? 
Aqranomından birdən-birə   hərbi işə keçmək... Bu sənətlər arasında qohumluq əlaqəsi demək 
olar ki, yoxdur... 
- Bir gün belə aqranom işləməmişəm. Bu sənət ürəyimcə deyildi. Ora bir təsadüfdən 
düşmüşdüm. Hərb sənətini sevməkdə orta məktəbdə riyaziyyat müəllimim olmuş mərhum 
Arzuman Paşayevə borcluyam. Məktəbdə mən onun ən sevimli şagirdi olmuşam. Ona görə ki, 
riyaziyyatı əla bilirdim. Tambov hərbi məktəbini, Baş Qərargah Akademiyasını əla qiymətlərlə 
bitirdiyimə görə Arzuman müəllimi ömrüm boyu minnətdarlıqla xatırlayacam. Arzuman 
müəllimin ikicə pencəyi vardı. Biri ilə   dərsə gələr,  o birini isə həyət-bacada geyinərdi. O, çox 
səmimi insan idi və əsl pedaqoq kimi nümunəvi dərs keçərdi. Brestdə   sıravi əsgər kimi xidmət 
edəndə məzuniyyətə gəlmişdim. Qohumum Yusif Eldarov məni evinə apardı. Müharibə vaxtı 
odun-alovun içində aldığı “Qırmızı ulduz” ordenilə onu otuz ildən sonra təltif etmişdilər. Yusif 
əmi böyük fəxrlə mənə orden və medallarını göstərib, hərb sənətindən, özünün döyüş yolundan 
maraqlı söhbət etdi. Bax, onda Yusif əmi uşaqlıqdan qəlbimdə sevib bəslədiyim hərb sənətinə 
getməyimə tam təkan verdi. Heç kəs mənə demədi ki, get hərbçi ol, mən özüm hiss elədim ki, 
məndə hərbi istedad var. 
- Əgər uşaqlıqdan hərb sənətinə maraq göstərmisinizsə, demək azərbaycanlı 
generallardan, hərbçilərdən kiminsə döyüş yolunu öyrənmisiniz, hansı hərbçiyəsə oxşamaq 
istəmisiniz. Bu gün tarixi sənədlər, araşdırmalar hökm verir ki,    səksəndən   çox azərbaycanlı 
generalımız var. Bunların hansı biri   haqqında daha çox məlumata maliksiniz? 
- Ən çox sevdiyim, həyatını addım-addım   öyrəndiyim   Həzi Aslanov olub. Necə 
deyərlər, onun havasına uçurdum. Onun haqqında harda, nə çap olunurdusa toplayırdım. 
Azərbaycanlı Sovet İttifaqı Qəhrəmanları İsrafil Məmmədovun, Həbibulla Hüseynovun, Qafur 
Məmmədovun, Mehdi Hüseynzadənin ömür yolunun mənim hərbçi olmağımda çox böyük 
xidmətləri olub. Artilleriya generalı Əliağa Şıxlinski haqqında balaca bir   yazını   oxuyanda 
düzü xalqımın nələrə qadir olduğuna heyran qaldım. Qoy oxucular məni bağışlasın, 
təvazökarlıqdan uzaq  da olsa   deməliyəm, ki,   onda qət   elədim ki, general  olacam. Mənzilin 
uzaqlığını, hərb sənətinin ağırlığını çox  gözəl bilirdim. Axı, mən sıravi əsgərdən başlamışam. 
Ona görə də hərb sənətinin sirlərinə yaxşı bələdəm. Hər yerdə də riyaziyyat köməyimə gəlib. 
Nizam-intizam da öz yerində. Ona tam əməl eləməyən əsgərdən, zabitdən general ola bilməz. 
- Bu gün siz Sovet Ordusunun “beyni” adlandırılan Baş Qərargah hərbi Akademiyasında 
çalışırsınız. İşinizin mahiyyəti və tutduğunuz vəzifə nədən ibarətdir? 
- Maddi və texniki təchizat üzrə Lenin və Suvorov ordenli K.Y.Voroşilov adına hərbi 
Akademiyada Baş Qərargah rəisinin müaviniyəm. Bu vəzifəyə məni yalnız işimə görə təyin 
 106
ediblər. Vətən Sovet Ordusu sıralarında yerimi müəyyənləşdirib. Hərbin öz sirləri var, bir hərbçi 
kimi mən də onu qorumalıyam. 
- Hazırda respublikamızda milli ordu yaratmaq   haqqında söhbət və müzakirələr gedir. 
Əgər milli Azərbaycan ordusu  yaradılsa və sizi də ona komandirlik etməyə dəvət etsələr 
gələrsinizmi? 
- Mən Vətənin əsgəriyəm. O hara əmr   etsə, ora da məmnuniyyətlə getməyə hazıram. Bu 
vəzifəni, yüksək rütbəni nə özüm, nə də ailəm üçün qazanmamışam. Məhz doğma 
Azərbaycanımın xatirinə, onun adının ucalığı naminə hərbin sərt və dönməz qanunlarına 
dözmüşəm. O elm, o bacarıq ki, Vətən yolunda sərf olunmur, zənnimcə, o şəxs özündə ağır və 
havayı yük gəzdirir. 
  - Həyatda ən çox nəyi sevirsiniz? 
  - Sərt və doğruçu olmağı. Amma bu sərtlikdə ədalət də olmaq şərtilə. 
- Yoldaş general, unutmuşam, bilmirəm fransız hərbçilərindədir, yoxsa ruslarda belə bir 
zərb-məsəl var: “hər bir əsgər yürüş çantasında marşal poqonları gəzdirir”. Bu məsələyə necə 
baxırsınız? 
  - İcazə verin, mən də sizə böyük sərkərdə Suvorovun sözlərilə cavab verim: “General 
olmaq arzusunda olmayan əsgər, əsgər deyil”. Lap elə elm, istehsalat sahəsini götürək. Hansı 
elmi işçi professor, ya da akademik olmaq arzusuyla yaşamır? Hansı  mühəndis rəis olmaq 
arzusunda deyil? Mənə görə, nə olursan ol, yaxşısından ol. Xalqın, elin-oban səninlə fəxr etsin. 
Yaxşı mütəxəssis olmaq çox çətindir. Özünü əsl vətəndaş sayan hərbi mütəxəssis buna səy 
göstərməlidir. Onda generallığa   yox, marşallığa da nail ola bilər. Əgər istəyi ilə bərabər zəhmət 
də çəksə. 
  - Ailə tərkibiniz? 
 Bircə oğlum var. Elmar Məmmədov, səkkizinci sinfi əla qiymətlərlə qurtardıqdan   sonra 
Moskvadakı Suvorov adına hərbi məktəbə qəbul olundu. 
1982-ci ildə həmin məktəbi əla qiymətlərlə bitirib, RSFSR adına Ali hərbi məktəbə daxil 
oldu. 1986-cı ildə leytenant rütbəsində ən uzaq N. qarnizonuna xidmətə göndərildi. Hazırda 
kapitandır, ümumqoşun hissəsində xidmət edir. Həyat yoldaşım isə Petrozavodsk Dövlət 
Universitetinin beşinci kursunda, iqtisadiyyat fakultəsində oxuyur. 
  - Ən çox sevindiyiniz və xatırladığınız gün? 
  - Noyabrın iyirmi dördü. Bu gündə oğlum Elmar, dostum Tahir Məmmədov anadan olub. 
Təsadüfə bax ki, böyük sərkərdə Suvorov da həmin tarixdə anadan olub. Və biz də sizinlə 1989-
cu il,  noyabrın iyirmi dördündə ilk dəfə görüşüb tanış oluruq. 
- İyirmi altı illik hərb yolunda xidmətləriniz hansı təltifatlara layiq görülüb? 
- Üçüncü dərəcəli “SSRİ-də Vətənə xidmətə görə” kavaler, Əfqanıstanda “İgidliyə görə" 
ordenləri və on üç medalla təltif olunmuşam. 
İllərlə araşdırdığım tarixi sənədlər təsdiq edir ki, inqilabdan əvvəl və sonra səksən beş 
azərbaycanlı general olmuşdur. Kamil Məmmədovun general-mayor rütbəsi ilə təltif olunması bu 
rəqəmi səksən altı elədi. Əlbəttə, sülh və əmin-amanlıq dövründə qırx yeddi yaşında belə bir ali 
rütbəyə layiq görülmək böyük hadisədir. İnanırıq ki, Sovet Ordusunda nümunəvi xidmət edən 
eloğlumuz Kamil Məmmədov özünün hərbi fitri istedadı ilə daha ali rütbəyə layiq görüləcək, 
daha yüksək zirvələr fəth edəcək. 
  
 
 
 107
DÜŞDÜ QILINC KİMİ ORTADAN  ARAZ 
 
 
 
 
Bizim ki, atamız, anamız birdir,  
Qəlbimiz, eşqimiz ayrı deyildir.  
Düşdü qılınc kimi ortadan Araz... 
Fəqət yaman günün ömrü çox olmaz 
 
Səməd Vurğun 
  
 
 
GENERAL   CƏFƏR   MƏMMƏDZADƏ 
 
İllərlə azadlığa çıxmaq üçün dönmədən mübarizə  
aparan o taylı qardaşlarımız 1945-ci il dekabrın 
 on ikisində Azərbaycan Milli hökuməti yaratdılar.  
Xalqı, ölkəni müdafiə edən zabitlər məktəbi açıldı.  
Fədai dəstələri yenicə yaradılan Xalq Qoşunları  
ilə birləşdi. Azərbaycan Milli Hökumətinin Xalq  
Qoşunları nazirliyi yarandı. Xalq Qoşunlarına  
böyük fədakarlıq və bacarıqla başçılıq edən igid  
zabitlərin bir neçəsi - Əbülqasım Əzimi, Möhsün  
Milani, Azər Əbdülrza, Nəvai Abdini, Mahmud Pənahi,  
Qulam Yəhya, Mirzə Rəbi Kəbiri və Cəfər Məmmədzadə  
general kimi yüksək rütbəyə layiq görüldülər. 
Bu yazımızda hələlik onlardan yalnız biri - 
general Cəfər Kavian haqqında danışacağıq. 
  
Ata qulluqdan çox gec qayıtdı. Çaydan bir-iki qurtum alıb yorğun halda yerinə girdi. Son 
vaxtlar ingilis və Amerika casusları ilə aparılan mübarizə gücləndirilsə də ayrı-ayrı fədailərə 
edilən sui-qəsdlər yenə də azalmırdı. Ona görə də nə geçəsi vardı, nə də gündüzü. Azadlığa 
çıxmış Cənubi Azərbaycan xalqını Amerikanın muzdlu nökərləri yenidən şah üsuli-idarəsinə 
qaytarmaq, qanı bahasına qazanılan azadlığı boğmaq iddiasında idilər. Qapının sağ yanındakı 
taxt cırıldadı. Generalın böyük oğlu Gavə də yata bilmirdi. Son günlər milli hökumətin üstünü 
alan təhlükə onun rahatlığını pozub, yuxusunu ərşə çəkmişdi. Oğul da azadlıq ordusunun 
fədailərindən idi. 
Ata qayğı ilə soruşdu: 
  - Hələ yatmamısan? 
- Yuxum gəlmir, ata, elə bil ərşə çəkilib. 
- Niyə, sənə nə olub? İdarənizdə vəziyyət necədir? 
- Necə olacaq, ata, bütün şəhəri ağzına alan şayiələr bizdə də danışılır. Deyirlər, tiryəki 
acanlar Sultan   Əli Şəqaqi, Seyfulla Bağmeşəli, Mirşərif baqqal Hacıələkbər “şah azadlığı” 
sevdasına düşüblər. Bizim   Demokrat partiyamızı devirməyə hazırlaşırlar. Xaricdən silah, əsgər 
alıblar ki, fədailəri qılıncdan keçirsinlər.  
Ata yorğun səslə, bikef halda: 
- Eşit, - dedi, - inanma, belə xəbərləri bizə də çatdırıblar. suyu bulandıran Amerikadır. 
Onların arxası Amerikadırsa, bizim də dostumuz sovetlərdir. 
- Azadlıq pərisi iki dəfə xalqımızın   başına qonub,   ata. Onu əyiblər, amma sındıra 
bilməyiblər. Mütləqiyyətin   zülmü, zorakalığı azadlığımızı boğub. Deyəsən bu dəfə də... 
 108
Ata hirslə yorğanı üstündən atıb, yerində oturdu: 
- Nə demək istəyirsən, bu dəfə nə olacaq? Gavə ehtiyatla: 
- Mən... mən demirəm... bütün şəhər danışır ki, Sovet ordusunun İrandan çıxarılması 
haqqında o tayda - şuralarda fərman imzalanıb, Sovet ordusu burdan çıxıb getsə,    bizim milli 
hökumət Səttarxan və Xiyabani hərəkatı kimi... 
Gavənin dili gəlmədi desin ki, məhv olacaq.  
Bu bəd xəbər ataya məlum idi. Ona görə də son günlər əsəbi adi. Oğlunu ruhdan 
salmamaq üçün dərindən nəfəs alıb  kədərlə: 
- Bu çox böyük namərdlik olar, - dedi. 
Gecədən xeyli keçənə kimi general   yata   bilmədi.   Qaranlıq otaqda fikri fikrə caladı... 
... Cəfər Məmmədzadə Cənubi Azərbaycan  milli hökumətinin müdafiə naziri idi. 
Xalqının azadlığı uğrunda çalışan general çətin və mürəkkəb   həyat yolu keçmişdi.   İlk   
gəncliyindən gizli inqilabi işə qoşulduğundan o, iki adla fəaliyyət göstərmişdir. Gəncliyində 
onun gizli adı Məşədi idi, Cənubi Azərbaycan milli hökumətinin milli qoşunlar   vəziri   olanda   
isə general Cəfər Gavian kimi tanınmışdı. Onun atası Təbriz yaxınlığındakı Səhlan kəndindən 
idi. Yoxsul kəndli olan Məhəmmədəli kişini ağır həyat dözümlü və iradəli etmişdi.   Kəndli 
həyatının sərt güzəranı, ağa torpağı becərmək onu cana doydurmuşdu. Əsrin əvvəllərində 
Səttarxan hərəkatı başlananda  savalanlı Məhəmmədəli kişi böyük qardaşı İsrafillə mücahidlərin 
sırasına qoşuldu. Dəmir iradə və şəxsi bacarıq onu siyasi cəhətdən şüurlu bir fədaiyə çevirdi, o, 
oxumaq, yazmaq öyrəndi. Xalq qəhrəmanı Səttarxanın tanınmış mücahidlərindən biri və gizli 
inqilabi hərəkatın məşvərətçisi oldu. Səttarxan 1910-cu il aprelin on beşində Tehranda böyük 
təntənə ilə qarşılananda mücahidlərlə birgə çəkdirdiyi şəkildə - ön cərgədə  savalanlı 
 Məhəmmədəli kişi də vardı. Həmin tarixi şəklin əsli indn də nəvəsi Marksda saxlanılır. 
Səttarxanın azadlıq hərəkatı mürtəce İran hakimləri tərəfindən yatırıldıqda, savalanlı 
Məhəmmədəli də həbsə alındı. Həbsdən azad olandan bir az sonra çəkdiyi işgəncələrdən vəfat 
etdi. 
Məhəmmədəli Səhlanlının obrazı Makulu Pənahinin “Səttarxan” romanında öz əksini 
tapmışdır. General Cəfər Məmmədzadənin böyük qardaşı İsrafil də inqilabi işdə fəal çalışan 
fədailərdən idi. O, Azərbaycanın şanlı oğlu Heydər Əmioğlunun mübarizə yoldaşı olmuşdur. 
... General 1974-cü ildə öz dəst-xətti ilə yazdığı tərcümeyi halında qeyd edir ki, inqilabi 
fəaliyyətə 1908-ci ildən, on üç yaşında gənc bir fədai kimi Səttarxan hərəkatından başlamışam. O 
vaxta qədər Təbrizdə dini təhsil almışam. 
İnqilab məğlubiyyətə uğrayanda, o, qardaşı İsrafillə şah təzyiqindən qaçıb Bakıya pənah 
gətirir. İki il Bakıda dərzilik edən Məşədi Cəfər yenidən Təbrizə qayıdır. Qulamhüseyn xan 
Rzazadənin evində təşkil olunmuş İran sosial-demokrat firqəsinin beşinci hövzə iclasında iştirak 
edir. Şeyx Məhəmməd Xiyabani hərəkatında fədai başçılarından biri olur. 
İftixarla demək olar ki, general Cəfər Məmmədzadə çox zəngin və kəşməkəşli inqilabi 
həyat yolu keçib. Onun həmin dövrdəki gizli fəaliyyəti Əkrəm Səlimzadənin və Rzabala 
Nurəliyevin məşhur çekist İslam Əliyev haqqında yazdıqları “Son döyüş” kitabçasında təsvir 
olunub: 
“İslam Təbrizdə Məşədi ilə görüşdü. Söhbət zamanı Məşədi dedi: 
- Partiyamızın növbəti ikinci qurultayına hazırlıq görülür, Mərkəzi Komitə belə məsləhət 
görür ki, sizi  Təbrizə çağıraq. İndi burada daha ciddi işlər gedir. Siz bu işlərdə   bizə daha yaxşı 
kömək edə bilərsiniz. 
- Nə işdə? - deyə İslam soyuqqanlılıqla soruşdu. 
- Silahlı dəstələrimiz var. Onlara rəhbərliyi sənə tapşıracağıq. 
İslam etiraz etmədi. 
O, Mərənddən Təbrizə köçdü. 
... 1922-ci ilin fevral ayının ilk günlərində Təbriz çox narahat idi. Küçələrdə tez-tez 
nümayişlər olurdu. Şah istibdadından cana doymuş xalq ajanları döyür, hökumət idarələrini 
tanımaq istəmirdi. Həmin ayın doqquzunda Məşədinin gizli şəraitdə yaşadığı evinə bir neçə 
adam toplaşmışdı. Onların arasında Məşədi, İslam, şair Lahuti, doktor Rəhim xan, Tağı Şərqi, 
 109
Bürhani və başqaları var idi. Onlar kiçik müşavirə keçirdilər. Tez də dağılışdılar. Bu hadisədən 
bir - iki saat sonra Təbrizin müxtəlif məhəllələrində atışma başlandı, bütün gecəni davam etdi. 
Səhər isə hökumət artıq xalq fədailərinin əlində idi”. 
Xalqımızın azadlığı uğrunda özünü oda-közə vuran Məşədi Cəfər 1922-ci ildə məşhur 
şair Əbülqasım Lahuti hərəkatında yaxından iştirak edərək fədai başçısı olur. Bir az sonra şahlıq 
rejiminin ağırlığı nəticəsində bu hərəkat da yatırılır. Məşədi Cəfər ikinci dəfə doğma Bakıya 
pənah gətirir, təhsilini artırmaq üçün partiya kursuna daxil olur. 
1924-cü ildə Azərbaycan Kommunist Partiyasının sərəncamı ilə Məşədi Cəfər 
Naxçıvandakı dağ-mədən fəhlə həmkarlar ittifaqının sədri vəzifəsinə işə göndərilir. Üç il sonra 
üçüncü Kominternin tapşırığı ilə yenidən İrana göndərilən Məşədi Cəfər Təbrizdə, Rəştdə, 
Mazandaranda və Tehranda gizli inqilabi iş aparır. 
1930-cu ilin sonlarında ajanlar onu həbs edir. Məhkəmənin 3472/14 nömrəli qərarının 
surəti oğlu Marksda qalır. Onun mətni belədir: “Cəfər Kavian ona görə məsuliyyətə alınır ki, Bir 
may münasibətilə intibahnamələr nəşr etdirib Tehranda yayırmış. O, Kommunist Partiyasına 
mənsubdur. İrandakı və xaricdəki kommunistlərlə yaxından əlaqə saxlayır. İran məmləkətinə və 
onun istiqlaliyyətinə zidd bir adamdır. Ona görə də Cəfər Kavianın yoldaşları İran qanun 
məcəlləsinin iyirmi yeddinci maddəsi ilə, Kavianın özü isə həmin qanunun iyirmi səkkizinci 
maddəsi ilə mücazat olunub həbs olunurlar. Hökm yerinə yetirilir.” 
Altı il yeddi ay Qəsri-Qacar zindanının uça və qalın divarları, dəmir qapıları mərd 
Azərbaycan oğlu Cəfər Kavianın mübarizə əzmini qıra bilmir. Qəddar Rza şah hakimiyyəti 
həbsdən sonra onu Zəncan şəhərinə sürgün edir. O, Sovet ordusu   İrana gəldikdən sonra, 1941-ci 
ildə sürgündən azad olunur. 
1945-ci il dekabrın on ikisində Cənubi Azərbaycanda silahlı üsyan nəticəsində xalq 
Azərbaycan Demokratik firqəsinin banisi Seyid Cəfər Pişəvərini milli hökumətin baş naziri təyin 
etdi. O taylı qardaşlarımız çoxdan arzuladıqları günə çatdılar. Onlar İran çərçivəsində milli 
muxtariyyət aldılar. Azərbaycan dili rəsmi dövlət dili oldu. Ana dilimizdə orta və ali məktəblər 
açıldı. Səkkiz saatlıq iş günü bərpa olundu. Səttarxana və Bağırxana heykəl ucaldıldı. 
Azərbaycanlıların həyatında tamam yeni bir yüksəliş dövrü başlandı. Həmin gün tarixə “21 Azər 
hərəkatı” kimi daxil oldu. 
Fədailər Azərbaycanın şəhər və kəndlərini istilaçı İran qoşunlarından təmizlədilər. 
Fövqəladə bacarığa və hərbi məharətə malik olan Cəfər Kavian Azərbaycan Milli hökumətinin 
qərarı ilə general-mayor rütbəsi ilə təltif olunub, müdafiə naziri təyin edildi. 
Həmin ili “Nəcate-İran” qəzeti yazırdı: 
“General Kavan hal-hazırda Azərbaycanın həm qoşun hissəsinə, həm də Azərbaycan 
milis idarələrinə başçılıq edir. Bu şəxs qədim mübariz İran azadxahlarından biri olub və 
Azərbaycan Demokratik hərəkatında, eyni halda İran Demokratik hərəkatında iyirmi beş il 
qabaqdan ta indiyə kimi iştirak edibdir. 
O, Rza şah dövründə illərlə həbsdə olmuş və həyatının çox dövrünü zindanda 
keçirmişdir. “21 Azər hərəkatı”nda Cəfər Kavian canfəşan fədai olmuş və Azərbaycanın bütün 
fədai dəstələrinin rəhbərliyini öz əlinə almış, gözəçarpan dərəcədə fədakarlıq göstərmişdir. Ona 
görə də Azərbaycan Demokratik hökuməti Cəfər Kavianı hərbi vüzarətxananın vəziri təyin etdi. 
O, öz silahdaşları - azadxah Seyid Cəfər Pişəvəri, Şəbüstəri, doktor Cavid və başqaları ilə 
Azərbaycan Demokrat Partiyasını, milli hökumətin fəaliyyətini yüksəklərə qaldıraraq mürtəce 
irticanı çıxılmaz vəziyyətdə qoymuşdur”. 
Azərbaycan Demokrat Partiyası və milli hökuməti Cəfər Kavianın xalq qarşısındakı 
xidmətlərini yüksək qiymətləndirmişdir. S.C.Pişəvərinin imzası ilə Mərkəzi Komitənin 1946-cı 
ilin sentyabr tarixli əmrində deyilir ki, ağaye general Cəfər Kavian, xalq qarşısında əməyinizə və 
əncam verdiyiniz xidmətlərə görə Mərkəzi Komitənin təsvibi üzrə siz Səttarxan ordeni ilə təltif 
olunursunuz. 
General Cəfər həm də hökumətin yeni təsis etdiyi “21 Azər” medalı ilə təltif olunmuşdur. 
 110
Generalın şəxsi işləri arasında diqqətimizi bir sənəd xüsusilə cəlb etdi. O tayın 
burulğanından keçib gələn bu qiymətli sənədi general-mayor Cəfər Kavian öz dəst-xətti ilə 
yazıb. 
 
“Azərbaycan Xalq Qoşunları vəzirinin bir nömrəli fərmanı. 
 Azərbaycanın milli mənafeyini və müqəddəratını  
müdafiə etmək üçün Azərbaycanda rəsmi xalq  qoşunu 
 təşkil olunur. 
Azərbaycan xalq qoşunu vaqeyi bir milli qoşundur. 
Hər bir azərbaycanlı sinif və məzhəbindən asılı 
olmayaraq bu qoşunda xidmət etməyə borcludur. 
Bu qoşunda xidmət edən hər bir namuslu şəxsin  
müqəddəs vəzifəsi Vətəni yadlardan 
qorumaqdan ibarət olmalıdır... 
 
Azərbaycan Xalq Qoşunları vəziri 
Cəfər Kavian 
 
1946-cı il noyabrın axırlarında Amerika imperializminin köməyi ilə İran hökuməti iyun 
müqaviləsini pozdu. Cənubi Azərbaycanı yenidən fəth etmək üçün onun üzərinə hücum etdi. 
Qoşun yeridib fədailərin azadlığını vəhşicəsinə boğdu. Zəncanda, Sərabda, Ərdəbildə, Təbriz və 
başqa şəhərlərdə “fatehlər” qanlı cinayətlər törətdilər. Azadxahları işgəncə ilə öldürən vəhşilər 
onların uşaqlarını belə dara çəkdilər. 
Dekabrda mürtəce idarə üsulu bərpa olundu. İranın baş naziri Qəvamülsəltənə ilə Stalin, 
Azərbaycanın milli mənafeyini sarsıdan təkliflər irəli sürdülər. Bu böyük azadlıq hərəkatını 
qanla suvardılar. Canilər, müstəmləkəçilər böhtan atırdılar ki, Azərbaycan İrandan ayrılmaq və 
onun torpağına sahib olmaq istəyir. Əslində isə Cənubi Azərbaycanda az müddətdə böyük 
mübarizə ilə qazanılmış azadlığı fədailər bütün İranda həyata keçirmək istəyirdilər. 
İstibdad kabusu o taylı Azərbaycan xalqına qanlı divanlar tutdu. Azadxahların başında 
duranlardan biri, igid general Əbdülqasım Əzimi güllələndi. O, son nəfəsində qürurla demişdi: 
- Xatircəm olun, hər bir azadxah azərbaycanlı sabah bir general Əzimi olacaqdır. Xalqın 
intiqamını gözləyin! Tökdüyünüz qanlara, etdiyiniz vəhşiliklərə görə gələcək nəsil sizdən 
intiqam alacaq! 
Sərdari milli Səttarxanın və salari milli Bağırxanın heykəlləri uçuruldu. General 
Mirzərəhbini Kəbiri, Əzimi, mayor Raşitin Məmmədəli oğlu, polkovnik Mürtəzəvi, Qazi, 
Cövdətü Dəbirniya, Zəhiri, Ehsani, Şeyxi kimi mərd oğullar ölümü vüqarla qəbul etdilər.  
Vəziyyətin ağırlığından bir çox fədailər kimi general Cəfər Kavian da Sovet 
Azərbaycanına pənah gətirdi. Ömrünün axırınadək - 1975-ci ilədək o taylı Vətənin həsrətilə 
yaşadı. 
Generalın üç oğlu və üç qızı Bakıda yaşayır. Marks Cəfər oğlu atasının o tay 
Azərbaycanımızdan çox çətinliklə gətirdiyi tarixi əhəmiyyətə malik sənəd və şəkilləri ən əziz, ən 
müqəddəs yadigar kimi hifz edib saxlayır. Bunların arasında xalqımızın mətin oğlu Seyid Cəfər 
Pişəvərinin, general Cəfər Kaviana yazdığı məktublar, sənədlər, əmr və nizamnamələrin surəti, 
Səttarxanla babası Məhəmmədəlinin birgə çəkilmiş nadir fotoşəkli var. 
General Cəfər Kavianın ölumündən bir ay sonra Hizbi-Tudeyi İranın - Azərbaycan 
Demokrat Partiyasının orqanı “Azərbaycan” qəzeti 1975-ci il, iyirmi səkkiz fevral tarixli 
nömrəsində şəkli ilə birgə onun haqqında nekroloq vermişdir. Azərbaycan oğlunun azadlıq 
yolunda çəkdiyi əziyyətlər qəzetdəki bu yazıda da öz əksini tapıb: 
 
“Cəfər Kavian gənc yaşlarından ölkənin əsarətdə olmasını və xalqın məşəqqətli 
həyatını müşahidə etmiş, minlərlə gözüaçıq Azərbaycan oğlu kimi mübarizəyə 
qoşulmuşdur. O, Azərbaycan Demokrat firqəsinin müəssisələrindən biri idi. Xalq 
 111
nehzətinə xidmətin və azadlıq yolunda fəaliyyətini nəzərə alaraq Azərbaycan milli məclisi, 
milli hökuməti Kaviana generallıq dərəcəsi verərək onu xalq qoşunları vəziri təyin 
etmişdir. “21 Azər” nehzətinin nailiyyətlərini qoruyub saxlamaq uğrunda geniş 
mübarizədə Cəfər Kavianın da böyük xidmətləri vardır. 
Azərbaycanda milli demokratik hərəkat qan dəryasında boğulduğu zaman minlərlə 
demokrat və fədai kimi Cəfər Kavian da mühacirət etməyə məcbur olub. Lakin mühacirat 
illərində də Kavianın bütün, fikri Vətənin və xalqın həyatı ilə bağlı, olmuşdur. O, xalqın 
qalib gələcəyinə, azad, xoşbəxt İranın yaranacağına dərin inam bəsləyirdi. Bu yolda da 
inamla mübarizə aparırdı. Kavianın ölümü ilə azadlıq nehzəti və İran zəhmətkeşləri 
sabiqədal yoldaşlarımızdan birini itirdi”. 
 
Generalın şəxsi sənədləri arasından dörd bəndlik şer yazılmış bir vərəq də çıxdı. Şerin 
müəllifi onun mübarizə yoldaşı şair Məhəmməd Biriyadır. Müəllif “Yadigar” adlı şerinin ithaf 
yerində öz dəst-xətti ilə belə yazmışdır: 
  
“Məhəmməd Biriyadan öz tarixi dostu, milli qoşunların şanlı vəziri Ağayi Cəfər Kaviana 
yadigar. Bakı, 19 oktyabr, 1969-cu il”. 
 
Xalqımın uğrunda illərdən bəri, 
Döyüşdən, vuruşdan dönmədin geri. 
Vətən iftixarı, elin əsgəri, 
Ürəkli, hünərli rəşid Kavian, 
Tarixin səsini eşit, Kavian. 
 
Ana yurdumuzun iftixarısan, 
Şərəfi, şöhrəti etibarısan. 
Milli hökumətin yadigarısan, 
Düşmənə verməyən aman, Kavian, 
Bizi ayırmasın zaman, Kavian. 
 
 
 112
İGİDİ QILINC YOX, QEYRƏT YAŞADAR 
 
 
Məşhur Qafqaz qaçağı Kərəm İsgəndər oğlu 
demşidir ki, igidi qılınç yox, qeyrət 
yaşadır. İlk təyyarəçilərimiz Fərrux ağa 
Qayıbov, Teymur Mustafayev, müqəddəs Georgi 
ordeninin bütün dörd dərəcəsinə layiq görülmüş 
Sayad Zeynalov, qvardiya polkovniki Kərim bəy 
Novruzov, Sovet İttifaqı Qəhrəmanı qvardiya 
mayoru Müseyib Allahverdiyev hərbin çətin yollarında 
qeyrətlə addımladılar. 
Bu igid oğullarımızın ömür yolunu araşdıranda 
istər-istəməz belə qənaətə gəlirsən ki, ali rütbə 
daşımaq heç də şərt deyilmiş. Saf toxum daşda da  
cücərib boy atan kimi, qəhrəmanlığa da hər yerdə  
meydan varmış. 
Əziz oxucu! Bu fəsildə generallara bərabər 
xidməti və igidliyi olan oğullarımızın ömüryolu ilə 
 ilk dəfə tanış olacaqsan. 
  
 
İKİ SƏRKƏRDƏ 
 
  Polkovnik Kərimbəy Novruzovun adına ilk dəfə  süvari generalı Aleksey Alekseyeviç 
Brusilovun “Mənim  xatirələrim” kitabında rast gəldim. 
A.A.Brusilov inqilabdan əvvəl rus süvari ordusunun ən məşhur sərkərdələrindən biridir. 
1916-cı ildə Cənub-qərb cəbhəsinin baş komandanı və “Brusilov cəbhəsi”nin müvəffəqiyyətli 
hücumunun təşkilatçısı olub. 1917-ci ilin may-iyun aylarında Ali Baş komandan olan Brusilov 
1920-ci ildə könüllü olaraq Qızıl Ordu sıralarına keçmişdir. O, ömrünün axırınadək (1926) Sovet 
hökumətinə sədaqətlə xidmət etmişdir. Hərbi tarixçilər Birinci dünya müharibəsindən yazanda 
“Brusilov cəbhəsi”ndəki müvəffəqiyyətli əməliyyatlardan iftixarla söhbət açırlar. 
Belə bir şöhrətli sərkərdə həmyerlimiz, polkovnik Kərimbəy Novruzov haqqında 
məhəbbət və ehtiramla danışır. 
Fərəhləndirici bir faktı da oxucuların nəzərinə çatdırmaq istərdim. 1877-78-ci illərdə rus-
türk müharibəsi zamanı poruçik A.A.Brusilov polkovnik Kərimbəy Novruzovun yavəri 
olmuşdur. Bu barədə Brusilov yazır: 
“Mən atla   öz komandirimdən on addım arxada gedirdim.   Qəflətən düşmən mərmisi 
dəhşətli uğultu ilə mənimlə komandirimin arasında yerə düşüb partladı. Polkovnik Novruzovun 
atı bərk sıçrayışla bütün cilovları qıraraq üçüncü eskadrona  soxuldu. Orada onu tutdular. Mənim 
atım isə qorxudan dalı   üstə yıxıldı, mən də onunla birlikdə yerə dəydim. Dərhal at qalxıb 
götürüldü. Bu vaxt bizim atlı dəstə löhrəm yerişlə çapdı. Mən əsir düşməmək üçün döyüş   
meydançası ilə   qaçmağa   başladım. 
Atımı tutmuş şeypurçumuzu görəndə hədsiz dərəcədə sevindim və tez atı minib öz 
komandirim polkovnik Novruzova çatmağa çəhd göstərdim...”. 
1980-ci ildə “Molodaya qvardiya” nəşriyyatı Sergey Semanovun “Brusklov” kitabını 
“Görkəmli adamların həyatı” seriyasından nəşr etmişdir. Müəllif Semanov generalın xatirələrinə 
əsaslanaraq həmyerlimiz haqqında və onun döyüş fəaliyyəti barədə geniş məlumat verir. Lakin 
müəllif kitabının 49-53-cü səhifələrində polkovnik Novruzovun familiyasını səhvən “Nevrozov” 
kimi vermişdir. 
Sergey Semanov kitabının qırx doqquzuncu   səhifəsində   yazır: 
 113
“Stolun yuxarı başında parlaq epoletli və sinəsini ordenlər bəzəyən polkovnik Novruzov 
əyləşmişdi. Yüksək əhval-ruhiyyəli polk komandirinin yanında iki qadın var idi. Biri onun həyat 
yoldaşı, digəri isə böyük qızı idi. 
... Polkovnik Novruzov əlini qaldırdı, böyük yumruğu içərisində üzəri gümüşlə işlənmiş 
Qafqaz buynuzu demək olar ki, görünməz oldu. Məclisi sükut bürüdü. Novruzovun da əksər 
hərbçilər kimi gur səsi olsa da çox danışmağı sevməzdi. Elə bu gur səslə də o, Vətən və əlahəzrət 
imperator haqqında bir neçə dəyərli söz deyəndən sonra sanki çiynindən ağır yük götürülmüş 
kimi “ura” qışqırdı. Zabitlər hamılıqla onun səsinə səs verdilər. Sonra isə komandirin, komandir 
xanımının və qızının sağlığına badə qaldırıldı. 
Başqa bir səhifədə isə S.Semanov yazır: “Polkovnik Novruzovun döyüş vaxtı əsəbləri 
gərildi. O, elə qızardı ki, üzünün rəngi yaxasındakı müqəddəs Anna ordeninin parıltısı ilə 
həmahəng oldu. Dərhal onun gur səsi eşidildi. O, komanda verdi: 
- Şeypurçular irəli çıxsınlar, siqnal versinlər!” 
Rus-türk müharibəsi başlananda polkovnik Kərimbəy Novruzov ikinci Nijeqorod süvari 
divizionunun komandiri olmuşdur. 1877-ci il mayın on səkkizində Bəyliəhməd kəndi 
yaxınlığında gedən odlu döyüşlərdə Kərimbəyin divizionu düşmənin beş minlik qoşununu pərən-
pərən salmış, onların iki topunu ələ keçirmişdir. Sağ cinahdan gələn əlavə qüvvə isə qəfil zərbə 
endirərək Kərimbəyin divizionunu mühasirədə məhv etmək istəmişdir. Lakin qorxmaz komandir 
özünü itirməmiş, güclü qüvvə ilə irəliləyən düşməni süngü döyüşü ilə geri oturtmuşdur. 
Polkovnik Novruzovun divizionu səhərə yaxın təqib etdiyi düşməndən çoxlu qənimət və dörd 
top ələ keçirmişdir. Bu döyüşdə göstərdiyi qeyri-adi qəhrəmanlığa görə polkovnik Kərimbəy 
Novruzov “Müqəddəs Georgi ordeni” ilə təltif olunmuşdur. Komandan general-leytenant 
Kondukov isə Kərimbəyi bu rəşadətinə görə brilyantla bəzədilmiş qılıncla mükafatlandırmışdır. 
1913-cü ildə Tiflisdə ali zabitlər üçün buraxılmış “Sorğu kitabçası”nın yüz altmış 
dördüncü səhifəsində igid həmyerlimiz haqqında belə bir qısa qeydə rast gəldik. “Qvardiya 
polkovniki Kərimbəy Novruzov bir müddət Yelizavetpol quberniyasında məhkəmə rəisi 
vəzifəsində işləmişdir. Hazırda istefada olan polkovnikdir”. 
Süvari generalı A.Brusilovun 1923-ci ildə qələmə aldığı “Mənim xatirələrim” kitabında 
bir general həmyerlimiz haqqında da məlumat var. Maraqlıdır ki, indiyədək Azərbaycan hərb 
tarixində general-mayor Ağasıbəy Avşarovun adına heç yerdə rast gəlməmişik. Nə tarixi, nə də 
bədii əsərlərdə general Avşarovun adı belə çəkilmir. 
1897-ci ildə general-mayor Ağasıbəy Avşarov Peterburq Süvari Məktəbinin rəisi 
vəzifəsinə təyin olunur. Həmin ildən də polkovnik A.Brusilov həmyerlimizin müavini işləmişdir. 
A.Brusilov xatirələrində, S.Semanov isə general Brusilov haqqında yazdığı kitabında 
həmyerlimizin hərbi fəaliyyəti barədə bəzi tənqidi fikirlər söyləsələr də, onun ordudakı 
xidmətlərini dana bilməmişlər. S.Semanov “Brusilov” kitabının altmış səkkizinci səhifəsində 
yazır: 
“1897-ci ildə general-mayor Ağasıbəy Avşarov Peterburq suvari məktəbinin rəisi təyin 
olundu. O, Azərbaycanın kübar nəslinin nümayəndəsi idi. Azərbaycan Rusiya tərkibinə daxil 
olduqdan sonra onun ulu babaları bütün yerli nəcabətli kübar ailələri kimi - islam dinini 
saxlamaq şərtilə rus dvoryanları ilə eyni hüquqa malik idilər. Azərbaycanlıların əksəriyyəti 
orduda, xüsusilə də suvari alaylarında şərəflə qulluq edirdiləp General Avşarov geniş ürəyə 
malik, hərbi işi yaxşı bilən bir sərkərdə idi. Amma onda asiyalılara məxsus hiyləgərlik və bir az 
da tənbəllik vardı. 
1902-ci il fevralın 3-də general-mayor Ağasıbəy Avşarovu Peterburq Süvari Məktəbinin 
rəisi vəzifəsindən azad edib qərargahda süvari ordunun baş müfəttişi təyin etdilər”. 
 Təəssüf ki, adı çəkilən müəlliflərin heç biri nə general-mayor Ağasıbəy Avşarovun, nə də 
qvardiya polkovniki Kərimbəy Novruzovun sonrakı taleyindən məlumat verirlər. Şübhəsiz ki, 
respublikamızda iki şöhrətli sərkərdənin nəvə-nəticələri yaşayır. Və əgər yaşayanlar varsa, hərb 
tariximizin səhifələrini zənginləşdirmək xatirinə bizə yazmağı unutmasınlar. 
  
 
 114
PORT-ARTUR QƏHRƏMANLARI 
  
Gecə keçirdi, istirahət etməyə hazırlaşırdım. Birdən telefon zəng çaldı. “Belə bivaxt, 
kimdi   görəsən?” - deyə fikirləşib dəstəyi qaldırdım. Zərif səsli bir qadın üzrxahlıq edib: 
  - Mənə filankəs lazımdır, - dedi. 
  - Mənəm, eşidirəm sizi... 
- Geç olduğu uçün bağışlayın, sizi narahat edən Qalina Semyonovna Səfərovadır. 
Telefonunuzun nömrəsini indicə çətinliklə öyrənə bildim. Tərtib etdiyiniz general-leytenant 
Əliağa Şıxlinskinin “Xatirələrim” kitabını mən də maraqla oxudum, Bilirsiniz, sizi niyə narahat 
elədim?   Bizdə 1905-ci   ildə   nəşr olunmuş “Niva” jurnalı saxlanılır. Orda Əliağa Şıxlinski və 
Səmədbəy Mehmandarov haqqında yazılar var, şəkilləri də dərc olunub.   Amma   nədənsə   
Şıxlinskinin   kitabına    yazdığınız “İzahlar və qeydlər” bölməsində bu barədə   oxuculara   heç   
bir məlumat verməmisiniz. 
  Qalina    Semyonovna, - dedim, - mənim   o mənbədən   xəbərim yoxdur. Çox sağ olun 
ki, bu barədə məlumat verdiniz. Günü sabah kitabxanaya gedib... 
  - Kitabxanaya niyə, - deyə Qalina Semyonovna etiraz etdi, - məmnuniyyətlə  jurnalı 
müvəqqəti istifadə  üçün sizə  verə bilərəm. 
Ertəsi gün Q.Səfərovanın Şors küçəsindəki mənzilində görüşüb jurnalı birgə vərəqlədik. 
“Niva” jurnalı 1905-ci il dördüncü nömrəsinin yetmişinci səhifəsində Əliağa Şıxlinskinin 
altı nəfər döyüşçü zabit və iki qadınla birgə çəkilmiş şəklini dərc edib. Şəkilaltı yazıda oxuyuruq: 
“Port-Artur müdafiəsinin igid artilleriya komandiri Əliağa Şıxlinski Suişin kəndi 
yaxınlığındakı Drakonovıy Xrebet dağına atəş açaraq yaponların hücumunu dəf etmişdir. 
Podpolkovnik Şıxlinski göstərdiyi rəşadətə görə “Müqəddəs Georgi” ordeninə təqdim edilmişdir. 
Üçüncü istehkamda olan bu hadisəni neçə illər keçəndən sonra Əliağa Şıxlinski belə 
xatırlamışdır: 
“Tamamilə açıqda duran toplarımın atəşi, hücum edən yapon piyada qoşununu geriyə 
oturtdu. Atışma səsini eşidən polkovnik Mehmandarov general Nadeinin yeraltı qazmasından 
çıxaraq yanıma gəldi. Fikirləşdim ki, ehtiyatsızlığıma görə hirslənəcəkdir. Vəziyyətlə tanış 
olduqdan sonra dedi:   
- Yaxşı eləmisiniz. Birinci batareyanın bir vzvodunu da sizə köməyə göndərərəm. 
Mehmandarov tədbir və sərəncamlarımı bəyəndiyini söyləyib, öz məntəqəsinə qayıtdı. Bu 
əməliyyata görə mən, köhnə orduda qəhrəmanlıq ordeni olan Georgi Pobedonessov ordeninə 
təqdim edildim”. 
Jurnalın həmin səhifəsində həmyerlimiz Səməd bəy Mehmandarovun da şəkli verilib. 
Haqqında isə belə bir məlumat yazılıb: 
“Yeddinci Şərqi Sibir artilleriya briqadasının general-mayoru Səməd bəy Sadıq bəy oğlu 
Mehmandarov Port-Artur müdafiəsindəki qəhrəmanlığına görə dörduncü dərəcəli “Müqəddəs 
Georgi” ordeni ilə təltif olunub”. 
Onu da xatırladaq ki, Port-Arturda Ə.Şıxlinski və S.Mehmandarovdan başqa da yapon 
samuraylarına qarşı döyüşən həmyerlilərimiz olmuşdur. General-mayor Mirkazımbəy 
Talışxanov, Hüseynxan Naxçıvanski, İbrahimağa Usubov, Firidunbəy Vəzirov, qvardiya 
polkovniki Kərimbəy Novruzov, polkovnik Həsənbəy Yadigarov, Səmədbəy Qasımlı, poruçik 
Ağababa Sadıqov və hələ adını bilmədiyimiz onlarca başqaları. 
Dövrdən, quruluşdan asılı olmayaraq oğullar həmişə Vətənin əsgəridirlər. Vətən nə vaxt 
təhlükə qarşısında olsa, igidlər bir səslə silaha sarılmağa hazırdırlar. İyirminci əsr tarixə 
“nəfəsindən” barıt püskürəndə igidlərimiz də ayağa qalxıb Vətənin müdafiəsinə gediblər. 
Ötən əsrin ortalarında Qarabağ igidlərinin, Şirvan alayının, Kəngərli döyüşçülərinin, 
Qazax süvari dəstələrinin yadellilərə qarşı qeyri-adi qəhrəmanlıqlarının şahidi olan xalqımızın 
böyuk oğlu M.F.Axundov fəxrlə deyirdi: “doğmamış Qafqazda analar qorxaq”. 
Hələ bir az da əvvəl (1828-ci ildə) məşhur rus tarixçisi Platon Zubov “Gürcüstan və 
Qafqaz haqqında altı məktub” əsərində yazırdı: 
 115
“Bu alaylar haqqında mühakimə yurütmək üçün onları döyüşdə görmək lazımdır: bunlar 
şimşəyi xatırladır, bunlar qəzəblənmiş allahın birdən-birə düşmənlər içərisinə düşərək ölüm və 
dəhşət saçan oduna bənzəyirdi. Müsəlman alaylarının gözlərim önündə törətdikləri igidlik 
xariqələrini hələ də heyrətlə yad edirəm... Onlar silahdan çox böyük bir məharətlə istifadə 
edərək, qorxmaz və cəsur süvari kimi döyüşürdülər”. 
Əgər oxucu Aleksandr Stepanovun “Port-Artur”, ya da Trofim Borisovun “Port-
arturçular” romanlarını mütaliə edərsə, onda görər ki, 1904-cü il dekabrın on altısında komandan 
Stessel qalanı yaponlara danışıqsız təslim etmək istəyəndə polkovnik S.Mehmandarov və onun 
zabit heyəti qəti etiraz edərək necə əsəbiləşmişdilər. Onlar inad edirdilər ki, qalanı son nəfəsə 
qədər mudafiə etmək lazımdır. Heç kəs biabırçı vəziyyətdə Rusiyaya qayıtmaq istəmirdi.  
- Kapitan, sizin kimi zabitlərə orduda qulluq etmək yaramaz, - Mehmandarov onun 
üstünə   qışqırdı. - Siz bizim adımızı korlayırsınız, - deyib yumruğunu havada oynatdı. 
  - Əlahəzrət, xahiş   edirəm,   məni   təhqirlərdən   qoruyasınız, - kapitan Vamenzon 
hirsindən pörtmüş   halda Stesselə müraciət etdi. 
- Hər şeydən qabaq sakit olmaq   lazımdır,   cənablar!   Polkovnik Mehmandarov, sizi 
qayda qanuna riayət etməyə dəvət   edirəm. 
Qızğın mübahisələr başlandı, zabitlər iki hissəyə bölündülər: bir neçəsi kapitan 
Vamenzonu, qalanları isə polkovnik Mehmandarovu müdafiə edirdilər (A.Stepanov. “Port-
Artur”. səh. 777-778). 
Aleksandr Stepanovun “Port-Artur” və Trofim Borisovun “Port-arturçular” romanlarında 
bir azərbaycanlı familiyasına da rast gəldik - poruçik Sadıqov. Hər iki əsərdə poruçik Sadıqovun 
döyüş yolu yazıçılar tərəfindən maraqla izlənilir. Bütün döyüşlərdə mətanətlə vuruşan Sadıqov 
odlu döyüşlərdə qəhrəmanlıqla həlak olur. Poruçik Sadıqov kimdir? 
Bu barədə “Kommunist” qəzetinin doqquz sentyabr 1984-cü il tarixli nömrəsində dərc 
edilən yazıdan sonra respublikamızın ayrı-ayrı guşələrindən xeyli məktub aldıq. Hamı Sadıqov 
familiyalı poruçikin onun qohumu olduğunu yazırdı. Lakin Böyükağa Sadıqovun gətirdiyi 
faktlar, sənədlər və fotoşəkillər sübut elədi ki, poruçik Ağababa Hacıbaba oğlu Sadıqov onun 
əmisidir. Poruçik Ağababa Sadıqov 1875-ci ildə Şamaxının Ərdəbilli məhəlləsində anadan olub. 
1903-cü ildə Peterburqdakı Mixaylov topçuluq məktəbini bitirib. 1905-ci ilin əvvəllərində 
poruçik Ağababa Sadıqovun həlak olması haqqında qara kağız alınıb. 
Port-Artur döyüşləri haqqında onlarca əsərlər yazılıb, kabardin və çeçen igidlərinin Port-
Arturdakı fəaliyyətləri haqqında Əhmədxan Naloyevin “Dan üzunün atlıları” tarixi romanı, 
Vikenti Veresayevin “Yapon müharibəsi haqqında hekayələr” silsiləsi, yazıçının irihəcmli 
gündəlik və yol qeydləri, Sergey Senskinin “Susima”, N.A.Levitskinin “1904-1905-ci illərdə 
rus-yapon müharibəsi” maraqla oxunan əsərlərdəndir. 
“Niva” jurnalının 1905-ci il iyirmi beşinci nömrəsinin 496-cı səhifəsində bir 
həmyerlimizin də adına və şəklinə rast gəldik. Onun haqqında ancaq bu sözlər yazılmışdı: “Otuz 
üçüncü Şərqi Sibir atıcı polkunun poruçiki Zülfüqar Mirzə Ələkbər oğlu Bağırbəyov fevral 
döyüşlərində igidliklə vuruşub kontuziya oldu”. 
Adından, atasının adından və familiyasından poruçik Zülfüqar Bağırbəyovun 
azərbaycanlı olması şübhəsizdir. Görəsən, Vətənimizin Uzaq Şərq sərhədləri uğrunda igidliklə 
vuruşan poruçik Zülfüqar Bağırbəyovun qohum-qardaşlarından qalan varmı? Səksən ildən çoxdu 
bu tərlan baxışlı igid həmyerlimizin şəkli “Niva” jurnalının səhifələrində saralıb solur. 
Bəs bizim igidlərin qəhrəmanlığını kim qələmə alacaq, nə vaxt alacaq? Təəssüf ki, 
eloğlularımızın Port-Artur döyüşlərində göstərdikləri qeyri-adi qəhrəmanlıqları indiyədək öz 
yazıçısını, öz tədqiqatçısını gözləyir. 
Unutmaq lazım deyil ki, hərb tarixində misilsiz xidmətlərinə görə rus artilleriyasının “allahı” 
sayılan general-leytenant Əliağa Şıxlinski fəxrlə yazırdı ki, Port-Artur epopeyasının iştirakçısı 
olduğumu həmişə iftixarla yad edirəm19.   
                                                 
19 Bu məqalə “Bakı” qəzetinin yeddi aprel 1987-ci il nömrəsində dərc olunandan sonra redaksiyadan mənə zəng 
elədilər ki, səni bir ağsaqqal axtarır. Məmməd Cavad oğlu Bağırov bildirdi ki, “Niva” jurnalından şəklini götürüb 
dərc etdirdiyiniz poruçik Zülfüqar Mirzə Ələkbər oğlu Bağırbəyov mənim doğma əmimdir. Əmim Zülfüqar 1874-cü 
 116
İLK SƏMA ŞAHİNİMİZ 
 
Qazaxdakı məşhur və qocaman qovaq ağacından yüz-yüz əlli metr aralıda bir təyyarə 
heykəli var. Bu dəmir qartalın şahin qanadları ucsuz-bucaqsız səmaya açılıb. 
Heykəlin yanından dəfələrlə ötüb keçmişəm. Ötən yaz maraq məni postament üzərindəki 
yazını oxumağa məcbur etdi: “Böyük Vətən müharibəsində həlak olanların xatirəsinə”. Düzü nə 
qədər fikirləşdimsə bu rayondan Böyük Vətən müharibəsi illərində elə bir qeyri-adi şücaət 
göstərib həlak olan təyyarəçi adını xatırlaya bilmədim. 
Rayon partiya komitəsində heykəlin niyə məhz təyyarəçilərin xatirəsinə ucaldıldığını 
soruşduqda dedilər: 
- Düzdür, 1941- 45-ci illərdə igidliklə vuruşan Sovet İttifaqı Qəhrəmanı Müseyib 
Allahverdiyev, topçu Əmrah Əhmədov, Şöhrət ordenli Şəmsi Hacıyev, Həsən Həsənov, Müseyib 
Dilbazi başqalarının qəhrəmanlığı elimizə-obamıza şan-şöhrət gətirib. Lakin onların heç biri 
təyyarəçi olmayıb. Bu təyyarə abidəsi Birinci dünya müharibəsinin iştirakçısı, ilk azərbaycanlı 
təyyarəçi, həmyerlimiz Fərrux Qayıbovun xatirəsinə ucaldılıb. Hətta Bakıdan heykəl-təyyarə ilə 
birgə Fərrux Qayıbovun adına olan lövhə də gətirilmişdi. 
Dünyaya gələn hər körpə bir nəslin artımı, davamıdı. Həm də ata-ananın sonsuz sevinci 
və fərəhidir. 
Fərrux da Məmmədkərim kişinin ailəsinə ilk oğul sevinci gətirdi. Bu şad xəbəri eşidən 
Qayıbovlar nəslinin ağsaqqalı Mirzə Hüseyn uşağa böyük bir arzuyla Fərrux (ərəbcə mübarək, 
uğurlu deməkdir) adı qoydu. Uzaqgörənliklə verilən bu ad sahibi təkcə bir ailə üçün yox, bütün 
Azərbaycan xalqı üçün uğurlu oldu. 
Mənə, Azərbaycan Dövlət Tarixi Muzeyində yeni tarix dövrünün şöbə müdiri, tarix 
elmləri namizədi Nərmin xanım Tahirzadəyə müraciət etməyi məsləhət gördülər. 
Nərmin xanım məni “İnqilab zalı”ndakı bir guşə ilə tanış etdi. Guşədə Birinci dünya 
müharibəsində iştirak etmiş cəsur oğullarımızdan rus artilleriyasının “allahı”, general-leytenant 
Əliağa Şıxlinskinin, Səməd bəy Mehmandarovun, XX əsrin əvvəllərində rus ordusunda xidmət 
edən, topoqraf general İbrahim ağa Paşa ağa oğlu Vəkilovun və ilk təyyarəçi Fərrux Qayıbovun 
fotoşəkilləri, şəxsi əşyaları saxlanılır. 
General Vəkilovun portretinə diqqətlə baxdığımı görən Nərmin xanım dedi:  
  - Xalq şairi Səməd Vurğuna oxşadırsınızmı, qohumudur, atasının əmisi oğludur. 
Əsrin əvvəllərində Peterburq hərbi topoqrafiya məktəbində İbrahim ağa Vəkilov bir 
topoqraf kimi çox məşhur olub. O, Qafqazın, Krımın topoqrafik coğrafi xəritəsini tərtib edib. 
1885-ci ildə rus-İran ölkələrinin Xəzər dənizindən Əfqanıstana qədər olan sərhədini 
dəqiqləşdirən komissiyadakı fəaliyyətinə görə general-mayor Vəkilov İran hökumətinin ən 
yüksək mükafatlarından birilə - “Şire-Xorşid” ordenilə təltif olunub. 
1920-ci ildə Azərbaycanın ilk coğrafi xəritəsinin müəllifi və respublikamızda topoqrafiya 
məktəbinin yaradıcısı da general-mayor İbrahim ağa Vəkilov olmuşdur. 
- İndi gəlin yenidən üçüncü mərtəbəyə qayıdaq. Fərruxun elmi arxivdə saxlanılan şəxsi işi 
ilə sizi tanış edim. 
Biz yenidən Nərmin xanımla üçüncü mərtəbəyə qayıdırıq. 
Ömrünün iyirmi ildən çoxunu doğma xalqının tarixini öyrənməklə məşğul olan bu ağsaçlı 
qadın saysız-hesabsız qovluqların arasından 31 nömrəli işi asanlıqla tapıb mənə verir. 
Mavi cildli qovluğu açıram. Burda illərin saralıb-soldurduğu on bir ədəd şəklə və 
təyyarəçinin qəhrəmanlığından bəhs olunan bir vərəq kağıza rast gəlirəm. 
                                                                                                                                                             
ildə Şuşada anadan olub. Port-Artur döyüşlərindən sağ-salamat qayıdan əmim 1908-ci ildən 1914-cü ilə qədər Bakı 
şəhərinda hərbi komendant işləyib, rütbəsi mayor idi. Birinci dünya müharibəsi illərində Avstriya və Rumıniya 
cəbhələrində iştirak edib, 1916-cı ildə isə Qərb cəbhəsində vuruşan Zülfüqar əmim qəfil top partlayışından həlak 
olub. 
 
  
 
 117
Qərb cəbhəsinin aviasiya general-mayoru Şidlovskinin, hərbi təyyarəçi ştabs-kapitan 
Sabelnikovun və baş zabit, kapitan Lazarevin imzası ilə təsdiq olunmuş, əski rus əlifbası ilə 
yazılı iri bir vərəqdə iyirmi üç yaşında qəhrəmanlıqla həlak olan təyyarəçinin göstərdiyi 
hünərdən danışılır. 
... On altıncı hava gəmisinin artilleriya zabiti poruçik Qayıbov Qərb cəbhəsi qərargahının 
tapşırığı ilə 1916-cı il sentyabrın 12-də Borunıya hücum etmiş, intendant və artilleriya 
anbarlarını, aerodromu, 89-cu alman ehtiyat diviziyasını bombardman etmişdir. 
Qayıbova düşməni havadan bomba və pulemyot atəşinə tutmaq, həm də düşmən 
mövqeyinin şəklini çəkmək kimi mühüm hərbi tapşırıq verilmişdi. O, elə ilk uçuşunda strateji 
cəhətdən çox vacib olan Neman üzərindəki nəhəng körpünü partladıb, alman qoşunlarının və 
döyüş sursatlarının daşınmasının qarşısını almışdır. 
Zenit batareyalarının atəşinə baxmayaraq Qayıbov böyük cəsarətlə Borunıda rəqibin 
nəzərdə tutulmuş anbar və qərargahını dağıdıb külə döndərmişdir. 
Vilen istiqamətindəki bombardman vaxtı onun təyyarəsinə eyni zamanda dörd düşmən 
qırıcı təyyarəsi hücum etmişdir. Bunların ikisi “Albatros”, ikisi isə “Fokker” tipli idi. Qeyri-
bərabər döyüş zamanı igid şahin düşmənin üç qırıcı təyyarəsini vurmuş, özü isə aldığı ciddi 
zədədən təyyarəsi ilə bərabər yerə düşərək həlak olmuşdur. 
Səhərisi gün düşmən təyyarəçilərinin atdığı kağızlarda yazılırdı ki, qəhrəmancasına 
vuruşaraq, həlak olduğu üçün poruçik Qayıbovu hətta almanlar özləri əsgəri qaydada dəfn 
etdilər. 
Ölümlə nəticələnən misilsiz qəhrəmanlığına görə, poruçik Qayıbov ikinci dəfə dördüncü 
dərəcəli müqəddəs Georgi ordenilə təltif olunub. 
Vaxtsız ölüm Fərruxun qısa ömrünə əbədiyyət gətirdi. Adı xalqının tarix kitabına zərli 
hərflərlə yazıldı. Bu cəsur şahin haqqında “Azərbaycan tarixi” kitabının ikinci cildində ürəkaçan 
sətirlər var: “Birinci dünya müharibəsi illərində ilk azərbaycanlı hərbi təyyarəçi poruçik Fərrux 
Qayıbov da müqəddəs Georgi ordenilə təltif olunmuşdu. On altı nömrəli “İlya Muromets” 
təyyarəsində uçan Fərrux Qayıbov düşmən istehkamlarını dağıdır, hava döyüşlərində alman 
təyyarələrini pulemyot atəşinə tutur, havadan düşmən mövqelərinin şəklini çəkirdi. 1916-cı ilin 
sentyabrında Qayıbov rus hava donanmasının Volnada olan hərbi məntəqələrə hücumunda 
iştirak etmişdi. Şəhər üzərində şiddətli hava döyüşü olmuşdu. On altı nömrəli “İlya Muromets” 
öz üzərinə gələn dörd düşmən təyyarəsinin hücumunu bir saat müddətinə dəf etmiş, onlardan 
üçünü vurmuş, nəhayət özü də yandırılmışdı. Ekipajla birlikdə Fərrux Qayıbov da həlak 
olmuşdu”. 
Kür qırağında bir yaşılbaş sonanın ahından səmada durna qatarı pozuldu. Bu səs ucsuz-
bucaqsız Rusiya çöllərində bir qartal məzarını diksindirdi. Taleyin hökmünə bax, Kür sahilində 
böyüyən bir gənc Neman uğrunda vuruşaraq iyirmi üç yaşında əbədiyyətə qovuşdu. 
Şəkillərə baxıram: mavi gözlü, qalın bığlı bir gənc təlim vaxtı, dostlarıyla istirahət 
zamanı deyib-gülür, komandirlə söhbət edir, döyüş dostları ilə təkərli top yanında... 
Şəkillərdən biri diqqətimi xüsusilə cəlb edir; geniş və səması tərtəmiz təyyarə meydanı, 
Fərrux hərbi libasda təyyarədən düşüb gülə-gülə dostlarına tərəf gəlir. Görünür, növbəti uçuşdan 
zəfərlə qayıdıb. 
Qovluqda yaşıl rəngli bir karton parçasına 6 balaca şəkil səliqəylə yapışdırılıb. Şəkillərin 
altında qara rənglə rus dilində yazılıb: “8 sentyabr 1916-cı ildə güclü döyüş zamanı 
qəhrəmanlıqla həlak oldular. Ekipajın heyəti aşağıdakılardan ibarətdi: komandir - poruçik Dmitri 
Dmitriyeviç Makşev, komandir köməkçisi, poruçik Mitrofon Aleks Raxmin, artilleriya zabiti 
poruçik Fərrux ağa Qayıbov və nəzarətçi poruçik Oleq Sergeyeviç Karpov”. 
Yaşıl kartonun o biri üzündəki şəkildə isə səliqəli bir otağın küncündə qoyulmuş stolun 
üstündə şamlar yanır. Şəklin aşağısındakı yazını zorla oxumaq olur. “Qrafinya Uspenskayanın 
evində mərdliklə həlak olmuş təyyarəçilərin yas mərasimi, 22 sentyabr 1916-cı il”. 
Qovluqdakı sənəd və şəkillərlə tanış olub qurtardıqdan sonra Nərmin xanıma belə bir 
sualla müraciət edirəm: 
- Bəlkə Fərruxun yaxın adamlarından birini tanıyasınız? 
 118
- Bu  sənədləri bizə Fərruxun gəncədə yaşayan mərhum bacısı Dilrüba təqdim etmişdi. 
İndi Qayıbovlar nəslindən Bakıda yaşayanı çoxdur. Siz isə birinci növbədə Zülfüqar müəllimi 
görməlisiniz. O,  bizim muzeyə Qayıbovlar haqqında çox qiymətli sənəd və şəkillər təqdim edib. 
Hələlik Zülfüqar Qayıbovun ünvanını tapa bilmədiyimdən arabir muzeyə baş çəkirdim. 
Bəlkə muzey işçiləri mənim sorğumdan sonra Fərrux haqqında yeni bir sənəd tapıblar fikriylə bir 
gün yenə muzeyə getdim. Nərmin xanımı soruşdum. “Məzuniyyətdədir” - dedilər. Geri qayıtmaq 
istəyəndə: 
- Bir dəqiqə ayaq saxlayın, - deyə işçilərdən biri məni çağırdı. - Səhv etmirəmsə siz 
təyyarəçi Fərrux Qayıbovla maraqlanırsınız, eləmi? 
- Bəli, - dedim. 
- Bir azca gözləyin, təyyarəçiyə məxsus yeni bir eksponat tapmışıq. 
Bir azdan Sara Cavanşirova ipək bir yaylıqla qayıdır. Üstündə Peterburqdakı Pavlova 
teatrının afişası olan bu zərif yaylığı illərin sınağı zərrəcə soldurmayıb. 
Yaylıqda 5 noyabr 1912-ci ildə verilmiş iyirmi birinci konsert-balın proqramı əski rus 
əlifbası ilə həkk olunub. Konsert-bal sözlərinin altında: “Kasıb azərbaycanlı - müsəlman 
tələbələrinin nəfinə” yazılıb. 
Konsert-balın proqramı üç şöbədən ibarətdir. Birinci və ikinci şöbələrdə rus, Avropa 
bəstəkarlarının əsərləri, operalardan parçalar verilib. Uçüncü şöbədə isə Azərbaycan milli 
rəqslərindən “Uzundərə”, “Qaytağı”, və “Cəngi” rəqslərinin oynanıldığı göstərilir. 
Konsertin baş himayədarı tələbə İslambəy Hacıbəylinskidir. Məsul təşkilatçısı Gəray 
Cabağıyevdir. 
Yaylıq bu günlərdə general-leytenant Əliağa Şıxlinskinin şəxsi əşyalarının arasından 
tapılıb. 
Bu ipək yaylıq zərfə qoyulub üstündə belə yazılmışdı: “İlk tayyarəçi Fərrux Qayıbova 
məxsusdur”. 
 
 
“CANLI TARİX”LƏ SÖHBƏT 
 
“Canlı tarix” olan adamlar haqqında çox eşitmişdim. Lakin belələriylə görüşmək hələlik 
mənə nəsib olmamışdı. Onunla söhbətimdən sonra elin bu sözü nahaqdan işlətmədiyinə bir daha 
əmin oldum. 
Zülfüqar Həmid oğlu Qayıbov əslində biologiya üzrə mütəxəssis olsa da, ədəbiyyat və 
tarixi də yaxşı bilir. 
O, 1537-ci ildən başlayan igid bir nəslin “canlı tarixi” - dir. Onun öz əliylə tərtib etdiyi 
“Qayıbovlar nəslinin tarixi” xəritəsində ilk azarbaycanlı hərbi təyyarəçi poruçik Fərrux 
Məmmədkərim oğlu Qayıbovun adını çətinliklə tapdıq. Xəritədə Qayıbovlar nəslinin anadan 
olduğu il, sənəti, keçdiyi həyat yolu və ölüm tarixi öz əksini tapıb. Bu nəsil rus artilleriyasının 
“allahı” general-leytenant Əliağa Şıxlinskini, XIX əsrin görkəmli şairləri Mirzə Nəbi Qayıbovu, 
Abbasağa Naziri, Fədai Mirzə Məhəmməd Qayıb oğlunu, XIX əsrin görkəmli riyaziyyatçısı 
Əbdülkərim Qayıbovu, ilk hərbi şəfqət bacısı Nigar xanım Qayıbovanı (Şıxlinskaya) və başqa 
görkəmli şəxsiyyətləri tərbiyə edib yetişdirmişdir. 
Fərrux Qayıbov 1893-cü ildə Qazax qəzasının Qıraq Salahlı kəndində anadan olub. 
Atasını çox erkən itirən Fərrux, əmisi Səmədağa Qayıbovun himayəsində böyüyüb. Maarifpərvər 
Səmədağa da o dövrün tanınmış ziyalısı olmuş, böyük demokrat-yazıçı Cəlil Məmmədquluzadə 
ilə bir müddət “Şərqi-Rus” qəzetində işləmişdir. Balaca Fərrux doğma kəndində görkəmli 
pedaqoq Əhmədağa Mustafayevin 1874-çü ildə təşkil etdiyi beşsinifli “Rus-tatar məktəbi”ni 
bitirdikdən sonra Tiflis kadet korpusuna daxil olmuşdur. 
- Yadımdadır, o vaxt kəndimizin camaatı, xüsusilə yaxın qohumlarımız Əliağa 
Şıxlinskinin qarasınca deyinirdi ki,  uşağı yoldan çıxarıb apardı. Sonralar qocalardan və Əliağa 
Şıxlinskinin özündən eşitdim ki, Fərruxun hərbi işə çox marağı varmış. Hətta Ə.Şıxlinski rus 
dilində “İlk azərbaycanlı təyyarəçi Qayıbov” adlı hərbi memuar da yazmışdır. Memuarda deyilir 
 119
ki, 1914-18-ci illərin dünya müharibəsində iştirak edən üç min azərbaycanlı içərisindən çıxmış 
ilk hərbi təyyarəçi Fərrux Qayıbov idi. Doğrudan da Fərruxun hərbi işə marağı olmasaydı, o, 
1910-cu ildə Tiflis kadet korpusunu on iki balla (o vaxt bu rəqəm əla qiymət sayılırmış, 
Ə.Şıxlinski özü də həmin korpusu on iki balla bitirib - Ş.N.) qurtardıqdan sonra könüllü olaraq, 
Peterburqdakı üçillik Mixaylovsk topçuluq məktəbinə getməzdi. 
Zülfüqar muəllimdə olan sənədlər göstərir ki, Fərrux üç illik Mixaylovsk topçuluq 
məktəbində iti zehninə, gözlə dəqiq ölçmə qabiliyyətinə, xüsusilə topdan bacarıqla atəş açdığına 
görə birinci dərəcəli mükafat almışdır. Həmin mükafat İsveçrənin “Pavel-Bure” firmasında 
hazırlanan qızıl saatdır” Saatın üzərində “Yunker Fərrux ağa Qayıbova, 1913-cü il” sözləri 
yazılıb. 
Sinəsi ötən günlərin xatirələrilə dolu olan Zülfuqar Qayıbovun zəngin şəxsi arxivi var. O, 
səliqəylə saxladığı bağlamadan balaca bir gümüş papiros qutusu çıxarır. Papiros qutusu 
dramaturq M.F.Axundova məxsusdur. M.F.Axundovla Fərruxun əmisi Hüseyn Əfəndi Qayıbov 
yaxın dost olublar. 
Əliağa Şıxlinski 1944-cü ildə çap olunmuş “Xatirələrim” kitabında yazır: “Mirzə Hüseyn 
Qayıbov, Mirzə Fətəli Axundovun çox yaxın dostu idi. O, ərəbcə kitab və təzkirələri oxumaqda 
Mirzə Fətəliyə kömək edərdi, çünki ərəbcəni o, Mirzə Fətəlidən daha yaxşı bilirdi”.  
Ərəb və fars dillərində gözəl təhsilə malik olan M.H.Qayıbov bir müddət Tiflisdə ruhani 
idarəsinin müsəlman mədrəsəsində şəriət müəllimi olmuş, Qori müəllimlər seminariyasında 
Azərbaycan şöbəsinin açılması üçün M.F.Axundovla birgə fəaliyyət göstərmişdir. Lakin bu 
təşəbbüs böyük dramaturqun ölümündən bir il sonra həyata keçirilir. Qori müəllimlər 
seminariyasının nəzdində Azərbaycan şöbəsi açılır. M.Qayıbov 1879-cu ildən həmin 
seminariyada Azərbaycan və Şərq dilləri müəllimi işləyir. O, kasıb tələbələr üçün dövlətdən min 
manat vəsait alır və dolanacağı ağır olan tələbələrdən qırx üç nəfərinə kömək edir. 1881-ci ildə 
Zaqafqaziya müftisi vəzifəsinə seçilərkən Mirzə Hüseyn demişdir: “Mən heç bir vaxt ruhani 
olmamışam və heç bir dini ayin icra etməmişəm və bundan sonra da etməyəcəyəm, lakin mənə 
təklif edilən vəzifəni qəbul edirəm, çünki bu vəzifədə xalqıma daha böyük fayda verə biləcəyimi 
güman edirəm”. 
Müsəlman qızlarının təhsil alması, onların azad edilməsi və çadralarının atılması uğrunda 
mübarizə edən Qayıbov öz yazılarında sübut etmişdir ki, heç bir şəriət qızın və ya qadının təhsil 
almasını qadağan etmir, edə də bilməz. Şəriətin qara qanunlarının hökm sürdüyü belə ağır bir 
vaxtda o, öz həyat yoldaşı Səadət xanıma “Qafqaz qadınlarının xeyriyyə cəmiyyəti”ndə iştirak 
etməyə icazə vermiş, qızları Nigar və Gövhəri Tiflisdə rus dilindəki Nücabə Qızlar İnstitutunda 
oxutmuşdur. Həmin institutu 1889-cu ildə Nigar, 1903-cü ildə isə Gövhər qızıl medalla 
bitirmişdir. 
Ömrünün sonuna kimi müfti vəzifəsində çalışan xeyirxah Mirzə Hüseyn Qayıbov 
yüzlərlə azərbaycanlı gəncin savadlanmasında fəal iştirak edib. 
Böyük Azərbaycan şairi Seyid Əzim Şirvani 1879-cu ildə “siyasi etibarsızlığ”a görə işdən 
çıxarılanda böyük şairin müəllimliyə qaytarmasına şəxsən M.H.Qayıbov kömək etmişdir. Şirvani 
- yaxın dostu və məsləkdaşı Qayıbova həsr etdiyi səksən dörd misralıq qəsidəsində onu ilk dəfə 
məktəb bina edən peyğəmbər adlandırmışdır. 
  
 
İKİNCİ  AZƏRBAYCAN   TƏYYARƏÇİSİ 
 
 On birinci ordu Azərbaycana gələndən sonra Azərbaycan milli diviziyasının tərkibində 
aviodəstələr təşkil olunmuşdu. Bu aviodəstələrdə azərbaycanlı gənclərdən də təyyarəçilər 
hazırlanırdı. Hələ 1918-ci il mayın iyirmi səkkizində Vladimir İliç Lenin göstəriş vermişdi ki, 
Bakının müdafiəsi üçün aviasiya divizionu təşkil olunsun. Respublikada aclıq və dağıntının 
hökm sürdüyü bir vaxtda - 1920-ci il mayın iyirmi dördündə Bakıda hərbi Dəniz Aviasiya 
məktəbi açıldı.  
 120
1923-cü ildə Azərbaycan zəhmətkeşləri milli hərbi hava donanması cəmiyyəti yaratmaq 
təşəbbüsünü irəli sürdülər. Bir çox şəhər və qəza mərkəzlərində bu cəmiyyətə yardım fondu 
təşkil olundu. Respublikanın müxtəlif idarə və müəssisələri təyyarə düzəltmək üçün könüllü 
olaraq bu cəmiyyətə pul keçirdilər. Hətta məşhur yazıçı-dramaturq Cəlil Məmmədquluzadə 
yazıçı və şairlərdən pul toplayaraq həmin pulla “Molla Nəsrəddin” adlı təyyarə düzəldilməsini 
təklif edirdi. 
1923-cü il avqustun iyirmi səkkizində “Kommunist” qəzetində (№193) Ruhulla Axundov 
“Molla Nəsrəddin aeroplanı” adlı məqaləsində yazırdı: 
“...Mən var qüvvəmlə butün qələm arkadaşlarımı, firqə məsləkdaşlarımı və ümumi əmələ 
və kəndli yoldaşları dəvət edirəm ki, Azərbaycan zəhmətkeşlərinin mədəniyyəti uğrunda can  
çəkişmiş mübarizlərin adını əbədi surətdə qeyd etmək üçün “Molla Nəsrəddin aeroplanı”na ianə 
toplamağa başlasınlar”. Qəzetin çağırışı ilə C.Məmmədquluzadə məvacibinin onda bir hissəsini 
(o vaxtkı pulla iki milyardını) “Molla Nəsrəddin aeroplanı nəfinə verib, Ağamalıoğlunu, 
Mirbəşir Qasımovu, Salman Mümtazı, Əli Səbrini ianə verməyə dəvət edir. Bu təşəbbüsə 
Abdulla Şaiq, Əbdürrəhimbəy Haqverdiyev, Süleyman bəy Axundov kimi məşhur Azərbaycan 
ədibləri də qoşulmuşlar.  
Ziyalıların topladığı ianəyə bir təyyarə də alınır. Amma adını “Molla Nəsrəddin” 
qoymurlar. 
1924 - 1926-cı illərdə ilk dəfə olaraq Bakı - Tiflis, Bakı - Pyatiqorsk, Bakı-Yevlax hava 
marşrutları açılır. Belə bir vaxtda “M-52” və “M-92” təyyarələri respublika səmasında cövlan 
edirdi. 
Bu hava gəmisini idarə edənlərdən biri də ikinci Azərbaycan təyyarəçisi Teymur 
Mustafayev olmuşdur. 
Teymur 1896-cı ildə Bakıda dülgər ailəsində anadan olub. On dörd yaşlı Teymur peşə 
məktəbini bitirdikdən sonra 1920-ci il mayın 24-də açılan Bakı hərbi dəniz təyyarəçilik 
məktəbinə daxil olur. 1922-ci ildə həmin məktəbi əla qiymətlərlə bitirən T.Mustafayev hərbi-
dəniz təyyarəçisi rütbəsi alır. O, birinci Azərbaycan diviziyasının aviodivizionunda Xəzər 
dənizində neft yataqlarının kəşfi sahəsində təyyarəçi-instruktor kimi xidmət edir. Əlaçı pilot 
Teymur 1922-ci il noyabrın on dördündə Azərbaycan SSR Mərkəzi İcraiyyə Komitəsinin yüz 
səksən nömrəli əmri ilə respublikanın Qırmızı Bayraq ordeni ilə təltif olunur. 
Həmin il aprelin iyirmisində Respublika Hərbi-Dəniz Komissarlığının yüz otuz iki 
nömrəli əmrilə Teymur uçuşda qazandığı müvəffəqiyyətlərə görə üstü yazılı qızıl saatla 
mükafatlandırılır. 
Təyyarəçi Teymur Mustafayev 1924-cü ildə   Xəzərin   üstü   ilə beş yüz-altı yüz metr 
məsafədən uçarkən dəniz səthinin bir  sahəsində yağlı neft ləkələri müşahidə edir. O, bu barədə 
neft təsərrüfatı nazirliyinə məlumat verir. Həmin illərdə respublikamızda hərbi xidmətdə olan, 
sonralar Sovet İttifaqı marşalı, Sovet İttifaqı Qəhrəmanı Stepan Akimoviç Krasovski yazır ki, 
Xəzərdə ilk dəfə neftin olmasını azərbacanlı təyyarəçi Teymur Mustafayev kəşf etmişdir desək, 
yanılmarıq. 
“Hünər” verilişində ilk azərbaycanlı təyyarəçi Fərrux ağa Qayıbovun hərbi fəaliyyətindən 
və 1916-cı ildə Qərb cəbhəsində dörd alman təyyarəsinə qarşı vuruşaraq qeyri-adi bir 
qəhrəmanlıqla həlak olmasından söhbət açmışdıq. Verilişdən bir neçə gün sonra redaksiyamıza 
bir ağsaqqal gəldi. İsrafil Mustafayev dedi ki, mənim qardaşım Teymur Mustafayev də təyyarəçi 
olub. Lakin 1926-cı ildən adı heç yerdə çəkilmir, onun haqqında heç bir azərbaycanlı gəncin 
məlumatı yoxdur. 
İsrafil müəllim qardaşı Teymura məxsus müxtəlif sənəd və şəkillər də gətirmişdi. Onların 
arasında bir şəkil diqqətimizi xüsusilə cəlb etdi. Biz bu şəkli Əliheydər Qarayevdən və komissar 
Heydər Vəzirovdan danışanda dönə-dönə verilişlərimizdə göstərmişdik. Bu on dörd nəfərin 
təsvir olunduğu şəkildən indiyədək üç şəxsi tanıyırdıq. Məlum oldu ki, arxa cərgədə soldan 
üçüncü-təyyarəçi Teymur Rəsul oğlu Mustafayevdir. Şəkil 1922- ci ildə çəkilib. 
İyirminci illərin sonunda ölkəmizdə ilk siyasi proseslərdən birinə başlandı, Gizli antisovet 
təşkilat olan “prom-partiya” (sənaye partiya) ittiham edilirdi. Guya bu təşkilat burjua-texniki 
 121
ziyalılardan ibarət yuxarı təbəqənin bir hissəsini birləşdirir və sərhədin o tayının köməyinə, digər 
əksinqilabi qüvvələrin yardımına arxalanaraq SSRİ-nin sənaye və nəqliyyat sahələrində pozucu 
fəaliyyət göstərirmiş. Həmin iş üzrə bir çox məşhur aviasiya konstruktorları, təyyarəçi və 
mühəndislər həbs edildilər. 
İkinci azərbaycanlı təyyarəçi Teymur Mustafayev də guya “sərhədin o tayının köməyinə” 
gələnlərdən biri olub. Yalan və haqsızlığın qurbanı olan Teymur 1926-cı ildə həbs edilib, 
Qazaxıstanın Qaraqanda şəhərinə sürgün edilir. Şəxsiyyətə pərəstiş dövrunün ilk qurbanlarından 
olan həmyerlimiz burda da fəaliyyətini dayandırmır. O, Qaraqandada yenicə açılan daş kömür 
mədənlərinin inkişafında yaxından iştirak edir. “Qaraqandakömür” mədənlərində müxtəlif məsul 
vəzifələrdə çalışan T.Mustafayev qaz generatorları qurğusunun hazırlanmasında və Böyük Vətən 
müharibəsi illərində cəbhə üçün avtomobillərin əsaslı təmirində böyük əmək sərf etmişdir. 
Dövlət onun müharibə illərindəki və müharibədən sonrakı xidmətlərini nəzərə alaraq 
“Böyük Vətən müharibəsində fədakar əməyinə görə”, “Əməkdə fərqlənməyə görə” və “Xam 
torpaqların istifadəyə verilməsinə görə” medalları ilə təltif etmişdir. Həmyerlimiz həm də üçüncü 
dərəcəli dağ mühəndisi fəxri adına layiq görülmüşdür. 
Ömrünün axırına kimi vətəndən uzaqlarda yaşayıb işləyən Teymur Mustafayevin 1976-cı 
ildə Qaraqanda ictimaiyyəti səksən illik yubileyini keçirmişdir. V.Jilkin familiyalı müəllif 
“İndustrialnaya Qaraqanda” qəzetinin 27 oktyabr 1976-cı il tarixli nömrəsində “Yaxşı insan” 
haqqında” məqaləsində yazır: 
“Ucaboy, çevik və həmişə gülümsər sifətli T.Mustafayevi mədənçilər şəhərində hamı 
qayğıkeş bir adam kimi tanıyır. O, kiməsə xeyirxah məsləhəti ilə, kiməsə də mənzil və məişət 
məsələlərinin həllində kömək edir. Artıq uzun illərdir ki, Teymur şəhər sovetinin xalq nəzarəti 
şöbəsində ictimai müfəttişdir. O, həm də rayon icraiyyə komitəsində mənzil-məişət 
komissiyasının üzvudür. Bizim şəhərdə o, demək olar ki, yarım əsrdir yaşayır və işləyir. 
1930-cu ildə Qazaxıstanda daş kömür sənayesinin əsası qoyuldu. Bu sahədəki ilk və fəal 
çalışanlardan biri də Teymur Mustafayev idi. Böyük Vətən müharibəsi illərində o, yük 
avtomobillərini təmir edib cəbhəyə göndərən sexin rəisi idi. Onun təşəbbüsü ilə yük 
avtomobillərinin mühərrikləri qaz generatorları ilə işləməyə uyğunlaşdırılmışdır. Bu təşəbbüs 
cəbhənin ehtiyaclarını ödəmək üçün yüz tonlarla benzin yanacağına qənaət etməyə imkan 
vermişdir. 
Müharibədən sonra Teymur Mustafayev Tixonovski, Novomaykudski, Prişaxtinski 
avtobazalarının və avtotəmir emalatxanalarının tikintisinə rəhbərlik etmişdir”. 
Heç bir günahı olmadan sevimli təyyarəçilik sənətindən ayrılıb, doğma Azərbaycandan 
uzaqda yaşayan xalqımızın ikinci təyyarəçisi Teymur Mustafayev yetmişinci illərdə bir neçə dəfə 
öz vətəninə qonaq kimi gəlib qayıtmışdır. 
1981-ci ildə vəfat edən Teymur Mustafayevin hazırda Qaraqanda şəhərində iki oğlu 
yaşayır. Böyük oğlu Yusif dağ mühəndisidir, kiçiyi İsgəndər isə atanın ilk gəncliyində yarımçıq 
qalmış arzusunu davam etdirir. O, təyyarəçidir. 
  
 
İNTİZARIN SONU 
 
Payız girirdi. Artıq köç bayatıları eşidilirdi. Duman binələrin ətrafında cövlan eləyirdi. 
Tez-tez çiskin yağış yağır, qara buludlar aşağılara enir, buralardan çəkilmək istəmirdi. Bəylər 
nərmə-nazik xanımlarını arana köçürdüklərindən yurd yerləri qaralırdı. 
Sayadgilin sürüsü Atan dərəsini bulud kimi tutmuşdu. O üz bu üzə yayılan qoyunlar şirin 
yaylaq otunu acgözlüklə qırpırdı. Sayad sağ qılıncda çarıq tikirdi. Məhər isə zümzümə eləyə-
eləyə sürünün arxasında keşik çəkirdi. Dərənin girəcəyindən zəif səs eşidildi. Sayad başını 
qaldırdı. Aran yolundan yedəkli bir atlı gəlirdi. Yaxınlaşan atlı sürüyə baxa-baxa əl eləyib 
qılında oturan Sayadı çağırdı. Hava duman olsa da Sayad onu səsindən tanıdı. Bu, Eminlərin 
nökəri çolaq İdris idi. Fikirləşdi ki, xeyir ola, ağam nə yaxşı buna iki at verib yaylağa göndərib. 
Yəqin kimisə vacib iş üçün arana aparacaq. Axı, dağda bəylərdən, ağalardan heç kəs qalmamışdı. 
 122
Sağmal qoyun artıq yola düşüb, bir neçə günə biz də qısırları otara-otara aşağılara endirəcəyik. 
Bəlkə, görücü yenə ağamızı qorxudub ki, dağlarda bərk çovğun gözlənilir. İdrisi xəbərə göndərib 
ki, uşaqlara deyinən sürünü tez aşağıya endirsinlər. 
Dərənin bu tayından o tayına enib atlıya çatana kimi Sayad bunları fikrində götür-qoy 
elədi. Amma ürəyinə nəsə şübhə düşmüşdü. İdrislə soyuq görüşüb: 
- Əyə, ölmüş, bu zaman nə yaxşı gəlibsən, xeyirdimi? 
İdris irişdi. Tay gözü ilə yekəxana-yekəxana sürüyə nəzər saldı. Ağasının tapşırığını xatırlayıb 
özünü daha ciddi tutdu. - Ağam səni ismarlayıb dedi ki, tez arana qayıtsın, vacib işim var onnan. 
Sayad zənlə onun üzünə baxdı. İdrisin at üstündəki görkəmi peyinlikdə oturan qarğanı 
xatırladırdı. Başqa vaxt olsaydı, deyərdi ki, ayə, get ağlına dua yazdır, ağa hara, mən hara, onun 
mənnən nə vacib işi ola bilər. Mənimki də sənin kimi nökərçilikdi, onu da eləyirəm. Bircə fərqi 
var ki, sən qapı nökərisən, mən çöl. Emin ağa ildə iki cüt çarığa, iki ildə bir dəst paltara, bir qarın 
çörəyə səni də işlədir, məni də. Mənim dabanlarımı çöldə köşə kəsir, yorğan-döşək əvəzinə bir 
həsirdə yatıram. 
Sayad heç vaxt özünü çoban saymırdı. Çoban da, deyirdi, nökər kimi bir şeydi. Fərqi odu 
ki, ağa qapısında yox, yataq qapısında nökərçiliyini başa vurur. İnişil Qıraq Kəsəmənli çoban 
Əfqanın, Məşədi qızı Gülnazın toyunda yanıqlı-yanıqlı oxuduğu bu sözlər Sayadın nə şad 
dəqiqələrində, nə də kədərli vaxtlarında dilindən düşmürdü. 
 
Bu necə əyyamdı, necə zamandı? 
Ürəklər qan ağlar, allah, amandı! 
İşləyən rəiyyət, kef çəkən xandı, 
Ağlayana bir inayət görünmür. 
 
Çoban Əfqan yazır dastan, a dostlar! 
Bax bu qəmdən, bax bu yasdan, a dostlar! 
Hardadı şir, bir də aslan, a dostlar?! 
Onda olan zor, şücaət görünmür. 
 
O gecə toydakı ağalar cilov gəmirmişdilər. Bu sözlərə görə çoban Əfqanı öldürmək 
istəyirdilər. Çomaqların şaqqıltısı eşidiləndən sonra ağaların dişi qamaşdı. Dinəni, əl-ayaq atanı 
olmadı. 
  - Binəyə qayıdaqmı, yoxsa elə burdan gedək? - Kal səslə Sayad soruşdu. 
- Binəyə gedib vaxtı niyə itirirsən. Bir də  binədə nə   var. Hayıf olub bəylik paltarın   
orda qalıb? - İdris   yersiz-yersiz elə irişdi ki, qarğıdalı dənəsinə bənzər saralmış eybəcər dişləri 
göründü. - Çağır, qoyunu Məhərə tapşır, elə burdan da geri qayıdaq. Ağam dedi, çatan kimi də 
qayıdın. 
Sayad əl eləyib Məhəri yanına çağırdı. Sürünü ona bərk-bərk tapşırdı. İdris çoxdan 
bozarmış çəp gözünü yumub seyrək dişlərini ağardaraq: 
- Məhər, mənə bir toğlu versənə, aparıb kənddə yeyəm. 
Məhər az qala gözünü örtən saçaqlı papağı başından götürüb: 
- Nə deyirsən, - dedi, - əyə? 
  - Qağa, mamaoğlu-dayıoğlu döylükmü, neçə ildə bir dəfə - atüstü qonağınam, bir balaca 
quzu ver, aparım uşaqlarım... 
Məhərin aranda gündən, dağda borandan yanmış üzünə sərt, amansız bir ifadə çökdü. 
Hirslə papağı başına basdı. Çomağını qaldırıb dişlərini qıcadı: 
- Maman da   ölsün, onun oğlu da, şuğul oğlu şuğul, quzu sənnən ötrü qarpız kələyi-
zaddı? Yoxdu mənim quzum, yolun altından gəlibsən, üstündən də cəhənnəm ol, ket, Göyçə 
küçüyü, get kimə xəbərçilik eləyirsən, o da sənə quzu versin. 
Məhərin İdrisə acıqlanmağı təsadüfi deyildi. Üç il qabaq Məhərin qardaşı Mədədi də bu 
qarğıdalıdiş çağırıb aparmışdı ki, ağam səni arana ot biçininə çağırır. Mədəd o gedən oldu. Onu 
iki ay Gəncə qalasında saxlayıb, birbaşa Sibirə göndərdilər. Adını da qoydular ki, yaylaqda 
 123
qaçaq Cahangirə çörək verib. Bu obada hamı bilirdi ki, İdris kimi çağırdı, onun işi xeyirliyə 
olmaz. Emin ağanın üç-dörd qapı nökəri vardı. Belə vacib buyruqları ancaq İdris yerinə yetirərdi. 
Ağa özü deyirdi ki, başqa nökər-naib belə mühum işin öhdəsindən gələ bilməz, İdrisin ağa 
qulluğuna çağırdığı adam gedər-gəlməz olardı, ya da başına min oyun açılardı.  
Atlılar geri, arana tərpəndi. Məhər yerində quruyub qalmışdı. Acığı hələ soyumamışdı. 
Çomağını qaldırıb hirslə   yerə çırpdı, öz-özünə: 
- Əlimə yaxşı girəvə düşmüşdü, - dedi, nahaq öldürmədim o qapı küçüyünü. Mədədin 
hayıfını  gərək onda   qoymayaydım.   İt oğlunu görəndə qan beynimə sıçradı, Sayadnan öpüşüb 
ayrılmağı da unutdum. 
Yerində quruyub qalan Məhərin iri ala gözlərini yaş yandırdı. Mədəd yadından çıxmırdı. 
Onu da belə tələsik aparmışdılar. Şər vaxtı qoyun-quzu əmişdirməkdən gec qayıdan Məhər gəlib 
onu bir daha görmədi. Doluxsunmuş Məhərin sinəsinə elə bil qızmar dəmir basırdılar. Nəfəsi 
qarala-qarala: 
- Yaxşı yol, ay Sayad, yaxşı... - çomağı   da, əli də   havadan asılı qaldı. Sayad atın başını 
geri döndərib: 
- Məhər, ay Məhər, qoyunu Cavadnan otar, onun yaxşı yoldaşlığı var. Mustafagil onu 
yola vermir. Onu öz yanına gətir. 
- Yaxşı, yaxşı, arxayın ol... - Məhər qəhərləndi. 
Tüstü burulğanına düşmüş adam kimi səsi zorla çıxırdı. Əlindəki köşəliyi cibinə soxub, gözünün 
yaşını sildi. Bu kədərli mənzərəyə qoyunların bir parası duruxub mələşirdi. Məhərin ürəyinin 
başı daha da göynədi: 
- Hey, hey, - eləyib sürünün ağzını binəyə tərəf döndərdi. Ağlaya-ağlaya dağlara baxıb 
oxudu: 
 
Bürüyüb hər yeri bəylərin malı, 
Qazaxda qurulur cahi-cəlalı, 
Əfqan, yaman keçir ellərin halı, 
Düşüb yandığımız nar kiminkidi 
 
*  *   * 
 
Xanbulaqdan tərpənən atlılar bütün gecəni yol gəlib dan ağaranda Ağköynək kəndinin 
üstündəki Qaracalar yalına çatdılar. Emin ağa həmişəkindən də tez durmuşdu. Gözünə yuxu 
getmirdi. Üç gün idi aldığı xəbər onu fikirdən-fikrə salırdı. Əlindəki zərli təsbehi də əsəbi-əsəbi 
oynadırdı. Arvadı Cavahir xanım ağlamaqdan başağrısı tapmışdı. 
- Çoban-çoluq, nökər-naib mənim varımı yeyib yatacaq, hələ bir daldada atamın goruna 
da söyəcək. Yox, mən buna dözə bilmərəm, yetim-yesir üçün qazanmışam bu cah-calalı, 
gözümün ağı-qarası Cəlilim getsin qayıtmasın? - Kişi bunları fikirləşəndə dəli olurdu. “Bu   
köpəkoğlunun   nemsəsi də farağat   durmur. Dava   eləməyə vaxt tapdı. Lap razıyam mənim  
adıma oğul   kimi yazsınlar, ancaq davaya Sayad getsin”. 
Darvazanın arxasında at kişnədi. Emin ağa atın kişnərtisini tanıdı. Alapaçanın adəti idi, 
darvazaya   çatanda   iki-üç dəfə kəsik-kəsik kişnərdi. Böyük   darvazanın balaca qapısı açıldı. 
İdris   quyruq bulayan məhəllə iti kimi iki qatlanıb: 
- Ağam, sabahın xeyir, - qəddini düzəldib fəxrlə, - gətirmişəm. - dedi. 
Emin ağa qulaqlarına inanmadı. İdrisi göndərəndə elə bilirdi ki, Sayad gəlməyəcək. Eşitsə ki, 
ağası onu oğlunun əvəzində əsgər göndərir, ilim-ilim itib dağlara çəkiləcək. Ona görə nökərə 
dönə-dönə tapşırmışdı ki, Sayad səni döyüb öldürsə də onu niyə çağırdığımı deməzsən. 
Emin ağa sevincindən, şad xəbərin təsirindən qabağa yeridi. İdrislə üzbəüz dayandı. 
“Nökəri qarşılamağa gedirəm, mən lap başımı itirmişəm. Yox, qoy o mənim üstümə gəlsin, 
gədəni duyuq salaram. Köpək oğlu razı olmasa, it kimi gəbərdərəm”. 
İdris ağasını fikirli görüb yerində qurumuşdu. Emin ağa təsbehli əlini darvazaya doğru 
uzadıb: 
 124
- Darvazanı aç, qoy Alapaça içəri girsin, at tərlidimi? 
- Bəli, ağa, heç binələrə getmədim, sürünün yanından gətirdim. Dedim birdən binədəkilər 
öyrədib eləyər. 
- Davanın başlanmağını bilirmi? 
- Yox, ağa, o barədə yolda   heç söhbət olmadı. Nə soruşdu, çoxusuna - bilmirəm - dedim. 
Məncə xəbəri yoxdu. Hardan    bilsin, on-on beş gündü yaylağa gedib-gələn yoxdu. 
- Yaxşı, get Alapaçanı içəri burax, çox   tərlidirsə, yəhərini alma, qayışını boşalt, atı yaxşı 
bağla, birdən gedib su-zad içər. 
Bir göz qırpımında darvaza açıldı. Emin ağa sağa dönüb qızılgüllüyün arasında yavaş-
yavaş gəzişdi. Bir az gedib ürək döyüntüsü ilə geri qayıtdı. Gözaltı ona tərəf gələn ucaboy, 
enlikürək Sayada baxdı. Ürəyində: “Mənim var-dövlətimi yeyib gör nə boyda olub. Mənə nökər 
duranda arıq, cüllüt bir uşaq idi. İnsafdımı bu köpək oğlu dura-dura, mənim bircə Cəlilim qızıl 
güllə qabağına getsin. Dünyanı dağıdaram getməsə, nəslini yer üzündən qazıdıb turp əkdirərəm” 
- dedi. 
Amma onun ürəyində bir səksəkə, bir qorxu da vardı. “Birdən doğrudan getməz, hədə-
qorxu lazım deyil, zırın biridi, tərslikdə nəsliynən məşhurdur. Birdən qabağımdan qayıdar, ilim-
ilim itər, Salahlı qaçaq Cahangir kimi dağlara çəkilib qaçaqlıq eləyər. Çoban Əfqanın sözlərini 
oxuyan nökərdən nə desən gözləmək olar. Yox, bunun bircə yolu var, o da qılığına girməkdi. Pul 
nə qədər istəsə verəcəm, lap evimi satıb... Nə evimi? Əşşi onun dilini iki yüz-üç yüz manat da 
bağlayar. Tarix boyu nəsli bu qədər pul görməyib”. 
Sayad ədəb-ərkanla salam verdi. Emin ağa lap yaxına gəldi. Yalandan üz-gözü gülür, ona 
mehriban-mehriban baxırdı. 
- Xoş gəlibsən, oğul, - dedi, - Sayadla həyatında ilk dəfə əl verib görüşdü. 
Sayad nə gözünə inandı, nə də eşitdiyinə. Düz səkkiz il idi Emin ağanın çobanı idi. İlk 
dəfə idi ki, ağası ona “xoş gəlibsən, oğul” deyirdi. Sayad çaşıb qalmışdı,  bilmirdi nə   desin, 
necə cavab versin. Gecdən-gec: 
- Sağ olun, yaxşıyam, - dedi. 
Araya sükut çökdü. Bayaqdan öz-özünə asıb-kəsən ağa indi danışmağa söz tapmırdı. Dan 
üzünün bu sakitliyində ağanın təsbehi çaylaq daşı kimi şaqqıldayırdı. 
- Dağlarda yağarlıq başlayıbmı? Sürü necədi, salamatdımı? Ölüb-itəni yoxdu ki?.. 
- Yağış hələ azdı, sürü də sağ-salamatdı, Məhərə tapşırıb gəlmişəm.  
Ağa susdu. Nə qədər elədi əsas məsələnin üstünə gələ bilmədi. Ehtiyat elədi. Geri dönüb:  
- İdris, ay İdris, bu kişi çöldən gəlib, buna çay-çörək ver yesin. Aynabənddə oturun,   mən 
də gəlirəm, - sonra üzünü   Sayada tutub: - get, oğul, yoldan gəlibsən, bir qismət çörək kəs, 
dincini al, sənnən işim var, ürəyinə başqa şey gəlməsin, xeyirdi, - dedi. 
 Sayad taxta pilləkənləri çıxdıqca fikirləşirdi ki, görəsən bu nə işdi ağa mənimlə belə 
mehriban danışır. Səkkiz ildə ilk   dəfə   məni evinə dəvət eləyir.   Hələ çörək də yedizdirir. 
Görəsən, yazıq Mədədi də beləmi eləyiblər. Nəsə boynuma qoyacaqlar. Yox, rəhmətlik atam 
Zeynalabdin deyərdi ki, ağalar, bəylər rəiyyəti heç vaxt xeyirliyə çağırmazlar. Ağa nökəri 
çağırdısa, ya Bakıya nöyüdə, ya da Naxçıvana duza göndərəcək. 
Cavahir xanım istədi çay-çörəyi Sayada özü aparsın. Emin ağa onun üstünə elə qışqırdı 
ki, evdə lampa yansaydı bu zəhmdən sönərdi. 
- Qarıxmısan, ay arvad, istəyirsən gedənin biri ayağını qaldırıb başımıza qoysun? 
- Neyləyim, ay kişi, bircə Cəlilimin xatirinə, o gözümdən getsə, dünyam dağılar. 
Emin ağa Sayadın yanına xeyli sonra gəldi. Süfrəyə göz gəzdirib dilucu: 
- Niyə   çörək   yemirsən,   utanırsan,    nədi? - dedi. - Utanma, əməlli-başlı çörək ye. 
Sayad: 
- Sağ ol, ağa, allah artıq eləsin, ac döyüləm, özümnən   yola çörək... 
- A  gədə, İdris, it özünü öldürür, karsanmı, çıx gör kimdi, bəlkə qonaq-zad gəlir? 
Ağa qəsdən İdrisi rədd elədi ki, söhbəti eşitməsin. İdrisin onun evinin sirrini heç yerdə 
danışmadığına arxayın idi. Yenə də ehtiyat elədi. Oxumağa hazırlaşan müğənni kimi bir-iki dəfə 
öskürüb boğazını arıtladı. 
 125
- Oğul, - dedi, - bilirsən səni niyə çağırmışam? Sənin   əsgərliyə verdiyin vergini hökumət 
qəbul eləmir. - Ağa başını yuxarı qaldırmırdı. Sözləri yalan olduğuna görə cəsarəti çatmırdı ki, 
Sayadın üzünə baxsın.  Öz-özünə: - “Bu Zeynal uşağının görücülüyü var, birdən gözümdən 
oxuyar ki, yalan danışıram. Bu zalım uşağı özündən çıxdı, qabağında durmaq çətindi”. - 
Deyirlər, cavandı, qoçaqdı, gərək özü əsgər getsin. Bilirsən, məsələ belədi ki, hökumət ildə bizim 
Qazax mahalından bir cavanın vergisini almır, özünü əsgər aparır. Padşahın əmri belədi. 
Sayad ovcunun içi kimi bilirdi ki, ağası onu aldadır. Böyük padşahın qanunu vardı ki, 
əsgərliyə ancaq xan, bəy, ağa uşaqları çağrılmalıdır. Bunu ona çoban Əfqan başa salmışdı. Sayad 
ona inanırdı. Əfqan heç vaxt yalan danışmazdı. Sayad fikirləşirdi ki, gecə-gündüz yağışda, 
sızaqda qoyun otarmaqdansa, əsgər getmək yaxşıdı. Günü-güzəranı bir qara qəpiyə dəyməzdi. 
Yayda arxaclarda, qışda isə mal damında yatardı. Nə yorğan görərdi, nə də döşək tanıyardı. 
Ancaq qarşısında bir çıxılmaz yol vardı. 
- Ağa, özün bilirsən ki,  bacı-qardaşlarımın hamısı körpədi. Onları mən saxlayıram. Bəs 
mən getsəm onların dolanacağı necə olar? 
- Oğul, Sayad, məgər mən ölmüşəm? Qoymaram onları korluq çəkməyə. Məni pristav 
çağırıb tapşırdı. - Emin ağa qoltuq cibindən bir xeyli pul çıxardıb Sayadın qabağına qoydu. - 
Bax, bu da pristavla mənim sənə bəxşeyişim. - Ağa yaxşı   bilirdi   ki, Sayad gedib pristavdan 
soruşmayacaq ki, mənim ailəmə pulu doğrudanmı, sən veribsən. Sayad heç pristavın qapısını 
tanımırdı. - İki-üç il uşaqlara bəsdi. Mən özüm də buradayam, qoymaram uşaqlar ac-yalavac 
qalsın. 
  - Yaxşı, nə deyirəm, məsləhət bilirsinizsə gedərəm. 
Emin ağanın sevincinin həddi-hüdudu yox idi. Elə bil üstündən ağır dəyirman daşı götürüldü. 
Ürəyində, - allah sənə şükür, bircə Cəlilim qızıl güllədən xilas oldu, - dedi. 
Sayadı yola salandan bir neçə gün sonra Emin ağanın evində böyük şadyanalıq vardı. 
Çiyni zər poqonlu, boynuyoğun, turpsifət pristav deyirdi: 
- Cənab Emin ağa, içirəm sənin o bir və pir balan Cəlil bəyin sağlığına, qoy həmişə qızıl 
güllələr Cəlil kimi mərdlərdən qorxub yan keçsin. - Sərxoş pristav yerində səndirlədi. Stəkandan 
daşan araq yerə damcılayırdı. - Qoy o güllələr çoban-çoluğa, gədə-güdəyə dəysin. Pristav ha, 
ha...   eləyib   bərkdən   güldü. Emin ağanın qaşqabağı açılmır, dinib-danışmırdı. Özü də bilmirdi 
ona nə olub. Yuxusuz adamlar kimi tez-tez əsnəyir,   nəzərləri bir  nöqtədə ilişib qalırdı. Pristav 
gur səslə: - Cənablar, Kayzer Almaniyası sərhədlərimizdə dəhşətlər törədir. Sizin o bədbəxt 
çoban Sayad indi haradasa ölüb-itdi, əl-ayaq altında qaldı. 
Pristav elə danışırdı ki, sanki qalibiyyət qazanmış ordu komandanını alqışlayırdı. O, 
məclisdəki ağalara göz gəzdirdi. Heç kəs ona baxmırdı. Donquldana-donquldana oturdu. 
Canab pristavın əl-ayaqda ölüb-itmiş hesab elədiyi Sayad Zeynalabdin oğlu Birinci dünya 
müharibəsindən zəfərlə qayıtdı. O, cəbhədə göstərdiyi şücaətlərə görə müqəddəs Georgi 
ordeninin dörd dərəcəsilə təltif olunmuşdu. Bu yaxınlarda SSRİ Mərkəzi Dövlət hərbi arxivindən 
aldığımız bir sənəd bunu bir daha təsdiq edir: 
 
“Sizin sorğunuza cavab olaraq bildiririk ki, arxiv materiallarında tatar süvari polkunun 
yunkeri, praporşik - Sayad Zeynalovun xidmət dəftərcəsi saxlanılır. Sənəddə deyilir ki, o, 30 
avqust 1886-cı ildə anadan olub. Yelizavetpol quberniyasındakı Qazax qəzasının vətəndaşıdır. 
1914-cü ildə könüllü olaraq tatar süvari polkuna daxil olub. 1915-ci ildə uryadnik, 1917-ci ildə 
praporşik, sonra isə yunker rütbəsi alıb. 
1914-cü il sentyabrın 20-dən Avstriya-Macarıstan və Almaniya döyüşlərinin iştirakçısı 
olub. Georgi ordeninin bütün dörd dərəcəsilə təltif edilib. 
Müqəddəs Georgi ordeni qədim rus ordenlərindəndir. Onun dörd dərəcəsi vardı. Birinci 
dərəcəli orden də yuksək hesab olunurdu. Ordenin devizi belə idi – “əla xidmət və cəsurluğa 
görə”. Odur ki, müqəddəs Georgi ordeninin bütün dərəcəsinə yalnız “fövqəladə dərəcədə 
fərqlənən, xüsusi rəşadət, mərdlik, əla əsgəri qəhrəmanlıq göstərən hərbi qulluqçular layiq 
görülürdülər”. 
 126
Sayad müharibədən qayıdanda yeni bir “cəbhədə” vuruşmalı oldu: Qarayazı meşəsində, 
Naltökən və Avey dağlarında gənc sovet hökumətini bəyənməyən, qınına çəkilmiş qaçaqlara, 
quldurlara qarşı. 
Qazax qırmızı partizan dəstəsində mətanətlə vuruşan, Gəncə qiyamının darmadağın 
edilməsində fəal iştirak edən Sayad Zeynalov Azərbaycan kəndlərində kolxoz yaradılmasında 
fəal iştirak edirdi. 
Birinci dünya müharibəsində göstərdiyi igidliyə görə müqəddəs Georgi ordeninin bütün 
dərəcəsinə layiq görülən yeganə azərbaycanlı Sayad Zeynalov sovet hakimiyyəti illərində Qazax 
milis şöbəsinin rəisi, el yardımı komitəsinin sədri və Gəncə milis idarəsinin rəisi kimi məsul 
vəzifələrdə çalışmışdır. 
Otuz yeddinin acı tufanı Sayad Zeynalabdinoğlunun da qapısını döydü. Günahı da o olub 
ki, niyə çar zabiti olmusan? O, 1942-ci ildə sürgündə həlak olub. İgid döyüşçünün həm də şairlik 
təbi varmış. Çox təssüf ki, onun bütöv bir şeri tapılmadı. Otuz yeddinin qara gecəsində gələn 
“üçlük” onun yazı-pozusunu da aparıb məhv etdi. Ağköynəkli ağsaqqalların yaddaşında Sayadın 
1915-ci ildə Sarıqamışdan yazdığı şerindən bircə bənd yadigar qalıb: 
 
Sarıqamış altında olduq nəzərdə,  
Yuyürdük irəli, qalmadıq gerdə.  
Tatar polkunun adı söyləndi dildə,  
Qürbət elə düşdü yolum neyləyim. 
  
 
YANLIŞ DA BİR NAXIŞDIR. 
     
  Füsunkar Krıma səfərimin son günü idi.   Sağollaşmaq üçün jurnalist dostum Valeri 
Kotinevə zəng vurdum. 
- İnanmıram bu gün yola düşə biləsən, - deyə həyəcanla bildirdi, - çünki qəhrəman 
həmyerlinlə çiyin-çiyinə vuruşan veteranlardan biri xahiş edib ki, onu səninlə tanış edim. Vaxtı 
itirmədən veteranlar komitəsinə gəl, mən də oraya gedirəm. 
...Axtardığımız adamı veteranlar komitəsində tapmadıq. Bir-başa onun evinə yollandıq. 
Mərkəzi meydandan keçib Leonov küçəsindəki otuz üç nömrəli evin darvazasını döydük. 
Həyətdə ucaboylu bir kişi göründü. Bizi görən kimi qapını açdı. Valerini qabağa buraxıb diqqətlə 
məni süzdü: 
- Salam, oğul, - deyib məni qucaqladı. On günlük səfərim zamanı ilk dəfə qocanın 
dilindən doğma sözləri eşidərkən özümü saxlaya bilmədim, mən də onu qucaqladım. O, ana 
dilimizdə bu iki kəlməni çox şirin və aydın dedi. Elə güman   etdim ki, bu adam həmyerlimizdir, 
müharibədən sonra burada məskən salıb. Qoca bir daha  diqqətlə mənə baxıb: 
- Cavan oğlan, - dedi. - Müseyib Allahverdiyevi tanıyırdınızmı? 
- Şəxsən tanımırdım, - dedim, - amma bir qəhrəman kimi haqqında çox eşitmişəm. 
- Bax, belə bir qəhrəmanı nəinki şəxsən tanımaq, hətta onunla çiyin-çiyinə vuruşmaq 
mənə qismət olub, - deyə veteran fəxrlə bildirdi. 
Bizi evə dəvət elədi. Pəncərəsi günçıxana baxan otaq geniş və işıqlı idi. 
Ötən illərin xatirələri yavaş-yavaş vərəqləndi. 
İstefada olan polkovnik Orlov Yakob Matveyeviç Sovet İttifaqı Qəhrəmanı, qvardiya mayoru, 
həmyerlimiz Müseyib Allahverdiyevlə Volqa sahillərindən Berlinə qədər dördüncü qvardiya 
ordusunun yüz on doqquzuncu qvardiya atıcı polkunda şərəfli döyüş yolu keçib. 
         - Müseyib mənim polkumda ikinci batalyonun komandiri idi, - deyə Yakob Matveyeviç 
igid həmyerlimizlə döyüş dostluğundan söhbət açdı, - onunla hələ Moskva yaxınlığında gedən 
ölüm-dirim vuruşmalarında dostlaşmışdıq. Polkumuzda yeganə komandir idi ki, milli papaqda 
gəzərdi. O, muharibədən əvvəl süvari dəstəsində xidmət etmişdi. Ən qızğın döyüşlərdə belə onun 
səsini eşidərdim. Nə döyüşdən qabaq, nə də döyüş ərəfəsində onu qanıqara görməzdik. Bu nikbin 
 127
komandirdən döyüş zamanı öz dilində alovlu sözlər eşidərdim. Bir dəfə istirahət zamanı 
soruşdum: 
- Allahverdiyev, döyüş vaxtı sənin dilindən başa düşmədiyim sözlər eşidirəm. Onları bizə 
də başa sal, görək nə deyirsən? 
Onun qarabuğdayı sifətinə xoş bir təbəssüm qondu, gülümsündü: 
- Hə, - dedi, - mən bəzən qızışanda ana dilində “haydı əsgərlərim, yeriyin düşmən üstünə” 
- deməkdən özümü saxlaya bilmirəm. Bu sözlər mənim deyil, vaxtilə Azərbaycanı istilaçılardan 
qorumuş milli qəhrəmanımız Koroğlunundur. 
O gün Müseyib mənə Azərbaycan dilində iki söz öyrətdi: “Salam” və “oğul” sözlərini. O 
gündən sonra komandir dostumu “oğul” deyə çağırmağa başladım. Görüşümüz zamanı bu sözləri 
eşidəndə təəccübləndiyinizi hiss etdim. Amma üstünü vurmadım. Bax, o vaxtdan, o tufanlı 
illərdən bu iki kəlməni hafizəmdə xatirə kimi saxlayıram, oğul, - deyib müsahibim gülümsünür. 
Sonra ayağa durub kitab rəfindən sarı cildli “Volqa çöllərindən Avstriya dağlarına qədər” adlı 
kitabı gətirdi. Vərəqləyib yüz iyirmi altıncı səhifəni tapdı. Orada yüz on doqquzuncu polkun 
döyüş yolundan bəhs olunurdu. 
... Dunayın ucsuz-bucaqsız sahillərinə qardan ağ yorğan sərilmişdi. Dan yeri ağardıqca, 
səmadakı qatı duman qərbə doğru çəkilir, çöllər yavaş-yavaş işıqlanırdı. Batalyonun əsgərləri 
döyüşə hazır dayanmışdılar. Kapitan Allahverdiyev balaca bir dikdirdə uzanıb qarla örtülü 
çöllərə baxır, doğma Qarayazını, Kür qırağını xatırlayırdı. Ceyrançöl düzünu də qar beləcə 
örtəndə yataqlara gediş-gəliş azalır, yollar, cığırlar itirdi. Yalnız xırda təpələrdə ac canavarlar və 
azğın küləklər ulaşırdı. İndi Dunayın o tayında soyuqdan ulaşan frislər kimi... Onun qəlbi 
müqəddəs Vətənimizə soxulmaq istəyən düşmənə qarşı acı bir kinlə dolmuşdu... 
Dağlar qartalı üç ay sonra Budapeşt yaxınlığında daha cəsarətlə vuruşaraq düşmənin 
yeddi yüz əsgər və zabitini əsir aldı. - Yakov Orlov həyəcanla və fəxrlə ağır gün dostunun 
qəhrəmanlığından danışır - Budapeştdə bizim üçün, şəxsən mənim üçün böyük bayram idi. 
Burada qollarımı geniş açıb “oğlumu” doğma balam kimi sinəmə sıxdım. Müseyib 
Allahverdiyev SSRİ Ali Soveti Rəyasət heyətinin min doqquz yüz qırx beşinci il iyirmi dörd 
mart tarixli fərmanı ilə Sovet İttifaqı Qəhrəmanı kimi şərəfli ada layiq görülmüşdü. 
- Bu yaxınlarda məni Xmelnitsk şəhərinə əsgərlərlə görüşə dəvət etmişdilər. Vaxtilə 
Müseyiblə bu şəhər uğrunda   çiyin-çiyinə vuruşmuşuq. Şəhərin   “Döyüş    şöhrəti” muzeyində 
“oğlum” haqqında ayrıca guşə var. Xmelnitskidəki on beş nömrəli orta məktəbin   pioner 
dəstələrindən biri   Müseyib Allahverdiyevin adını daşıyır. 
  Krım veteranı “M.Allahverdiyev” adına dəstənin pionerlərilə birgə çəkdirdiyi şəkilləri 
bir-bir mənə göstərir. 
- Yakob Matveyeviç, “oğlunuzun” ailəsilə   necə, görüşürsünüzmü? 
- Biz Müseyiblə çox gec əlaqə saxlaya bildik. Min doqquz yüz altmış yeddinci ildə 
qəfildən ondan bir məktub aldım. O neçə illərdi ki, məni axtardığını yazırdı. Bir xeyli 
məktublaşdıq. Həmişə də bu yaxınlarda görüşmək üçün   vədələşirdik,   amma imkan olmurdu. 
Düzü qəhrəman dostumun ölümünü eşidəndə böyük Marksın müdrik kəlamlarını xatırladım: 
“Qəhrəmanların ölümü günəşin batmasına bənzəyir”. Bir müddət mənə elə gəldi ki, doğrudan da 
bu füsunkar Krımda günəş doğmur. Sonralar   oğlu Abdulla ilə görüşüm mənə ən yaxşı təsəlli   
oldu. Ata oğula necə də oxşarmış. Qəribə də olsa mən indi Abdullanı   da  “oğlum” deyə 
çağırıram. Sağ olsun, o hər il mənim görüşümə gəlir. Havalar xoş olan kimi Abdullanın dəvətilə 
Qazağa gedib, “böyük oğlumun” məzarını ziyarət edəcəyəm. 
Qəhrəmanın oğlu polkovnik Abdulla Allahverdiyev: 
- Atam Dağkəsəməndə yoxsul kəndli ailəsində anadan olub. Otuz birinci ildə könüllülər 
sırasında ordu sıralarına gedib. Bir müddət Bakıdakı milli Azərbaycan diviziyasında xidmət edir. 
Özü danışırdı ki, o vaxt general Əliağa Şıxlinski tez-tez bizim diviziyaya gəlib 
artilleriyadan, süvari qoşun növündən, hərbi döyüş taktikasından mühazirələr oxuyar və təlim 
məşqlərə nəzarət edərdi. Bir dəfə dörd nəfər əsgəri müşahidə məntəqəsinə çağırdılar. Onların 
arasında mən də vardım. General bizim hər birimizlə ayrılıqda söhbət elədi, sonra isə bizə: 
“balalarım, - dedi, - sizi Tbilisidəki üçillik Zaqafqaziya Hərbi-Siyasi məktəbinə oxumağa 
 128
göndərməyi qərara almışıq. Bacarıqlı və cəsur olun, bizə, xalqımıza milli hərbi mütəxəssislər çox 
lazımdır. Unutmayın, bir millətin ki, silah tutan oğlu, milli ordusu yoxdur, onun torpağına da 
təcavüz edərlər, ana və bacısının namusuna da toxunarlar. 
Atam general Əliağa Şıxlinskinin xeyir-duası ilə min doqquz yüz otuz altıncı ildə hərbi 
məktəbi baş leytenant rütbəsində bitirir. Bundan sonra bütün şüurlu həyatını hərbi işə həsr edir. 
Qazax şəhərinin mərkəzində bir küçə var. - General Əliağa Şıxlinski küçəsi... Bu küçənin 
lap başlanğıcında isə Sovet İttifaqı Qəhrəmanı, qvardiya mayoru Müseyib Allahverdiyevin tunc 
büstü qoyulub. Bilmək olmur,  bu kimin səhvidir. Bəlkədə küçəyə ad verənin, ya da büstü məhz 
burda qoyanın vaxtilə Şıxlinskinin iyirmi bir yaşlı Müseyib Allahverdiyevə verdiyi xeyir-
duadan, ata qayğısından xəbəri varmış. Ata Şıxlinski oğul Müseyibə qonaq gəlib. Hər halda 
yanlış da bir naxışdır. 
Üzü Göyəzənə, Avey dağlarına baxan tunc heykəlin gözlərində döyüşdən qalib qayıtmış 
əsgər məğrurluğu var... 
  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 129
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Nəşriyyatın direktoru Ə.T.Əliyev. 
    Mətbəənin  direktoru  A.Ş.Quliyev. 
 
Rəssamı F.Əfəndiyev 
Bədii redaktoru N.Rəhimov 
Texniki redaktoru N.Şərifova 
Korrektoru A.Abasova 
İB  № 2594. 
 
 
 
 
 
 
 
 
 
